# ביאור שטיינזלץ על כתובות
עדין שטיינזלץ
## דף ב.
 <big>א משנה</big> תיקנו חכמים שתהא <strong>בתולה נשאת ליום הרביעי</strong> בשבוע <strong>ואלמנה ליום החמישי.</strong> ומפני מה תיקנו שבתולה תנשא ביום רביעי? מפני <strong>שפעמים בשבת</strong> (בשבוע) <strong>בתי דינין יושבין בעיירות: ביום השני וביום החמישי,</strong> וכיון <strong>ש</strong>כך, <strong>אם היה לו</strong> לבעל, שנשא אותה ביום הרביעי, <strong>טענת בתולים,</strong> שמצא בביאתו שלא היתה בתולה, <strong>היה משכים</strong> מיד למחרת <strong>לבית־דין,</strong> ומעלה תביעתו בפניו.
 <big>ב גמרא</big> <strong>אמר רב יוסף אמר רב יהודה אמר שמואל: מפני מה אמרו</strong> חכמים שתהא <strong>בתולה נשאת ליום הרביעי? לפי ששנינו</strong> במשנה אחרת: <strong>הגיע</strong> ה<strong>זמן</strong> שקבע הבעל לחתונה <strong>ו</strong>בשל עיכוב הבעל <strong>לא נישאו,</strong> ונדחו הנישואין לתאריך מאוחר יותר — אותן הנשים שנקבע להן זמן — <strong>אוכלות משלו,</strong> מרכוש הארוס, <strong>ו</strong>אף שהן ממשפחת ישראלים, מכל מקום <strong>אוכלות בתרומה</strong> אם הארוס כהן.
 <strong>יכול</strong> הייתי לומר שאם <strong>הגיע זמן</strong> זה <strong>באחד בשבת</strong> ולא נישאה <strong>יהא</strong> הארוס <strong>מעלה לה מזונות</strong> מיד? <strong>לכך שנינו: בתולה נשאת ליום הרביעי.</strong> שעד יום רביעי בשבוע אין אנחנו חושבים שהגיע הזמן, גם אם התאריך שקבע היה קצת קודם לכן.
 דברים אלה <strong>אמר רב יוסף</strong> כפי ששמעם מרבו. ועל כך תמה: <strong>מריה</strong> <small>[רבונו]</small> של <strong>אברהם! תלי תניא בדלא תניא</strong> <small>[תולה</small> שמואל כאן את מה ש<small>שנוי בשאינו שנוי],</small> כלומר, הוא מסביר דבר שנוי ומפורש על פי דבר שלא שנינו כלל?! על דברי רב יוסף תוהים: <strong>הי תניא והי לא תניא</strong> <small>[איזו שנויה ואיזו אינה שנויה]?</small> הלא <strong>הא תניא והא תניא</strong> <small>[זו שנויה וזו שנויה],</small> שהרי גם משנתנו וגם המשנה האחרת שנויות הן! <strong>אלא</strong> יש לפרש את תמיהתו כך: <strong>תלי תניא דמפרש טעמא</strong> <small>[תולה</small> שמואל הלכה <small>שנויה שמפורש טעמה</small> במשנתנו<small>]</small> <strong>בדתניא דלא מפרש טעמא</strong> <small>[ב</small>מה <small>ששנויה</small> ו<small>שאין מפורש טעמה],</small> שהרי לא הוסיף ביאור למשנתנו מן המשנה האחרת שהביא.
 <strong>אלא,</strong> יש לחזור מנוסח זה של רב יוסף, ו<strong>אי איתמר, הכי איתמר</strong> <small>[</small>ו<small>אם נאמר, כך נאמר],</small> <strong>אמר רב יהודה אמר שמואל:</strong> נאמר במשנה הטעם <strong>מפני מה אמרו בתולה נשאת ליום הרביעי — שאם היה לו טענת בתולים היה משכים לבית דין</strong> מיד למחרת ביום החמישי, שבו בית הדין יושב. ויש לשאול על טעם זה: <strong>ותנשא</strong> הבתולה <strong>באחד בשבת, ש</strong>גם אז <strong>אם היה לו טענת בתולים היה משכים לבית דין</strong> ביום שני בשבוע, שאף הוא יום מושב בית־דין. ומסבירים: <strong>שקדו חכמים על תקנת בנות ישראל,</strong> ולכן קבעו ברביעי דווקא, כדי <strong>שיהא</strong> הבעל <strong>טורח בסעודה</strong> של נישואין <strong>שלשה ימים: אחד בשבת, ושני בשבת, ושלישי בשבת, וברביעי כונסה</strong> (נושאה).
 <strong>ועכשיו ששנינו</strong> (כלומר, שלמדנו מן המשנה) כי <strong>שקדו</strong> חכמים על תקנת בנות ישראל, ומשום כך תיקנו שתינשאנה ביום רביעי, על כן, <strong>אותה</strong> הלכה <strong>ששנינו</strong> שאם <strong>הגיע זמן</strong> הנישואין <strong>ולא נישאו אוכלות משלו ואוכלות בתרומה,</strong> הרי אם <strong>הגיע זמן</strong> זה <strong>באחד בשבת, מתוך שאינו יכול לכנוס</strong> מיד בשל היותו "טורח בסעודה", שבשל כך תיקנו חכמים שיכנוס רק ברביעי — <strong>אינו מעלה לה מזונות.</strong> שאין זה נקרא שהגיע כבר הזמן.
 ומסיק מכאן רב יוסף: <strong>לפיכך,</strong> על פי אותה סברה, אם <strong>חלה הוא</strong> (הבעל) <strong>או שחלתה היא</strong> (הארוסה) <strong>או שפירסה נדה</strong> כשהגיע הזמן שקבעו ואינו יכול לכנוס אותה אז, ומן הצורך לדחות את החופה לזמן אחר — <strong>אינו מעלה לה מזונות.</strong> שהרי למדנו שכאשר דחיית הנישואין אינה נעשית ברצונו — אין הוא מחוייב להעלות לה מזונות למרות שעבר הזמן שקבע לנישואין.
 סוגיה זו נמסרה גם בצורה שונה: <strong>ואיכא דבעי לה מיבעיא</strong> <small>[ויש ששאל אותה</small> בצורת <small>שאלה]:</small> <strong>חלה הוא,</strong> הבעל, <strong>מהו</strong> דינו לענין חיוב במזונות ארוסתו? וצדדי השאלה: <strong>התם טעמא מאי</strong> <small>[שם,</small> כשהגיע הזמן ביום ראשון בשבת, <small>מה הטעם]</small> שפטור ממזונות — <strong>משום דאניס</strong> <small>[ש</small>הוא <small>אנוס]</small> ואינו יכול לכונסה בזמן שקבע, <strong>והכא נמי הא אניס</strong> <small>[וכאן גם כן הרי</small> הוא <small>אנוס],</small> ויהא פטור, <strong>או דלמא</strong> <small>[שמא]</small> יש לחלק: <strong>התם, אניס בתקנתא דתקינו ליה רבנן</strong> <small>[שם, אנוס</small> הוא <small>ב</small>של <small>התקנה שתיקנו לו חכמים]</small> שישא ברביעי דווקא, והם גם שקבעו שלא יהא עליו חיוב מזונות עד אז, ואולם <strong>הכא</strong> <small>[כאן],</small> <strong>לא,</strong> שאף שאנוס הוא — מכל מקום לא נפטר מלמלא את התחייבותו.
 על סמך כך ממשיכים ושואלים: <strong>ואם תמצי</strong> <small>[תמצא]</small> <strong>לומר</strong> ותסכים שאם <strong>חלה הוא — מעלה לה מזונות,</strong> שאין אונסו פוטרו מחיוב מזונות, אם <strong>חלתה היא מהו</strong> הדין? האם <strong>מצי אמר</strong> <small>[יכול לומר]</small> <strong>לה: אנא הא קאימנא</strong> <small>[אני הרי עומד]</small> ומוכן לנישואין, ואם את אינך מוכנה — אין זו אשמתי, <strong>או דלמא מציא אמרה ליה</strong> <small>[שמא יכולה</small> היא <small>לומר לו]:</small> <strong>"נסתחפה שדהו",</strong> כלומר, שמחלתה היא אונס, ולכן מצבו של הבעל כמצבו של אדם שהמים סחפו את שדהו, ויש לו הפסד, שאינו יכול לתלות אשמה בשום איש, ויהא חייב במזונותיה, שכן מזלו הוא שגרם לו להפסד זה.
 <strong>ו</strong>עוד, <strong>אם תמצי</strong> <small>[תמצא]</small> <strong>לומר</strong> ש<strong>אמרה ליה</strong> <small>[</small>שיכולה היא <small>לומר לו]</small> על מחלתה <strong>"נסתחפה שדהו"</strong> ואנו מקבלים את טענתה זו, אם <strong>פירסה נדה</strong> ונדחו הנישואין בשל כך, <strong>מהו</strong> הדין? האם יש לראות בכך אונס כמחלה, או לומר שדבר זה צפוי מראש?
 ומחלקים: אם פירסה נידה <strong>בשעת ווסתה,</strong> כלומר, בזמן הרגיל לנידתה — <strong>לא תיבעי</strong> <small>[תישאל]</small> <strong>לך,</strong> שאין ספק בדבר
## דף ב:
 <strong>דלא מציא אמרה ליה</strong> <small>[שאינה יכולה לומר לו]</small> <strong>"נסתחפה שדהו",</strong> כי הדבר אינו בגדר אונס, אלא דרכה הוא, והרי זה נחשב שבגללה נדחה זמן הנישואין. <strong>כי תיבעי</strong> <small>[כאשר תישאל]</small> <strong>לך</strong> שאלה זו — הרי זה כאשר פירסה נידה <strong>שלא בשעת ווסתה, מאי</strong> <small>[מה]</small> הדין? האם נאמר <strong>כיון</strong> ש<strong>לא בשעת ווסתה הויא</strong> <small>[היתה</small> הנידות<small>]</small> הריהי כמחלה, ולכן <strong>מציא אמרה ליה</strong> <small>[</small>ו<small>יכולה לומר לו]</small> <strong>"נסתחפה שדהו", או דלמא</strong> <small>[שמא]</small> <strong>כיון דאיכא נשי דקא משנייא ווסתייהו</strong> <small>[שיש נשים שמשנות</small> את <small>ווסתן]</small> מזמן לזמן — אין זה אונס גמור ו<strong>כשעת ווסתה דמי</strong> <small>[נחשב]</small> הדבר, ובגללה נדחה זמן הנישואין.
 שאלות אלה <strong>פשיט</strong> <small>[פתר]</small> <strong>רב אחאי</strong> מדיוק לשון המשנה: <strong>הגיע זמן ולא נישאו</strong> — <strong>אוכלות משלו ואוכלות בתרומה. "לא נשאו</strong> הארוסים <strong>"</strong><strong>לא קתני</strong> <small>[שנה],</small> <strong>אלא "לא נישאו".</strong>
 ומעתה נברר <strong>היכי דמי</strong> <small>[כיצד בדיוק</small> היה הדבר<small>]</small> שלא נישאו: <strong>אי דקא מעכבן אינהי</strong> <small>[אם שמעכבות הן],</small> שמשום מה אינן רוצות להינשא באותו זמן — <strong>אמאי</strong> <small>[מדוע]</small> <strong>אוכלות משלו ואוכלות בתרומה?</strong> הלא הן שדחו את הנישואין! <strong>אלא לאו דאיתניס כי האי גוונא</strong> <small>[</small>האם <small>לא</small> מדובר באופן <small>שנאנסו באופן כזה],</small> כגון שחלתה או שפירסה נידה, <strong>וקתני</strong> <small>[ושנה</small> שם<small>]:</small> <strong>אוכלות משלו ואוכלות בתרומה,</strong> שהרי זה כנסתחפה שדהו.
 <strong>אמר רב אשי:</strong> אפשר לדחות ראיה זו, <strong>לעולם אימא לך</strong> <small>[אומר לך]</small> כי ב<strong>כל אונסא</strong> <small>[אונס],</small> בין שלו ובין שלה, <strong>לא אכלה</strong> <small>[אינה אוכלת</small> בתרומה<small>],</small> <strong>ו</strong>המקרה שמדובר בו במשנה הוא <strong>דקא מעכבי אינהו</strong> <small>[שהם</small> הארוסים <small>מעכבים</small> את הנישואין<small>].</small> <strong>ובדין הוא דאיבעי ליה למיתני</strong> <small>[ש</small>אכן <small>היה צריך לשנות]</small> בלשון <strong>"לא נשאו",</strong> שמשמעו שהארוסים הם המעכבים, <strong>ו</strong>אולם <strong>איידי דתנא רישא בדידהי</strong> <small>[על ידי,</small> מכיון <small>ששנה</small> ב<small>תחילה בהן],</small> כלומר, בנשים, שהן היו נושא המשפט שבמשנה, <strong>תנא נמי סיפא בדידהי</strong> <small>[שנה גם כן</small> ב<small>סופה בהן],</small> אבל אין לדייק בלשון. והכוונה היא, שאם הארוסים דחו את זמן הנשואין, צריכים הם לספק מזונות לנשים.
 <big>א</big> <strong>אמר רבא:</strong> אף שאמרנו לענין דחיה בזמן נישואין, שאונס פוטר מן ההתחייבות למזונות, <strong>ו</strong>אולם <strong>לענין גיטין אינו כן,</strong> שאין מתחשבים כלל באונס. ומעירים: <strong>אלמא קסבר</strong> <small>[מכאן</small> ש<small>סבור]</small> <strong>רבא</strong> ש<strong>אין אונס בגיטין.</strong> שאם העמיד אדם תנאי בגט ואירע לו אונס שבעטיו התקיים התנאי — אין אנו מתחשבים בכך אלא הולכים אחר התנאי כפי שהוא, בלא להתחשב בנסיבות שהביאו לקיום התנאי.
 ושואלים: <strong>מנא ליה</strong> <small>[מנין לו]</small> <strong>לרבא הא</strong> <small>[</small>הלכה <small>זו]?</small> <strong>אילימא מהא דתנן</strong> <small>[אם תאמר מזו ששנינו</small> במשנה<small>]:</small> האומר לאשתו <strong>"הרי זה גיטיך אם לא באתי מכאן ועד שנים עשר חדש" ומת בתוך שנים עשר חדש — אינו גט,</strong> כיון שלא התקיים התנאי, ואם אין לה בנים ממנו — הריהי זקוקה לייבום. ונדייק: <strong>מת — הוא</strong> ש<strong>אינו גט,</strong> שהרי אין גט חל לאחר מיתה, <strong>הא</strong> <small>[הרי</small> אם<small>]</small> אירע אונס אחר, וכגון ש<strong>חלה</strong> ובשל כך לא בא — <strong>הרי זה גט,</strong> ומשמע שאונס אינו נחשב כביטול תנאי בגט.
 <strong>ו</strong>אולם אין זו ראיה גמורה, שכן <strong>דלמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> שהדין הוא שאם <strong>חלה נמי</strong> <small>[גם כן]</small> <strong>אינו גט,</strong> ומה שנאמר במשנה "מת", הריהו דוגמא לכל אונס שבעולם, <strong>ו</strong>מדוע השתמש דווקא בדוגמא זו של מת — <strong>היא גופא קא משמע לן</strong> <small>[</small>בהלכה <small>זו עצמה השמיע לנו]</small> התנא ש<strong>אין גט לאחר מיתה.</strong> שגם אם לא היה תנאי בגט, אלא שקבע הבעל שיחול הגט לאחר מותו — אינו גט.
 ומשיבים: והרי דין זה ש<strong>אין גט לאחר מיתה הא תנא ליה רישא</strong> <small>[הרי שנה אותו</small> כבר ב<small>ראשה]</small> של אותה משנה, ששנינו שם: שכיב מרע שכתב גט לאשתו ואמר לה: <strong>"הרי זה גיטיך אם מתי</strong> (אמות)<strong>",</strong> או: <strong>הרי זה גיטיך</strong> אם אמות <strong>מחולי זה",</strong> או אמר לה: <strong>"הרי זה גיטיך לאחר מיתה" — לא אמר כלום.</strong> שאין לגט תוקף אלא בחייו של הבעל ולא לאחר מותו.
 אלא יש לדחות את הראיה לדברי רבא באופן אחר: <strong>דלמא</strong> <small>[שמא]</small> מה שאמרו ש"אם לא באתי יהא גט" ומת — אינו גט, הרי הוא <strong>לאפוקי</strong> <small>[להוציא]</small> <strong>מ</strong>דברי <strong>רבותינו</strong> ואין לדייק מכאן למקרה שחלה. <strong>דתניא</strong> <small>[ש</small>כן <small>שנינו בברייתא</small><small>]</small> שהאומר "אם לא באתי יהיה גט" ומת — אינו גט, <strong>ורבותינו התירוה להנשא. ואמרינן</strong> <small>[ואמרנו]</small> על כך: <strong>מאן</strong> <small>[מי</small> הם<small>]</small> <strong>רבותינו</strong> אלו שהוזכרו שם? <strong>אמר רב יהודה אמר שמואל: בי דינא דשרו משחא</strong> <small>[</small>אותם דייני <small>בית הדין שהתירו שמן]</small> של גויים באכילה. ומסבירים את טעמם: <strong>סברי לה</strong> <small>[סבורים הם]</small> <strong>כ</strong>שיטת <strong>ר' יוסי</strong> ש<strong>אמר</strong> בכלל: <strong>זמנו של שטר מוכיח עליו.</strong> וכיון שכתב בגט תאריך מסויים, יש ללמוד מכאן שכוונתו היתה שהגט יחול מיום כתיבתו ומסירתו, ולא לאחר מיתה. ולכן אנו אומרים שלא פירש כראוי את התנאי, ולא נתכוון שיחול הגט אחר מותו, אלא שעם מותו יחול הגט משעת כתיבתו בחייו. ומכל מקום אין הוכחה ממשנתנו לשיטת רבא שאין טענת אונס בגיטין.
 <strong>ואלא</strong> ההוכחה היא <strong>מסיפא</strong> <small>[מסוף]</small> המשנה, ששנינו, האומר לאשה: <strong>"</strong>הרי זה גיטך <strong>מעכשיו אם לא באתי מכאן ועד שנים עשר חדש" ומת בתוך שנים עשר חדש — הרי זה גט.</strong> ונדייק מכאן: הדין כן במקרה ש<strong>מת</strong> אף על פי שהוא אונס גדול, <strong>ו</strong>אם כן בודאי <strong>הוא הדין</strong> אם כן ודאי גם <strong>לחלה</strong> שהוא אונס קטן ממנו ולכל אונס שהוא, שאם לא התבטל תנאו, הגט קיים למרות האונס, משמע שאין אונס נחשב בגיטין.
 ודוחים: <strong>דלמא</strong> <small>[שמא]</small> ב<strong>מת דוקא,</strong> אמרו שהגט קיים, מפני ש<strong>לא ניחא ליה</strong> <small>[נוח לו]</small> ש<strong>תפול קמי</strong> <small>[לפני]</small> <strong>יבם,</strong> שאם לא היו לו בנים תזדקק אלמנתו לייבום או לחליצה, וכיון שהוא רוצה בטובתה, היתה דעתו מתחילה שאם ימות — בכל מקרה יהא זה גט, ושמא אם היה אונס אחר שעיכב אותו אכן ייבטל התנאי!
 <strong>אלא</strong> ההוכחה היא <strong>מהא</strong> <small>[מ</small>הלכה <small>זו]:</small> <strong>דההוא</strong> <small>[ש</small>אדם <small>אחד]</small> ש<strong>אמר להו</strong> <small>[להם]</small> לשליחים שמסר בידם גט: <strong>"אי לא אתינא מיכן</strong> <small>[אם אינני בא,</small> חוזר, <small>מכאן]</small> <strong>ועד תלתין יומין</strong> <small>[שלושים יום] —</small> <strong>ליהוי גיטא</strong> <small>[שיהא</small> זה <small>גט]</small> <strong>".</strong><strong>אתא</strong> <small>[בא]</small> <strong>בסוף תלתין יומין</strong> <small>[שלושים יום]</small> <strong>ופסקיה מברא</strong> <small>[והפסיקתו המעבורת]</small> ולא היה יכול לעבור את הנהר, ונמצא שלא הגיע בתוך שלושים יום. <strong>אמר להו</strong> <small>[להם]</small> לאנשים העומדים בצד השני של הנהר: <strong>חזו דאתאי, חזו דאתאי</strong> <small>[ראו שבאתי, ראו שבאתי].</small> <strong>אמר שמואל: לאו שמיה מתיא</strong> <small>[אין שמו,</small> אין זה נחשב <small>הגעה].</small> ומדברי שמואל נלמד שגם במקרה של אונס אין האונס מבטל את התנאי.
 ודוחים: מכאן אין ראיה גמורה; <strong>ודלמא אונסא דשכיח שאני</strong> <small>[ושמא אונס שמצוי שונה].</small> ש<strong>כיון דאיבעי ליה לאתנויי</strong> <small>[שהיה לו להתנות]</small> <strong>ולא אתני</strong> <small>[התנה] —</small> <strong>איהו דאפסיד אנפשיה</strong> <small>[הוא שהפסיד לעצמו],</small> שהיה עליו להעלות בדעתו אפשרות שכיחה כזו שלא יוכל לעבור את הנהר. ואם לא הגביל את התנאי שעשה — הוא הפסיד לעצמו, ואפשר לומר שרק אחר כך התחרט. אבל אין ללמוד מכאן שאונס בכלל אינו מבטל תנאי, ושמא באונס שאינו מצוי בטל התנאי.
 <strong>אלא</strong> אין ראיה מן המקורות לדברי רבא, ו<strong>רבא סברא דנפשיה קאמר</strong> <small>[סברה</small> מ<small>של עצמו אמר]</small> בענין זה. ומהי הסברה לזה שאמר שאין אונס בגיטין — <strong>משום</strong> תקנת הנשים ה<strong>צנועות, ומשום</strong> תקנת ה<strong>פרוצות.</strong> ומסבירים: <strong>משום</strong> ה<strong>צנועות — דאי אמרת</strong> <small>[שאם אומר אתה]</small> ש<strong>לא להוי</strong> <small>[יהא]</small> <strong>גט</strong> אם היה אונס, אם כן,
## דף ג.
 <strong>זימנין דלא אניס</strong> <small>[פעמים שאיננו אנוס]</small> ומרצונו קיים את התנאי, שהתכוון הבעל שיהא גט, <strong>וסברה דאניס ומיעגנא ויתבה</strong> <small>[ו</small>היא <small>סבורה ש</small>היה <small>אנוס</small> בקיום התנאי, ואינו גט, <small>ו</small>היא <small>עגונה ויושבת]</small> וממתינה לבעלה ואיננה נישאת לאחר. <strong>ו</strong>כן <strong>משום</strong> ה<strong>פרוצות, דאי אמרת</strong> <small>[שאם אומר אתה]</small> שכשהוא אנוס <strong>לא ליהוי גיטא</strong> <small>[יהא גט] —</small> <strong>זימנין דאניס</strong> <small>[פעמים ש</small>הוא <small>אנוס]</small> <strong>ואמרה לא אניס</strong> <small>[איננו אנוס]</small> <strong>ואזלא ומינסבא</strong> <small>[והולכת ונישאת],</small> <strong>ו</strong>כשמתגלה שהיה אנוס בדבר <strong>נמצא גט בטל ובניה</strong> מהשני <strong>ממזרים.</strong>
 על שיטה זו שההלכה שאין אונס בגיטין אינה מעיקר דיני הגט, אלא תקנת חכמים היא, שואלים: <strong>ומי איכא מידי דמדאורייתא לא להוי</strong> <small>[והאם יש דבר שמן התורה אינו]</small> <strong>גט, ומשום צנועות ומשום פרוצות שרינן</strong> <small>[מתירים אנו]</small> <strong>אשת איש לעלמא</strong> <small>[לעולם,</small> להינשא לכול<small>]?!</small>
 ומשיבים: <strong>אין</strong> <small>[כן],</small> בכוח חכמים לתקן כך, כי <strong>כל</strong> מי ש<strong>מקדש</strong> אשה, <strong>אדעתא דרבנן</strong> <small>[על דעת החכמים]</small> הוא <strong>מקדש, ו</strong>במקרה כגון זה <strong>אפקעינהו רבנן לקידושי מיניה</strong> <small>[הפקיעו חכמים את הקידושין ממנו].</small>
 <strong>אמר ליה</strong> <small>[לו]</small> <strong>רבינא לרב אשי: תינח קדיש בכספא</strong> <small>[ניחא,</small> נוח הסבר זה יהיה, אם <small>קידש בכסף],</small> שאז אפשר לומר שבית הדין הפקיר את כסף הקידושין ונמצא שלא היו קידושין כלל. אולם אם <strong>קדיש</strong> <small>[קידש]</small> את האשה <strong>בביאה, מאי איכא למימר</strong> <small>[מה יש לומר]?</small> והשיב לו: <strong>שויוה רבנן</strong> <small>[עשו,</small> החשיבו <small>חכמים]</small> <strong>לבעילתו בעילת זנות,</strong> שהפקיעו את צד קניין הקידושין שיש בביאה זו. עד כאן לשון אחת בדברי רבא.
 <strong>איכא דאמרי</strong> <small>[יש שאומרים]</small> ש<strong>אמר רבא</strong> להיפך: <strong>וכן לענין גיטין</strong> מתחשבים באונס. ומסיקים: <strong>אלמא קסבר</strong> <small>[מכאן</small> ש<small>סבור]</small> <strong>רבא</strong> כי <strong>יש</strong> להתחשב ב<strong>אונס ב</strong>ענין <strong>גיטין.</strong>
 <strong>מיתיבי</strong> <small>[מקשים]</small> על כך ממה ששנינו: <strong>"הרי זה גיטיך אם לא באתי מכאן ועד שנים עשר חדש", ומת בתוך שנים עשר חדש — אינו גט.</strong> ונדייק: <strong>מת — הוא</strong> ש<strong>אינו גט,</strong> שהרי אין גט לאחר מיתה, <strong>הא</strong> <small>[הרי]</small> אם <strong>חלה — הרי זה גט,</strong> ואין אומרים שהאונס מבטל את התנאי!
 ודוחים: <strong>לעולם אימא</strong> <small>[אומר]</small> <strong>לך</strong> כי ב<strong>חלה נמי</strong> <small>[גם כן]</small> <strong>אינו גט, והיא גופה קא משמע לן</strong> <small>[ואותה</small> הלכה <small>עצמה השמיע לנו],</small> שיש בכך חידוש: ש<strong>אין גט</strong> חל <strong>לאחר מיתה.</strong>
 ותוהים: דבר זה ש<strong>אין גט לאחר מיתה הא תנא ליה רישא</strong> <small>[הרי שנה אותו</small> ב<small>תחילה]</small> ואין בכך חידוש! ומשיבים: <strong>דלמא לאפוקי</strong> <small>[שמא</small> בא <small>להוציא]</small> <strong>מ</strong>דברי <strong>רבותינו</strong> שאמרו שבכגון זה הריהו גט, משום שדנים לפי זמן כתיבת הגט ולא לפי הזמן שהתנה שיחול בו.
 ומקשים עוד, <strong>תא שמע</strong> <small>[בוא</small> ו<small>שמע]</small> ממה ששנינו: האומר לאשה: <strong>"</strong>הרי זה גיטך <strong>מעכשיו אם לא באתי מכאן ועד שנים עשר חדש", ומת בתוך שנים עשר חדש — הרי זה גט. מאי לאו</strong> <small>[האם לא]</small> <strong>הוא הדין לחלה</strong> בתוך שנים עשר חודש ולא בא, ומשמע שאין אונס בגיטין! ודוחים: <strong>לא, מת דוקא,</strong> ולא מפני שאין אונס, אלא מטעם אחר, שאנו אומרים שהיתה כוונתו במה שאמר "מעכשיו", <strong>דלא ניחא ליה</strong> <small>[שאין נוח לו]</small> ש<strong>תפול קמי</strong> <small>[לפני]</small> ה<strong>יבם</strong> לכשימות, ולכן אמר שהגט יחול למפרע מעכשיו.
 ומביאים ראיה אחרת, <strong>תא שמע</strong> <small>[בא</small> ו<small>שמע]</small> <strong>מההוא</strong> <small>[מאותו</small> אדם<small>]</small> ש<strong>אמר להו</strong> <small>[להם]</small> לעדים או לשלוחי הגט: <strong>"אי</strong> <small>[אם]</small> <strong>לא אתינא</strong> <small>[אבוא]</small> <strong>מכאן ועד שלשים יום ליהוי גיטא</strong> <small>[שיהא</small> זה <small>גט]</small> <strong>". אתא</strong> <small>[בא]</small> <strong>בסוף תלתין יומין</strong> <small>[שלושים יום]</small> <strong>ופסקיה מברא</strong> <small>[והפסיקתו המעבורת]</small> ולא היה יכול לעבור את הנהר, <strong>ואמר להו</strong> <small>[להם],</small> לעומדים בצד השני של הנהר: <strong>"חזו דאתאי, חזו דאתאי</strong> <small>[ראו שבאתי, ראו שבאתי]</small> <strong>"! ואמר שמואל: לא שמיה מתיא</strong> <small>[אין שמה,</small> אינה נחשבת <small>הגעה],</small> ומשמע שאין אונס בגיטין!
 ומשיבים: <strong>אונסא דשכיח</strong> <small>[אונס שמצוי] —</small> <strong>שאני</strong> <small>[שונה],</small> ש<strong>כיון דאיבעי ליה</strong> <small>[שהיה לו]</small> להעלות אפשרות זו על דעתו שבמקרה כזה יבוטל הגט ו<strong>לאתנויי</strong> <small>[</small>ו<small>להתנות],</small> <strong>ולא אתני</strong> <small>[התנה] —</small> <strong>איהו הוא דאפסיד אנפשיה</strong> <small>[הוא שהפסיד לעצמו].</small>
 <big>א</big> <strong>אמר רב שמואל בר יצחק: לא שנו</strong> הלכה זו שבתולה נישאת ביום הרביעי בשבוע, <strong>אלא מתקנת עזרא ואילך,</strong> שתיקן <strong>שאין בתי דינין קבועין אלא בשני ובחמישי. אבל קודם תקנת עזרא ש</strong>היו <strong>בתי דינין קבועין בכל יום — אשה נשאת בכל יום.</strong>
 ותוהים: <strong>קודם תקנת עזרא? מאי דהוה הוה</strong> <small>[מה שהיה היה]</small> ומה לו לרב שמואל לפסוק הלכה בדבר שכבר עבר! ומשיבים: <strong>הכי קאמר</strong> <small>[כך אמר]:</small> <strong>אי איכא</strong> <small>[אם יש]</small> מקום שבו <strong>בתי דינין</strong> ש<strong>קבועין האידנא</strong> <small>[עכשיו,</small> בזמן הזה<small>]</small> בכל יום <strong>כקודם תקנת עזרא</strong> — הרי <strong>אשה נשאת בכל יום.</strong>
 ומקשים: והרי יש טעם נוסף לנישואין ביום רביעי, שכן <strong>הא בעינן</strong> <small>[הרי צריכים אנו]</small> לקיים גם מה ש<strong>שקדו</strong> חכמים על תקנת בנות ישראל, שתהא לו אפשרות לטרוח במשך ימים אחדים קודם לכן בהכנת הסעודה! ומשיבים: כאן מדובר <strong>דטריח ליה</strong> <small>[שטרח בה]</small> והכין כבר את כל צרכי הסעודה לפני שבת, ומכיון שכן, יכול לשאתה כבר ביום ראשון או שני.
## דף ג:
 <strong>מאי</strong> <small>[מה</small> ענין<small>]</small> <strong>"שקדו"</strong> זה שאנו רואים בו מקור לתקנה? <strong>דתניא</strong> <small>[ש</small>כן <small>שנינו בברייתא</small><small>]:</small> <strong>מפני מה אמרו בתולה נשאת ליום הרביעי? שאם היה לו טענת בתולים, היה משכים לבית דין.</strong> ושאלו על ברייתא זו: <strong>ותנשא באחד בשבת, ואם היה לו טענת בתולים היה משכים לבית דין</strong> ביום שני! והשיבו: <strong>שקדו חכמים על תקנת בנות ישראל, שיהא אדם טורח בסעודה שלשה ימים: אחד בשבת, ושני בשבת, ושלישי בשבת, וברביעי כונסה.</strong>
 ומוסיפה הברייתא: <strong>ומ</strong>זמן ה<strong>סכנה ואילך נהגו העם לכנוס</strong> גם <strong>ב</strong>יום <strong>שלישי, ולא מיחו בידם חכמים. וב</strong>יום <strong>שני לא יכנוס</strong> אפילו בזמן הסכנה. <strong>ואם מחמת האונס — מותר.</strong> ועוד הוסיפו: <strong>ומפרישין את החתן מן הכלה</strong> ב<strong>לילי שבת תחלה,</strong> כלומר, אם נישאו ביום שישי אין מניחים להם להתייחד בפעם הראשונה בליל שבת, <strong>מפני ש</strong>בבעילתו את הבתולה <strong>הוא עושה</strong> בה <strong>חבורה,</strong> שכן הוא קורע את קרום הבתולים, ועשיית חבורה אסורה בשבת.
 ושואלים: <strong>מאי</strong> <small>[מה</small> היא<small>]</small> אותה <strong>סכנה</strong> שהוזכרה? <strong>אילימא דאמרי</strong> <small>[אם תאמר שאמרו]</small> וגזרו השלטונות ש<strong>בתולה הנשאת ליום הרביעי תיהרג,</strong> אם כן וכי בסכנה כעין זו רק <strong>נהגו</strong> לכנוס בשלישי? <strong>לגמרי ניעקריה</strong> <small>[נעקרנה]</small> את תקנת הנישואין ביום רביעי, שוודאי אין להקפיד על תקנת חכמים במקום סכנת נפשות!
 <strong>אמר רבה: דאמרי</strong> <small>[ש</small>היו <small>אומרים]:</small> <strong>בתולה הנשאת ביום הרביעי תיבעל להגמון</strong> (לשר) <strong>תחלה.</strong> ושואלים: אם כך, הרי הברייתא אינה מדוייקת, <strong>האי</strong> <small>[זו]</small> <strong>סכנה</strong> היא? הלוא <strong>אונס הוא!</strong> ומשיבים: שיש גם סכנה בדבר <strong>משום דאיכא</strong> <small>[שיש]</small> <strong>צנועות דמסרן נפשייהו לקטלא</strong> <small>[שמוסרות עצמן למיתה]</small> שלא להיבעל לאחר, <strong>ואתיין</strong> <small>[ויבואו]</small> <strong>לידי סכנה.</strong>
 ושואלים: <strong>ולידרוש להו</strong> <small>[ושידרשו להן]</small> חכמים לצנועות ש<strong>אונס שרי</strong> <small>[מותר]</small> ואינן חייבות למסור את נפשן למיתה? ומשיבים: אי אפשר לדרוש ברבים שבאונס מותר להיבעל כי <strong>איכא</strong> <small>[יש]</small> <strong>פרוצות</strong> שבשבילן לא יהא בדבר כל אונס, אלא תבעלנה מרצון, ואשה הנבעלת ברצון לאחר — אסורה לבעלה. <strong>ו</strong>עוד, <strong>איכא נמי</strong> <small>[יש גם כן]</small> בין הצנועות <strong>כהנות</strong> האסורות לבעליהן אפילו אם נבעלו באונס. ובשל טעמים אלה אין לדרוש זאת כהלכה מוחלטת.
 ושואלים: אם כך, שיש בדבר חשש סכנה לצנועות, אם כן <strong>וליעקריה</strong> <small>[ושיעקרוה]</small> את התקנה הזו של יום רביעי לגמרי ויקבעו יום אחר! ומשיבים: <strong>שמדא עביד דבטל</strong> <small>[</small>גזירת <small>שמד עשויה שתיבטל],</small> <strong>ותקנתא דרבנן מקמי שמדא לא עקרינן</strong> <small>[ותקנת חכמים מפני שמד אין אנו עוקרים]</small> לגמרי, אלא אין מקפידים בקיומה עד שתיבטל הגזירה. ושואלים: <strong>אי הכי</strong> <small>[אם כך],</small> שזה היה הטעם, מה הועילו אם כן כאשר שינו את יום הנישואין, הלא <strong>בשלישי נמי אתי ובעיל</strong> <small>[גם כן יבוא</small> ההגמון <small>ויבעל]!</small> ומשיבים: <strong>מספיקא</strong> <small>[מ</small>תוך <small>ספק]</small> <strong>לא עקר נפשיה</strong> <small>[יעקור עצמו]</small> ממקומו ללכת למקום אחר, שהרי אין קביעות של נישואין ביום שלישי.
 שנינו באותה ברייתא: <strong>ובשני לא יכנוס</strong> אף בשעת הסכנה, <strong>ואם מחמת האונס — מותר.</strong> ושואלים: <strong>מאי</strong> <small>[מה</small> פירוש<small>]</small> <strong>"אונס"</strong> זה? <strong>אילימא, הא דאמרן</strong> <small>[אם לומר, זהו שאמרנו],</small> גזירת הבעילה להגמון, הלא <strong>התם קרי ליה</strong> <small>[שם</small> בתחילה <small>קורא לו]</small> <strong>"סכנה" והכא קא קרי ליה</strong> <small>[וכאן קורא לו]</small> <strong>"אונס"?! ותו</strong> <small>[ועוד</small> שואלים<small>]:</small> מדוע <strong>התם</strong> <small>[שם]</small> בתחילה נאמר רק ש<strong>נהגו</strong> להקדים, ואילו <strong>הכא</strong> <small>[כאן]</small> נאמר ש<strong>מותר?</strong>
 <strong>אמר רבא:</strong> האונס הוא, <strong>דאמרי</strong> <small>[שאומרים]:</small> <strong>שר צבא בא לעיר</strong> ביום הרביעי ויש לחשוש שיחטפו אנשי הצבא את צורכי הסעודה. ושואלים: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי דאתי וחליף</strong> <small>[אם</small> הוא <small>בא ויוצא]</small> משם — <strong>ליעכב</strong> <small>[שיעכבו</small> את הנישואין<small>]</small> ויעשו אותם בשבוע הבא! ומשיבים: <strong>לא צריכא</strong> <small>[נצרכה],</small> אלא באופן <strong>דאתי וקבע</strong> <small>[ש</small>הוא <small>בא וקובע]</small> עצמו במקום. ושואלים: אם כן, <strong>בשלישי מיהא</strong> <small>[על כל פנים]</small> <strong>לכנוס,</strong> ולמה נתיר להקדים אפילו ליום שני? ומשיבים: <strong>אספרווא דידיה</strong> <small>[הפמליה שלו]</small> <strong>ב</strong>יום <strong>שלישי קאתו</strong> <small>[הם</small> <small>באים]</small> ולכן היה צורך להקדים ליום שני.
 <strong>ואיבעית אימא</strong> <small>[ואם תרצה אמור]</small> הסבר אחר: <strong>מאי</strong> <small>[מה</small> פירוש<small>]</small> <strong>"מחמת האונס"</strong> — אונס מסוג אחר, <strong>כדתניא</strong> <small>[כ</small>פי <small>ששנינו</small> בברייתא<small>]:</small> <strong>הרי שהיה פתו אפוי, וטבחו טבוח, ויינו מזוג</strong> והכל מוכן לסעודת החתונה, <strong>ומת אביו של חתן או אמה של כלה</strong> לפני מועד החתונה, אזי לפני הקבורה, קודם שחלה חובת האבילות, <strong>מכניסין את המת לחדר</strong> אחר ואין קוברים אותו מיד, <strong>ואת החתן ואת הכלה</strong> מכניסים <strong>לחופה</strong> ומשיאים אותם,
## דף ד.
 <strong>ובועל</strong> החתן <strong>בעילת מצוה ופורש</strong> מיד מאשתו, וקוברים את המת, <strong>ונוהג שבעת ימי המשתה.</strong> כי מאחר שכבר נשא, ימי חתונתו הינם לגביו כמו ימי הרגל ואין אבילות חלה עליו, <strong>ואחר כך נוהג שבעת ימי אבילות</strong> על מתו. <strong>וכל אותן הימים,</strong> מתחילת ימי המשתה עד אחרי ימי האבל, <strong>הוא ישן בין האנשים</strong> (הגברים) <strong>והיא ישנה בין הנשים,</strong> ואין מניחים אותם להתייחד. ומוסיפים: <strong>ואין מונעין תכשיטין מן הכלה</strong> אפילו בשעת אבילות <strong>כל שלשים יום,</strong> כדי שלא תתגנה על בעלה.
 <strong>ו</strong>זה שנוהג שבעת ימי המשתה קודם, הוא <strong>דוקא</strong> כשהמקרה שאירע הוא בדיוק כפי הלשון שבו נאמרו הדברים, כלומר, כשמת <strong>אביו של חתן או אמה של כלה,</strong> משום שהם היו כרגיל הטורחים בצרכי החתונה, וכיון שמתו, אם לא ישתמשו עכשיו במה שהכינו לחתונה, <strong>דליכא איניש דטרח להו</strong> <small>[שאין אדם</small> אחר <small>שטורח עבורם]</small> להכין להם משתה חתונה מחדש, התירו להם לדחות את האבילות, <strong>אבל איפכא</strong> <small>[להיפך],</small> כגון שמתו אמו של חתן או אביה של הכלה — <strong>לא,</strong> שכיון שיש מי שיטרח אחר כך להכין משתה נוסף, עליהם לנהוג תחילה באבילות, שחלה קודם הנישואין.
 <strong>אמר רפרם בר פפא אמר רב חסדא: לא שנו</strong> שעושים מיד את החתונה <strong>אלא שנתן</strong> כבר <strong>מים על גבי בשר,</strong> ואי אפשר עוד למכרו לאחרים, ואם לא יבשלוהו מיד יהיה הפסד מרובה ושמא יגרום שייבטלו מסעודת חתונה, <strong>אבל</strong> אם <strong>לא נתן</strong> עדיין <strong>מים על גבי בשר — מזדבן</strong> <small>[נמכר</small> הוא<small>],</small> ואין זה הפסד מרובה, ואין דוחים בגלל זה את האבילות.
 <strong>אמר רבא: ובכרך</strong> שיש בו מטבע הדברים קונים רבים, <strong>אף על פי שנתן מים על גבי בשר — מזדבן</strong> <small>[נמכר</small> הוא<small>],</small> ואין צורך לדחות. <strong>אמר רב פפא: ובכפר, אף על פי שלא נתן מים על גבי בשר — לא מזדבן</strong> <small>[אינו נמכר],</small> שאין למצוא בכפר קונים לכמות גדולה של בשר. ושואלים: אם כן, שדין זה אינו קיים לא בכרך ולא בכפר, <strong>ואלא</strong> הלכה זו של <strong>רב חסדא</strong> המבדילה בין אם כבר נתנו מים לבין אם עדיין לא נתנו, <strong>היכי משכחת לה</strong> <small>[כיצד אתה מוצא אותה]?</small> <strong>אמר רב אשי: כגון</strong> בעירו <strong>מתא מחסיא, דמפקא</strong> <small>[שמוצאת,</small> שאינה<small>]</small> <strong>מ</strong>כלל <strong>כרך,</strong> שהיא קטנה יותר, <strong>ומפקא</strong> <small>[ומוצאת]</small> <strong>מ</strong>כלל <strong>כפר,</strong> שהיא גדולה ממנו.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב חסדא: הרי שהיה פתו אפויה וטבחו טבוח ויינו מזוג, ונתן מים על גבי בשר, ומת אביו של חתן או אמה של כלה — מכניסין את המת לחדר, ואת החתן ואת הכלה לחופה, ובועל בעילת מצוה ופורש, ונוהג שבעת ימי המשתה ואחר כך נוהג שבעת ימי אבילות. וכל אותן הימים הוא ישן בין האנשים ואשתו ישנה בין הנשים.</strong>
 <strong>וכן מי שפירסה אשתו</strong> (כלומר, הכלה) בשעת חופתה <strong>נדה — הוא ישן בין האנשים והיא ישנה בין הנשים,</strong> עד שתיטהר מנידתה. <strong>ואין מונעין תכשיטין מן הכלה</strong> כשהיא אבילה <strong>כל שלשים יום. בין כך ובין כך,</strong> כלומר, בכל מקרה <strong>לא יבעול</strong> החתן את הכלה בעילה ראשונה, <strong>לא בערב שבת</strong> בגלל החבורה כמו שהסברנו, <strong>ולא במוצאי שבת.</strong>
 ומפרשים את פרטי הדברים: <strong>אמר מר</strong> <small>[החכם]</small> בברייתא: <strong>הוא ישן בין האנשים והיא ישנה בין הנשים.</strong> ומעירים: <strong>מסייע ליה</strong> <small>[לו]</small> דבר זה <strong>ל</strong>שיטת <strong>ר' יוחנן,</strong> ש<strong>אמר ר' יוחנן: אף על פי שאמרו אין אבילות במועד,</strong> ואין נוהגים במועד מנהגי אבילות, <strong>אבל דברים של צינעא,</strong> כלומר, ענייני אבילות שנעשים בצינעה ואינו ניכר לבריות שהוא אבל — <strong>נוהג,</strong> ואסור בהם. ותשמיש המיטה הרי הוא מדברים שבצינעה, ולכן החתן והכלה אף שלגביהם ימי החתונה הם כימי המועד — אסורים בתשמיש, ואף בייחוד, שמא יבואו לידי תשמיש.
 <strong>דרש רב יוסף בריה</strong> <small>[בנו]</small> של <strong>רבא משמיה</strong> <small>[משמו]</small> של <strong>רבא: לא שנו</strong> שאין מניחים לחתן ולכלה להתייחד כשפירסה נדה, <strong>אלא</strong> כאשר <strong>לא בעל</strong> אותה כלל, <strong>אבל</strong> אם <strong>בעל</strong> ואחר כך פירסה נידה — <strong>אשתו ישנה עמו</strong> ואין לחשוש לבעילה.
 ותוהים: <strong>והא הכא</strong> <small>[והרי כאן]</small> באבילות, <strong>דבבעל עסקינן</strong> <small>[</small>במקרה <small>שבעל</small> כבר <small>אנו עוסקים],</small> שהרי התירו לו לבעול בעילת מצוה, <strong>וקתני</strong> <small>[ושנה</small> בכל זאת<small>]:</small> <strong>הוא ישן בין האנשים והיא ישנה בין הנשים!</strong> ודוחים: <strong>כי קאמר</strong> <small>[כאשר אמר]</small> דין זה שכשכבר בעל אשתו ישנה עמו, הרי זה רק במקרה ש<strong>פירסה אשתו נדה</strong> ולא באבילות.
 ומקשים: <strong>הא</strong> <small>[הרי]</small> <strong>"וכן" קתני</strong> <small>[שנה],</small> משמע שהאבל ומי שפירסה אשתו נידה דינם שוה!
## דף ד:
 <strong>הכי קאמר</strong> <small>[כך אמר]:</small> <strong>וכן מי שפירסה אשתו נדה ולא בעל — הוא ישן בין האנשים, ואשתו ישנה בין הנשים,</strong> ואולם האבל אפילו בעל כבר — הוא ישן בין האנשים והיא בין הנשים.
 ושואלים: <strong>למימרא</strong> <small>[</small>האם <small>לומר]</small> ולהסיק מכאן ש<strong>אבילות קילא ליה</strong> <small>[קלה לו,</small> בעיניו<small>]</small> <strong>מנדה?</strong> שהרי אם נידה היא, סומכים עליו אחרי שבעל ואין חוששים שיבוא לבעול אותה, ובאבילות אנו חוששים לכך ואין מניחים להם להתייחד.
 <strong>והאמר</strong> <small>[והרי אמר]</small> <strong>ר' יצחק בר חנינא אמר רב הונא: כל מלאכות שאשה עושה לבעלה</strong> (בשביל בעלה) — גם אשה <strong>נדה עושה</strong> אותן המלאכות <strong>לבעלה, חוץ ממזיגת הכוס והצעת המטה</strong> שלו, <strong>והרחצת</strong> (רחיצת) <strong>פניו ידיו ורגליו</strong> שהם דברים של חיבה, ויש בהם קירוב יתר, <strong>ואילו גבי אבילות תניא</strong> <small>[שנינו</small> בברייתא<small>]:</small> <strong>אף על פי שאמרו</strong> ש<strong>אין אדם רשאי לכוף את אשתו</strong> כשהיא אבילה <strong>להיות כוחלת</strong> את עיניה <strong>ולהיות פוקסת</strong> את לחייה, <strong>באמת אמרו</strong> (הלכה מקובלת היא): <strong>מוזגת לו הכוס, ומצעת לו המטה, ומרחצת לו פניו ידיו ורגליו.</strong> הרי שבזמן אבילות אין אנו חוששים שמא מתוך דברים של חיבה שביניהם יבוא לבעול אותה, ובנידה אנו מרחיקים יותר!
 ומשיבים: <strong>לא קשיא</strong> <small>[אין</small> זה <small>קשה],</small> <strong>כאן</strong> שאמרו שיש להרחיק, מדובר <strong>באבילות דידיה</strong> <small>[שלו],</small> ו<strong>כאן</strong> שהקילו במזיגת הכוס ושאר דברים הגורמים לחיבה — <strong>באבילות דידה</strong> <small>[שלה],</small> שבאמת אבילות אינה חמורה בעיניו כאיסור נידה, אלא שכאשר האשה היא האבלה, גם אם יתגבר יצרו עליו — לא תשמע לו האשה, ולכן לא גזרו הרחקות יתירות.
 ומקשים: <strong>והא</strong> <small>[והרי]</small> באותה ברייתא <strong>אביו של חתן או אמה של כלה קתני</strong> <small>[שנה],</small> ומכאן שאין הבדל אם היתה זו אבילות שלו או שלה! ומשיבים: <strong>כי קתני</strong> <small>[כאשר שנה]</small> והשווה אבילות שלו ושלה, הרי זה <strong>אשארא</strong> <small>[על השאר],</small> שאר דיני אבילות המוזכרים שם, אבל לא לענין מניעת הייחוד בין הבעל והאשה.
 ומקשים עוד: <strong>ומי שאני</strong> <small>[והאם שונה]</small> <strong>בין אבילות דידיה</strong> <small>[שלו]</small> <strong>לאבילות דידה</strong> <small>[שלה]?</small> <strong>והתניא</strong> <small>[והרי שנינו</small> בברייתא<small>]:</small> <strong>מי שמת חמיו או חמותו</strong> — <strong>אינו יכול לכוף את אשתו להיות כוחלת ולהיות פוקסת, אלא</strong> אף הוא <strong>כופה</strong> (הופך) את <strong>מטתו</strong> כמנהג אבל, <strong>ונוהג עמה אבילות. וכן היא שמת חמיה או חמותה</strong> — <strong>אינה רשאה להיות כוחלת ולהיות פוקסת, אלא</strong> אף היא <strong>כופה מטתה ונוהגת עמו אבילות.</strong> ומכל מקום לא נאמר באבילות שלו שצריך להיזהר שלא יתייחד עמה.
 ומשיבים: <strong>תני</strong> <small>[שנה</small> והוסף כך<small>]:</small> <strong>באבילות דידיה</strong> <small>[שלו]</small> <strong>הוא ישן בין האנשים ואשתו ישנה בין הנשים.</strong> ומקשים: <strong>הא</strong> <small>[הרי]</small> <strong>"וכן" קתני</strong> <small>[שנה].</small> משמע שאין הבדל בין המקרים! ומשיבים: <strong>כי קתני</strong> <small>[כאשר שנה]</small> "וכן", הרי זה רק לענין <strong>כיחול ופירכוס.</strong> ומקשים: <strong>והא</strong> <small>[והרי]</small> <strong>"עמו" קתני</strong> <small>[שנה],</small> <strong>מאי לאו</strong> <small>[האם לא]</small> הכוונה <strong>עמו במטה,</strong> ואף על פי כן אין חוששים שיבעל אותה! ודוחים: <strong>לא,</strong> הכוונה היא <strong>עמו בבית. וכדאמר ליה</strong> <small>[וכפי שאמר לו]</small> <strong>רב לחייא בריה</strong> <small>[בנו]</small> כשמת אביה של אשתו: <strong>באפה</strong> <small>[בפניה]</small> של אשתך <strong>נהוג אבילותא</strong> <small>[</small>ב<small>אבילות],</small> ש<strong>לא באפה</strong> <small>[בפניה]</small> <strong>לא תנהוג אבילותא</strong> <small>[אבילות],</small> אף כאן הכוונה "עמו" — בפניו.
 <strong>רב אשי אמר</strong> שהשאלה ששאלנו אינה נכונה מעיקרה: <strong>מי קמדמית אבילותא דהכא לאבילותא דעלמא</strong> <small>[האם</small> יכול אתה <small>לדמות אבילות של כאן לאבילות בכלל]?</small> שהרי <strong>אבילותא דעלמא חמיר</strong> <small>[אבילות בכלל חמורה]</small> היא עליו <strong>ולא אתי</strong> <small>[יבוא]</small> <strong>לזלזולי ביה</strong> <small>[לזלזל בה],</small> ואילו <strong>אבילות דהכא</strong> <small>[של כאן],</small> <strong>כיון דאקילו רבנן</strong> <small>[שהקילו</small> בה <small>חכמים],</small> <strong>אתי לזלזולי ביה</strong> <small>[יבוא לזלזל בה].</small>
 ושואלים: <strong>מאי קולא</strong> <small>[מה</small> היא <small>ההקלה]</small> שהקלו פה חכמים? <strong>אילימא דקתני</strong> <small>[אם תאמר</small> מה <small>ששנה]</small> ש<strong>בועל בעילת מצוה ופורש</strong> — אולם <strong>התם</strong> <small>[שם]</small> הלא הטעם הוא <strong>משום</strong> ש<strong>לא חל עליו</strong> עדיין <strong>אבילותא</strong> <small>[</small>דין <small>אבילות],</small> שכן אבילות מתי היא מתחילה, <strong>אי</strong> <small>[אם]</small> <strong>ל</strong>דעת <strong>ר' אליעזר — עד שיצא</strong> המת <strong>מפתח הבית</strong> לקבורה, <strong>אי</strong> <small>[אם]</small> <strong>ל</strong>דעת <strong>ר' יהושע — עד שיסתם הגולל</strong> (כיסוי הקבר), וכאן, כיון שהמת לא הוצא עדיין מן הבית אלא הוא בחדר — לא חלים על קרוביו דין אבילות, ואין כאן איפוא שום הקלה בדין אבילות.
 <strong>אלא</strong> יש לומר כי ההקלה היא בכך, <strong>דקתני</strong> <small>[ששנה]:</small> <strong>נוהג שבעת ימי המשתה ואחר כך נוהג שבעת ימי אבילות.</strong> וכיון שהקלו עליו שנוהג בשמחת חתונה למרות שהוא אבל — שמא יחטא להקל באבלו, ולכן אסרו עליהם להתייחד.
 <big>א</big> באותה ברייתא <strong>אמר מר</strong> <small>[החכם]:</small> <strong>בין כך ובין כך לא יבעול לא בערב שבת ולא במוצאי שבת.</strong> ושואלים: <strong>בשלמא</strong> <small>[נניח]</small> <strong>בערב שבת</strong> לא יבעל <strong>משום חבורה</strong> שעושה כאשר בא על בתולה, <strong>אלא במוצאי שבת אמאי</strong> <small>[מדוע]</small> <strong>לא?</strong>
 <strong>אמר ר' זירא:</strong>
## דף ה.
 <strong>משום חשבונות</strong> שמחשב במשך יום השבת מה עליו להכין לסעודה, ונמצא עוסק בשבת בדברי חול.
 <strong>אמר ליה</strong> <small>[לו]</small> <strong>אביי: וחשבונות של מצוה מי אסירי</strong> <small>[האם אסורים</small> הם<small>]</small> בשבת? <strong>והא</strong> <small>[והרי]</small> <strong>רב חסדא ורב המנונא דאמרי תרוייהו</strong> <small>[שאמרו שניהם]:</small> <strong>חשבונות של מצוה מותר לחשבן בשבת! ו</strong>עוד <strong>אמר ר' אלעזר: פוסקין</strong> (קובעים, מבטיחים) <strong>צדקה לעניים בשבת! ו</strong>כן <strong>אמר ר' יעקב אמר ר' יוחנן: הולכין לבתי כנסיות ולבתי מדרשות לפקח</strong> (להשגיח) <strong>על עסקי רבים בשבת. ואמר ר' יעקב בר אידי אמר ר' יוחנן: מפקחין פיקוח נפש בשבת,</strong> שדואגים בשבת לכל ענין שיכול להיות בו צד של פיקוח נפש.
 <strong>ואמר רב שמואל בר נחמני אמר ר' יונתן: הולכין לטרטייאות ולקרקייאות</strong> (תיאטראות וקרקסאות) <strong>לפקח על עסקי רבים בשבת,</strong> שמא יוכלו להציל אדם מישראל, וכן שלא תבוא תקלה לישראל מאותם המקומות. <strong>ותנא דבי</strong> <small>[ושנה</small> החכם מ<small>בית</small> מדרשו<small>]</small> של <strong>מנשיא: משדכין,</strong> מדברים ומשוחחים על כך בין המשפחות <strong>על התינוקת ליארס</strong> ואפילו <strong>בשבת, ו</strong>כן מדברים <strong>על התינוק</strong> כיצד <strong>ללמדו ספר</strong> (לקרוא) <strong>וללמדו אומנות.</strong> ומשמע מכל אלה שמותר לדבר ולחשוב חשבונות של מצוה בשבת, ונישואין, כמו כן, הרי הם מצוה, ואם כן ודאי טעם האיסור לשאת אשה במוצאי שבת אינו בשל האיסור בעריכת חשבונות בשבת!
 <strong>אלא,</strong> יש לדחות ולומר טעם אחר, <strong>אמר ר' זירא: גזירה שמא</strong> מתוך טרדתו <strong>ישחוט</strong> בשבת <strong>בן עוף</strong> לצורך סעודת הלילה. <strong>אמר ליה</strong> <small>[לו]</small> <strong>אביי: אלא מעתה,</strong> אם חושש אתה לכך, אם כן <strong>יום הכפורים שחל להיות בשני בשבת ידחה.</strong> ומה טעם: <strong>גזירה שמא ישחוט</strong> בשבת <strong>בן עוף</strong> לסעודה של ערב יום הכיפורים, שגם היא סעודת מצוה! ודוחים: אין הדברים דומים, כי <strong>התם דלנפשיה</strong> <small>[שם</small> בערב יום כיפור <small>ש</small>הוא מכין ארוחה <small>לעצמו] —</small> <strong>לא טריד</strong> <small>[אינו טרוד]</small> ולא ישכח ששבת היא, אבל <strong>הכא</strong> <small>[כאן]</small> שהוא מכין סעודה <strong>לאחרים — טריד</strong> <small>[</small>הוא <small>טרוד].</small> <strong>אי נמי</strong> <small>[או גם כן],</small> הבדל אחר: <strong>התם, אית ליה רווחא</strong> <small>[שם,</small> בערב יום כיפור, <small>יש לו רווח</small> זמן<small>],</small> שהרי יכול הוא לשחוט גם במשך היום, שאינו זקוק לסעודה מיד במוצאי שבת, ואילו <strong>הכא לית ליה רווחא</strong> <small>[כאן אין לו רווח</small> זמן<small>],</small> שהסעודה היא בלילה, בזמן הנישואין.
 ומעירים: <strong>השתא דאתית להכי</strong> <small>[עכשיו שהגעת לכך],</small> להסבר זה, הטעם שב<strong>ערב שבת</strong> לא יבעל הוא <strong>נמי</strong> <small>[גם כן]</small> מאותו טעם — <strong>גזירה שמא ישחוט בן עוף</strong> לסעודת הנישואין.
 <big>א</big> <strong>איבעיא להו</strong> <small>[נשאלה להם</small> לחכמים<small>]</small> שאלה זו: האם <strong>בתולה נשאת ברביעי ונבעלת ברביעי</strong> עצמו, <strong>ולא חיישינן לאיקרורי דעתא</strong> <small>[ואין אנו חוששים לקירור דעתו],</small> שכעסו יפוג במשך הלילה, אלא וודאי יבוא להתלונן למחרת, <strong>או דלמא</strong> <small>[שמא]</small> <strong>בתולה נשאת ברביעי ונבעלת בחמישי,</strong> והטעם הוא משום <strong>דחיישינן לאיקרורי דעתא</strong> <small>[שאנו חוששים לקירור דעתו].</small>
 ומביאים ראיה: <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> <strong>בר קפרא: בתולה נשאת ברביעי ונבעלת בחמישי, הואיל ונאמרה בו</strong> ביום חמישי <strong>ברכה</strong> של "פרו ורבו" <strong>לדגים. אלמנה נשאת בחמישי ונבעלת בששי</strong> ומדוע — <strong>הואיל ונאמרה בו</strong> ביום השישי <strong>ברכה</strong> של פריה ורביה <strong>לאדם.</strong> ונדייק: <strong>טעמא</strong> <small>[הטעם]</small> שעושים זאת, הוא דווקא <strong>משום ברכה, אבל משום איקרורי דעתא</strong> <small>[קירור דעת] —</small> <strong>לא חיישינן</strong> <small>[אין אנו חוששים].</small>
 על דברי בר קפרא מקשים לגופם: <strong>אי הכי</strong> <small>[אם כך]</small> <strong>אלמנה נמי</strong> <small>[גם כן]</small> <strong>תיבעל בחמישי, הואיל ונאמרה בו ברכה לדגים!</strong> ומשיבים: <strong>ברכה</strong> שנאמרה ל<strong>אדם עדיפא ליה</strong> <small>[עדיפה לו],</small> וכיון שאפשר לדחות את הדבר ליום שנאמרה בו ברכה לבני אדם, מוטב לעשות כן.
 <strong>ואי נמי</strong> <small>[או גם כן],</small> מטעם אחר תיקנו יום זה לאלמנה: <strong>משום</strong> ש<strong>שקדו</strong> חכמים על תקנת בנות ישראל. <strong>דתניא</strong> <small>[ש</small>כן <small>שנינו בברייתא</small><small>]:</small> <strong>מפני מה אמרו אלמנה נשאת בחמישי ונבעלת בששי? שאם אתה אומר תיבעל בחמישי — למחר משכים</strong> הבעל <strong>לאומנתו</strong> (עבודתו) <strong>והולך לו</strong> מאשתו, שהרי באלמנה אין נוהגים שבעת ימי משתה שהם כימי חג. ולכן <strong>שקדו חכמים על תקנת בנות ישראל, שיהא שמח עמה שלשה ימים: חמישי בשבת,</strong> שהוא יום החתונה, <strong>וערב שבת,</strong> של חובת הבעילה, <strong>ושבת.</strong>
 ושואלים: <strong>מאי איכא</strong> <small>[מה יש,</small> מה ההבדל למעשה<small>]</small> <strong>בין</strong> הטעם של <strong>"ברכה" ל</strong>טעם של <strong>"שקדו"?</strong> שהרי מסקנת הדברים אחת היא. ומסבירים: <strong>איכא בינייהו</strong> <small>[יש ביניהם</small> הבדל למעשה<small>]</small> כשהחתן הוא <strong>אדם בטל,</strong> שאינו הולך למלאכתו. <strong>אי נמי</strong> <small>[או גם כן]</small> <strong>יום טוב שחל להיות בערב שבת,</strong> שבין כה וכה איננו יכול ללכת למלאכתו. שמטעם "שקדו" אין הבדל מתי יבעל, שהרי לא ילך למלאכתו, אבל מפני הנימוק של הברכה — צריך גם במקרה זה לבעול בשישי.
 <big>ב</big> כיון שהבאנו דברי בר קפרא אלה, מביאים עוד מה ש<strong>דרש בר קפרא: גדולים מעשה צדיקים</strong> וחשובים <strong>יותר ממעשה שמים וארץ,</strong> ש<strong>אילו במעשה שמים וארץ כתיב</strong> <small>[נאמר]:</small> <strong>"אף ידי יסדה ארץ וימיני טפחה שמים"</strong> (ישעיה מח, יג), משמע שהם נעשים ביד אחת, <strong>ואילו במעשה ידיהם של צדיקים,</strong> בבנין בית המקדש, שהקדוש ברוך הוא משתתף בו, <strong>כתיב</strong> <small>[נאמר]:</small> <strong>"מכון לשבתך פעלת ה' מקדש אדני כוננו ידיך"</strong> (שמות טו, יז), ומלשון הכתוב משמע שדבר זה מתייחס לשתי ידיים, ולא ליד אחת.
 <strong>השיב</strong> (הקשה) <strong>בבלי אחד, ור' חייא שמו:</strong> הלוא נאמר <strong>"ויבשת ידיו יצרו"</strong> (תהלים צה, ה), הרי שאף בבריאת העולם נאמרו שתי ידיים! ומשיבים: <strong>"ידו" כתיב</strong> <small>[כתוב]</small> שהכתיב הוא חסר, ומרמז ללשון יחיד. ומקשים: <strong>והכתיב</strong> <small>[והרי כתוב]</small> <strong>"יצרו"</strong> לשון רבים! <strong>אמר רב נחמן בר יצחק:</strong> הכוונה היא ש<strong>יצרו אצבעותיו,</strong> ו<strong>כדכתיב</strong> <small>[כפי שנאמר]:</small> <strong>"כי אראה שמיך מעשה אצבעתיך ירח וכוכבים אשר כוננתה"</strong> (תהלים ח, ד).
 <strong>מיתיבי</strong> <small>[מקשים]</small> עוד: נאמר <strong>"השמים מספרים כבוד אל ומעשה ידיו מגיד הרקיע"</strong> (תהלים יט, ב), הרי שאף הרקיע הוא מעשה שתי ידיו! ומשיבים: <strong>הכי קאמר</strong> <small>[כך אמר,</small> כוונת הכתוב<small>]:</small> <strong>מעשה ידיהם של צדיקים</strong> שהם עושים רצונו של ה' <strong>מי מגיד — הרקיע, ומאי ניהו</strong> <small>[ומהו זה]</small> שהרקיע מגיד מעשה צדיקים — <strong>מטר</strong> היורד מן הרקיע על ידי תפילתם של צדיקים.
 ועוד <strong>דרש בר קפרא: מאי דכתיב</strong> <small>[מהו שנאמר]</small> <strong>"ויתד תהיה לך על אזנך...</strong> וכסית את צאתך<strong>"</strong> (דברים כג, יד) — <strong>אל תקרי</strong> <small>[תקרא]</small> <strong>"</strong>על <strong>אזנך" אלא "על אוזנך",</strong> וכוונתו: <strong>שאם ישמע אדם דבר שאינו הגון</strong> ומזוהם כצואה,
## דף ה:
 <strong>יניח אצבעו</strong> (שצורתה כעין יתד) <strong>באזניו. והיינו</strong> <small>[וזהו]</small> ש<strong>אמר ר' אלעזר: מפני מה אצבעותיו של אדם דומות ליתידות?</strong> ומיד מבררים: <strong>מאי טעמא</strong> <small>[מה הטעם],</small> מה משמעותה של שאלה זו? <strong>אילימא</strong> <small>[אם תאמר]</small> שהשאלה היתה <strong>משום דמחלקן</strong> <small>[ש</small>הן <small>מחולקות]</small> זו מזו ואינן מחוברות יחד, הלוא <strong>כל חדא וחדא</strong> <small>[אחת ואחת]</small> מן האצבעות <strong>למילתיה עבידא</strong> <small>[לעניינה</small> היא <small>עשויה],</small> ודרושה לאדם לא רק לצרכי חולין אלא גם לצרכי שמיים. ש<strong>אמר מר</strong> <small>[החכם]:</small> <strong>זו,</strong> האצבע הקטנה, היא <strong>זרת,</strong> שממנה עד קצה הבוהן מודדים את מידת הזרת, המשמשת במעשה החושן, בבגדי הכהן הגדול. <strong>זו</strong> שלאחריה היא <strong>קמיצה,</strong> שבה מתחילים את קמיצת המנחות במקדש. <strong>זו</strong> האמצעית היא <strong>אמה,</strong> שמקצה אצבע זו עד המרפק היא מידת האמה. <strong>זו</strong> שליד הבוהן היא <strong>אצבע,</strong> שבה מזים את דם הקרבנות על המזבח. <strong>זה,</strong> הבוהן, הוא <strong>גודל</strong> שעליו נותנים דם ושמן לטהרת המצורע.
 <strong>אלא</strong> השאלה היתה: <strong>מה טעם משופות</strong> (מחודדות) האצבעות <strong>כיתידות?</strong> והטעם הוא — <strong>שאם ישמע אדם דבר שאינו הגון, יניח אצבעותיו באזניו.</strong> כיוצא בו <strong>תנא דבי</strong> <small>[שנה</small> החכם מ<small>בית</small> מדרשו<small>]</small> של <strong>ר' ישמעאל: מפני מה אוזן כולה קשה והאליה</strong> שמתחתיה <strong>רכה? — שאם ישמע אדם דבר שאינו הגון, יכוף אליה לתוכה</strong> של האוזן, כדי שלא ישמע. <strong>תנו רבנן</strong> <small>[שנו חכמים]:</small> <strong>אל ישמיע אדם לאזניו דברים בטלים, מפני שהן,</strong> האזניים, רגישות ביותר ורואים אנו שהן <strong>נכוות תחלה</strong> (ראשונה, קודם) <strong>לאיברים</strong> אחרים, ולכן ראוי לו להיזהר שלא ייענש בהן על שמיעת דברים מגונים.
 <big>א</big> <strong>איבעיא להו</strong> <small>[נשאלה להם</small> לחכמים<small>]:</small> <strong>מהו לבעול בתחלה,</strong> כלומר, לבעול בתולה, <strong>בשבת.</strong> וצדדי השאלה: האם <strong>דם</strong> בתולים <strong>מיפקד פקיד</strong> <small>[פקוד,</small> אצור וכנוס<small>]</small> במקומו ורק שותת ויוצא על ידי הבעילה, <strong>או</strong> שמא <strong>חבורי מיחבר</strong> <small>[מחובר</small> הוא בגוף<small>]</small> ויוצא על ידי הדחיקה?
 מכאן מפתחים ומרחיבים את הבעיות: <strong>ואם תימצי</strong> (תרצה) <strong>לומר</strong> ותחליט כי <strong>דם מיפקד פקיד</strong> <small>[פקוד]</small> ואין בבעילה משום איסור עשיית חבורה, אזי יש לשאול: האם בזמן הבעילה <strong>לדם הוא צריך, ושרי</strong> <small>[ומותר],</small> שהרי הוצאת דם כזה אין בה משום מלאכה. <strong>או דלמא</strong> <small>[שמא]</small> <strong>לפתח הוא צריך</strong> שבקריעת קרום הבתולים עושה פתח, <strong>ואסיר</strong> <small>[ואסור]</small> לעשות פתח בשבת.
 <strong>ואם תימצי לומר לדם הוא צריך ופתח ממילא קאתי</strong> <small>[מעצמו הוא בא],</small> שאינו מתכוון ליצור פתח, אלא תוך כדי הבעילה נוצר פתח זה מאליו, אזי השאלה היא: האם <strong>הלכה כ</strong>שיטת <strong>ר' שמעון</strong> ש<strong>אמר</strong> בדיני שבת כי <strong>דבר שאין מתכוין,</strong> שאם עשה האדם דבר, ואגב כך, בלא להתכוון לכך, נעשתה מלאכה אחרת, הרי זה <strong>מותר, או הלכה כ</strong>שיטת <strong>ר' יהודה</strong> ש<strong>אמר</strong> שגם <strong>דבר שאין מתכוין אסור?</strong>
 <strong>ואם תימצי לומר</strong> כי <strong>הלכה כ</strong>שיטת <strong>ר' יהודה</strong> בדין זה, יש עוד לשאול: האם <strong>מקלקל הוא אצל הפתח,</strong> שאפשר לומר שיצירת פתח זה היא בעצם קלקול, ולא מלאכה, שהיא לפי הגדרתה דווקא מלאכת תיקון, <strong>או מתקן הוא אצל הפתח?</strong>
 <strong>איכא דאמרי</strong> <small>[יש שאומרים]</small> שכך היו צדדי השאלה: <strong>ואם תימצי לומר</strong> ש<strong>דם חבורי מיחבר</strong> <small>[מחובר</small> הוא בגוף<small>]</small> ויוצא על ידי הדחיקה, האם בבעילה <strong>לדם הוא צריך, ואסור,</strong> שהוא עושה חבורה בכוונה, <strong>או דלמא</strong> <small>[שמא]</small> <strong>להנאת עצמו</strong> שבבעילה <strong>הוא צריך, ושרי</strong> <small>[ומותר]?</small>
 <strong>ואם תימצי לומר להנאת עצמו הוא צריך, ודם ממילא קאתי</strong> <small>[מעצמו הוא בא]</small> ואינו מתכוון לו, האם — <strong>הלכה כ</strong>שיטת <strong>ר' יהודה</strong> בדבר שאינו מתכוון <strong>או הלכה כ</strong>שיטת <strong>ר' שמעון?</strong>
 <strong>ואם תימצי לומר</strong> ש<strong>הלכה כ</strong>שיטת <strong>ר' יהודה</strong> שאף דבר שאינו מתכוון אסור, עדיין יש לשאול: האם <strong>מקלקל</strong> הוא <strong>בחבורה</strong> זו <strong>או מתקן בחבורה</strong> זו <strong>הוא?</strong>
 <strong>ואם תימצי</strong> (תרצה) <strong>לומר</strong> כי <strong>מקלקל בחבורה הוא,</strong> האם <strong>במקלקל הלכה כ</strong>שיטת <strong>ר' יהודה,</strong> שהעושה בשבת מעשה של קלקול אינו חייב עליו, אפילו מכוון למעשהו,
## דף ו.
 <strong>או הלכה כ</strong>שיטת <strong>ר' שמעון,</strong> שהמקלקל בחבורה חייב אם הוא עושה זאת מתוך כוונה תחילה.
 <strong>איתמר</strong> <small>[נאמר]</small> לגבי פסק ההלכה בבעיה זו: <strong>בבי</strong> <small>[בבית</small> מדרשו<small>]</small> של <strong>רב אמרי</strong> <small>[</small>היו <small>אומרים]</small> כי <strong>רב שרי</strong> <small>[התיר]</small> <strong>ושמואל אסר. בנהרדעא,</strong> עירו של שמואל, <strong>אמרי</strong> <small>[אומרים],</small> מוסרים את ההלכה להיפך: <strong>רב אסר ושמואל שרי</strong> <small>[התיר].</small> <strong>אמר רב נחמן בר יצחק: וסימניך</strong> (הסימן לכך) לזכור את השיטות ומוסריהן: ש<strong>אלו מקילין לעצמן ואלו מקילין לעצמן.</strong> שהצד השווה בשיטות אלה הוא שבכל מקום אומרים שהרב שהוא רבם (וכשיטתו הם נוהגים), הוא זה שהתיר.
 לעצם הענין שואלים: <strong>ו</strong>האם <strong>רב שרי</strong> <small>[התיר]</small> בענין זה? <strong>והאמר</strong> <small>[והרי אמר]</small> <strong>רב שימי בר חזקיה משמיה</strong> <small>[משמו]</small> של <strong>רב: האי מסוכריא דנזייתא</strong> <small>[אותו פקק</small> העשוי מסמרטוטים ששמים בנקב <small>חבית</small> יין<small>]</small> — <strong>אסור להדוקה ביומא טבא</strong> <small>[להדק אותו ביום טוב],</small> כי תוך כדי ההידוק נסחט המשקה מתוך האריג, וסחיטה אסורה בשבת וביום טוב. משמע מכאן שאפילו בדבר שאין מתכוון אוסר רב!
 ומשיבים: מכאן אין קושיה, שכן <strong>ב</strong>ענין <strong>ההוא</strong> של החבית, <strong>אפילו ר' שמעון מודה,</strong> ש<strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון ב"פסיק רישיה</strong> <small>[חתוך ראשו]</small> <strong>ולא ימות",</strong> כלומר, כאשר הדבר הוא תוצאה הכרחית מן המעשה, כפי שהכרחי הוא שבעל חיים מת כאשר כורתים את ראשו, והעושה כן אינו יכול לומר שלא התכוון לכך. ולא התיר ר' שמעון בדבר שאינו מתכוון, אלא כאשר התוצאה שלא התכוון לה אינה הכרחית, ואילו כאן — בהכרח תהיה סחיטה כתוצאה מההידוק.
 וחוזרים ומקשים: <strong>והא</strong> <small>[והרי]</small> <strong>אמר רב חייא בר אשי אמר רב</strong> במפורש: <strong>הלכה כר' יהודה</strong> במלאכה שאינו מתכוון לה, <strong>ורב חנן בר אמי אמר שמואל: הלכה כר' שמעון. ורב חייא בר אבין מתני לה</strong> <small>[</small>היה <small>שונה</small> את ההלכות הללו<small>]</small> <strong>בלא גברי</strong> <small>[</small>שמות ה<small>אנשים]</small> שמסרו אותן, אלא במישרין, <strong>רב אמר: הלכה כר' יהודה, ושמואל אמר: הלכה כר' שמעון.</strong> ואם כן ברור שפסק רב כשיטת ר' יהודה. ואם כן כיצד התיר לבעול בתחילה בשבת?
 ומסבירים: <strong>לעולם רב כר' יהודה סבירא ליה</strong> <small>[הוא סבור],</small> אלא <strong>להך לישנא דאמר</strong> <small>[לאותה לשון,</small> שיטה, <small>שאמרנו]</small> ש<strong>דם מיפקד פקיד</strong> <small>[פקוד,</small> צבור הוא<small>],</small> והחשש הוא רק בגלל עשיית פתח, צריך לומר שהוא סבור ש<strong>מקלקל הוא אצל הפתח,</strong> ובזה אפילו ר' יהודה מתיר. ו<strong>להך לישנא דאמר</strong> <small>[לאותה לשון שאמרנו]</small> שה<strong>דם חבורי מיחבר</strong> <small>[מחובר],</small> צריכים לומר שלדעתו <strong>מקלקל בחבורה הוא,</strong> ואף בזה ר' יהודה מתיר.
 <strong>מתיב</strong> <small>[מקשה]</small> <strong>רב חסדא:</strong> וכי יש מקום לאסור ביאת בתולה בשבת? והלא שנינו: <strong>תינוקת שלא הגיע זמנה לראות</strong> דם נידה <strong>ונשאת, בית שמאי אומרים: נותנין לה ארבעה לילות,</strong> שאם היא נבעלת ורואה דם במשך ארבעת הלילות הראשונים, קובעים שהדם הזה הוא דם הבתולים ומותרת לבעלה, <strong>ובית הלל אומרים:</strong> אין לכך קצבה, אלא <strong>עד שתחיה המכה</strong> (יבריא הפצע) של הבתולים, גם אם נמשך הדבר זמן רב.
 ואם <strong>הגיע זמנה לראות</strong> כבר דם נידה, שהיא כבר נערה, אף על פי שלא ראתה עדיין <strong>ונשאת, בית שמאי אומרים: נותנין לה</strong> רק <strong>לילה הראשון,</strong> שמניחים שהדם שהיא רואה בלילה זה הוא דם בתולים, ובשאר הימים חוששים שמא דם נידה הוא, ואסור. <strong>ובית הלל אומרים:</strong> נותנים לה זמן מיום רביעי, שהוא היום שנקבע כזמן מיועד לחתונת בתולה, <strong>עד מוצאי שבת,</strong> שהם <strong>ארבעה לילות.</strong> שבכל הלילות האלו מותרת לבעלה, ומניחים שהדם שרואה בימים אלו הוא דם בתולים.
## דף ו:
 <strong>מאי לאו</strong> <small>[האם לא]</small> הכוונה היא כך: <strong>דאי</strong> <small>[שאם]</small> <strong>לא בעל</strong> אותה בעילה גמורה במשך הלילות הללו, <strong>מצי בעיל</strong> <small>[יכול</small> מותר לו <small>לבעול]</small> אותה <strong>אפילו בשבת,</strong> ואין חוששים לאיסור עשיית חבורה בשבת, ומכאן שמותר לבעול בתולה אפילו בשבת. <strong>אמר רבא: לא,</strong> הכוונה היא <strong>לבר</strong> <small>[חוץ]</small> <strong>מ</strong>יום ה<strong>שבת. אמר ליה</strong> <small>[לו]</small> <strong>אביי:</strong> אי אפשר לפרש כך, <strong>והא</strong> <small>[והרי]</small> <strong>"עד מוצאי שבת ארבעה לילות" קתני</strong> <small>[שנה],</small> ואין אתה מוצא מיום רביעי עד מוצאי שבת ארבעה לילות אלא אם כן אתה כולל ליל שבת ביניהם? <strong>אלא</strong> חזר בו רבא, וכך <strong>אמר רבא:</strong> הכוונה היא <strong>כשבעל</strong> אותה תחילה בעילה גמורה לפני שבת, שכשיבעול בשבת לא תתעורר בעיה של עשיית חבורה.
 ושואלים: <strong>אי</strong> <small>[אם]</small> מדובר <strong>כשבעל</strong> כבר בעילה גמורה, אם כן <strong>מאי קא משמע לן</strong> <small>[מה השמיע לנו]</small> באומרו שמותר לבעול אותה אפילו בשבת? ומסבירים: <strong>קא משמע לן דשרי למיבעל</strong> <small>[השמיע לנו שמותר לבעול]</small> <strong>בשבת,</strong> אף שייתכן שמחמת הביאה יגרום להוצאת דם, ו<strong>כ</strong>דברי <strong>שמואל.</strong> ש<strong>אמר שמואל: פירצה דחוקה</strong> המצויה בכותל <strong>מותר ליכנס בה בשבת, ואף על פי שמשיר</strong> על ידי כניסתו לשם <strong>צרורות</strong> (אבנים) מן הכותל. וגם כאן, אף שייתכן שבביאתו הוא גורם להוצאת דם ולחבלה כלשהי — מכל מקום לא אסרו עליו בשל כך לבוא עליה בשבת.
 <strong>מתיב</strong> <small>[מקשה]</small> <strong>רב יוסף,</strong> שנינו: <strong>חתן פטור מקרית</strong> (מקריאת) <strong>שמע</strong> ב<strong>לילה הראשון</strong> של חתונתו <strong>עד מוצאי שבת אם לא עשה מעשה</strong> (כלומר, אם לא בעל את האשה במשך הלילות הללו). ונברר: <strong>מאי לאו</strong> <small>[האם לא]</small> הטעם שפטור משום <strong>דטריד</strong> <small>[ש</small>הוא <small>מוטרד]</small> במחשבתו <strong>דבעי למיבעל</strong> <small>[ש</small>הוא <small>רוצה לבעול</small> אותה<small>]</small> ודואג אם יוכל לעשות זאת כראוי, וכיון שאמרו שפטור עד מוצאי שבת, ושבת בכלל — משמע שמותר לו לבעול בעילה ראשונה אפילו בשבת! <strong>אמר ליה</strong> <small>[לו]</small> <strong>אביי: לא,</strong> אפשר לפרש <strong>דטריד</strong> <small>[ש</small>הוא <small>מוטרד]</small> מכך שעדיין <strong>לא בעיל</strong> <small>[בעל]</small> אותה עד עכשיו ולפיכך הוא פטור מקריאת שמע, ואין מכאן ראיה לגבי היתר בעילה בשבת.
 <strong>אמר ליה</strong> <small>[לו]</small> <strong>רבא</strong> לאביי: לפי פירושך זה, שהוא דואג על דבר שאירע לו, <strong>ו</strong>כי <strong>משום טירדא</strong> שיש לו <strong>פטור</strong> מקריאת שמע? <strong>אלא מעתה,</strong> אם <strong>טבעה ספינתו בים</strong> והוא דואג בשל כך, <strong>הכי נמי</strong> <small>[כך גם כן]</small> תאמר שהוא <strong>פטור</strong> מלקרוא קריאת שמע?! <strong>וכי תימא הכי נמי</strong> <small>[ואם תאמר כך</small> הוא <small>גם כן]</small> שמי שמוטרד בטירדה כזו אכן פטור מקריאת שמע — <strong>והאמר</strong> <small>[והרי אמר]</small> <strong>ר' אבא בר זבדא אמר רב: אבל חייב בכל המצות האמורות בתורה חוץ מן התפילין,</strong> משום <strong>שנאמר בהן "פאר"</strong> (ראה יחזקאל כד, יז), ומכיון שהוא אבל ומושפל, אין ראוי שיניח תפילין, שאין ראוי לאבל לפאר את עצמו. ומכאן אפשר ללמוד, שאם אבל, שבודאי הוא דואג ומצטער, חייב בקריאת שמע, הוא הדין גם בשאר דאגות וטרדות. שהרי מן האבל אתה למד שהדאגה או הצער על דבר שאירע בעבר אינם פוטרים אותו מקריאת שמע, ואינו נפטר אלא כשמוטרד מחמת מצוה שהוא עומד לעשות בעתיד!
 <strong>אלא אמר רבא:</strong> יש לומר כי שאלה זו, אם מותר לבעול תחילה בשבת, <strong>תנאי</strong> <small>[</small>מחלוקת <small>תנאים]</small> <strong>היא. דתנא חדא</strong> <small>[ששנה</small> בברייתא <small>אחת]:</small> <strong>אם לא עשה מעשה ב</strong>לילה ה<strong>ראשון — פטור</strong> מקריאת שמע <strong>אף ב</strong>לילה ה<strong>שני.</strong> לא עשה מעשה <strong>ב</strong>לילה ה<strong>שני — פטור אף</strong> אם בעל <strong>ב</strong>לילה ה<strong>שלישי</strong> שהוא ערב שבת.
 <strong>ותניא אידך</strong> <small>[ושנויה</small> ברייתא <small>אחרת]:</small> <strong>ראשון ושני — פטור, שלישי — חייב.</strong> ויש לומר שהטעם שבשלישי חייב, הוא משום שהלילה השלישי הוא ליל שבת שבו בלאו הכי אסור לו לבעול. ומן ההבדל בין הברייתות אפשר ללמוד שיש מחלוקת תנאים אם מותר או אסור לבעול בתחילה בשבת.
 ושואלים: <strong>ואביי,</strong> מה הוא אומר על הוכחה זו? ומשיבים, הוא אומר: <strong>התם נמי בטירדא פליגי</strong> <small>[שם גם כן בטירדה</small> הם <small>חולקים],</small> שאפשר לומר שכולם מודים שאסור לבעול בשבת, אלא בכך נחלקו: האם טירדה כזו שלא יכול היה לבעול בעבר, נחשבת כטירדה של מצוה ופוטרתו מקריאת שמע, או לא.
 ומעירים, <strong>והני תנאי כי הני תנאי</strong> <small>[ותנאים אלה</small> שנחלקו סוברים <small>כ</small>דעת <small>תנאים אלה,</small> אחרים<small>],</small> שנחלקו במפורש באותו נושא עצמו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הכונס את הבתולה</strong> — <strong>לא יבעול</strong> אותה <strong>בתחלה בשבת, וחכמים מתירין.</strong> והרי מפורש כאן שיש מחלוקת תנאים בענין זה.
 ושואלים: <strong>מאן</strong> <small>[מי הם]</small> <strong>חכמים</strong> אלה המתירים? <strong>אמר רבה:</strong> דעת <strong>ר' שמעון היא,</strong> ש<strong>אמר: דבר שאין מתכוין מותר.</strong> שכיון שאינו מתכוון למלאכה שתיעשה, אלא לבעילה בלבד, אין לחשוש אם עשה אותה.
 <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>מודה ר' שמעון ב"פסיק רישיה</strong> <small>[חתוך ראשו]</small> <strong>ולא ימות",</strong> שאם התוצאה היא הכרחית (כפי שכריתת הראש חייבת להביא למוות), אף ר' שמעון מסכים שאין יכול להיפטר משום שלא התכוון לתוצאה זו, ואם כן אפשר לומר שהוא מודה בבעילה, כאשר ברור שעל ידי הבעילה יקרע את קרום הבתולים ויוציא דם! <strong>אמר ליה</strong> <small>[לו]</small> רבה: <strong>לא כהללו בבליים שאין בקיאין בהטייה,</strong> שאינם יודעים לבעול באופן כזה שאינו משיר בתולים, <strong>אלא, יש בקיאין בהטייה,</strong> שיודעים לבעול בלא לגרום לקריעת הבתולים, ואין זו תוצאה הכרחית של הבעילה ואין זה איפוא בגדר "פסיק רישיה".
 ושואלים: אם יש דרך לבעול באופן זה, <strong>אם כן, טורד למה?</strong> שכיון שבקי לבעול בלא להוציא דם, מה הטירדה והדאגה שיש בדבר, עד שיפטר מקריאת שמע! ומשיבים: טירדה זו מיוחסת <strong>ל</strong>זה <strong>שאינו בקי</strong> בכך. ומקשים, אם כן, <strong>יאמרו: בקי — מותר</strong> בבעילה בתחילה בשבת, <strong>שאינו בקי — אסור!</strong> ודוחים: <strong>רוב</strong> האנשים <strong>בקיאין הן</strong> בכך, ומשום שהם הרוב אין כאן משום "פסיק רישיה", שעל פי הרוב התוצאה אינה הכרחית. לפיכך אמרו שמותר לבעול בתחילה בשבת.
 ומקשים: <strong>אמר ליה</strong> <small>[לו]</small> <strong>רבא בר רב חנן לאביי:</strong> אם כן, אם אמנם רוב בקיאים הם, ויכולים לבעול בלא שתראה האשה דם בתולים, <strong>אלא מעתה שושבינין</strong> שהיו מעמידים כדי לבדוק שאמנם היו בתולים ולא היתה רמאות בדבר, <strong>למה?</strong> וכן <strong>מפה</strong> (סדין) שהיו פורסים על המיטה כדי שייראה עליה דם בתולים, <strong>למה?</strong> שהרי ייתכן שיבעל ולא ימצא דם, ולא יועילו השושבינים והמפה להוכיח אם היתה האשה בתולה! <strong>אמר ליה</strong> <small>[לו]:</small> <strong>התם</strong> <small>[שם]</small> הטעם הוא <strong>שמא יראה</strong> בכל זאת דם <strong>ויאבד</strong> אותו בכוונה. שוודאי אם רצונו שלא להשיר את הבתולים יכול הוא לעשות זאת, אבל כאשר בא עליה ביאה גמורה וקורע קרום הבתולים רוצים שהעובדות תהיינה ברורות לחלוטין.
 <strong>מתיב</strong> <small>[מקשה]</small> <strong>ר' אמי,</strong> שנינו: <strong>המפיס מורסא</strong> (עושה חור בפצע מלא מוגלה) <strong>בשבת, אם</strong> כוונתו <strong>לעשות לה פה,</strong> כלומר, שיישאר פתח קבוע במורסה כדי שתתייבש — הרי הוא <strong>חייב,</strong> משום שעשה מלאכה (כעין בנין) בשבת. <strong>ואם</strong> פתח אותה רק כדי <strong>להוציא ממנה</strong> את ה<strong>ליחה</strong> —
## דף ז.
 <strong>פטור.</strong> והוסבר שם ש"פטור" זה כוונתו — פטור ומותר לכתחילה, ואם כן, מה ההבדל בין פתיחת המורסה לבין בעילת בתולה בשבת? ודוחים, יש הבדל: <strong>התם</strong> <small>[שם]</small> המוגלה שבמורסה היא <strong>פקיד</strong> <small>[פקודה,</small> עצורה<small>],</small> במקום אחד <strong>ועקיר</strong> <small>[ועקורה]</small> מן הבשר, וכשהוא פותח אותה אינו יוצר דבר, אלא רק מניח לה לצאת. ואילו <strong>הכא</strong> <small>[כאן],</small> לגבי דם בתולים, ברור אפילו לדעת האומר מפקד פקיד שהדם רק <strong>פקיד ולא עקיר</strong> <small>[עצור,</small> כנוס, <small>ואינו עקור]</small> ועל ידי הבעילה עוקר אותו ממקומו, ויש בזה צד של מלאכה אסורה.
 מסופר כי <strong>ר' אמי שרא למיבעל</strong> <small>[התיר</small> לאדם אחד <small>לבעול]</small> אשה <strong>בתחילה בשבת. אמרי ליה רבנן</strong> <small>[אמרו לו חכמים]:</small> <strong>והא</strong> <small>[והרי]</small> עדיין <strong>לא כתיבא</strong> <small>[כתובה]</small> <strong>כתובתה,</strong> ואמרו חכמים שהבא על אשה בלא כתובה הרי זו כבעילת זנות! <strong>אמר להו</strong> <small>[להם]:</small> <strong>אתפסוה</strong> <small>[התפיסו לה]</small> <strong>מטלטלין,</strong> כלומר, תנו לה לפני שבת מטלטלין משלו כדי ערך כתובה ויהיו אלה כמשכון לכתובתה עד שיכתוב לה כתובה כראוי, ואחר כך מותר יהיה לו לבעול.
 ועוד מסופר: <strong>רב זביד שרא למיבעל</strong> <small>[התיר לבעול]</small> <strong>בתחלה בשבת. איכא דאמרי</strong> <small>[יש שאומרים]</small> כי <strong>רב זביד גופיה</strong> <small>[עצמו]</small> כשנשא אשה <strong>בעל בתחלה בשבת.</strong>
 ועוד מסופר: <strong>רב יהודה שרא למיבעל</strong> <small>[התיר לבעול]</small> <strong>בתחלה</strong> אשה <strong>ביום טוב. אמר רב פפי משמיה</strong> <small>[משמו]</small> של <strong>רבא: לא תימא</strong> <small>[אל תאמר],</small> אל תסיק, מתוך השמועה הזו שדווקא <strong>ביום טוב</strong> הוא <strong>דשרי</strong> <small>[שמותר],</small> <strong>הא</strong> <small>[הרי,</small> אבל<small>]</small> <strong>בשבת אסור,</strong> וכמו שהותרו ביום טוב כמה מלאכות שיש בהן צורך אוכל נפש, אף שבשבת הן אסורות. אלא ש<strong>הוא הדין</strong> ש<strong>אפילו בשבת נמי שרי</strong> <small>[גם כן מותר],</small> <strong>ו</strong>אולם <strong>מעשה שהיה כך היה.</strong> שמה שסיפרו שרב יהודה התיר ביום טוב הוא מפני שכך אירע הדבר, אבל אין להבין שההיתר הוא רק ביום טוב דווקא.
 ואילו <strong>רב פפא משמיה</strong> <small>[משמו]</small> של <strong>רבא אמר: ביום טוב שרי</strong> <small>[מותר]</small> אבל <strong>בשבת אסור.</strong> ומעתה מביאים את הדיון בין שני חכמים אלה. <strong>אמר ליה</strong> <small>[לו]</small> <strong>רב פפי לרב פפא: מאי דעתיך</strong> <small>[מה דעתך],</small> מהו הנימוק לפיו אתה מחלק בין שבת ליום טוב — שאתה סבור ש<strong>מתוך שהותרה</strong> עשיית <strong>חבורה לצורך</strong> אוכל נפש ביום טוב, כגון בשחיטה, <strong>הותרה נמי</strong> <small>[גם כן]</small> <strong>שלא לצורך,</strong> ואין איפוא איסור בעשיית חבורה ביום טוב, ומשום כך אף מותר לבעול בתולה ביום טוב. אולם, האם אפשר לסמוך על נימוק זה? <strong>אלא מעתה</strong> לפי שיטתך <strong>מותר לעשות מוגמר</strong> (קטורת על גבי גחלים) <strong>ביום טוב,</strong> ולפי אותו נימוק: ש<strong>מתוך שהותרה הבערה לצורך</strong> בישול ואפייה, <strong>הותרה נמי</strong> <small>[גם כן]</small> <strong>שלא לצורך,</strong> כגון לעשיית מוגמר, והרי אנו יודעים שהדבר אסור!
 <strong>אמר ליה</strong> <small>[לו]</small> רב פפא: <strong>עליך,</strong> כלומר כנגד טענה כזו <strong>אמר קרא</strong> <small>[הכתוב]</small> לגבי יום טוב: <strong>"אך אשר יאכל לכל נפש</strong> הוא לבדו יעשה לכם<strong>"</strong> (שמות יב, טז), והכוונה היא: <strong>דבר השוה לכל נפש.</strong> ולכן אין להתיר עשיית מוגמר משום שאינו דבר השווה לכל נפש, שמוגמר הוא דבר שרק יחידים נהנים ממנו, ומשום כך לא הותרה עשייתו. מה שאין כן לגבי בעילה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: אלא מעתה,</strong> לפי הסבר זה, אם <strong>נזדמן לו צבי ביום טוב, הואיל ואינו שוה לכל נפש,</strong> שודאי אין זה מאכל מצוי, <strong>הכי נמי</strong> <small>[כך גם כן]</small> תאמר ש<strong>אסור למשחטיה</strong> <small>[לשחוט אותו]</small> ביום טוב מאותו נימוק, שאינו דבר השווה לכל נפש? <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>דבר הצורך לכל נפש קאמינא</strong> <small>[אמרתי],</small> כלומר, הכוונה היא לדבר שכל נפש יכולה ליהנות ממנו, ו<strong>צבי צריך לכל נפש הוא,</strong> אלא שקשה להשיג אותו. מה שאין כן במוגמר, שלא הכל נהנים ממנו ולא הכל זקוקים לו.
 <strong>אמר ר' יעקב בר אידי, הורה ר' יוחנן ב</strong>עיר <strong>ציידן: אסור לבעול בתחלה בשבת.</strong> ותחילה דנים בלשון: <strong>ומי איכא</strong> <small>[והאם יש]</small> ומוצאים אנו לשון כזו של <strong>הוראה לאיסור?</strong> כי בדרך כלל לשון הוראה משמעה דווקא ענין של חידוש, שהחכם מתיר דבר שהיה נראה לנו כאסור, אבל לאסור דבר כלשהו, אין צורך בהוראת חכם וכל אדם שספק לו איך צריך לנהוג, יכול לנהוג איסור כאוות נפשו.
 ומשיבים: <strong>אין</strong> <small>[כן],</small> מוצאים אנו שימוש לשון הוראה לאיסור, <strong>והתנן</strong> <small>[ואכן</small> כן <small>שנינו</small> במשנה<small>],</small> ביחס להילני המלכה שיצא בנה למלחמה ונדרה נזירות לשבע שנים, ונהגה כנדרה בהיותה בחוץ לארץ, ומשעלתה לארץ ישראל <strong>הורוה בית הלל שתהא נזירה עוד שבע שנים אחרות.</strong> משמע שמשתמשים בלשון הוראה גם לאסור.
 <strong>ואי נמי, כי הא דתניא</strong> <small>[או גם כן,</small> דוגמא נוספת, <small>כמו זו ששנינו</small> בברייתא<small>]:</small> <strong>חוט השדרה</strong> של בהמה <strong>שנפסק</strong> (נחתך) <strong>ברובו,</strong> הוא השיעור שתיעשה בו הבהמה טריפה, אלו <strong>דברי רבי. ר' יעקב אומר: אפילו</strong> רק <strong>ניקב</strong> החוט, הרי זה מטריף את הבהמה. ומספרים, כי הלכה למעשה <strong>הורה רבי כר' יעקב</strong> לאסור אפילו בנקב. משמע שיש הוראה לאיסור. אגב אותו ענין <strong>אמר רב הונא: אין הלכה כר' יעקב,</strong> אלא כרבי. למרות שרבי עצמו הורה כר' יעקב.
 זו היתה גירסה אחת של השמועה הזו, ו<strong>רב נחמן בר יצחק מתני הכי</strong> <small>[היה שונה כך]:</small> <strong>אמר ר' אבהו, שאל ר' ישמעאל בן יעקב</strong> ש<strong>מן</strong> העיר <strong>צור את ר' יוחנן ב</strong>עיר <strong>ציידן, ואנא שמעי</strong> <small>[ואני שמעתי]</small> את השאלה והתשובה: <strong>מהו לבעול בתחלה בשבת? ואמר ליה</strong> <small>[לו]</small> ר' יוחנן: <strong>אסור.</strong> ומסכמים למעשה את הסוגיה: <strong>והלכתא</strong> <small>[והלכה]:</small> <strong>מותר לבעול בתחלה בשבת,</strong> ואין חוששים לא מפני עשיית חבורה והוצאת דם או יצירת פתח, ולא לשאר חששות שהוזכרו בענין זה.
 <big>א</big> <strong>אמר ר' חלבו אמר רב הונא אמר ר' אבא בר זבדא אמר רב: אחת בתולה ואחת אלמנה</strong> שנישאה <strong>טעונה ברכה</strong> (ברכת חתנים). ומקשים: <strong>ומי</strong> <small>[והאם]</small> <strong>אמר רב הונא הכי</strong> <small>[כך]?</small> <strong>והאמר</strong> <small>[והרי אמר]</small> <strong>רב הונא: אלמנה אינה טעונה ברכה!</strong> ודוחים: <strong>לא קשיא</strong> <small>[אין</small> זה <small>קשה]:</small> <strong>כאן</strong> שאמר רב הונא שאלמנה טעונה ברכה, מדובר <strong>בבחור שנשא אלמנה,</strong> ו<strong>כאן</strong> שאמר רב הונא שאינה טעונה ברכה, מדובר <strong>באלמון</strong> (אלמן) <strong>שנשא אלמנה.</strong>
 ושואלים: <strong>ו</strong>כי <strong>אלמון שנשא אלמנה לא</strong> טעון ברכה? <strong>והאמר</strong> <small>[והרי אמר]</small> <strong>רב נחמן, אמר לי הונא בר נתן: תנא</strong> <small>[שנה</small> החכם<small>]:</small> <strong>מנין לברכת חתנים</strong> שנאמרת <strong>ב</strong>מעמד <strong>עשרה</strong> אנשים? — <strong>שנאמר</strong> בבועז כשנשא את רות: <strong>"ויקח עשרה אנשים מזקני העיר ויאמר שבו פה וישבו"</strong> (רות ד, ב). <strong>ובועז</strong> כשנשא את רות הלוא <strong>אלמון שנשא אלמנה הוה</strong> <small>[היה],</small> הרי שגם במקרה זה צריך לברך, שמכאן אנו למדים עיקר ברכה זו.
 אלא יש לפרש <strong>מאי</strong> <small>[מה</small> פירוש<small>]</small> <strong>"אינה טעונה ברכה"</strong> ש<strong>אמר רב הונא</strong> — הכוונה היא ש<strong>אינה טעונה ברכה כל שבעה</strong> ימים של הנישואין, <strong>אבל יום אחד</strong> לכל הדעות <strong>טעונה ברכה.</strong>
 ומקשים: <strong>אלא הא דתניא</strong> <small>[זו ששנינו</small> בברייתא<small>]:</small> <strong>שקדו חכמים על תקנת בנות ישראל שיהא</strong> הנושא את האלמנה <strong>שמח עמה שלשה ימים,</strong> ולכן תיקנו יום מסויים לחתונה. ונברר <strong>במאי</strong> <small>[במה</small> מדובר פה<small>]:</small> <strong>אי</strong> <small>[אם]</small> מדובר פה <strong>בבחור</strong> שנשא אלמנה, <strong>האמרת</strong> <small>[הרי אמרת]</small> ששמחתו היא <strong>שבעה</strong> ימים, ולמה שקדו רק על שלושה? ו<strong>אי</strong> <small>[</small>ו<small>אם]</small> מדובר <strong>באלמון</strong> שנשא אלמנה, <strong>האמרת</strong> <small>[הרי אמרת]</small> כי שמחתו רק <strong>יום אחד,</strong> ומה ענין זה ששקדו על שלושה ימים?
 ומשיבים: אפשר לפרש בכמה אופנים, <strong>איבעית אימא</strong> <small>[אם תרצה אמור]</small> כך: <strong>באלמון</strong> שנשא אלמנה — <strong>יום אחד</strong> תיקנו <strong>לברכה, ושלשה</strong> ימים תיקנו <strong>לשמחה,</strong> ומשום כך תיקנו שתהיה חתונתו ביום חמישי, שישמח עמה לפחות שלושה ימים. <strong>ואיבעית אימא</strong> <small>[ואם תרצה אמור]:</small> <strong>בבחור</strong> שנשא אלמנה — <strong>שבעה</strong> ימים הם <strong>לברכה, ושלשה</strong> ימים <strong>לשמחה</strong> שיש בה גם ביטול מלאכה.
## דף ז:
 <strong>מיתיבי</strong> <small>[מקשים]</small> ממה ששנינו: <strong>מברכין לבתולה שבעה</strong> ימים <strong>ולאלמנה יום אחד. מאי לאו</strong> <small>[האם לא]</small> הכוונה <strong>אפילו</strong> ל<strong>אלמנה שנשאת לבחור</strong> שמברכים לה רק יום אחד! ודוחים: <strong>לא,</strong> הכוונה היא לאלמנה שנישאת <strong>לאלמון,</strong> שאצלה יש רק יום אחד לברכה. ושואלים: <strong>אבל לבחור מאי</strong> <small>[מה]</small> יהא הדין, <strong>שבעה</strong> ימים — <strong>אי הכי ליתני</strong> <small>[אם כן, שישנה]</small> בברייתא במפורש: <strong>מברכין לבתולה שבעה, ולאלמנה שנשאת לבחור שבעה, ולאלמנה</strong> שנשאת לאלמון <strong>יום אחד,</strong> ומדוע איפוא לא שנה גם מקרה זה?
 ומשיבים: באמת יכול היה לשנות כך, אלא <strong>מילתא פסיקתא קתני</strong> <small>[דבר חתוך שנה]</small> בברייתא זו בלי להיכנס לחילוקי פרטים, ללמדנו <strong>דליכא</strong> <small>[שאין]</small> ברכה ל<strong>בתולה דבצרה</strong> <small>[שפחותה]</small> <strong>מ</strong>זמן של <strong>שבעה</strong> ימים, <strong>וליכא</strong> <small>[ואין]</small> ברכה ל<strong>אלמנה דבצרה</strong> <small>[שפחותה]</small> <strong>מיום אחד,</strong> אבל ייתכן שברכת אלמנה תהיה יותר מיום אחד.
 <big>א</big> כיון שהזכרנו את המקור לברכת חתנים, דנים עתה <strong>גופא</strong> <small>[</small>ל<small>גופה]</small> של אותה הלכה, <strong>אמר רב נחמן: אמר לי הונא בר נתן, תנא</strong> <small>[שנה</small> החכם<small>]:</small> <strong>מנין לברכת חתנים</strong> שצריכה להיות <strong>ב</strong>מעמד <strong>עשרה — שנאמר: "ויקח עשרה אנשים מזקני העיר ויאמר שבו פה"</strong> (רות ד, ב). <strong>ור' אבהו אמר:</strong> המקור לברכת חתנים הוא <strong>מהכא</strong> <small>[מכאן],</small> ממה שנאמר: <strong>"במקהלות ברכו אלהים ה' ממקור ישראל"</strong> (תהלים סח, כז), ללמדנו שבמקהלות = בקהל, שהוא לפחות עשרה אנשים, מברכים את ה', כאשר יש ברכה שנוגעת ב"מקור ישראל" — בביאה שתוליד ילדים בישראל.
 ושואלים: <strong>ורב נחמן בהאי קרא</strong> <small>[בכתוב זה]</small> שהביא <strong>ר' אבהו מאי דריש ביה</strong> <small>[מה דורש</small> הוא <small>בו],</small> מה למד הוא ממנו? ומשיבים: <strong>מיבעי ליה</strong> <small>[צריך</small> הוא <small>אותו]</small> <strong>לכדתניא</strong> <small>[לכפי ששנינו</small> בברייתא<small>]:</small> <strong>היה ר' מאיר אומר: מנין שאפילו עוברים שבמעי אמן אמרו שירה על הים</strong> כשעברו את ים־סוף — <strong>שנאמר: "במקהלות ברכו אלהים ה' ממקור ישראל",</strong> לומר שאפילו אלה שהיו ברחם ("מקור"), גם הם הצטרפו למקהלות שברכו את ה'. ושואלים: <strong>ואידך</strong> <small>[והאחר,</small> ר' אבהו<small>],</small> מדוע אין הוא מפרש את הדברים כך? ומשיבים: <strong>אם כן,</strong> שרק לצורך זה בא המקרא, <strong>לימא קרא</strong> <small>[שיאמר הכתוב]</small> <strong>"מבטן</strong> ישראל <strong>", מאי</strong> <small>[מהו]</small> לשון <strong>"ממקור"</strong> — הכוונה ודאי <strong>על עסקי מקור,</strong> ללמדנו שברכה שמברכים בעסקי מקור צריכה שתהיה במקהלות.
 ושואלים עוד: <strong>ור' אבהו בהאי קרא</strong> <small>[בכתוב זה]</small> שהביא <strong>רב נחמן מאי דריש ביה</strong> <small>[מה</small> הוא <small>דורש בו],</small> מה לומד הוא ממנו? ומשיבים: <strong>ההוא מיבעי ליה</strong> <small>[</small>דבר <small>זה צריך לו]</small> לא לענין ברכת חתנים, אלא שבועז אסף עשרה אנשים כדי <strong>למידרש</strong> <small>[לדרוש]</small> בפניהם שאלו שאסרה תורה להם לבוא בקהל, הכוונה ל<strong>עמוני ולא</strong> ל<strong>עמונית, מואבי ולא מואבית.</strong> וראיה לדבר: <strong>דאי סלקא דעתך</strong> <small>[שאם עולה על דעתך]</small> לומר שאסף אנשים רק <strong>ל</strong>צורך <strong>ברכה, לא סגיא</strong> <small>[די</small> לו<small>]</small> <strong>דלאו</strong> <small>[שלא]</small> יהיו <strong>זקנים</strong> (חכמים), שהרי לשם הברכה אין צורך בזקנים דווקא, וכיון שהביא עשרה זקנים, משמע שהיה בכך ענין של פסק הלכה.
 <strong>ואידך</strong> <small>[והאחר,</small> רב נחמן<small>]</small> אומר: <strong>אי סלקא דעתך למידרש</strong> <small>[אם עולה על דעתך</small> שהביא אותם כדי <small>לדרוש],</small> האם <strong>לא סגיא</strong> <small>[די</small> לו<small>]</small> <strong>דלאו</strong> <small>[שלא]</small> יהיו שם <strong>עשרה,</strong> שהרי אין צורך במספר גדול של חכמים כדי לדון עימם בהלכה! ומשיבים: <strong>אין</strong> <small>[כן],</small> ובכל זאת יש טעם שהביא עשרה — <strong>לפרסומי מילתא</strong> <small>[</small>כדי <small>לפרסם</small> את <small>הדבר],</small> שכל דבר שרוצים שיהיה לו פרסום רחב עושים אותו בעשרה, <strong>וכדאמר ליה</strong> <small>[וכפי שאמר לו]</small> <strong>שמואל לרב חנא בגדתאה</strong> <small>[מבגדד]:</small> <strong>פוק ואייתי</strong> <small>[צא והבא]</small> <strong>לי בי עשרה</strong> <small>[עשרה</small> אנשים<small>]</small> <strong>ואימא</strong> <small>[ואומר]</small> <strong>לך באנפייהו</strong> <small>[בפניהם]</small> הלכה שאני רוצה לפרסם: <strong>המזכה</strong> מתנה <strong>לעובר — קנה</strong> העובר, אף שעדיין לא בא לעולם. הרי שאף על פי שלעצם הענין אין צורך דווקא בעשרה, הרי כשהדבר נעשה בפני עשרה יש בזה משום פומבי, ולכן אפשר לפרש שבועז קרא לעשרה זקנים כדי לפרסם הלכה זו. <strong>ו</strong>אגב כך מעירים שעל כל פנים, באותו ענין שרצה שמואל לפרסם, אין הלכה כמותו, אלא <strong>הלכתא</strong> <small>[הלכה]</small> למעשה היא — <strong>המזכה לעובר לא קנה.</strong>
 <big>ב</big> <strong>תנו רבנן</strong> <small>[שנו חכמים</small> בברייתא<small>]:</small> <strong>מברכין ברכת חתנים בבית חתנים,</strong> כלומר, בזמן החתונה. <strong>ר' יהודה אומר: אף בבית האירוסין מברכין אותה.</strong>
 <strong>אמר אביי: ו</strong>דברי ר' יהודה אלה <strong>ב</strong>ארץ <strong>יהודה שנו, מפני ש</strong>שם הארוס <strong>מתייחד עמה</strong> עם ארוסתו, ויש חשש שיבוא עליה, ולכן מברכים כבר אז ברכת חתנים.
 <strong>תניא אידך</strong> <small>[שנוייה</small> ברייתא <small>אחרת]:</small> <strong>מברכין ברכת חתנים בבית חתנים, וברכת אירוסין בבית האירוסין.</strong> ושואלים: <strong>ברכת האירוסין מאי</strong> <small>[מה]</small> <strong>מברך?</strong> מה נוסח ברכה זו שמברכים באירוסין? <strong>רבין בר רב אדא ורבה בר רב אדא, תרוייהו משמיה</strong> <small>[שניהם משמו]</small> של <strong>רב יהודה אמרי</strong> <small>[אומרים]:</small> זהו נוסח הברכה: <strong>"ברוך אתה ה' אלהינו מלך העולם אשר קדשנו במצותיו וצונו על העריות</strong> (כלומר, שנתן לנו מצוה זו של איסורי עריות), <strong>ואסר לנו את הארוסות</strong> (שהן אסורות לכל אדם, לאחרים — משום שדינן כאשת איש, ואף לארוס עצמו אסורות מדברי סופרים), <strong>והתיר לנו את הנשואות</strong> לנו רק <strong>על ידי חופה וקדושין".</strong> ומוסיפים כי <strong>רב אחא בריה</strong> <small>[בנו]</small> של <strong>רבא</strong> היה <strong>מסיים בה</strong> בברכה זו <strong>משמיה</strong> <small>[משמו]</small> של <strong>רב יהודה: "ברוך אתה ה' מקדש ישראל על ידי חופה וקדושין".</strong>
 ומעירים: <strong>מאן דלא חתים</strong> <small>[מי שאינו חותם]</small> ברכה זו כרב אחא, אלא משאיר אותה בלא החתימה, סבור כי <strong>מידי דהוה</strong> <small>[כפי שהוא]</small> בענין <strong>ברכת</strong> ה<strong>פירות</strong> (כגון: "בורא פרי העץ") <strong>וברכת</strong> ה<strong>מצות</strong> (כגון: "על המילה", "על השחיטה" וכדומה) שבנוסח ברכות אלה יש רק פתיחה, אבל אין בהן חתימה. <strong>ומאן דחתים</strong> <small>[ומי שחותם]</small> בברכה זו של קידושין, סבור כי <strong>מידי דהוה אקידושא</strong> <small>[כפי שהוא</small> בענין <small>קידוש],</small> שיש בנוסח הברכה בקידוש גם פתיחה וגם חתימה.
 <big>ג</big> <strong>תנו רבנן</strong> <small>[שנו חכמים]:</small> <strong>מברכין ברכת חתנים בעשרה</strong> אנשים <strong>כל שבעה</strong> ימים של משתה החתונה. <strong>אמר רב יהודה: והוא שבאו פנים חדשות,</strong> כלומר, כשבאו אנשים חדשים, שלא היו קודם לכן, מברכים שבע ברכות אלה בכל סעודה.
 ושואלים לפרטי הדברים: <strong>מאי</strong> <small>[מה]</small> <strong>מברך,</strong> מה נוסח ברכת חתנים זו? <strong>אמר רב יהודה:</strong> ברכה ראשונה מברכים <strong>"ברוך אתה ה' אלהינו מלך העולם</strong>
## דף ח.
 <strong>שהכל ברא לכבודו".</strong>
 <strong>ו</strong>ברכה שניה — <strong>"</strong>ברוך אתה ה'... <strong>יוצר האדם", ו</strong>ברכה שלישית — <strong>"</strong>ברוך אתה ה'...
 <strong>אשר יצר את האדם בצלמו, בצלם דמות תבניתו, והתקין לו ממנו</strong> (כלומר, מתוך עצמו, את האשה, כפי שנאמר: "ויבן... את הצלע... אשר לקח מן האדם". בראשית ב, כב) <strong>בנין עדי עד, ברוך אתה ה' יוצר האדם".</strong>
 ברכה רביעית — <strong>"שוש תשיש ותגל העקרה</strong> (היא כנסת ישראל, ציון), <strong>בקבוץ בניה לתוכה בשמחה</strong> (בגאולת ישראל. ראה ישעיה נד א-ג), <strong>ברוך אתה ה' משמח ציון בבניה".</strong>
 ברכה חמישית — <strong>"שמח תשמח ריעים האהובים</strong> (החתן והכלה), <strong>כשמחך יצירך</strong> (כפי ששמחת את יצירך, אדם הראשון) <strong>בגן עדן מקדם, ברוך אתה ה' משמח חתן וכלה".</strong>
 ברכה שישית — <strong>"ברוך אתה ה' אלהינו מלך העולם אשר ברא ששון ושמחה, חתן וכלה, גילה, רינה, דיצה, חדוה, אהבה ואחוה ושלום וריעות. מהרה ה' אלהינו ישמע בערי יהודה ובחוצות ירושלים קול ששון וקול שמחה, קול חתן וקול כלה, קול מצהלות חתנים מחופתם ונערים ממשתה נגינתם</strong> (כאמור בירמיה לג, יא), <strong>ברוך אתה ה' משמח חתן עם הכלה".</strong> אלה הן ברכות הנישואין. וכיון שמצרפים להן את הברכה על היין, הרי הן שבע ברכות.
 מסופר: <strong>לוי איקלע לבי</strong> <small>[הזדמן לבית]</small> <strong>רבי בהלוליה</strong> <small>[בחתונתו]</small> של <strong>ר' שמעון בריה</strong> <small>[בנו]</small> של רבי, <strong>בריך</strong> <small>[ברך]</small> רק <strong>חמש</strong> מהן. ו<strong>רב אסי איקלע לבי</strong> <small>[הזדמן לבית]</small> <strong>רב אשי בהלוליה</strong> <small>[בחתונתו]</small> של <strong>מר בריה</strong> <small>[בנו],</small> <strong>בריך שית</strong> <small>[</small>ו<small>ברך שש]</small> ברכות.
 מציעים: <strong>לימא בהא קמיפלגי</strong> <small>[</small>האם <small>לומר</small> ש<small>בזה חלוקים]</small> חכמים אלה, <strong>דמר</strong> <small>[שחכם</small> זה<small>]</small> <strong>סבר</strong> כי <strong>חדא יצירה הואי</strong> <small>[יצירה אחת היתה],</small> שמתחילה נברא האדם בשני פרצופי־פנים: אחד זכר, ואחד נקבה, ולא היתה יצירה מיוחדת באשה אלא מאוחר יותר הפרידם זה מזה, ולכן אין צורך לכפול בברכות, גם "יוצר האדם" וגם ברכה נוספת של "יצר את האדם בצלמו", שהרי היא אותה יצירה עצמה. <strong>ומר</strong> <small>[וחכם</small> זה<small>]</small> <strong>סבר</strong> ש<strong>שתי יצירות הואי</strong> <small>[היו].</small> ויצירת חוה היתה יצירה נפרדת, ולכן יש גם לברך את שתי הברכות.
 ודוחים: <strong>לא, דכולי עלמא חדא יצירה הואי</strong> <small>[שלכל הדעות יצירה אחת היתה],</small> אלא <strong>מר</strong> <small>[חכם</small> זה<small>]</small> <strong>סבר</strong> כי <strong>בתר</strong> <small>[אחר]</small> ה<strong>מחשבה אזלינן</strong> <small>[אנו הולכים],</small> וכבר לפי המחשבה הראשונה היו צריכים להיות נפרדים האדם ואשתו, <strong>ומר</strong> <small>[וחכם</small> זה<small>]</small> <strong>סבר</strong> כי <strong>בתר</strong> <small>[אחר]</small> ה<strong>מעשה אזלינן</strong> <small>[אנו הולכים],</small> ובמעשה נוצרו כיצירה אחת. <strong>כי הא</strong> <small>[כמו זו]</small> ש<strong>רב יהודה רמי</strong> <small>[הטיל,</small> השליך, הראה סתירה<small>]:</small> <strong>כתיב</strong> <small>[נאמר]</small> בפסוק אחד: <strong>"ויברא אלהים את האדם בצלמו</strong> בצלם אלהים ברא אותו<strong>"</strong> (בראשית א, כז), משמע שנברא יחידי, <strong>וכתיב</strong> <small>[ונאמר]</small> במקום אחר: <strong>"זכר ונקבה בראם"</strong> (בראשית ה, ב), <strong>הא כיצד?</strong> — <strong>בתחלה עלה במחשבה לבראות</strong> (לברוא) <strong>שנים, ולבסוף נברא אחד,</strong> ואחר כך הפרידם הקדוש ברוך הוא לשניים: זכר ונקבה.
 מסופר: <strong>רב אשי איקלע לבי</strong> <small>[הזדמן לבית]</small> <strong>רב כהנא</strong> בזמן חתונה. <strong>יומא קמא בריך כולהו</strong> <small>[</small>ב<small>יום הראשון ברך</small> את <small>כולן],</small> את כל שש הברכות הללו, <strong>מכאן ואילך אי איכא</strong> <small>[אם יש,</small> היו<small>]</small> שם <strong>פנים חדשות</strong> אורחים שלא היו קודם לכן — <strong>בריך כולהו</strong> <small>[ברך</small> את <small>כולן],</small> <strong>ואי</strong> <small>[ואם]</small> <strong>לא</strong> היו שם פנים חדשות, היה אומר: <strong>אפושי</strong> <small>[תוספת]</small> <strong>שמחה בעלמא הוא</strong> <small>[סתם היא]</small> ו<strong>מברך</strong> רק <strong>"שהשמחה במעונו" ו"אשר ברא".</strong>
 <big>א</big> ועוד לענין הלכות ברכות נישואין: <strong>משבעה</strong> ימים לאחר הנישואין <strong>ועד שלשים,</strong> כשעושים סעודה ואוכלים בה, <strong>בין אמר להו</strong> <small>[להם,</small> לאורחים<small>]</small> שהוא מזמין אותם <strong>מחמת הלולא</strong> <small>[החתונה],</small> <strong>ובין</strong> ש<strong>לא אמר להו</strong> <small>[להם]</small> שמזמינם לסעודה <strong>מחמת הלולא</strong> <small>[החתונה]</small> <strong>— מברך</strong> בסעודה שהחתן והכלה נמצאים שם <strong>"שהשמחה במעונו". מכאן ואילך</strong> לאחר שלושים יום, <strong>אי</strong> <small>[אם]</small> <strong>אמר להו</strong> <small>[להם]</small> שהוא מזמינם <strong>מחמת הלולא</strong> <small>[החתונה] —</small> <strong>מברך "שהשמחה במעונו", ואי</strong> <small>[ואם]</small> <strong>לא — לא.</strong>
 ושואלים: <strong>וכי אמר להו</strong> <small>[וכאשר</small> הוא <small>אומר להם]</small> כי <strong>מחמת הלולא</strong> <small>[החתונה]</small> הוא מזמין אותם, <strong>עד אימת</strong> <small>[מתי]</small> מברכים "שהשמחה במעונו"? <strong>אמר רב פפי משמיה</strong> <small>[משמו]</small> של <strong>רבא: עד תריסר ירחי שתא</strong> <small>[שנים עשר חודשי שנה]</small> מהחתונה אפשר לומר שהוא עדיין בגדר חתן, ואפשר לברך "שהשמחה במעונו". ושואלים: <strong>ומעיקרא מאימת</strong> <small>[ומתחילה,</small> מלפני הנישואין, <small>מאימתי]</small> מברכים ברכה זו על השמחה? <strong>אמר רב פפא: מכי רמו שערי באסינתא</strong> <small>[מאותו</small> זמן שבו <small>מטילים</small> את <small>השעורים במכתשת]</small> לעשות מהן שיכר לחתונה. ושואלים: <strong>איני</strong> <small>[הכן הוא]?</small> <strong>והא</strong> <small>[והרי]</small> <strong>רב פפא</strong> עצמו <strong>איעסק</strong> <small>[היה מתעסק]</small> בחתונתו של <strong>אבא מר בריה</strong> <small>[בנו],</small> <strong>ובריך</strong> <small>[וברך]</small> ברכת נישואין עוד <strong>משעת אירוסין!</strong> ומשיבים: <strong>שאני</strong> <small>[שונה]</small> <strong>רב פפא דהוה טריח ליה</strong> <small>[שהיה</small> הכל כבר עשוי ו<small>טרוח עבורו],</small> וכיון שהכל כבר היה מוכן לחתונה והיה כאן רק ענין של המתנה ליום הקבוע, התחילה שמחת החתונה כבר משעת אירוסין.
 וכן מסופר: <strong>רבינא איעסק ליה לבריה בי</strong> <small>[רבינא עסק לו</small> בחתונתו <small>של בנו בבית]</small> <strong>רב חביבא</strong> שהיה אבי הכלה, <strong>ובריך</strong> <small>[וברך]</small> <strong>משעת אירוסין אמר: קים</strong> <small>[מוחזק]</small> <strong>לי בגוייהו</strong> <small>[בהם]</small> ש<strong>לא הדרי בהו</strong> <small>[יחזרו בהם]</small> מן האירוסין ואפשר לסמוך על כך שהחתונה תיעשה בזמנה. ומעירים: אף־על־פי־כן <strong>לא אסתייע מילתא</strong> <small>[הסתייע הדבר]</small> <strong>והדרי בהו</strong> <small>[וחזרו בהם]</small> לבסוף, ובטלה החתונה. מסופר: <strong>רב תחליפא בר מערבא</strong> <small>[בן ארץ ישראל]</small> <strong>איקלע</strong> <small>[הזדמן]</small> <strong>לבבל, בריך שית אריכתא</strong> <small>[ברך שש</small> ברכות <small>ארוכות],</small> שהוסיף דברים בשש ברכות הנישואין מענין נוסח הברכה. ומעירים: <strong>ולית הלכתא כוותיה</strong> <small>[ואין הלכה כמותו],</small> שאין עושים כך, אלא שומרים על המטבע הקבוע של הברכה.
 ועוד מספרים: <strong>רב חביבא איקלע לבי מהולא</strong> <small>[הזדמן לבית</small> שהיתה בו ברית <small>מילה],</small> <strong>בריך</strong> <small>[ברך]</small> <strong>"שהשמחה במעונו".</strong> ומעירים אף בענין זה: <strong>ולית הלכתא כוותיה</strong> <small>[ואין הלכה כמותו],</small> ומדוע? — <strong>משום דטרידי</strong> <small>[ש</small>הורי התינוק <small>טרודים]</small> <strong>דאית ליה צערא לינוקא</strong> <small>[שיש לו צער לתינוק]</small> במילה, ולכן אין לברך שם "שהשמחה במעונו".
 <big>ב</big> <strong>אמר רב נחמן אמר רב:</strong> לענין עשרה שצריך בברכות החתונה — ה<strong>חתנים</strong> עצמם הרי הם <strong>מן המנין</strong> ומצטרפים לעשרה, <strong>ו</strong>אולם ברכת אבלים שנוהגים לומר בבית האבל — <strong>אין</strong> ה<strong>אבלים</strong> עצמם <strong>מן המנין. מיתיבי</strong> <small>[מקשים]:</small> והרי שנינו בברייתא כי <strong>חתנים ואבלים מן המנין!</strong> ודוחים: <strong>מתניתא קא רמית עליה</strong> <small>[</small>וכי מ<small>ברייתא אתה מטיל,</small> מראה סתירה <small>עליו]</small> על <strong>רב? רב</strong> עצמו <strong>תנא הוא, ופליג</strong> <small>[וחולק]</small> על התנא של ברייתא זו והוא סבור שהאבלים עצמם אינם מן המנין. <strong>איתמר</strong> <small>[נאמר],</small> <strong>אמר ר' יצחק אמר ר' יוחנן: חתנים מן המנין, ואין אבלים מן המנין. מיתיבי</strong> <small>[מקשים]</small> על כך ממה ששנינו באותה ברייתא שהזכרנו: <strong>חתנים ואבלים מן המנין!</strong>
## דף ח:
 <strong>כי תניא</strong> <small>[כאשר שנוייה</small> הברייתא<small>]</small> <strong>ההיא</strong> הרי זה <strong>בברכת המזון</strong> להצטרף לשלושה לזימון, שאף האבל שהוא חייב בזימון כאחר, יכול להיות ממנין השלושה, ואולם <strong>כי קאמר</strong> <small>[כאשר אמר]</small> <strong>ר' יוחנן</strong> שאין האבלים מן המנין — הרי זה <strong>בשורה,</strong> כשעושים שורה לנחם את האבלים, ואין שורה בפחות מעשרה, ועל זה אמר כי אין האבלים נמנים ביניהם.
 ומקשים: <strong>ואלא הא</strong> <small>[זו]</small> ש<strong>אמר ר' יצחק אמר ר' יוחנן: מברכים ברכת חתנים בעשרה, וחתנים מן המנין, וברכת אבלים בעשרה, ואין אבלים</strong> בה <strong>מן המנין.</strong> כיון שנזכרת כאן ברכה — <strong>ברכה בשורה מי איכא</strong> <small>[האם יש]?</small> אלא ודאי ר' יוחנן לא לשורה התכוון! ומשיבים: <strong>אלא כי קאמר</strong> <small>[כאשר אמר]</small> <strong>ר' יוחנן</strong> הרי זה <strong>ברחבה,</strong> בברכה שאומרים ברחבה שליד בית הקברות, כאשר עורכים שם סעודת ההבראה ומברכים ברכות שונות לנחמת האבלים, ושם אין אבלים ממנין עשרה.
 ומקשים <strong>ואלא הא</strong> <small>[זו]</small> ש<strong>אמר ר' יצחק אמר ר' יוחנן: מברכין ברכת חתנים בעשרה כל שבעה</strong> ימים של חתונה, <strong>וחתנים מן המנין, וברכת אבלים בעשרה כל שבעה, ואין אבלים מן המנין.</strong> ואם נפרש כפי שהסברנו שברכת אבלים היא ברכה ברחבה — <strong>ברכת רחבה כל שבעה מי איכא</strong> <small>[האם יש]?</small> הלוא עושים אותה רק פעם אחת, כאשר חוזרים מהלוויית המת! ומשיבים: <strong>משכחת לה</strong> <small>[מוצא אתה אותה]</small> <strong>ב</strong>זמן שהיו שם <strong>פנים חדשות,</strong> כלומר, כשבאו אנשים שלא היו שם בשעת הלווייה, ובשבילם נאמרים מחדש דברי הספד וניחום ובתוך זה גם הברכה הנאמרת ברחבה.
 <big>א</big> מספרים, <strong>כי הא</strong> <small>[כמו</small> מעשה <small>זה]</small> ש<strong>רב חייא בר אבא מקרי בניה</strong> <small>[מלמד המקרא לבניו]</small> של <strong>ריש לקיש הוה</strong> <small>[היה],</small> <strong>ואמרי לה</strong> <small>[ויש אומרים]</small> כי <strong>מתני בריה</strong> <small>[מלמד המשנה לבניו]</small> של <strong>ריש לקיש הוה</strong> <small>[היה].</small> <strong>שכיב ליה ינוקא</strong> <small>[מת לו ילד]</small> לרב חייא בר אבא. <strong>יומא קמא</strong> <small>[יום ראשון]</small> <strong>לא אזל</strong> <small>[הלך]</small> ריש לקיש <strong>לגביה</strong> <small>[אליו]</small> לנחמו. <strong>למחר דבריה</strong> <small>[למחרתו, לקח אותו]</small> את <strong>יהודה בר נחמני מתורגמניה</strong> <small>[מתורגמנו]</small> לנחם את רב חייא בר אבא. <strong>אמר ליה</strong> <small>[לו]</small> ריש לקיש למתורגמן: <strong>קום אימא מלתא כל קביל ינוקא</strong> <small>[עמוד אמור דבר כנגד,</small> בענין, <small>התינוק].</small> <strong>פתח ואמר</strong> פסוק זה, נאמר: <strong>"וירא ה' וינאץ מכעס בניו ובנתיו"</strong> (דברים לב, יט), כלומר, <strong>דור שאבות מנאצים להקדוש ברוך, הוא כועס על בניהם ועל בנותיהם ו</strong>הם <strong>מתים כשהם קטנים.</strong>
 <strong>ואיכא דאמרי</strong> <small>[ויש שאומרים]</small> שאותו ילד שמת לא תינוק היה אלא <strong>בחור הוה</strong> <small>[היה].</small> <strong>והכי קאמר ליה</strong> <small>[וכך אמר לו],</small> פסוק זה: <strong>"על כן על בחוריו לא ישמח ה' ואת יתמיו ואת אלמנתיו לא ירחם כי כלו חנף ומרע וכל פה דבר נבלה בכל זאת לא שב אפו ועוד ידו נטויה"</strong> (ישעיה ט, טז). ומסבירים: <strong>מאי</strong> <small>[מה</small> כוונתו בנאמר<small>]</small> <strong>"</strong>בכל זאת... <strong>ועוד ידו נטויה"? אמר רב חנן בר רב: הכל יודעין כלה למה נכנסה לחופה,</strong> שהיא נכנסת להיבעל, <strong>אלא</strong> שאין לאדם לדבר בדברים אלה שלא לצורך, ש<strong>כל המנבל פיו, ומוציא דבר נבלה מפיו, אפילו נחתם לו גזר דינו של שבעים שנה לטובה</strong> בכל זאת <strong>נהפך עליו לרעה.</strong>
 לעיקר הדבר בין בנוסח זה ובין בנוסח זה, שואלים: <strong>אתא לנחומי</strong> <small>[</small>הוא <small>בא לנחם] —</small> והרי <strong>צעורי קמצער ליה</strong> <small>[מצער הוא</small> <small>אותו]</small> בדברים אלה, שאומר לו שמפני חטאיו מת הילד! ומשיבים: המנחם לא רצה לומר שמפני חטאיו שלו מת התינוק, אלא <strong>הכי קאמר ליה</strong> <small>[כך אמר לו]:</small> <strong>חשיב את לאתפוסי אדרא</strong> <small>[חשוב אתה להיתפס על</small> עוון <small>הדור],</small> שדווקא הצדיקים נענשים בעוונות דור חוטא.
 לאחר מכן <strong>אמר ליה</strong> <small>[לו]</small> ריש לקיש: <strong>קום אימא מלתא</strong> <small>[עמוד אמור דבר]</small> <strong>כנגד שבחו של הקדוש ברוך הוא. פתח ואמר</strong> המספיד: <strong>"האל הגדול ברוב גדלו, אדיר וחזק ברוב נוראות, מחיה מתים במאמרו, עושה גדולות עד אין חקר ונפלאות עד אין מספר. ברוך אתה ה' מחיה המתים".</strong>
 ועוד <strong>אמר ליה</strong> <small>[לו]:</small> <strong>קום אימא מלתא</strong> <small>[עמוד אמור דבר]</small> <strong>כנגד אבלים, פתח ואמר: "אחינו המיוגעים, המדוכאין באבל הזה, תנו לבבכם לחקור את זאת; זאת היא עומדת לעד, נתיב הוא מששת ימי בראשית".</strong> כלומר, המוות הוא דבר הקיים מששת ימי בראשית והכל יודעים שזה גורלו של אדם, <strong>רבים שתו</strong> את "כוס התרעלה" של המוות, ו<strong>רבים ישתו, כמשתה ראשונים כך משתה אחרונים. אחינו, בעל נחמות ינחם אתכם. ברוך מנחם אבלים".</strong>
 <strong>אמר אביי</strong> כהערה לגבי נוסח זה: <strong>"רבים שתו" — לימא</strong> <small>[שיאמר],</small> <strong>"רבים ישתו" — לא לימא</strong> <small>[אל יאמר]</small> וכן <strong>"משתה ראשונים" — לימא</strong> <small>[שיאמר],</small> <strong>"משתה אחרונים" — לא לימא</strong> <small>[אל יאמר],</small> ומדוע — ש<strong>אמר ר' שמעון בן לקיש, וכן תנא משמיה</strong> <small>[שנה</small> החכם <small>משמו]</small> של <strong>ר' יוסי: לעולם אל יפתח אדם פיו לשטן</strong> ואל יפרש אפשרויות של פורענות שבעתיד. <strong>אמר רב יוסף: מאי קרא</strong> <small>[מה הכתוב,</small> הכתוב<small>]</small> המלמד על כך — שמתחילה אמר הנביא <strong>"כסדם היינו לעמרה דמינו"</strong> (ישעיה א, ט). <strong>מאי אהדר ליה</strong> <small>[</small>ו<small>מה החזיר,</small> השיב <small>לו</small> לנביא<small>]?</small> — <strong>"שמעו דבר ה' קציני סדם</strong> האזינו תורת אלהינו עם עמורה<strong>"</strong> (ישעיה א, י). כלומר, כיון שרק עשה השוואה לרעה ("כסדום"), נפתח הפתח והדבר הזה מגיע אחר כך לידי ממשות ("קציני סדום").
 ועוד <strong>אמר ליה</strong> <small>[לו]</small> ריש לקיש למתורגמן: <strong>קום אימא מלתא</strong> <small>[עמוד אמור דבר]</small> <strong>כנגד מנחמי אבלים. פתח ואמר: "אחינו גומלי חסדים בני גומלי חסדים, המחזיקים בבריתו של אברהם אבינו, שנאמר: "כי ידעתיו למען אשר יצוה את בניו</strong> ואת ביתו אחריו ושמרו דרך ה' לעשות צדקה ומשפט<strong>"</strong> (בראשית יח, יט). <strong>אחינו, בעל הגמול ישלם לכם גמולכם. ברוך אתה משלם הגמול".</strong>
 <strong>אמר ליה</strong> <small>[לו]</small> עוד: <strong>קום אימא מלתא</strong> <small>[עמוד אמור דבר]</small> <strong>כנגד כל ישראל. פתח ואמר: "רבון העולמים, פדה והצל, מלט, הושע עמך ישראל מן הדבר, ומן החרב, ומן הביזה, ומן השדפון, ומן הירקון, ומכל מיני פורעניות המתרגשות ובאות לעולם, טרם נקרא ואתה תענה. ברוך אתה עוצר המגפה".</strong> ולענייננו למדנו שפעמים מברכים כמה ברכות לא רק ביום הקבורה אלא לאחר מכן.
 <big>ב</big> כיון שדובר כאן בנחמת אבלים, מביאים מה ש<strong>אמר עולא ואמרי לה</strong> <small>[ויש אומרים]</small> כי <strong>במתניתא תנא</strong> <small>[בברייתא</small> היא <small>שנוייה]:</small> <strong>עשרה כוסות</strong> של יין <strong>תקנו חכמים</strong> לשתות <strong>בבית האבל: שלשה</strong> מהם שותים <strong>קודם אכילה, כדי לפתוח את בני מעיו</strong> שיהיה לו תיאבון לאכול. <strong>שלשה</strong> שותים <strong>בתוך</strong> ה<strong>אכילה, כדי לשרות אכילה שבמעיו</strong> של האבל, כדי שהאוכל יתעכל היטב. <strong>וארבעה</strong> שותים <strong>לאחר אכילה: אחד כנגד</strong> ברכת <strong>"הזן"</strong> שבברכת המזון, <strong>ואחד כנגד ברכת הארץ</strong> שבה, <strong>ואחד כנגד</strong> ברכת <strong>"בונה ירושלים", ואחד כנגד</strong> ברכת <strong>"הטוב והמטיב".</strong> שעל כל ברכה שותה את הכוס ומיד מוזגים לו כוס לצורך הברכה שלאחריה.
 לאחר זמן <strong>הוסיפו עליהם ארבעה</strong> כוסות נוספים: <strong>אחד כנגד חזני</strong> (שמשי) <strong>העיר</strong> שמתעסקים בהלוויית המת ובשאר צורכי הציבור. <strong>ואחד כנגד פרנסי העיר</strong> שהיו מסייעים במימון קבורת עניים ובתקנתם. <strong>ואחד כנגד בית המקדש</strong> כזכרון לבית המקדש שנחרב. <strong>ואחד כנגד רבן גמליאל. התחילו</strong> באופן זה, בריבוי שתיית יין, ו<strong>היו שותין ומשתכרין,</strong> כיון ששתו כוסות רבות כל כך. <strong>החזירו הדבר ליושנה,</strong> שלא ישתו יותר מעשר.
 ומסבירים: <strong>מאי</strong> <small>[מה]</small> ענין זה של <strong>רבן גמליאל</strong> שהיו מזכירים אותו לטוב בבית האבל? <strong>דתניא</strong> <small>[ש</small>כן <small>שנינו בברייתא</small><small>]:</small> <strong>בראשונה היתה הוצאת המת</strong> לקבורה, כלומר, הוצאות הקבורה, <strong>קשה לקרוביו יותר ממיתתו,</strong> כי היו נוהגים בכל מיני פאר, והיה הדבר גורם להוצאות מרובות מאד והיה הדבר מכביד ביותר, <strong>עד שהיו מניחים אותו ובורחין. עד שבא רבן גמליאל ונהג קלות</strong> (זלזול) <strong>בעצמו,</strong> וציווה <strong>והוציאוהו בכלי פשתן</strong> ולא בבגדים מפוארים ובאופן מפואר. <strong>ונהגו כל העם אחריו להוציא בכלי פשתן,</strong> ועל ידי כך הוקל העול הרבה, ומשום כך הזכירו אותו לשבח. <strong>אמר רב פפא: והאידנא</strong> <small>[ובזמננו,</small> בדורנו<small>]</small> <strong>נהוג עלמא</strong> <small>[נוהג העולם,</small> נוהגים<small>]</small> <strong>אפילו בצרדא בר זוזא</strong> <small>[בבד פשוט</small> שעולה <small>זוז אחד]</small> לקבור את המת, ואין מקפידים בבגדים.
 <big>ג</big> ושוב אנו חוזרים לענין הראשון, לעצם הבעיות המרכזיות של המסכת. <strong>אמר ר' אלעזר:</strong>
## דף ט.
 <strong>האומר "פתח פתוח מצאתי",</strong> שטוען שבא על אשתו, ונודע לו בשעת ביאה שלא היתה בתולה — הרי זה <strong>נאמן לאוסרה עליו.</strong> שאף שלא תמיד אפשר להוכיח בעדות שאשתו זנתה בהיותה ארוסה, מכל מקום לגבי עצמו נאמן הוא, והיא אסורה עליו כזונה.
 ושואלים: <strong>ואמאי</strong> <small>[ומדוע]</small> תיאסר עליו? הלא רק <strong>ספק ספיקא</strong> <small>[ספק</small> בתוך <small>ספק]</small> <strong>הוא: ספק</strong> אם נבעלה <strong>תחתיו</strong> בהיותה ארוסה לו, <strong>ספק אין תחתיו,</strong> אלא קודם לכן בהיותה פנויה נבעלה, ומותרת לו, <strong>ו</strong>אפילו <strong>אם תמצא</strong> (תרצה) <strong>לומר</strong> שזינתה <strong>תחתיו — ספק</strong> נבעלה <strong>באונס</strong> ומותרת לו, <strong>ספק ברצון,</strong> ואם כן, הרי זה ספק־ספיקא אם זנתה, ומדוע תיאסר?
 ומשיבים: <strong>לא צריכא</strong> <small>[נצרכה]</small> אלא <strong>באשת כהן</strong> שנאסרת על בעלה בין שנבעלה באונס בין ברצון, ואם כן יש כאן רק ספק אחד. <strong>ואיבעית אימא</strong> <small>[ואם תרצה אמור]</small> שמדובר פה אפילו <strong>באשת ישראל, וכגון דקביל</strong> <small>[שקיבל]</small> <strong>בה אבוה</strong> <small>[אביה]</small> <strong>קידושין</strong> כשהיתה <strong>פחותה מבת שלש שנים ויום אחד,</strong> ובא עליה בעלה בהיותה יותר מבת שלוש, שוודאי נבעלה בהיותה ארוסה, שאם נבעלה קודם, עוד בהיותה קטנה, לא היתה מאבדת בכך את בתוליה לצמיתות, שכן כל הפחותה מבת שלוש, בתוליה חוזרים, ולא היה מרגיש בביאתו שאינה בתולה. ויש כאן רק ספק אחד: אם היה הדבר באונס או ברצון, אבל וודאי שנבעלה כשהיתה ארוסה לו.
 ושואלים: <strong>מאי קא משמע לן</strong> <small>[מה השמיע לנו</small> בזה<small>]</small> שאסורה עליו כשיש רק ספק אחד? הלא <strong>תנינא</strong> <small>[שנינו]</small> דבר זה במפורש: <strong>האומר לאשה "קדשתיך", והיא אומרת "לא קדשתני",</strong> ואין עדים מצויים לפנינו להוכיח מה באמת אירע — <strong>היא מותרת בקרוביו,</strong> כגון לאחיו, משום שכפי שהיא אומרת אין לה שום קירבה אליו, <strong>והוא אסור בקרובותיה</strong> שהרי לפי דבריו קידש אותה, ולכן קרובותיה אסורות עליו. ומכאן שאדם אוסר את עצמו, אפילו כשאין עדים בדבר.
 ודוחים: <strong>מהו דתימא</strong> <small>[שתאמר]</small> <strong>התם</strong> <small>[שם]</small> הוא ש<strong>ודאי קים ליה</strong> <small>[מוחזק לו]</small> שקידש אותה, ומשום כך נאסרות עליו קרובותיה, <strong>אבל הכא</strong> <small>[כאן]</small> <strong>מיקם הוא דלא קים ליה</strong> <small>[</small>שמא הוא עצמו <small>לא ברור לו</small> הדבר<small>]</small> שהיתה בעולה, ושמא לא היה בקי וטעה בכך, ויש כאן כמה סיבות להתיר, ועל כן <strong>קא משמע לן</strong> <small>[השמיע לנו]</small> ר' אלעזר שבכל זאת הוא נאמן לאוסרה עליו.
 ושואלים מצד אחר: <strong>ומי</strong> <small>[והאם]</small> <strong>אמר ר' אלעזר הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' אלעזר: אין האשה נאסרת על בעלה</strong> בזנות <strong>אלא על עסקי קינוי</strong> (שהזהיר אותה לבל תיסתר עם פלוני) <strong>וסתירה</strong> (שהעידו עדים שנסתרה עמו אחר הקינוי), כפי שמפורש בפרשת סוטה, שקודם קינא לה שלא תיסתר עם איש אחר ואחר כך נסתרה, <strong>וכמעשה שהיה</strong> בדוד ובת־שבע?!
 ותחילה תוהים: <strong>ותסברא</strong> <small>[ו</small>כי <small>סבור אתה]</small> שה<strong>מעשה שהיה, בקינוי וסתירה הוה</strong> <small>[היה]?</small> <strong>ועוד, מי אסרוה</strong> <small>[האם אסרו אותה]</small> את בת־שבע על בעלה? והלא אילו נאסרה על בעלה, היתה נאסרת גם על דוד, שכשם שאסורה על בעלה אסורה גם על בועלה!
 ומשיבים: <strong>הא לא קשיא</strong> <small>[זה אינו קשה],</small> כי <strong>הכי קאמר</strong> <small>[כך אמר],</small> כך צריך לפרש את הדברים: <strong>אין האשה נאסרת על בעלה אלא על עסקי קינוי וסתירה,</strong> ודבר זה אנו למדים <strong>ממעשה שהיה</strong> בבת־שבע, ש<strong>לא הוה</strong> <small>[שלא היה]</small> שם <strong>קינוי וסתירה ו</strong>לכן באמת <strong>לא איתסרא</strong> <small>[נאסרה].</small> <strong>מכל מקום קשיא</strong> <small>[קשה]</small> לעניינינו על דברי ר' אלעזר, שהרי לשיטתו רק על ידי <strong>קינוי וסתירה אין</strong> <small>[כן]</small> נאסרת האשה על בעלה, אבל כשאומר <strong>"פתח פתוח" — לא!</strong>
 ודוחים: <strong>ולטעמיך</strong> <small>[ולטעמך,</small> לשיטתך<small>]</small> שאתה רוצה לדייק שדברי ר' אלעזר באו לצמצם ולומר שבכל אופן אחר אינה נאסרת, וכי תדייק ותאמר כמו־כן כי על ידי <strong>קינוי וסתירה אין</strong> <small>[כן]</small> אוסרים אשה על בעלה, אבל <strong>עדים</strong> שבאים ומעידים שנבעלה — <strong>לא?!</strong> והרי אז ודאי זונה היא, ואסורה!
 <strong>אלא</strong> מן ההכרח לפרש כי <strong>הכי קאמר</strong> <small>[כך אמר]</small> ר' אלעזר: <strong>אין האשה נאסרת על בעלה בעד אחד, אלא בשני עדים</strong> שנבעלה, <strong>ו</strong>אם היה <strong>קינוי וסתירה</strong> — <strong>אפילו בעד אחד</strong> שבא אחר כך והעיד שזינתה <strong>נמי</strong> <small>[גם כן]</small> נאסרת. <strong>ו</strong>אפשר לומר לפי זה כי <strong>פתח פתוח כשני עדים דמי</strong> <small>[נחשב],</small> ואין צריך קינוי וסתירה.
 <strong>וכי תימא</strong> <small>[ואם תאמר]</small> ב<strong>מעשה שהיה</strong> בבת־שבע, <strong>מפני מה לא אסרוה?</strong> הרי ברור היה שדוד בא עליה כשהיא אשת איש! על כך יש להשיב: <strong>התם</strong> <small>[שם]</small> <strong>אונס הוה</strong> <small>[היה]</small> זה, ולא מרצונה נבעלה, ומשום כך לא נאסרה על בעלה. <strong>ואיבעית אימא</strong> <small>[ואם תרצה אמור]:</small> במעשה בת־שבע <strong>כי הא</strong> ש<strong>אמר</strong> <small>[כמו זה שאמר]</small> <strong>ר' שמואל בר נחמני אמר ר' יונתן:</strong>
## דף ט:
 <strong>כל היוצא למלחמת בית דוד גט כריתות</strong> היה <strong>כותב לאשתו.</strong> כפי שנאמר עוד במלחמת שאול שהיתה לפני מלחמות בית דוד, <strong>דכתיב</strong> <small>[שנאמר]:</small> <strong>"ואת אחיך תפקד לשלום ואת ערבתם תקח"</strong> (שמואל א' יז, יח), <strong>מאי</strong> <small>[מה</small> פירוש<small>]</small> <strong>"ואת ערבתם תקח"? תני</strong> <small>[שנה]</small> <strong>רב יוסף: דברים המעורבין בינו לבינה.</strong> כלומר, שיקח את הקידושין שהם הדבר הגורם לקשר הנישואין שבינו לבינה, ואיך יקח — על ידי מתן גט. מכאן שעוד לפני מלכות דוד נהוג היה לעשות כך, ומכאן שבת־שבע לא היתה בעצם נשואה באותה שעה, אלא היתה גרושה.
 <big>א</big> בעניין זה שאדם נאמן לומר "פתח פתוח מצאתי". <strong>אמר אביי: אף אנן נמי תנינא</strong> <small>[אנו גם כן שנינו]</small> הוכחה לדברי ר' אלעזר, ששנינו במשנה: <strong>בתולה נשאת ליום הרביעי.</strong> ונדייק: <strong>ליום רביעי — אין</strong> <small>[כן],</small> <strong>ליום חמישי — לא. מאי טעמא</strong> <small>[מה טעם</small> הדבר<small>] —</small> <strong>משום</strong> שאנו סבורים, שאם יצטרך להמתין עוד כמה ימים עד למושב בית דין, בינתיים בגלל <strong>איקרורי דעתא</strong> <small>[התקררות הדעת,</small> היפג כעסו<small>]</small> לא יבוא לתובעה בדין.
 ונברר: <strong>ולמאי</strong> <small>[ולמה],</small> לאיזה ענין אנחנו חוששים? <strong>אי למיתב</strong> <small>[אם לתת]</small> <strong>לה כתובה,</strong> שבגלל התקררות דעתו לא יתבענה בדין ותיחשב כאילו היתה בתולה ובאמת היא בעולה ולא מגיע לה כתובה, <strong>ניתיב</strong> <small>[שיתן]</small> <strong>לה</strong> את הכתובה אם רצונו בכך, ומדוע על החכמים להקפיד בענין זה? <strong>אלא</strong> הכוונה היא שאנחנו חוששים לאיסור מפני שעל ידי טענתו הוא בא <strong>לאוסרה עליו, ודקא טעין</strong> <small>[ושהוא</small> <small>טוען]</small> כנגדה איזה <strong>טענה.</strong>
 <strong>מאי לאו דקטעין</strong> <small>[האם לא שהוא</small> <small>טוען]</small> <strong>טענת "פתח פתוח",</strong> שבעל ומצא פתח פתוח, והוא נאמן על כך ונאסרת עליו, כדברי ר' אלעזר! ודוחים: <strong>לא,</strong> מכאן אין ראיה, אפשר לומר <strong>דקטעין</strong> <small>[שהוא טוען]</small> <strong>טענת דמים,</strong> שלא מצא לה דם בתולים, וזוהי טענה מבוססת שיש בה כדי לאוסרה עליו, שכן היא אינה תלויה רק בהרגשתו בלבד, שהרי אפשר לברר את אמיתותה.
 <big>ב</big> <strong>אמר רב יהודה אמר שמואל: האומר "פתח פתוח מצאתי", נאמן</strong> בדבריו <strong>להפסידה</strong> את <strong>כתובתה. אמר רב יוסף: מאי קא משמע לן</strong> <small>[מה השמיע לנו]?</small> הלא כבר <strong>תנינא</strong> <small>[שנינו]</small> במפורש בענין זה: <strong>האוכל אצל חמיו ב</strong>ארץ <strong>יהודה</strong> בין האירוסין לנישואין <strong>שלא בעדים,</strong> שאין עדים שיעידו שלא התייחד אתה — שוב <strong>אינו יכול לטעון</strong> לאחר הנישואין <strong>טענת בתולים, מפני</strong> שהדבר ברור <strong>שמתייחד עמה,</strong> ובוודאי הוא זה שבא עליה. ונדייק מכאן: <strong>ביהודה</strong> ששם היה נהוג מנהג זה <strong>הוא דלא מצי טעין</strong> <small>[שאינו יכול לטעון]</small> טענת בתולים, <strong>הא</strong> <small>[הרי]</small> <strong>בגליל מצי טעין</strong> <small>[יכול</small> הוא <small>לטעון].</small>
 ומעתה נברר: <strong>ולמאי</strong> <small>[ולמה],</small> לאיזה ענין, <strong>אי</strong> <small>[אם]</small> כדי <strong>לאוסרה עליו, ביהודה אמאי</strong> <small>[מדוע]</small> <strong>לא?</strong> שאם יודע שלא בא עליה, ומצא שהיא בעולה — משמע שנבעלה באיסור, ויכול לאוסרה עליו! <strong>אלא לאו</strong> <small>[</small>האם <small>לא]</small> הכוונה היא שנאמן בגליל גם <strong>להפסידה כתובתה, ודקא טעין</strong> <small>[ושהוא טוען]</small> <strong>טענה, מאי לאו</strong> <small>[האם לא]</small> <strong>דקא טעין</strong> <small>[שהוא טוען]</small> <strong>טענת "פתח פתוח"</strong> ונאמן על כך! ודוחים: <strong>לא,</strong> אפשר לומר <strong>דקא טעין</strong> <small>[שהוא טוען]</small> <strong>טענת דמים.</strong>
## דף י.
 <big>א</big> <strong>איתמר</strong> <small>[נאמר],</small> <strong>אמר רב נחמן אמר שמואל משום ר' שמעון בן אלעזר: חכמים</strong> הם ש<strong>תקנו להם לבנות ישראל</strong> כתובה: <strong>לבתולה מאתים</strong> זוז, <strong>ולאלמנה מנה, ו</strong>לכן <strong>הם</strong> גם ש<strong>האמינוהו</strong> לגבי בתולה, <strong>שאם אמר "פתח פתוח מצאתי</strong> ואינה בתולה <strong>"</strong>— <strong>נאמן</strong> להפסידה את כתובתה. ושואלים: <strong>אם כן,</strong> כיון שהאמינוהו — <strong>מה הועילו חכמים בתקנתם</strong> שקבעו לה כתובה מאתיים, אם יכול לטעון שאינה בתולה, וטענתו תתקבל?
 <strong>אמר רבא: חזקה, אין אדם טורח בסעודה</strong> של חתונה <strong>ומפסידה</strong> לחינם. שודאי לאחר שטרח בסעודת החתונה רוצה הוא לשאתה ולשמוח עמה, ואם בכל זאת טען שפתחה פתוח — ודאי אמת אומר.
 <big>ב</big> <strong>תנא</strong> <small>[שנה]</small> החכם בתוספתא: <strong>הואיל וקנס חכמים הוא</strong> בכתובה — <strong>לא תגבה אלא מן הזיבורית</strong> (הגרועה) שבקרקעותיו של הבעל. ותוהים: וכי <strong>קנסא</strong> <small>[קנס]</small> הוא? <strong>מאי קנסא</strong> <small>[מה קנס]</small> הוא הכתובה? <strong>אלא</strong> תקן את הלשון ו<strong>אימא</strong> <small>[אמור]</small> כך: <strong>הואיל ותקנת חכמים הוא</strong> ואינה חובה מן התורה — <strong>לא תגבה</strong> האשה את כתובתה <strong>אלא מן הזיבורית. רבן שמעון בן גמליאל אומר: כתובת אשה מן התורה.</strong>
 ומקשים: <strong>ומי</strong> <small>[והאם]</small> <strong>אמר רבן שמעון בן גמליאל הכי</strong> <small>[כך]?</small> <strong>והתניא</strong> <small>[והרי</small> <small>שנינו בברייתא</small><small>],</small> נאמר בענין מפתה: <strong>"כסף ישקל כמהר הבתולת"</strong> (שמות כב, טז), לומר: <strong>שיהא זה,</strong> תשלום הקנס, <strong>כמוהר הבתולות, ומוהר הבתולות כזה</strong> (כתשלום הקנס), שהם חמישים כסף, שהם מאתיים זוז. <strong>מכאן סמכו חכמים לכתובת אשה מן התורה. רבן שמעון בן גמליאל אומר: כתובת אשה אינה מדברי תורה אלא מדברי סופרים!</strong>
 ומתרצים: <strong>איפוך</strong> <small>[הפוך]</small> את השיטות בברייתא הזו. ושואלים: <strong>ומאי חזית דאפכת בתרייתא, איפוך קמייתא</strong> <small>[ומה ראית שהפכת</small> את <small>האחרונה, הפוך</small> את <small>הראשונה],</small> ושמא רבן שמעון בן גמליאל הוא הסבור שכתובה היא מדברי סופרים?
 ומשיבים: <strong>הא שמעינא ליה</strong> <small>[הרי שמענו אותו]</small> <strong>לרבן שמעון בן גמליאל</strong> במקום אחר ש<strong>אמר</strong> ש<strong>כתובת אשה מדאורייתא</strong> <small>[מן התורה]</small> היא. <strong>דתנן</strong> <small>[ש</small>כן <small>שנינו</small> במשנה<small>],</small> <strong>רבן שמעון בן גמליאל אומר,</strong> שאם נשא אשה בקפוטקיא, שהכסף של מדינה זו חשוב יותר, והגירושין היו במקום אחר — <strong>נותן לה</strong> בפרעון כתובתה <strong>ממעות קפוטקיא.</strong> משמע שההתחייבות שבכתובה היא מדין תורה, ולכן צריך לתת לה בכסף חשוב כפי שהתחייב לה בשעת הנישואין.
 <strong>ואי בעית אימא</strong> <small>[ואם תרצה אמור]</small> הסבר אחר לסתירה שבין הברייתות: שהברייתא האחרונה <strong>כולה</strong> לפי שיטת <strong>רבן שמעון בן גמליאל היא, ו</strong>אולם, <strong>חסורי מיחסרא והכי קתני</strong> <small>[חסרה</small> היא הברייתא <small>וכך</small> היא <small>שנויה]:</small> <strong>מכאן סמכו חכמים לכתובת אשה</strong> (בתולה) <strong>מן התורה.</strong> אולם <strong>כתובת אלמנה אינה מדברי תורה אלא מדברי סופרים, שרבן שמעון בן גמליאל אומר: כתובת אלמנה אינה מדברי תורה אלא מדברי סופרים.</strong>
 <big>ג</big> מסופר: <strong>ההוא דאתא לקמיה</strong> <small>[</small>אדם <small>אחד בא לפני]</small> <strong>רב נחמן, אמר ליה</strong> <small>[לו]:</small> <strong>פתח פתוח מצאתי</strong> כשבעלתי את אשתי. <strong>אמר ליה</strong> <small>[לו]</small> <strong>רב נחמן: אסבוהו כופרי</strong> <small>[הספיגוהו,</small> הלקוהו ב<small>ענפי חריות דקל],</small> <strong>מברכתא חביטא ליה</strong> <small>[זונות חבוטות,</small> מצויות <small>לו].</small> שהיה איש זה רווק, ומניין הוא יודע אם פתח פתוח היה או לא, אם לא שמצוי הוא אצלן?
 ומקשים: <strong>והא</strong> <small>[והרי]</small> <strong>רב נחמן הוא</strong> ש<strong>אמר</strong> כי <strong>מהימן</strong> <small>[נאמן]</small> אדם בטענת פתח פתוח! ומשיבים: אכן, <strong>מהימן</strong> <small>[נאמן]</small> הוא, <strong>ומסבינן ליה כופרי</strong> <small>[ומספיגים,</small> מכים <small>אותו</small> ב<small>חריות דקל]</small> מטעם אחר, אבל לא משום שאין מאמינים לו. <strong>רב אחאי משני</strong> <small>[</small>היה <small>מתרץ]</small> באופן אחר: <strong>כאן — בבחור</strong> אין מאמינים לו, שאינו בקי כל כך ומלקים אותו, <strong>כאן — בנשוי</strong> מאמינים לו.
 סיפור אחר בנושא זה מסופר על דורות קודמים: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רבן גמליאל, אמר ליה</strong> <small>[לו]</small> אותו אדם: <strong>פתח פתוח מצאתי. אמר ליה</strong> <small>[לו]</small> רבן גמליאל: <strong>שמא הטיתה,</strong> כלומר, לא בעלת כדרכך אלא בהטיה, ולכן חושב אתה כי פתחה פתוח? <strong>אמשול לך משל: למה הדבר דומה? — לאדם שהיה מהלך באישון לילה ואפילה</strong> והגיע לפתח הבית, אם <strong>היטה</strong> את הדבר המעכב פתיחת הדלת — <strong>מצאו פתוח, לא היטה — מצאו נעול.</strong> ושמא הזדמן לך שהטית ובעלת באופן כזה שלא הבחנת שהפתח היה נעול ועדיין היא בתולה.
 <strong>איכא דאמרי, הכי אמר ליה</strong> <small>[יש שאומרים</small> ש<small>כך אמר לו]:</small> <strong>שמא במזיד הטיתה, ועקרת לדשא ועברא</strong> <small>[ועקרת את המפתן והבריח]?</small> <strong>אמשול לך משל: למה הדבר דומה? — לאדם שהוא מהלך באישון לילה ואפילה</strong> והגיע לפתח, <strong>היטה במזיד — מצאו פתוח, לא היטה במזיד — מצאו נעול.</strong>
 וסיפור אחר: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רבן גמליאל בר רבי, אמר ליה</strong> <small>[לו]</small> אותו אדם: <strong>רבי, בעלתי ולא מצאתי דם. אמרה לו</strong> האשה הנתבעת: <strong>רבי, בתולה הייתי. אמר להם: הביאו לי אותו סודר,</strong> כלומר, את המצע שעליו נבעלה האשה. <strong>הביאו לו הסודר, ושראו במים וכבסו, ומצא עליו כמה טיפי דמים</strong> של דם בתולים. <strong>אמר לו: לך, זכה במקחך,</strong> שבתולה היתה והכל היה כשורה.
 <strong>אמר ליה</strong> <small>[לו]</small> <strong>הונא מר בריה</strong> <small>[בנו]</small> של <strong>רבא מפרזקיא לרב אשי: אנן נמי נעביד הכי</strong> <small>[אנו גם כן נעשה כך]</small> כשיש תביעה כגון זו אצלנו, ונבדוק שמא היו דמים ונתכסו בזרע או בדבר אחר. <strong>אמר ליה</strong> <small>[לו]:</small>
## דף י:
 <strong>גיהוץ שלנו</strong> בבבל, שמעבירים אבן רכה על הבגד לשפשפו הוא <strong>ככיבוס שלהם</strong> בארץ ישראל, שרק אז מגיעים אנו לאותה דרגה של נקיון הבגד. ואין אנו יודעים לכבס בגדים במים כפי שהם עושים. <strong>ואי אמרת ניעבד</strong> <small>[ואם אתה אומר</small> ש<small>נעשה אנו]</small> <strong>גיהוץ</strong> ואחר כך נבדוק — <strong>מעברא ליה חומרתא</strong> <small>[מעבירה אותו,</small> את כתם הדם, <small>האבן]</small> שבה משפשפים בשעת הגיהוץ. ולכן אין אנו יכולים לבדוק בדיקה זו.
 ועוד מעשה מסופר: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רבן גמליאל בר רבי, אמר ליה</strong> <small>[לו]:</small> <strong>רבי, בעלתי ולא מצאתי דם. אמרה ליה</strong> <small>[לו]</small> האשה הנתבעת: <strong>רבי, עדיין בתולה אני. אמר להן: הביאו לי שתי שפחות, אחת בתולה ואחת בעולה</strong> לצורך נסיון. <strong>הביאו לו, והושיבן על פי חבית של יין,</strong> ומצא שה<strong>בעולה</strong> — היה <strong>ריחה</strong> של החבית <strong>נודף</strong> מפיה, וה<strong>בתולה</strong> — <strong>אין ריחה נודף.</strong> לאחר מכן <strong>אף</strong> את <strong>זו</strong> האשה שטענה שהיא בתולה <strong>הושיבה ולא היה ריחה נודף. אמר לו</strong> לבעל: מסתבר שצודקת היא ובתולה היא — <strong>לך, זכה במקחך.</strong>
 ושואלים: מאחר שידע רבן גמליאל דרך זו של בדיקה, <strong>ונבדוק מעיקרא בגווה</strong> <small>[ושיבדוק מתחילה בה]</small> ומדוע לא בדק מיד את האשה, וניסה תחילה בשתי השפחות? ומסבירים: <strong>גמרא הוה שמיע ליה</strong> <small>[מסורת היה לו משמיעה],</small> ואולם <strong>מעשה לא הוה חזי</strong> <small>[ראה]</small> שהדבר אמנם כן הוא, <strong>וסבר דלמא</strong> <small>[שמא]</small> <strong>לא קים ליה</strong> <small>[ברור לו]</small> <strong>בגווה דמלתא שפיר</strong> <small>[בתוך,</small> בפרטי, <small>הדבר יפה],</small> שאי אפשר להבחין היטב בבדיקה זו, <strong>ולאו אורח ארעא לזלזולי</strong> <small>[ואין</small> זו <small>דרך ארץ לזלזל]</small> <strong>בבנות ישראל</strong> ולהושיבן כך, וכיון שניסה וראה שהבדיקה עולה יפה — בדק באופן זה אף את האשה ההיא.
 ועוד מסופר: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רבן גמליאל הזקן, אמר לו: רבי, בעלתי ולא מצאתי דם, אמרה לו</strong> האשה הנתבעת: <strong>רבי, ממשפחת דורקטי אני, שאין להן לא דם נדה ולא דם בתולים. בדק רבן גמליאל בקרובותיה</strong> אם אמנם נכון הדבר לגבי המשפחה, <strong>ומצא כדבריה. אמר לו: לך, זכה במקחך, אשריך שזכית למשפחת דורקטי,</strong> שאין לך בעיות עם דמים אלה.
 ומסבירים: <strong>מאי</strong> <small>[</small>ו<small>מה</small> היא לשון<small>]</small> <strong>"דורקטי"</strong> — כעין קיצור של המלים: <strong>דור קטוע.</strong> ומעירים: <strong>אמר ר' חנינא: תנחומים של הבל ניחמו רבן גמליאל לאותו האיש.</strong> כלומר, דברי תנחומים אלה אין בהם ממש, משום שבאמת יש חסרון באשה זו. <strong>דתני</strong> <small>[ששנה]</small> <strong>ר' חייא: כשם שהשאור יפה לעיסה, כך דמים יפים לאשה. ותנא</strong> <small>[ושנה</small> החכם<small>]</small> <strong>משום</strong> (משמו של) <strong>ר' מאיר: כל אשה שדמיה מרובין — בניה מרובים.</strong> ואשה זו שאין לה דמים — מן הסתם גם לא יהיו לה בנים מרובים.
 <strong>אתמר</strong> <small>[נאמר]</small> שנחלקו חכמים בגירסת הדברים. <strong>ר' ירמיה בר אבא אמר: "זכה במקחך" אמר ליה</strong> <small>[לו],</small> <strong>ור' יוסי בר אבין אמר: "נתחייב במקחך" אמר ליה</strong> <small>[לו]:</small> ומבררים: <strong>בשלמא למאן</strong> ש<strong>אמר</strong> <small>[נניח ל</small>שיטת <small>מי שאומר]</small> <strong>"נתחייב" — היינו</strong> <small>[זהו]</small> שאמר <strong>ר' חנינא</strong> שתנחומים של הבל הם, משום שאשה זו שדמיה מעטים יש פגם בפריון שלה. <strong>אלא למאן דאמר</strong> <small>[ל</small>דעת <small>מי שאומר]</small> <strong>"זכה", מאי זכותא</strong> <small>[מה</small> ה<small>זכות</small> שבכך<small>]?</small> ומשיבים: יש בכך זכות מצד אחר, <strong>דלא אתי</strong> <small>[שאינו בא]</small> על ידה <strong>לידי ספק נדה,</strong> שהרי אין לה דם נידה.
 ועוד מסופר מעין אלה: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רבי, אמר ליה</strong> <small>[לו]:</small> <strong>רבי בעלתי ולא מצאתי דם, אמרה לו</strong> האשה הנתבעת: <strong>רבי עדיין בתולה הייתי. ו</strong>מעירים: שבזמן מעשה זה <strong>שני</strong> <small>[שנות]</small> <strong>בצורת הוה</strong> <small>[היו]</small> השנים ההן, <strong>ראה רבי שפניהם שחורים</strong> מפני הרעב. <strong>צוה עליהן והכניסום למרחץ, והאכילום והשקום, והכניסום לחדר</strong> ושם בחדר <strong>בעל</strong> האיש <strong>ומצא דם. אמר לו: לך, זכה במקחך.</strong> שלא מצא עד אז דם משום ששניהם היו חלושים מאד. <strong>קרי</strong> <small>[קרא]</small> <strong>רבי עליהם</strong> מקרא זה: <strong>"צפד עורם על עצמם יבש היה כעץ"</strong> (איכה ד, ח), עד שאין הדם יצא מהם.
 <big>א משנה</big> <strong>בתולה</strong> — <strong>כתובתה מאתים</strong> זוז, <strong>ואלמנה</strong> — כתובתה <strong>מנה</strong> (מאה זוז). <strong>בתולה אלמנה גרושה וחלוצה מן האירוסין,</strong> כל עוד היא בתולה — <strong>כתובתן מאתים ויש להן טענת בתולים,</strong> שהרי לא נישאו, והן עדיין בחזקת בתולות.
 <big>ב גמרא</big> מסבירים: <strong>מאי</strong> <small>[מה</small> הוא לשון<small>]</small> <strong>"אלמנה" — אמר רב חנא בגדתאה</strong> <small>[מבגדד]:</small> <strong>"אלמנה" — על שם מנה.</strong> שהוא כעין נוטריקון "אל מנה" — שמקבלת רק מנה. ושואלים: אם כן, <strong>אלמנה מן האירוסין</strong> שכתובתה כאמור מאתים, <strong>מאי איכא למימר</strong> <small>[מה יש לומר],</small> מדוע נקראת אף היא אלמנה! ומשיבים: <strong>איידי דהא קרי לה</strong> <small>[כיון שזו,</small> מן הנישואין, <small>קוראים אותה]</small> <strong>אלמנה, הא נמי קרי לה</strong> <small>[זו,</small> מן האירוסין, <small>גם כן קוראים אותה]</small> <strong>אלמנה.</strong>
 ושואלים: זה הסבר למנהג דורות אחרונים, אבל <strong>אלמנה דכתיבא באורייתא</strong> <small>[שנאמרה בתורה],</small> <strong>מאי איכא למימר</strong> <small>[מה יש לומר]?</small> הרי אז לא היתה תקנה זו של כתובת אלמנה! ומשיבים: אף בתורה קראו לה כך, על שם ש<strong>עתידין רבנן דמתקני</strong> <small>[חכמים שיתקנו]</small> <strong>לה</strong> כתובה של <strong>מנה.</strong> ותוהים: <strong>ומי כתב קרא</strong> <small>[והאם נאמר מקרא]</small> על שם ה<strong>עתיד?</strong> ומשיבים: <strong>אין</strong> <small>[כן],</small> <strong>דכתיב</strong> <small>[שנאמר]:</small> <strong>"ושם הנהר השלישי חדקל הוא ההלך קדמת אשור"</strong> (בראשית ב, יד), <strong>ותנא</strong> <small>[ושנה]</small> <strong>רב יוסף: אשור זו</strong> העיר <strong>סליקא.</strong> ויש לשאול <strong>ומי הואי</strong> <small>[והאם היתה]</small> עיר זו בזמן התורה? <strong>אלא</strong> נאמר כן בתורה משום ש<strong>עתידה</strong> להיות עיר זו. <strong>הכא נמי</strong> <small>[כאן גם כן]</small> נקראה "אלמנה" משום ש<strong>עתידה</strong> אשה כזו לקבל כתובה בשווי של מנה.
 כיון שהזכרנו את דברי רב חנא בגדתאה, מזכירים דרשה אחרת משמו, <strong>ואמר רב חנא בגדתאה</strong> <small>[מבגדד]:</small> <strong>מטר — משקה, מרוה, ומזבל, ומעדן</strong> את הפירות, <strong>וממשיך</strong> (מוסיף, מרבה אותם). <strong>אמר רבא בר ר' ישמעאל, ואיתימא</strong> <small>[ויש אומרים]</small> שאמר זאת <strong>רב יימר בר שלמיא: מאי קרא</strong> <small>[מהו הכתוב]</small> שממנו למדים דבר זה — שנאמר: <strong>"תלמיה רוה נחת גדודה ברביבים תמגגנה צמחה תברך"</strong> (תהלים סה, יא). "תלמיה רוה" — משקה ומרוה, "ברביבים תמוגגנה" — מזבל, "צמחה תברך" — מעדן, וממשיך.
 <strong>אמר ר' אלעזר</strong> מדרש בדרך דומה: <strong>מזבח</strong> הוא כעין נוטריקון של <strong>מזיח</strong> (מזיז) את החטאים, <strong>ומזין,</strong> שבזכותו ניזונים הכל, <strong>מחבב</strong> את ישראל על אביהם שבשמים, ו<strong>מכפר.</strong> ושואלים: <strong>היינו</strong> <small>[זהו]</small> <strong>מכפר היינו</strong> <small>[זהו]</small> <strong>מזיח,</strong> שהרי לשניהם אותה משמעות! ומסבירים: אין הדבר כן, <strong>מזיח</strong> פירושו שהוא מזיז ומסלק את ה<strong>גזירות, ומכפר</strong> הוא ל<strong>עונות.</strong>
 <strong>ו</strong>עוד מביאים מה ש<strong>אמר רב חנא בגדתאה</strong> <small>[מבגדד]:</small> <strong>תמרי</strong> <small>[תמרים]</small> יש בהן כמה מעלות, שהן: <strong>משחנן</strong> <small>[מחממות],</small> <strong>משבען</strong> <small>[משביעות],</small> <strong>משלשלן</strong> <small>[משלשלות],</small> <strong>מאשרן ולא מפנקן</strong> <small>[מחזקות ואינן מפנקות].</small> <strong>אמר רב: אכל תמרים — אל יורה</strong> הלכה, משום שהתמרים יש בהן כדי לשכר. <strong>מיתיבי</strong> <small>[מקשים]</small> על כך: <strong>תמרים, שחרית וערבית — יפות</strong> לאוכל אותן, <strong>במנחה — רעות</strong> לאוכל אותן, <strong>בצהרים</strong> — <strong>אין כמותן</strong> לטוב, <strong>ומבטלות שלשה דברים: מחשבה רעה</strong> (דאגה), <strong>וחולי מעים, ו</strong>מחלת ה<strong>תחתוניות</strong> (טחורים). הרי שתמרים בדרך כלל טובים הם!
 ומשיבים: זו איננה סתירה, <strong>מי אמרינן דלא מעלו</strong> <small>[האם אמרנו שאינן מעולות]?</small> <strong>עלויי מעלו, ולפי שעתא טרדא</strong> <small>[מעולות</small> הן, <small>ולפי שעה</small> גורמות הן <small>טירדה</small> ושכרות<small>].</small> <strong>מידי דהוה אחמרא</strong> <small>[כשם שהוא</small> הדבר <small>לגבי יין].</small> ש<strong>אמר מר</strong> <small>[החכם]:</small> <strong>השותה רביעית יין — אל יורה,</strong> למרות שהוא משקה טוב. <strong>ואיבעית אימא</strong> <small>[ואם תרצה אמור]</small> תירוץ אחר: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה] —</small> כשאוכל אותן <strong>מקמי נהמא</strong> <small>[לפני הלחם],</small> יכולות הן להזיק והן משכרות. <strong>הא</strong> <small>[זה] —</small> כשאוכל אותן <strong>לבתר נהמא</strong> <small>[אחרי הלחם],</small> ואז מעולות הן. ש<strong>אמר אביי, אמרה לי אם</strong> (אומנתי): <strong>תמרי מקמי נהמא</strong> <small>[התמרים</small> שאוכלים <small>לפני הלחם] —</small> הן <strong>כי נרגא לדיקולא</strong> <small>[כמו גרזן לדקל],</small> כלומר, מזיקות ביותר. אבל האוכלם <strong>בתר נהמא</strong> <small>[אחרי הלחם] —</small> הרי הן <strong>כי עברא לדשא</strong> <small>[כמו בריח לדלת]</small> שמחזקות ומועילות.
 כיון שהוזכרה המלה דשא, ועסקנו בדרשות של מילים, מביאים דרשה על המלה <strong>דשא</strong> <small>[דלת],</small> <strong>אמר רבא,</strong> הוא נוטריקון של המילים: <strong>דרך שם,</strong> כלומר, דרך שם נכנסים. <strong>דרגא</strong> <small>[סולם,</small> מדרגה<small>]</small> — <strong>אמר רבא,</strong> נוטריקון: <strong>דרך גג. פוריא</strong> <small>[מיטה]</small> — <strong>אמר רב פפא:</strong> אף זו כלשון קיצור, מפני <strong>שפרין ורבין עליה. אמר רב נחמן בר יצחק:</strong>
## דף יא.
 <strong>אף אנו נאמר</strong> דרשת מילים: <strong>איילונית</strong> שהיא אשה שאינה מסוגלת ללדת, נקראת כך משום שהיא <strong>דוכרנית</strong> (דומה לאיל, זכר) ואיילונית היא כזכר, <strong>דלא ילדה</strong> <small>[שאינה יולדת].</small>
 <big>א משנה</big> <strong>הגיורת והשבויה והשפחה שנפדו,</strong> או <strong>שנתגיירו,</strong> או <strong>שנשתחררו</strong> כשהן <strong>פחותות מבנות שלש שנים ויום אחד</strong> ואחר כך נישאו — <strong>כתובתן מאתים.</strong> שאנו אומרים שמאז בתוליהן נשמרים, ואף אם נבעלה בהיותה פחות מגיל שלוש שנים ויום אחד, אין זה פוגם את הבתולים. <strong>ויש להן טענת בתולין,</strong> כלומר, יש מקום לטעון כנגדן כשאינן בתולות.
 <big>ב גמרא</big> <strong>אמר רב הונא: גר קטן</strong> שאין לו אב, ואמו מביאה אותו להתגייר — <strong>מטבילין אותו על דעת בית דין.</strong> שאף שהוא עצמו אין בו דעת, רשאים בית דין להטבילו ולגיירו.
 ושואלים: <strong>מאי קא משמע לן</strong> <small>[מה השמיע לנו]</small> בכך — ש<strong>זכות הוא לו</strong> שהוא מתגייר, <strong>וזכין לאדם שלא בפניו,</strong> ואין צורך בדעתו, אולם הלא דבר זה כבר <strong>תנינא</strong> <small>[שנינו]</small> במפורש: <strong>זכין לאדם שלא בפניו</strong> ושלא מדעתו, <strong>ואין חבין</strong> (מחייבים) <strong>לאדם שלא בפניו!</strong>
 ומשיבים: <strong>מהו דתימא</strong> <small>[שתאמר]:</small> <strong>גוי בהפקירא ניחא ליה</strong> <small>[ב</small>חיי <small>הפקר נוח לו],</small> שטוב בעיניו להשאר גוי, ואין זו זכות בשבילו שמייהדים אותו, <strong>דהא קיימא לן</strong> <small>[שהרי מוחזק בידינו]</small> ש<strong>עבד ודאי בהפקירא ניחא ליה</strong> <small>[ב</small>חיי <small>הפקר נוח לו]</small> ואינו רוצה לא זכויות ולא חובות של בן חורין, וכן יש לומר גם לגבי גוי, 
 על כן <strong>קא משמע לן</strong> <small>[השמיע לנו]</small> שגרות זכות היא לו ורוצה בה. ומסבירים את ההבדל: <strong>דהני מילי</strong> <small>[שדברים אלה]</small> שאמרנו, שהעבד נוח לו בחיי הפקר, מדובר ב<strong>גדול,</strong> ש<strong>טעם</strong> כבר <strong>טעם דאיסורא</strong> <small>[של איסור]</small> ולכן אינו מוכן לוותר על האיסורים שנהנה מהם, <strong>אבל קטן</strong> שמגיירים אותו לפני שהספיק ללמוד ליהנות מן האיסורים — <strong>זכות הוא לו.</strong>
 ומציעים: <strong>לימא מסייע ליה</strong> <small>[</small>האם <small>לומר</small> שאפשר <small>לסייע לו]</small> ממשנתנו, שהרי שנינו: <strong>הגיורת והשבויה והשפחה שנפדו</strong> או <strong>שנתגיירו</strong> או <strong>שנשתחררו</strong> כשהן <strong>פחותות מבנות שלש שנים ויום אחד. מאי לאו</strong> <small>[האם לא]</small> מדובר <strong>דאטבלינהו</strong> <small>[שהטבילו אותן]</small> את הגיורת והשפחה <strong>על דעת בית דין,</strong> שהרי הן קטנות, ואם כן הוכחה היא שגיור באופן כזה תופס.
 ודוחים: <strong>לא, הכא במאי עסקינן</strong> <small>[כאן במה אנו עוסקים]</small> <strong>בגר שנתגיירו בניו ובנותיו</strong> הקטנים <strong>עמו,</strong> וכאן יש סברה אחרת: <strong>דניחא להו במאי דעביד אבוהון</strong> <small>[שנוח להם במה שעושה אביהם],</small> אבל בגר קטן שלא אביו הוא שמגייר אותו — אין לומר כך.
 <strong>אמר רב יוסף:</strong> בכל מקרה שגיירו את הקטנים, אפילו אם נתגיירו עם אביהם, כאשר <strong>הגדילו</strong> קטנים אלה — <strong>יכולין</strong> הם <strong>למחות</strong> ולומר שאינם מרוצים בגירותם, והריהם חוזרים להיות גויים, ואין דינם כישראל מומר. <strong>איתיביה</strong> <small>[הקשה לו]</small> <strong>אביי,</strong> הרי שנינו: <strong>הגיורת והשבויה והשפחה שנפדו,</strong> או <strong>שנתגיירו,</strong> או <strong>שנשתחררו</strong> כשהן <strong>פחותות מבנות שלש שנים ויום אחד</strong> — <strong>כתובתן מאתים</strong> זוז. <strong>ואי סלקא דעתך</strong> <small>[ואם עולה</small> על <small>דעתך]</small> לומר שאם <strong>הגדילו יכולין למחות</strong> — וכי <strong>יהבינן</strong> <small>[נותנים אנו]</small> <strong>לה כתובה דאזלה ואכלה</strong> <small>[שהולכת ואוכלת,</small> נהנית ממנה<small>]</small> <strong>בגיותה</strong> (בהיותה גויה)? שהרי יכולה היא למחות כשתגדל, ותחזור להיות גויה!
 ומשיבים: <strong>לכי גדלה</strong> <small>[כאשר</small> היא <small>תגדל]</small> ולא תימחה נותנים לה כתובה, ולא קודם לכן. והקשה אביי: <strong>לכי גדלה נמי ממחייא ונפקא</strong> <small>[כאשר תגדל גם כן</small> ולא תקבל, שמא <small>תמחה</small> לאחר זמן <small>ותצא]</small> לגויות! ומשיבים: <strong>כיון שהגדילה שעה אחת ולא מיחתה — שוב אינה יכולה למחות.</strong> ואם כן, אין מכאן ראיה כנגד דברי רב יוסף.
 <strong>מתיב</strong> <small>[מקשה]</small> <strong>רבא</strong> מצד אחר, שנינו: <strong>אלו נערות שיש להן קנס,</strong> שאם נאנסו חייב האונס לשלם קנס: <strong>הבא על הממזרת,</strong> או <strong>על הנתינה,</strong> או <strong>על הכותית,</strong> או <strong>על הגיורת,</strong> או <strong>על השבויה,</strong> או <strong>על השפחה שנפדו</strong> או <strong>שנתגיירו,</strong> או <strong>שנשתחררו</strong> כשהן <strong>פחותות מבנות שלש שנים ויום אחד,</strong> כל אלו <strong>יש להן קנס. ואי אמרת</strong> <small>[ואם אומר אתה]</small> שאם <strong>הגדילו יכולין למחות</strong> — וכי <strong>יהבינן</strong> <small>[נותנים אנו]</small> <strong>לה</strong> לגיורת הקטנה <strong>קנס דאזלה ואכלה</strong> <small>[שתלך ותאכל</small> אותו<small>]</small> <strong>בגיותה</strong> <small>[בגויותה]?</small>
 ומשיבים: <strong>לכי גדלה</strong> <small>[כאשר</small> היא <small>תגדל]</small> ותגיע לבגרות ולא תמחה — אז יתנו לה את הקנס. ומקשים: <strong>כי גדלה נמי ממחייא ונפקא</strong> <small>[כאשר תגדל גם כן</small> שמא <small>תמחה</small> לאחר זמן <small>ותצא</small> לגויות<small>]!</small> ומשיבים באותו אופן: <strong>כיון שהגדילה שעה אחת ולא מיחתה — שוב אינה יכולה למחות.</strong>
 ומעירים: <strong>אביי לא אמר כרבא,</strong> לא הקשה מאותו מקור, כי <strong>התם קנסא</strong> <small>[שם</small> מדובר ב<small>קנס],</small> ו<strong>היינו טעמא</strong> <small>[</small>ו<small>זה הטעם]</small> שהוא מחוייב — <strong>שלא יהא חוטא נשכר,</strong> ולא יפטר מן הקנס על עבירה שעשה רק מפני שיש חשש לגבי אשה זו בעתיד שמא תמחה.
 ומצד אחר <strong>רבא לא אמר כאביי</strong> ולא הקשה מהמקור שהקשה אביי — משום ש<strong>כתובה היינו טעמא</strong> <small>[זה הטעם]</small> שתיקנו אותה חכמים לכל אשה — כדי <strong>שלא תהא</strong> אשתו <strong>קלה בעיניו להוציאה</strong> בכל עת שירצה. וזו, כל עוד אינה מוחה, הלוא ישראלית היא, וצריך לדאוג לתקנתה.
 <big>ג משנה</big> <strong>הגדול שבא על הקטנה</strong> הפחותה מבת שלוש שנים, או <strong>קטן</strong> (פחות מבן תשע שנים) <strong>שבא על הגדולה, ומוכת עץ,</strong> כלומר, זו שנקרע קרום בתוליה על ידי חבלה, כגון על ידי עץ — כל אלה <strong>כתובתן מאתים</strong> זוז, כשנישאו, אלו <strong>דברי ר' מאיר.</strong> שלדעתו לענין הלכה הן נחשבות כבתולות גמורות. <strong>וחכמים אומרים: מוכת עץ כתובתה מנה,</strong> שהרי בפועל אינה בתולה עוד.
 <strong>בתולה</strong> שהיא <strong>אלמנה</strong> או <strong>גרושה</strong> או <strong>חלוצה מן הנישואין — כתובתן מנה.</strong> שכיון שנישאו, אף שעדיין לא בא עליהן הבעל ונשארו בתולות — הריהן נחשבות כבעולות,
## דף יא:
 <strong>ואין להן טענת בתולים.</strong> כלומר, אין הבעל יכול לטעון כנגדן שהוטעה ושנשאן בחזקת בתולות.
 וכן <strong>הגיורת והשבויה והשפחה שנפדו ושנתגיירו ושנשתחררו יתירות על בנות שלש שנים ויום אחד — כתובתן מנה</strong> בלבד, <strong>ואין להן</strong> (עליהן) <strong>טענת בתולין</strong> כדי להפסידן כתובת־המנה, מפני שכשנשא אותן היו בחזקת בעולות.
 <big>א גמרא</big> <strong>אמר רב יהודה אמר רב: קטן הבא על הגדולה</strong> — <strong>עשאה מוכת עץ,</strong> למרות שאין ביאת קטן נחשבת לביאה גמורה. וסיפר רב יהודה: <strong>כי אמריתה קמיה</strong> <small>[כאשר אמרתי</small> את הדבר הזה <small>לפני]</small> <strong>שמואל, אמר</strong> לי: <strong>אין מוכת עץ בבשר,</strong> כלומר, על ידי בשר, על ידי ביאה, אין האשה נקראת מוכת עץ.
 ומעירים: <strong>איכא דמתני לה להא שמעתא באפי נפשה</strong> <small>[יש ששונים את המימרה הזו בפני עצמה],</small> ובאופן זה: <strong>קטן הבא על הגדולה, רב אמר: עשאה מוכת עץ, ושמואל אמר: אין מוכת עץ בבשר.</strong>
 <strong>מתיב</strong> <small>[מקשה]</small> <strong>רב אושעיא,</strong> שנינו במשנתנו: <strong>גדול שבא על הקטנה, וקטן הבא על הגדולה, ומוכת עץ — כתובתן מאתים,</strong> אלו <strong>דברי ר' מאיר. וחכמים אומרים: מוכת עץ כתובתה מנה.</strong> וכיון שמבדילים בין ביאת קטן ומוכת עץ משמע שלדעת חכמים קטן הבא על הגדולה, אינה נעשית בכך מוכת עץ!
 <strong>אמר רבא</strong> לתרץ את שיטת רב: <strong>הכי קאמר</strong> <small>[כך אמר],</small> כך יש להבין את המשנה: <strong>גדול הבא על הקטנה — ולא כלום</strong> אין זו נחשבת ביאה כלל, מכיון שב<strong>פחות מכאן,</strong> בפחות מגיל שלוש, הרי זה <strong>כנותן אצבע בעין דמי</strong> <small>[נחשב],</small> שכשם שכשדמעה יוצאת בשל כך מן העין, דמעה אחרת חדשה באה תחתיה, כך גם הבתולים נקרעים וחוזרים. <strong>וקטן הבא על הגדולה — עשאה מוכת עץ. ו</strong>בדין <strong>מוכת עץ גופא</strong> <small>[עצמה]</small> <strong>פלוגתא</strong> <small>[מחלוקת]</small> היא בין <strong>ר' מאיר ורבנן</strong> <small>[וחכמים],</small> שלר' מאיר — כתובתה מאתים, ולחכמים — כתובתה מנה.
 <strong>אמר רמי בר חמא: מחלוקת</strong> זו, היא דווקא <strong>כשהכיר בה,</strong> כלומר, שידע קודם לכן שהיא מוכת עץ, ש<strong>ר' מאיר מדמי לה</strong> <small>[מדמה אותה]</small> <strong>לבוגרת,</strong> שגם היא בתוליה מתמעטים עם הגיל, ואינה עוד בתולה בשלימות, ובכל זאת כתובתה מאתיים. <strong>ורבנן מדמו לה</strong> <small>[וחכמים מדמים אותה]</small> <strong>לבעולה,</strong> וכתובתה מנה, <strong>אבל</strong> אם <strong>לא הכיר בה</strong> וחשב שהיא בתולה גמורה — <strong>דברי הכל</strong> לא מגיע לה <strong>ולא כלום.</strong> שכאשר הדבר מתגלה, אין לה כתובה כלל, לפי שהיה זה מקח טעות.
 ושואלים: <strong>ור' מאיר, אמאי מדמי לה</strong> <small>[מדוע מדמה אותה]</small> <strong>לבוגרת, נדמייה</strong> <small>[שידמה אותה]</small> <strong>לבעולה!</strong> ומשיבים: יש הבדל, והוא: שה<strong>בעולה — איתעביד</strong> <small>[נעשה]</small> <strong>בה מעשה בידי אדם,</strong> ואילו <strong>הא</strong> <small>[זו],</small> מוכת עץ — <strong>לא איתעביד</strong> <small>[נעשה]</small> <strong>בה מעשה בידי אדם.</strong> ומצד שני אפשר לשאול: <strong>ורבנן, אדמדמו לה</strong> <small>[וחכמים, עד ש</small>הם <small>מדמים אותה]</small> <strong>לבעולה, נדמייה</strong> <small>[נדמה אותה]</small> <strong>לבוגרת?</strong> ומשיבים: <strong>בוגרת לא איתעביד</strong> <small>[נעשה]</small> <strong>בה מעשה כלל,</strong> אלא בדרך הטבע השתנה גופה, <strong>הא</strong> <small>[זו,</small> מוכת עץ<small>] —</small> <strong>איתעביד</strong> <small>[נעשה]</small> <strong>בה מעשה.</strong>
 וכל זה לענין הגדרתה, <strong>אבל</strong> לדעת רמי בר חמא אם <strong>לא הכיר בה</strong> והיא הטעתה אותו שהיא בתולה גמורה — <strong>לדברי הכל</strong> לא מגיע לה <strong>ולא כלום. מתיב</strong> <small>[מקשה]</small> על כך <strong>רב נחמן,</strong> ממה ששנינו, <strong>היא</strong> האשה <strong>אומרת: מוכת עץ אני,</strong> שמודה שאינה בתולה, אבל טוענת שהסיבה היא משום שהיא מוכת עץ, <strong>והוא אומר: לא כי, אלא דרוסת איש את,</strong> כלומר, נבעלת על ידי איש — <strong>רבן גמליאל ור' אליעזר אומרים: נאמנת.</strong> והרי כאן מדובר במקרה שלא הכיר בה, ובכל זאת סבורים רבן גמליאל ור' אליעזר שנאמנת על כל פנים לקבל מנה, שהרי בוודאי היא טוענת שמגיעה לה כתובה. ואם כן מוכח מכאן שאין הכל מודים שאינה מקבלת ולא כלום כאשר לא הכיר בה.
 <strong>אלא אמר רבא,</strong> כך יש לפרש: <strong>בין הכיר בה ובין לא הכיר בה</strong> — <strong>ל</strong>דעת <strong>ר' מאיר</strong> כתובתה <strong>מאתים,</strong> ואין זה נחשב כמקח טעות כלל. ו<strong>ל</strong>דעת <strong>רבנן</strong> <small>[חכמים],</small> אם <strong>הכיר בה</strong> — מקבלת <strong>מנה</strong> כבעולה, <strong>לא הכיר בה — ולא כלום,</strong> שמקח טעות הוא, שהרי נשאה בתורת בתולה. והמשנה שדנה במקרה שהאשה אומרת שהיא מוכת עץ, הריהי כדעת ר' מאיר.
 ומעירים: <strong>והדר ביה</strong> <small>[וחזר בו]</small> <strong>רבא</strong> מדבריו אלה, ואף לדעתו לשיטת חכמים, בין הכיר בה, בין לא הכיר — כתובתה מנה, ולשיטת ר' מאיר — מאתים. <strong>דתניא</strong> <small>[ש</small>כן <small>שנינו בברייתא</small><small>]:</small> <strong>כיצד הוצאת שם רע</strong> האמורה בתורה? <strong>בא</strong> הבעל <strong>לבית דין, ואמר</strong> לאבי האשה: <strong>פלוני, לא מצאתי לבתך בתולים. אם יש עדים שזינתה תחתיו — יש לה כתובה מנה.</strong> ומיד תוהים על הברייתא: <strong>אם יש עדים שזינתה תחתיו,</strong> בין זמן האירוסין לנישואין — הלא <strong>בת</strong> (כלומר, חייבת) <strong>סקילה היא,</strong> כדין אשה שנבעלה לאחר מרצונה בהיותה ארוסה, ואין איפוא מקום כלל לדבר על כתובה המגיעה לה! אלא יש לתקן, ו<strong>הכי קאמר</strong> <small>[כך אמר]:</small> <strong>אם יש עדים שזינתה תחתיו,</strong> כאשר היתה כבר ארוסה — הרי דינה <strong>בסקילה.</strong> אם <strong>זינתה מעיקרא</strong> <small>[מתחילה]</small> לפני האירוסין — <strong>יש לה כתובה מנה,</strong> כדין בעולה.
 <strong>ואמר רב חייא בר אבין אמר רב ששת: זאת אומרת</strong> שאשה ש<strong>כנסה</strong> כשהיא <strong>בחזקת בתולה ונמצאת בעולה — יש לה</strong> על כל פנים <strong>כתובה מנה. ומתיב</strong> <small>[ומקשה]</small> <strong>רב נחמן</strong> על דברי רב ששת ממה ששנינו: <strong>הנושא את האשה ולא מצא לה בתולים, היא אומרת: משארסתני,</strong> כלומר, לאחר האירוסין <strong>נאנסתי ונסתחפה שדהו.</strong> שכיון שהדבר אירע כאשר היתה ארוסה לו, הרי הוא כאדם שקרה לו אסון משמים, כגון זה שבא שטפון וסחף את שדהו ונמצא מפסיד, ואינו יכול להאשים אדם בכך, <strong>והוא אומר: לא כי, אלא עד שלא אירסתיך</strong> נאנסת <strong>והיה מקחי מקח טעות,</strong> שהתכוונתי לשאת בתולה דווקא. <strong>ו</strong>כיון שנמצאה בעולה <strong>לית</strong> <small>[אין]</small> <strong>לה</strong> כתובה <strong>כלל?</strong>
 <strong>ואמר להו</strong> <small>[להם]</small> <strong>רב חייא בר אבין: אפשר רב עמרם וכל גדולי הדור יתבי</strong> <small>[יושבים]</small> <strong>כי</strong> <small>[כאשר]</small> <strong>אמר רב ששת להא שמעתא</strong> <small>[את המימרה הזו]</small> <strong>וקשיא להו</strong> <small>[והיה קשה להם]</small> קושיית רב נחמן, <strong>ושני</strong> <small>[ותירצו]:</small> <strong>מאי</strong> <small>[מה</small> פירוש<small>]</small> <strong>"מקח טעות" — נמי</strong> <small>[גם כן]</small> הכוונה היא <strong>ממאתים,</strong> שכיון שאינה בתולה לא מגיע לה סכום זה. <strong>אבל מנה</strong> על כל פנים <strong>אית</strong> <small>[יש]</small> <strong>לה, ואת אמרת לית</strong> <small>[ואתה אומר</small> ש<small>אין]</small> <strong>לה</strong> כתובה <strong>כלל</strong> ואין מקום כלל לדברי רב ששת.
 <strong>ואמר רבא: מאן דקא מותיב, שפיר קא מותיב</strong> <small>[מי שמקשה,</small> רב נחמן שהקשה קושיה זו, <small>יפה</small> הוא <small>מקשה],</small> כי טענת <strong>מקח טעות — לגמרי משמע,</strong> שרוצה לבטל את הקידושין מעיקרם. ושואלים: אם כן, <strong>אלא קשיא הך</strong> <small>[קשה זו]</small> ששנינו בברייתא המדברת על מוציא שם רע, שאם נשאה בחזקת שהיא בתולה ונמצאה בעולה, יש לה על כל פנים מנה? על כן <strong>תריץ, ואימא הכי</strong> <small>[תרץ,</small> ישב את הדבר <small>ואמור כך]</small> את לשון הברייתא: <strong>אם יש עדים שזינתה תחתיו</strong> — הרי זו <strong>בסקילה. זינתה מעיקרא</strong> <small>[מתחילה] —</small> <strong>ולא כלום,</strong> לא מגיע לה דבר, שהיה זה מקח טעות. ואם לא הכיר בה ו<strong>נמצאת מוכת עץ — יש לה כתובה מנה.</strong> זה היה תירוצו של רבא לאותו ענין.
 ויש לשאול לענייננו: <strong>והא</strong> <small>[והרי]</small> <strong>רבא</strong> עצמו <strong>הוא</strong> ש<strong>אמר</strong> ש<strong>ל</strong>דעת <strong>רבנן</strong> <small>[חכמים]</small> מוכת עץ אם <strong>לא הכיר בה</strong> שלא היתה בתולה — לא מגיע לה <strong>ולא כלום! אלא שמע מינה הדר ביה</strong> <small>[למד מכאן</small> ש<small>חזר בו]</small> <strong>רבא מ</strong>הסברה <strong>ההיא</strong> וגם הוא סבור, שאף לחכמים אם לא הכיר בה, על כל פנים מגיע לה מנה.
 <big>ב</big> <strong>תנו רבנן</strong> <small>[שנו חכמים]:</small> <strong>כנסה</strong> בעלה ה<strong>ראשון לשום</strong> (לשם) <strong>נישואין,</strong> אפילו אם <strong>יש לה עדים</strong> המעידים <strong>שלא נסתרה</strong> (נתייחדה עמו), <strong>אי נמי</strong> <small>[או גם כן]</small> מעידים הם ש<strong>נסתרה,</strong> אולם אף לדבריהם <strong>לא שהתה</strong> עמו <strong>כדי ביאה,</strong> ואחר כך מת בעלה הראשון, או שגירשה, וחזרה ונשאה לאחר — מכל מקום <strong>אין השני יכול לטעון טענת בתולים,</strong> כלומר, אינו יכול לומר שחשב שבתולה היא ונתברר לו שאינו כן, ורוצה להפסידה את כתובתה. <strong>שהרי כנסה ראשון</strong> והוא צריך להביא בחשבון שאשה לאחר כניסה בעולה היא.
## דף יב.
 <strong>אמר רבה: זאת אומרת,</strong> אפשר להסיק מהלכה זו כי אשה ש<strong>כנסה</strong> בעלה <strong>בחזקת</strong> שהיא <strong>בתולה</strong> (שהרי היו לה עדים שלא נסתרה), <strong>ונמצאת בעולה — יש לה</strong> על כל פנים <strong>כתובה מנה. רב אשי אמר:</strong> לא כן, <strong>בעלמא</strong> <small>[כרגיל]</small> <strong>לעולם, אימא</strong> <small>[אומר]</small> <strong>לך</strong> כי <strong>לית</strong> <small>[</small>ש<small>אין]</small> <strong>לה</strong> כתובה <strong>כלל,</strong> שכן היה זה מקח טעות, <strong>ושאני הכא</strong> <small>[ושונה כאן]</small> שאינו יכול להפקיעה מכתובה לגמרי, <strong>שהרי כנסה ראשון,</strong> והיה צריך בעלה השני להניח שבא עליה בעלה הראשון, אף שהעדים אמרו שלא נסתרה.
 ושואלים לגוף ההלכה: <strong>ו</strong>כיון שמעידים עליה שלא נבעלה לראשון, ומצאה השני שהיא בעולה, <strong>ניחוש</strong> <small>[נחשוש]</small> אם כן <strong>שמא תחתיו,</strong> לאחר שקידש אותה השני, <strong>זינתה,</strong> והרי היא אסורה עליו משום סוטה! <strong>אמר רב שרביא:</strong> כאן מדובר <strong>כגון שקידש ובעל לאלתר</strong> <small>[מיד],</small> שהקידושין והנישואין היו סמוכים זה לזה, ולא ייתכן שזינתה בעודה ארוסה לו, אלא ודאי שאבדה בתוליה לפני שאירס אותה השני.
 <strong>ואיכא דמתני לה אמתניתין</strong> <small>[ויש ששנו אותה,</small> את הדברים הללו, <small>על משנתנו]</small> שלנו, ששנינו בה: <strong>בתולה אלמנה</strong> או <strong>גרושה</strong> או <strong>חלוצה מן הנישואין — כתובתן מנה ואין להן</strong> (עליהן) <strong>טענת בתולין.</strong> ונברר: <strong>בתולה מן הנישואין היכי משכחת לה</strong> <small>[כיצד מוצא אתה אותה]?</small> — <strong>כגון שנכנסה לחופה ולא נבעלה</strong> עדיין.
 ועל כך <strong>אמר רבה: זאת אומרת, כנסה בחזקת בתולה ונמצאת בעולה — כתובתה מנה. רב אשי אמר: לעולם אימא</strong> <small>[אומר]</small> <strong>לך</strong> כי <strong>בעלמא לית</strong> <small>[כרגיל אין]</small> <strong>לה</strong> כתובה <strong>כלל</strong> אם נמצאה בעולה, <strong>ושאני הכא</strong> <small>[ושונה כאן]</small> <strong>שהרי נכנסה</strong> כבר <strong>לחופה</strong> ועליו להניח שבעולה היא.
 ושאלו: <strong>וליחוש</strong> <small>[ונחשוש]</small> <strong>שמא תחתיו זינתה</strong> ואסורה עליו! על כך <strong>אמר רב שרביא: כגון שקידש ובעל לאלתר</strong> <small>[מיד].</small>
 ומעירים: <strong>מאן דמתני לה</strong> <small>[מי ששונה אותה,</small> את דברי רבה<small>]</small> על דברי ה<strong>ברייתא</strong> שמפורש בה שהעידו שלא נבעלה, <strong>כל שכן</strong> שהוא יכול לייחס את הדברים <strong>אמתניתין</strong> <small>[על משנתנו],</small> <strong>ומאן דמתני לה אמתניתין</strong> <small>[ומי ששונה אותה על משנתנו],</small> <strong>אבל</strong> על ה<strong>ברייתא לא</strong> שונה הוא אותה. <strong>משום דמצי אמר</strong> <small>[שיכול</small> הבעל <small>לומר]</small> <strong>לה</strong> לאשה: <strong>אנא</strong> <small>[אני]</small> על ה<strong>עדים סמכי</strong> <small>[סמכתי]</small> שאמרו שלא נסתרה, ומשום כך הניח שבתולה היתה, והיה זה מקח טעות, ולא היה רב אשי חולק על כך.
 <big>א משנה</big> <strong>האוכל אצל חמיו ב</strong>ארץ <strong>יהודה שלא בעדים,</strong> כלומר, אם החתן והכלה מתייחדים לפני הנישואין, כדרך שהיו עושים בארץ יהודה שהיו הארוס והארוסה מצויים יחד לפני הנישואין — <strong>אינו יכול לטעון טענת בתולים, מפני שמתייחד עמה</strong> ויש לחשוש שבא עליה.
 <big>ב גמרא</big> <strong>מדקתני</strong> <small>[מ</small>מה <small>ששנה]</small> ופירש דין זה בלשון <strong>"האוכל", מכלל</strong> הדברים אתה למד <strong>דאיכא דוכתא</strong> <small>[שיש מקום]</small> <strong>ב</strong>ארץ <strong>יהודה נמי</strong> <small>[גם כן]</small> <strong>דלא אכיל</strong> <small>[ש</small>החתן <small>אינו אוכל]</small> אצל חמיו, ואינו נפגש ביחידות עם הכלה. <strong>אמר אביי: שמע מינה</strong> <small>[למד מכאן]</small> כי <strong>ביהודה נמי</strong> <small>[גם כן]</small> <strong>מקומות מקומות יש,</strong> שאין מנהג אחיד לכל ארץ יהודה, אלא מנהגים שונים. ומביאים ראיה לדבר, <strong>כדתניא</strong> <small>[כפי ששנינו</small> בברייתא<small>],</small> <strong>אמר ר' יהודה: ביהודה, בראשונה היו מייחדין את החתן ואת הכלה שעה אחת</strong> (זמן מה) <strong>קודם כניסתן לחופה, כדי שיהא לבו גס</strong> (רגיל) <strong>בה</strong> ולא יתבייש ממנה בשעת בעילה, <strong>ובגליל לא היו עושין כן.</strong>
 ועוד מנהג <strong>ביהודה: בראשונה היו מעמידין להם שני שושבינין, אחד לו ואחד לה, כדי למשמש</strong> (לבדוק) <strong>את</strong> מעשי <strong>החתן ואת</strong> מעשי <strong>הכלה בשעת כניסתן לחופה</strong> ולאחריה כדי לוודא שאינם מרמים בצורה זו או אחרת לגבי דם הבתולים, <strong>ובגליל לא היו עושין כן,</strong> וברור כי מנהג זה של שושבינין אין לו מקום אלא כאשר החתן והכלה לא התייחדו קודם לכן. הרי שיש כאן מנהג יהודה אחר, שלא כמנהג הנראה מתוך דברי המשנה.
 <strong>ביהודה, בראשונה היו שושבינין ישנים בבית שחתן וכלה ישנים בה,</strong> כדי לבדוק מיד לאחר מעשה את הסדין שנבעלה עליו, שבמקרה ואכן ניכרים בו טיפות דם, לא יעלים אותו הבעל ויטען טענת בתולים, וכן אם אין טיפות דם ניכרים בו, שלא תעלימנו האשה ותטען שבתולה היתה. <strong>ובגליל לא היו עושין כן.</strong>
 <strong>ו</strong>סיכום הדברים: <strong>כל שלא נהג כמנהג הזה אינו יכול לטעון טענת בתולים.</strong> ושואלים על המשפט האחרון <strong>אהייא</strong> <small>[על איזו,</small> למה הוא מתייחס<small>]?</small> <strong>אילימא ארישא</strong> <small>[אם תאמר על ראשה</small> של הברייתא<small>],</small> ביחס למנהג שהיו מייחדים את החתן והכלה, אם כן <strong>"כל שנהג"</strong> כמנהג הזה והתייחד עם הכלה <strong>מיבעי ליה</strong> <small>[צריך היה לו]</small> לומר, שהרי אז אינו יכול לטעון טענת בתולים, שמא בא עליה קודם לכן.
 <strong>אלא</strong> נאמר שמדובר <strong>אסיפא</strong> <small>[על הסוף,</small> על הקטע השני<small>],</small> במנהג שהיו השושבינים ממשמשים אותם, אם כן <strong>"כל שלא מושמש",</strong> כלומר, שלא נבדק על ידי השושבינים <strong>מיבעי ליה</strong> <small>[צריך היה לו</small> לומר<small>],</small> ולמה נאמר בלשון "כל שלא נהג"? שהלא אין הדבר תלוי בבעל אלא בבני משפחת הכלה, שהם המביאים את העדים לבדוק אותו.
 <strong>אמר אביי: לעולם</strong> תפרש שהמשפט הזה מתייחס <strong>ארישא</strong> <small>[על ראשה]</small> <strong>ותני</strong> <small>[ושנה,</small> תקן<small>]:</small> <strong>"כל שנהג". אמר ליה</strong> <small>[לו]</small> <strong>רבא: והא</strong> <small>[והרי]</small> <strong>"כל שלא נהג" קתני</strong> <small>[שנה]</small> במפורש, וקשה להפוך את המשמעות רק בגלל הקושי בהבנת הענין. <strong>אלא אמר רבא: הכי קאמר</strong> <small>[כך אמר],</small> כך יש לפרש: <strong>כל שלא נהג מנהג גליל בגליל, אלא מנהג יהודה בגליל — אינו יכול לטעון טענת בתולים. רב אשי אמר: לעולם</strong> תשנה את המשפט הזה <strong>אסיפא</strong> <small>[על הסוף],</small> <strong>ותני</strong> <small>[ושנה]:</small> <strong>"כל שלא מושמש".</strong> כלומר, מה שאמר "כל שלא נהג" כוונתו שלא נהגו בו במנהג זה של בדיקה ומשמוש.
 <big>ג משנה</big> <strong>אחת אלמנת ישראל ואחת אלמנת כהנים</strong> (אלמנה שהיא בת כהנים) — <strong>כתובתה מנה. בית דין של כהנים היו גובין לבתולה</strong> בת כהן <strong>ארבע מאות זוז</strong> (כפליים מבתולה אחרת) <strong>ולא מיחו בידם חכמים.</strong>
 <big>ד גמרא</big> <strong>תנא</strong> <small>[שנה]</small> החכם בתוספתא: <strong>ואלמנת כהנים</strong> — <strong>כתובתה מאתים.</strong> ומקשים: <strong>והאנן תנן</strong> <small>[והרי אנו שנינו]</small> במשנתנו: <strong>אחת אלמנת ישראל ואחת אלמנת כהנים כתובתן מנה!</strong>
 <strong>אמר רב אשי: שתי תקנות הוו</strong> <small>[היו],</small> כלומר, תקנות אלה עברו שני שלבים שונים, <strong>מעיקרא תקינו</strong> <small>[מתחילה תיקנו]</small> בית דין של כהנים <strong>לבתולה</strong> בת כהן <strong>ארבע מאות זוז, ולאלמנה מנה</strong> כמו לאלמנת ישראל.
## דף יב:
 <strong>כיון דחזו דמזלזלי בהו</strong> <small>[שראו שמזלזלים</small> הכהנים <small>בהן,</small> באלמנות<small>]</small> <strong>תקינו להו מאתן</strong> <small>[תיקנו להן מאתים]</small> זוז בכתובתן, כדי להחשיבן. <strong>כיון דחזו דקא פרשין מינייהו</strong> <small>[שראו ש</small>היו החתנים <small>פורשים מהן]</small> מלשאת אלמנות הכהנים, <strong>דאמרי</strong> <small>[ש</small>היו <small>אומרים]:</small> <strong>עד דנסבינן</strong> <small>[שאנו נושאים]</small> <strong>אלמנת כהנים</strong> ומתחייבים בכתובה מאתים — <strong>ניזיל ניסיב</strong> <small>[נלך</small> ו<small>נישא]</small> <strong>בתולה בת ישראל,</strong> באותו סכום של כתובה, ולא היו נושאים את אלמנות הכהנים. על כן <strong>אהדרינהו למלתייהו</strong> <small>[החזירון לדבריהן,</small> לדינן<small>]</small> כמקודם. ואם כן, המשנה והתוספתא מדברות על זמנים שונים, ותקנות שונות באותו נושא.
 <big>א</big> שנינו ש<strong>בית דין של כהנים</strong> תיקנו כתובה כפולה לבתולות כהנים. <strong>אמר רב יהודה אמר שמואל: לא בית דין של כהנים בלבד אמרו, אלא אפילו משפחות המיוחסות בישראל, אם רצו לעשות כדרך שהכהנים עושין — עושין,</strong> והרשות בידם.
 <strong>מיתיבי</strong> <small>[מקשים]</small> על כך: <strong>הרוצה לעשות כדרך שהכהנים עושין, כגון בת ישראל לכהן, ובת כהן לישראל — עושין.</strong> ונדייק: כאן מדובר דווקא ב<strong>בת ישראל לכהן, ובת כהן לישראל הוא דאיכא</strong> <small>[שיש]</small> <strong>צד כהונה</strong> במשפחת החתן או הכלה. <strong>אבל</strong> לכאורה <strong>בת ישראל לישראל — לא!</strong>
 ומשיבים: בלשון <strong>לא מבעיא</strong> <small>[נצרכה]</small> <strong>קאמר</strong> <small>[אמר],</small> וכך יש להבין: <strong>לא מבעיא</strong> <small>[נצרכה]</small> לומר <strong>בת ישראל לישראל, דלא מצי אמר</strong> <small>[שאין</small> הוא, החתן, <small>יכול לומר]</small> <strong>לה: עלויי קא מעלינן ליך</strong> <small>[מעלה אני אותך</small> במעלות הייחוס<small>]</small> על ידי שאני נושא אותך, ולכן מובן שבנות משפחה מיוחסת תרצנה כתובה גדולה יותר, <strong>אבל בת ישראל לכהן, דמצי אמר</strong> <small>[שיכול</small> הכהן <small>לומר]</small> <strong>לה: עלויי קא מעלינן ליך</strong> <small>[מעלה אני אותך</small> בייחוס<small>],</small> שהרי את נעשית אשת כהן בנישואיך לי, <strong>אימא</strong> <small>[אמור]</small> ש<strong>לא</strong> יוכלו בנות משפחות מיוחסות לגבות מהבעל כתובה מרובה, על כן <strong>קא משמע לן</strong> <small>[השמיע לנו]</small> שאפילו בת ישראל לכהן ממשפחה מיוחסת יכולה לעשות כן, וכל שכן בת ישראל לישראל.
 <big>ב משנה</big> <strong>הנושא את האשה ולא מצא לה בתולים. היא אומרת: משארסתני</strong> (לאחר שארסתני) <strong>נאנסתי, ונסתחפה שדהו.</strong> כלומר, ההפסד הוא שלך, כי ברשותך אירע לי הדבר, והרי זה כאילו שטפון סחף את שדך. <strong>והוא אומר: לא כי,</strong> לא כך היה המעשה, <strong>אלא עד שלא ארסתיך</strong> נאנסת, <strong>והיה מקחי מקח טעות,</strong> שרציתי לשאת בתולה — <strong>רבן גמליאל ור' אליעזר אומרים: נאמנת</strong> היא. <strong>ר' יהושע אומר: לא מפיה אנו חיין,</strong> כלומר, אין סומכים על דבריה, <strong>אלא הרי זו בחזקת בעולה עד שלא תתארס</strong> (לפני שהתארסה), <strong>ו</strong>אנו מניחים ש<strong>הטעתו</strong> בזה, <strong>עד שתביא ראיה לדבריה</strong> שהדבר אירע לאחר האירוסין.
 <big>ג גמרא</big> <strong>אתמר</strong> <small>[נאמר]</small> שנחלקו אמוראים בבעיה הבאה: הבא לחבירו ואומר: <strong>"מנה לי בידך",</strong> כלומר, אתה חייב לי מנה, <strong>והלה</strong> (הנתבע) <strong>אומר: איני יודע. רב יהודה ורב הונא אמרי</strong> <small>[אומרים]:</small> במקרה כזה <strong>חייב</strong> הנתבע, שכיון שאינו מכחיש — חייב לשלם. <strong>ורב נחמן ור' יוחנן אמרי</strong> <small>[אומרים]:</small> <strong>פטור.</strong> ומסבירים את טעמיהם: <strong>רב הונא ורב יהודה אמרי</strong> <small>[אומרים]:</small> <strong>חייב,</strong> וטעמם: <strong>ברי</strong> (ודאי) <strong>ושמא — ברי עדיף,</strong> ומכיון שהתובע טוען טענת ודאי והנתבע אינו טוען טענת ודאי, אלא טענת שמא — טענת ברי עדיפה. <strong>רב נחמן ור' יוחנן אמרי</strong> <small>[אומרים]:</small> <strong>פטור,</strong> ומדוע — <strong>אוקי ממונא</strong> <small>[העמד</small> את <small>הממון]</small> <strong>בחזקת מריה</strong> <small>[בעליו],</small> וכיון שהממון נמצא אצל הנתבע, והתובע אינו יכול להביא ראיה, והוא בא רק בטענה בלבד — אין מוציאים ממון בלא ראיה.
 <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>הלכה <small>זו]</small> של <strong>רב הונא ורב יהודה —</strong> מקורה בדברי <strong>שמואל היא. דתנן</strong> <small>[ש</small>כן <small>שנינו</small> במשנה<small>]:</small> אשה פנוייה ש<strong>היתה מעוברת, ואמרו לה: מה טיבו של עובר זה,</strong> כלומר, ממי נתעברת? והיא אומרת: עובר זה <strong>מאיש פלוני, וכהן הוא</strong> ובודאי כשר הוא ביחוסו — <strong>רבן גמליאל ור' אליעזר אומרים: נאמנת</strong> לומר שהעובר כשר. <strong>ואמר רב יהודה אמר שמואל: הלכה כרבן גמליאל.</strong>
 <strong>ואמר ליה</strong> <small>[לו]</small> <strong>רב שמואל בר יהודה לרב יהודה: שיננא</strong> <small>[גדול השיניים]</small> <strong>אמרת לן משמיה</strong> <small>[אמרת לנו משמו]</small> של <strong>שמואל: הלכה כרבן גמליאל אף בראשונה.</strong> שאף במחלוקת במשנתנו, שהיא הראשונה בסדרת מחלוקות לענין טענות שונות, הלכה כדבריו. ושואלים: <strong>מאי</strong> <small>[מה</small> החידוש<small>]</small> <strong>אף בראשונה?</strong> במה שונה הלכה זו? ומסבירים: <strong>אף על גב דאיכא למימר</strong> <small>[אף על פי שיש</small> מקום <small>לומר]</small> במשנתנו <strong>אוקי ממונא</strong> <small>[העמד</small> את <small>הממון]</small> <strong>בחזקת מריה</strong> <small>[בעליו],</small> וכיון שהממון של הכתובה הוא בחזקת הבעל, והאשה היא הבאה להוציא ממנו — בכל זאת <strong>אמר רבן גמליאל</strong> כי טענת <strong>ברי</strong> של האשה <strong>עדיף</strong> מטענת שמא של הבעל. שהרי הוא אינו יודע בוודאות מתי נאנסה ואין טענתו אלא טענת שמא.
 ושואלים: <strong>לימא</strong> <small>[</small>האם <small>לומר]</small> כי <strong>רב יהודה ורב הונא דאמרי</strong> <small>[שאומרים,</small> סבורים הם<small>]</small> <strong>כ</strong>דעת <strong>רבן גמליאל,</strong> שטענת ודאי עדיפה מטענת שמא אפילו להוציא ממון מחזקתו, והדין עם התובע. <strong>ו</strong>אילו <strong>רב נחמן ור' יוחנן דאמרי</strong> <small>[שאומרים]</small> <strong>כ</strong>דעת <strong>ר' יהושע</strong> שאין מוציאים ממון בטענה בלבד?
 ודוחים: <strong>אמר לך</strong> <small>[</small>יכול היה <small>לומר לך]</small> <strong>רב נחמן: אנא דאמרי</strong> <small>[אני,</small> מה <small>שאמרתי],</small> זה <strong>אפילו כ</strong>דעת <strong>רבן גמליאל.</strong> שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>רבן גמליאל התם</strong> <small>[שם]</small> בטענות שבין האיש והאשה, <strong>אלא</strong> משום <strong>דאיכא</strong> <small>[שיש]</small> טענת <strong>מגו</strong> <small>[מתוך],</small> שיש חיזוק לדברי האשה על ידי טענת "מיגו", שמתוך שהיתה האשה יכולה לטעון שלא נאנסה כלל, אלא שהיא מוכת עץ, ולא היתה מגנה את עצמה בכך לפני בעלה, ומתוך שלא טענה כך, אלא הודתה שנאנסה, ודאי אמת בפיה ועלינו להאמין לדבריה. <strong>אבל הכא</strong> <small>[כאן]</small> כשתובע ממון מחבירו <strong>מאי</strong> <small>[מה,</small> איזה<small>]</small> <strong>מגו איכא</strong> <small>[יש]</small> שנבוא להאמינו על פי דבריו בלבד? ולכן יודה אף רבן גמליאל שבתביעה זו אין להאמין לטענת הודאי להוציא ממון המוחזק.
 <strong>אי נמי</strong> <small>[או גם כן]</small> אפשר לחלק בדרך אחרת: <strong>עד כאן לא</strong> שמענו כי <strong>קאמר</strong> <small>[אמר]</small> <strong>רבן גמליאל התם</strong> <small>[שם]</small> במשנתנו <strong>אלא דאמרינן אוקמה אחזקה</strong> <small>[שאומרים אנו העמד אותה,</small> את האשה, <small>על חזקתה]</small> וחזקתה שהיא מתחילתה בתולה, והבעל שטוען שלא היתה בתולה עוד לפני הנישואין הוא המנסה להוציא אותה מחזקת הבתולים שלה, <strong>אבל הכא, מאי</strong> <small>[כאן, מה,</small> איזו<small>]</small> <strong>חזקה אית ליה להאי</strong> <small>[יש לו לזה]</small> שתובע ממון חבירו? ולכן אף רבן גמליאל יודה שאין טענת הוודאי שלו מועילה.
 ומעירים: <strong>הכי נמי מסתברא כדקא משנינן</strong> <small>[כך גם כן מסתבר</small> לומר <small>כפי שאנו מתרצים]</small> שגם <strong>רב נחמן הוא</strong> ש<strong>אמר כ</strong>שיטת <strong>רבן גמליאל,</strong>
## דף יג.
 <strong>אם כן,</strong> כלומר, אם לא תאמר כך, <strong>קשיא הלכתא אהלכתא</strong> <small>[</small>יהיה <small>קשה</small> מ<small>הלכה על הלכה],</small> <strong>דקיימא לן</strong> <small>[שמוחזק בידינו]</small> בכלל <strong>הלכתא</strong> <small>[הלכה]</small> <strong>כרב נחמן בדיני</strong> ממונות, <strong>ובהא</strong> <small>[וב</small>ענין <small>זה]</small> <strong>אמר רב יהודה אמר שמואל: הלכה כרבן גמליאל.</strong> ואם היינו אומרים שהשיטות הללו חולקות זו על זו — היתה נוצרת סתירה. <strong>אלא לאו</strong> <small>[</small>האם <small>לא]</small> <strong>שמע מינה כדמשנינן</strong> <small>[למד מכאן כפי שתירצנו],</small> שדברי רב נחמן מתיישבים אף לשיטת רבן גמליאל. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א משנה</big> <strong>היא,</strong> האשה, <strong>אומרת: מוכת עץ אני,</strong> כלומר, מודה היא שאינה בתולה, אבל טוענת שאיבדה את הבתולים על ידי תאונה. <strong>והוא אומר: לא כי</strong> <small>[כך],</small> <strong>אלא דרוסת איש את,</strong> כלומר, נבעלת על ידי איש. <strong>רבן גמליאל ור' אליעזר אומרים:</strong> היא <strong>נאמנת</strong> בטענתה, שהרי היא יודעת בודאי מה שעבר עליה. <strong>ור' יהושע אומר: לא מפיה אנו חיין, אלא הרי זו בחזקת דרוסת איש, עד שתביא ראיה לדבריה</strong> שהיתה מוכת עץ.
 <big>ב גמרא</big> ושואלים: <strong>טענתייהו במאי</strong> <small>[טענתם במה],</small> כלומר, מה הן הטענות הממוניות של האיש והאשה? <strong>ר' יוחנן אמר: במאתים ומנה.</strong> כלומר, האשה טוענת שכיון שהיא רק מוכת עץ דינה כבתולה, וכתובתה מאתים. והוא טוען שהיתה בעולה בנישואיה, ואין כתובתה אלא מנה. <strong>ר' אלעזר אמר: במנה ולא כלום.</strong> שהיא טוענת שכתובתה היא על כל פנים מנה, שאם כי אינה בתולה, אבל גם אין היא כבעולה, ואין לומר שרימתה אותו לגמרי, וכתובתה היא על כל פנים מנה. והוא טוען שכיון שהיא בעולה — היה זה מקח טעות, ולא מגיעה לה כתובה כלל.
 ומבארים את השיטות: <strong>ר' יוחנן אמר: במאתים ומנה</strong> הבעל והאשה מתדיינים, משום שהתנא במשנתנו <strong>סבר לה</strong> <small>[סבור</small> הוא<small>]</small> <strong>כ</strong>דעת <strong>ר' מאיר</strong> ש<strong>אמר</strong> ש<strong>בין</strong> אם <strong>הכיר בה</strong> הבעל לפני שאירסה שהיא מוכת עץ <strong>ובין לא הכיר בה</strong> — כתובתה <strong>מאתים. ור' אלעזר</strong> ש<strong>אומר</strong> שהמחלוקת בין האיש והאשה היא לגבי <strong>מנה ולא כלום</strong> — <strong>סבר לה</strong> <small>[סבור</small> הוא<small>]</small> <strong>כרבנן, דאמרי</strong> <small>[כ</small>שיטת <small>חכמים, שאומרים]</small> לגבי מוכת עץ, <strong>בין הכיר בה, בין לא הכיר בה</strong> — כתובתה <strong>מנה</strong> ולא יותר.
 ומסבירים: <strong>בשלמא</strong> <small>[נניח]</small> <strong>ר' אלעזר לא קאמר</strong> <small>[אמר]</small> <strong>כר' יוחנן,</strong> משום שיש לו טעם לדבריו — <strong>דקא מוקי לה כרבנן</strong> <small>[ש</small>הוא <small>מעמיד</small> את המשנה <small>כ</small>שיטת <small>חכמים,</small> וכהלכה<small>],</small> ולא כר' יוחנן שהסביר לשיטת ר' מאיר. <strong>אלא ר' יוחנן מאי טעמא</strong> <small>[מה טעם]</small> <strong>לא אמר כר' אלעזר?</strong>
 ומשיבים: <strong>קסבר</strong> <small>[סבור</small> הוא<small>]</small> שאם <strong>כנסה</strong> לאשה <strong>בחזקת</strong> שהיא <strong>בתולה, ונמצאת בעולה — יש לה</strong> מכל מקום <strong>כתובה מנה.</strong> ולפי זה <strong>הכא</strong> <small>[כאן],</small> אם נפרש כר' אלעזר וכדברי חכמים שהיא טוענת שמוכת עץ היא וכתובתה מנה, <strong>הוא קאמר</strong> <small>[אומר]</small> שמגיע לה <strong>מנה</strong> משום שהיא בעולה, <strong>והיא קאמרה</strong> <small>[אומרת]</small> שמגיע לה <strong>מנה</strong> משום שמוכת עץ היא, אם כן <strong>מאי איכא</strong> <small>[מה</small> הבדל <small>יש]</small> <strong>בין</strong> ה<strong>טענה דידיה</strong> <small>[שלו]</small> <strong>לטענה דידה</strong> <small>[שלה]?</small> אלא ודאי על מאתים ומנה הם נידונים, וכר' מאיר.
 ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>ר' אלעזר</strong> שמפרש שהם מתדיינים לגבי מנה שצריכה היא לקבל לפי דבריה ולא כלום לדברי בעלה — <strong>היינו דקתני תרתי</strong> <small>[זו</small> הסיבה <small>ששנה שתים],</small> שתי מחלוקות נבדלות, במשנה הקודמת ובמשנה זו: <strong>חדא לאפוקי</strong> <small>[אחת</small> מהן, משנתנו, באה <small>להוציא]</small> <strong>מ</strong>דברי <strong>רמי בר חמא</strong> שאמר שמוכת עץ שלא הכיר בה לכל הדעות לא מגיע לה כלום, מפני שזה מקח טעות. ואילו מן המשנה שלנו מוכח שמגיע לה לפחות מנה, שהרי משום כך היא טוענת שמוכת עץ היתה.
 <strong>וחדא לאפוקי</strong> <small>[ואחת</small> כדי <small>להוציא]</small> <strong>מ</strong>דברי <strong>רב חייא בר אבין אמר רב ששת,</strong> שהכונס אשה בחזקת בתולה ונמצאת בעולה, יש לה כתובה מנה. ולשם כך נאמרו הדברים במשנה הקודמת שהוא טוען "מקח טעות" ורוצה להוציאה בלא כתובה כלל. <strong>אלא לר' יוחנן תרתי</strong> <small>[שתי]</small> משניות העוסקות באותה בעיה עצמה <strong>למה לי?</strong> שהרי אי אפשר לומר שבאה המשנה להוציא מדברי ר' חייא, שהרי כבר הוכחנו למעלה שלדעת ר' יוחנן כנסה בחזקת בתולה ונמצאת בעולה יש לה מנה!
 ומסבירים: <strong>חדא</strong> <small>[אחת</small> מהן<small>]</small> באה <strong>להודיעך כחו</strong> של <strong>רבן גמליאל</strong> עד כמה הוא סומך על טענתה, <strong>וחדא</strong> <small>[ואחת]</small> <strong>להודיעך כחו</strong> של <strong>ר' יהושע,</strong> עד כמה אין סומכים עליה. ומסבירים: <strong>קמייתא</strong> <small>[הראשונה]</small> שהיא מודה שנאנסה, אלא שטוענת שנאנסה כאשר היתה ארוסתו — הרי זה <strong>להודיעך כחו</strong> של <strong>ר' יהושע, דאף על גב דאיכא למימר</strong> <small>[שאף על פי שיש</small> מקום <small>לומר]</small> <strong>מיגו</strong> לסייע לאשה, שאילו היתה רוצה לשקר, היתה יכולה לומר שהיא מוכת עץ, ואף שלא עשתה כן, אלא טענה טענה כזו שיש בה גנאי לגביה — למרות זאת <strong>לא מהימנא</strong> <small>[אינה נאמנת].</small> ולהיפך, <strong>בתרייתא</strong> <small>[</small>המשנה <small>האחרונה] —</small> <strong>להודיעך כחו</strong> של <strong>רבן גמליאל, דאף על גב דליכא למימר</strong> <small>[שאף על פי שאין</small> כאן מקום <small>לומר]</small> <strong>מיגו,</strong> בכל זאת לדעתו <strong>מהימנא</strong> <small>[נאמנת].</small>
 <big>ג משנה</big> <strong>ראוה</strong> שהיא <strong>מדברת עם אחד</strong> ולא ראו את האיש, <strong>ואמרו לה: מה טיבו של איש זה?</strong> אמרה להם: <strong>איש פלוני, וכהן הוא. רבן גמליאל ור' אליעזר אומרים: נאמנת, ור' יהושע אומר: לא מפיה אנו חיין, אלא הרי זו בחזקת בעולה לנתין</strong> (לאחד מן הגבעונים, שדינו למעשה כממזר) או <strong>לממזר</strong> — ופסולה לכהן, <strong>עד שתביא ראיה לדבריה</strong> מיהו האיש.
 כיוצא בדבר: רווקה ש<strong>היתה מעוברת, ואמרו לה: מה טיבו של עובר זה?</strong> אמרה להם: <strong>מאיש פלוני, וכהן הוא. רבן גמליאל ור' אליעזר אומרים: נאמנת, ור' יהושע אומר: לא מפיה אנו חיין, אלא הרי זו בחזקת מעוברת לנתין ולממזר, עד שתביא ראיה לדבריה.</strong>
 <big>ד גמרא</big> תחילה מבררים בעיה לשונית ועניינית: <strong>מאי</strong> <small>[מה</small> פירוש<small>]</small> <strong>"מדברת"</strong> האמור במשנה? <strong>זעירי אמר:</strong> הכוונה היא <strong>נסתרה,</strong> כלומר, נתייחדה במקום סתר עם איש ואין אנו יודעים בודאות שנבעלה. <strong>רב אסי אמר:</strong> הכוונה היא <strong>נבעלה.</strong> כלומר, שידעו בה בבירור שנבעלה לו. ומעירים: <strong>בשלמא</strong> <small>[נניח]</small> <strong>ל</strong>דברי <strong>זעירי — היינו דקתני</strong> <small>[זהו ששנה]</small> לשון <strong>"מדברת",</strong> שכוונתו — נכנסה למקום סתר, ושמא היא רק מדברת עמו. <strong>אלא לרב אסי, מאי</strong> <small>[מה</small> היא<small>]</small> לשון <strong>"מדברת",</strong> אם הכוונה היא לבעילה? ומשיבים: הרי זו <strong>לישנא מעליא</strong> <small>[לשון מעולה,</small> נקייה<small>],</small> <strong>כדכתיב</strong> <small>[</small>ו<small>כפי שנאמר]</small> על אשה זונה: <strong>"</strong>כן דרך אשה מנאפת <strong>אכלה ומחתה פיה ואמרה לא פעלתי און"</strong> (משלי ל, כ). שבלשון נקיה מייחסים את המעשה לפה, ולא לאיבר הראוי.
 ומצד אחר שואלים: <strong>בשלמא</strong> <small>[נניח]</small> <strong>ל</strong>שיטת <strong>זעירי</strong> שהכוונה היא שנסתרה — <strong>היינו דקתני תרתי</strong> <small>[זהו</small> הטעם <small>ששנה שני</small> חלקים במשנה<small>]:</small> <strong>"מדברת", ו"מעוברת". אלא לרב אסי</strong> שלדעתו מדובר בבעולה ודאי — <strong>תרתי</strong> <small>[שתי]</small> הלכות נבדלות <strong>למה לי</strong> הרי היא אותה בעיה עצמה?
 ומשיבים: <strong>חדא, להכשיר בה</strong> <small>[אחת</small> מהן נאמרה, <small>להכשיר אותה],</small> שאף שנבעלה, סבורים ר' אליעזר ורבן גמליאל שיש להאמין לה ולא תיחשב כמי שנבעלה לפסול ותיפסל מלהינשא לכהן. <strong>וחדא</strong> <small>[ואחת],</small> לענין מעוברת, באה <strong>להכשיר בבתה</strong> שאם תוולד לה בת מהריון זה, אפשר לסמוך על דברי האם, ותיחשב הבת כשירה וראויה לבוא בקהל.
 ומקשים: <strong>הניחא</strong> <small>[זה נוח]</small> <strong>למאן דאמר</strong> <small>[ל</small>דעת <small>מי שאומר]:</small> <strong>לדברי</strong> החכם <strong>המכשיר בה</strong> ואיננו מחשיב אותה כבעולה לפסול — <strong>מכשיר</strong> אף <strong>בבתה. אלא למאן דאמר</strong> <small>[ל</small>דעת <small>מי שאומר]:</small> <strong>לדברי המכשיר בה,</strong> מכל מקום <strong>פוסל בבתה — מאי איכא למימר</strong> <small>[מה יש לומר]?</small> שהרי לפי ההסבר הקודם, דין אחד יש לאם ולבת! ומשיבים: <strong>רב אסי סבר כמאן דאמר</strong> <small>[כמי שאומר]</small> <strong>לדברי המכשיר בה — מכשיר בבתה.</strong>
 <strong>אמר ליה</strong> <small>[לו]</small> <strong>רב פפא לאביי: ל</strong>דעת <strong>זעירי</strong> ש<strong>אמר</strong> כי <strong>מאי</strong> <small>[מה</small> פירוש<small>]</small> <strong>"מדברת" — נסתרה, ואמר ר' יהושע</strong> כי בענין זה <strong>לא מהימנא</strong> <small>[אינה נאמנת]</small> לומר שלכשר נבעלה, אלא מניחים שנבעלה לפסול, <strong>האמר</strong> <small>[הרי אמר]</small> <strong>רב: מלקין על היחוד,</strong> שאם רואים אשה פנויה המתייחדת עם אדם זר — מלקים אותם על שעברו על דברי חכמים, <strong>ו</strong>אולם, <strong>אין אוסרין על היחוד,</strong> שאין אנו אוסרים אשת איש על בעלה משום ייחוד עם גבר זר, עד שיוודע בבירור שנבעלה,
 ואם כן <strong>לימא</strong> <small>[</small>האם <small>לומר]</small> שדברי רב הם ש<strong>לא כ</strong>דעת <strong>ר' יהושע,</strong> שהרי ר' יהושע סבור שאין מאמינים לה, ומניחים שנבעלה לנתין או לממזר ואוסרים אותה לכהן אפילו רק נסתרה! ודוחים: <strong>אפילו תימא</strong> <small>[תאמר]</small> שדברי רב הם כשיטת <strong>ר' יהושע,</strong> אלא <strong>מעלה עשו ביוחסין,</strong> שלענין יוחסין, שתהא אשה מותרת להינשא לכהן, אמרו חכמים שאפילו אם נסתרה בלבד אוסרים אותה לכהן כאילו נבעלה, אבל אין זו נחשבת ודאות לאוסרה לכל ענין.
 <strong>מיתיבי</strong> <small>[מקשים]:</small> <strong>ראוה</strong> לאשה <strong>שנכנסה עם אחד לסתר</strong> (מקום נסתר, ובו יכולים להתייחד),
## דף יג:
 <strong>או לחורבה</strong> שהיא כרגיל מרוחקת מן העיר, ואם איש ואשה נפגשים שם — מן הסתם לשם ביאה נפגשים, <strong>ואמרו לה: מה טיבו של איש זה</strong> שהתייחדת עמו? ואמרה להם: <strong>כהן הוא, ובן אחי אבא הוא,</strong> והוא מיוחס והגון. <strong>רבן גמליאל ור' אליעזר אומרים: נאמנת, ר' יהושע אומר: לא מפיה אנו חיין, אלא הרי זו בחזקת בעולה לנתין ולממזר, עד שתביא ראיה לדבריה</strong> למי נבעלה.
 מעתה, <strong>בשלמא</strong> <small>[נניח]</small> <strong>ל</strong>פי דברי <strong>זעירי,</strong> הסבור ש"מדברת" משמעה נסתרה בלבד — <strong>היינו דקתני תרתי</strong> <small>[זהו</small> הטעם <small>ששנה שני</small> מקרים<small>]:</small> <strong>לסתר או לחורבה,</strong> כלומר, מקום סתר שיש בו חשש קטן יותר של בעילה או לחורבה שיש בה חשש גדול יותר של בעילה, ובשניהם מדובר בחשש בלבד. <strong>אלא ל</strong>דעת <strong>רב אסי</strong> ש<strong>אמר</strong> ש"מדברת" פירושה <strong>נבעלה,</strong> ורק במקרה זה אינה נאמנת לר' יהושע, אם כן <strong>תרתי</strong> <small>[שני</small> מקרים<small>]</small> <strong>למה לי?</strong> ומשיבים: יש לפרש כי באמת <strong>חדא קתני</strong> <small>[</small>דבר <small>אחד שנה],</small> וכוונתו: שנכנסה <strong>לסתר</strong> של <strong>חורבה</strong> ונראים הדברים שלשם בעילה נכנסה.
 ומקשים: <strong>והא</strong> <small>[והרי]</small> <strong>לסתר או לחורבה קתני</strong> <small>[שנה],</small> משמע ששני מקרים יש לפנינו, ולא דין אחד! ומסבירים באופן אחר: בהלכה <strong>חדא</strong> <small>[אחת]</small> מדובר שנכנסה <strong>לחורבה דמתא</strong> <small>[ש</small>בתוך <small>העיר],</small> <strong>וחדא</strong> <small>[ואחת]</small> <strong>לחורבה דדברא</strong> <small>[שבשדה],</small> רחוק מן העיר. <strong>וצריכי</strong> <small>[וצריכים]</small> שני הדברים להיאמר, ומדוע? — <strong>דאי אשמעינן</strong> <small>[שאם היה משמיע לנו]</small> רק ב<strong>חורבה דמתא</strong> <small>[שבעיר],</small> היינו אומרים כך: <strong>בהא קמכשר</strong> <small>[בזו</small> בלבד <small>מכשיר]</small> <strong>רבן גמליאל, משום</strong> ש<strong>רוב כשרים אצלה.</strong> שיש להניח שרוב האנשים המצויים שם כשרים הם לגביה, שמן הסתם האיש שבא לחורבה שבעיר, מאנשי העיר הוא, ורוב אנשי העיר כשרים הם, <strong>אבל לחורבה דדברא</strong> <small>[שבשדה],</small> ששם <strong>רוב פסולין אצלה</strong> שהרי אנשים מכל העולם כולו יכולים לבוא לשדה, ורוב אנשי העולם הלא הם פסולים (גוים ועוד), <strong>אימא</strong> <small>[אמור,</small> שמא<small>]</small> <strong>מודה ליה</strong> <small>[לו]</small> רבן גמליאל <strong>לר' יהושע</strong> שאינה נאמנת, לכן הוצרך להשמיע לנו שנחלקו גם במקרה זה.
 ולהיפך: <strong>ואי אשמעינן</strong> <small>[ואם היה משמיע לנו]</small> רק <strong>בההיא,</strong> בחורבה שבשדה, היינו אומרים: <strong>בההיא קאמר</strong> <small>[אומר]</small> <strong>ר' יהושע</strong> שאינה נאמנת, ששם רוב פסולים אצלה, <strong>אבל בהא</strong> <small>[בזו]</small> בחורבה שבעיר שרוב כשרים אצלה, <strong>אימא</strong> <small>[אומר],</small> <strong>מודה</strong> הוא <strong>לרבן גמליאל</strong> שנאמנת בדבריה וכשירה, על כן <strong>צריכא</strong> <small>[צריך]</small> שייאמרו שני המקרים.
 <strong>מיתיבי</strong> <small>[מקשים]</small> ממה ששנינו בברייתא: <strong>זו עדות שהאשה כשרה לה</strong> כשהיא אומרת שלכשר נבעלה. <strong>ור' יהושע אומר: אינה נאמנת. אמר להם ר' יהושע: אי אתם מודים בשבויה שנשבית ויש לה עדים שנשבית, והיא אומרת טהורה אני</strong> (שלא נבעלה) <strong>שאינה נאמנת?</strong> הרי, איפוא, כיוון שיש חזקה שרוב שבויות נבעלות על ידי השובים — אין אנחנו סומכים על דיבורה שאומרת שלא נבעלה.
 <strong>אמרו לו: אבל</strong>, כלומר, יש מקום לחלק בין המקרים. <strong>ומה הפרש יש בין זו לזו,</strong> בין שבויה לסתם אשה שנבעלה? <strong>לזו,</strong> השבויה — <strong>יש עדים</strong> שנשבתה ואין לה עוד חזקת כשרות ובודאי נבעלה, <strong>ולזו,</strong> סתם אשה שנבעלה — <strong>אין לה עדים,</strong> וצריכה להיאמן בטענת מיגו, שמתוך שהיתה יכולה לומר שלא נבעלה כלל, נאמנת אף במה שאומרת שנבעלה לכשר.
 <strong>אמר להם: אף לזו</strong> שאנחנו דנים בה <strong>יש עדים, שהרי כריסה בין שיניה.</strong> כלומר, הכל רואים שהיא מעוברת, ואם כן ודאי נבעלה, והרי זו כאילו אומרת דברים במקום שיש עדים המעידים כנגדה! <strong>אמרו לו:</strong> אינו דומה, כי <strong>רוב גוים פרוצים בעריות הם,</strong> ולכן יש להניח שהשבויה נבעלה על ידם. אבל כאן אין להניח שנבעלה לפסול דווקא. <strong>אמר להן: אין אפוטרופוס לעריות,</strong> כלומר, במקום של עריות אין אנשים נאמנים שישמרו עצמם אלא הכל חשודים לגבי זה. ואשה זו, כיון שנבעלה, אין לסמוך שנבעלה לכשר דווקא, ושוב אין לה חזקת כשרות ואין לסמוך עליה כשאומרת למי נבעלה.
 ומוסיפים: <strong>במה דברים אמורים</strong> שנחלקו — <strong>בעדות אשה בגופה,</strong> האם יש לסמוך על האשה לגבי עצמה, לענין כשרותה להנשא לכהן, <strong>אבל עדות אשה בבתה,</strong> שאשה מעידה על בתה שנולדה לה שלא מנישואין, ואומרת שמכשר נולדה — <strong>דברי הכל</strong> אין סומכים על כך, אלא <strong>הולד שתוקי,</strong> שנחשב כוולד שאין אביו ידוע, ומחמירים בו מכל צד שמא ממזר או פסול הוא.
 ותחילה מבררים <strong>מאי קאמר להו ומאי קמהדרי ליה</strong> <small>[מה אמר להם ומה החזירו,</small> ענו, <small>לו]?</small> שלכאורה נראה מן הויכוח שהם דנים במקרים שונים. ומסבירים: <strong>הכי קאמרי ליה</strong> <small>[כך אמרו לו]:</small> <strong>השבתנו על המעוברת,</strong> שאתה אומר שדין המעוברת כדין השבויה, שהרי עדות ההריון דומה לעדות על השבייה. אבל <strong>מה תשיבנו על המדברת?</strong> שהרי שם אין עדות ברורה שנבעלה. <strong>אמר להם: מדברת היינו שבויה,</strong> כי רגליים לדבר שנבעלה. <strong>אמרו לו:</strong> בכל זאת יש להבדיל, שכן <strong>שאני</strong> <small>[שונה]</small> <strong>שבויה</strong> כיון ש<strong>רוב גויים פרוצים בעריות הם</strong> ובודאי נבעלה להם. <strong>אמר להם:</strong> זו אינה הוכחה, כי <strong>הא נמי</strong> <small>[זו,</small> מדברת, <small>גם כן]</small> <strong>כיון דאיסתתר</strong> <small>[שהסתתרה]</small> עם גבר זר, שוב <strong>אין אפוטרופוס לעריות,</strong> שכיון שהתייחדה עמו — ודאי נבעלה לו, ולא תוכל להעיד שזה שנסתרה עמו כשר היה.
 ומעירים לענייננו: <strong>קתני מיהת תרתי</strong> <small>[שנינו על כל פנים שני</small> מקרים<small>]</small> גם <strong>מדברת ו</strong>גם <strong>מעוברת,</strong> וראינו שמבדילים בין מקרה של מדברת ששם לא ברור לנו כלל מה היה המעשה, ובין מקרה של מעוברת ששם ברורה לנו העובדה שהיא נבעלה. ואם כן הרי זו <strong>תיובתא</strong> <small>[קושיה חמורה]</small> על <strong>רב אסי</strong> שפירש "מדברת" — נבעלה! ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 ומקשים לגופה של אותה ברייתא: <strong>ותיפוק ליה</strong> <small>[ותצא לו]</small> חלוקה זו בין שבויה לסתם אשה מטעם אחר, <strong>דהתם</strong> <small>[ששם]</small> בשבויה — <strong>רוב פסולין אצלה,</strong> שהרי רוב האנשים שיכלו לבוא עליה פסולים הם לגביה, <strong>והכא</strong> <small>[וכאן]</small> בנסתרה — <strong>רוב כשרין אצלה.</strong> שהרי מדובר בפנויה, ורוב אנשים הם כשרים, ורק מיעוטם יכולים להיות פסולים ואסורים לה! ומעירים: הרי זה <strong>מסייע ליה</strong> <small>[לו]</small> <strong>לר' יהושע בן לוי.</strong> ש<strong>אמר ר' יהושע בן לוי: לדברי המכשיר,</strong> רבן גמליאל שסומך על נאמנותה — <strong>מכשיר אפילו ברוב פסולין, לדברי הפוסל — פוסל אפילו ברוב כשרים.</strong>
 <strong>אמר ר' יוחנן: לדברי המכשיר בה — מכשיר</strong> גם <strong>בבתה,</strong> שסומכים על נאמנותה שלכשר נבעלה גם ביחס לכשרות הולד. <strong>לדברי הפוסל בה — פוסל</strong> גם <strong>בבתה. ו</strong>אילו <strong>ר' אלעזר אומר: לדברי המכשיר בה,</strong> אפילו הוא — <strong>פוסל בבתה.</strong>
 <strong>אמר רבה: מאי טעמא</strong> <small>[מה הטעם]</small> של <strong>ר' אלעזר</strong> שמחלק בין עדות האשה לגבי עצמה שנאמנת בה, ובין עדותה לגבי הולד שאינה נאמנת בה — מטעם זה: <strong>בשלמא איהי</strong> <small>[נניח היא</small> עצמה<small>]</small> <strong>אית</strong> <small>[יש]</small> <strong>לה חזקה</strong> של <strong>כשרות,</strong> וכל עוד שלא הוכח אחרת — חזקה שהיא כשירה, וכשאנו באים להוציאה מן החזקה, כיון שאין לכך הוכחות, הריהי נותרת כשירה כשהיתה. אבל <strong>בתה</strong> שנולדה שלא מן הנישואין, <strong>לית</strong> <small>[אין]</small> <strong>לה חזקה</strong> של <strong>כשרות</strong> ולכן צריכה ראיה מובהקת שאכן כשירה היא.
 <strong>איתיביה</strong> <small>[הקשה</small> לו<small>]</small> <strong>ר' אלעזר לר' יוחנן</strong> ממה ששנינו: <strong>במה דברים אמורים</strong> שאשה נאמנת — <strong>בעדות אשה בגופה</strong> (לגבי עצמה), <strong>אבל עדות אשה בבתה — דברי הכל הולד שתוקי. מאי לאו</strong> <small>[האם לא]</small> הכוונה שהוא <strong>שתוקי, ופסול.</strong> כלומר, הולד פסול לכל דבר עד שיתברר מיהו, ושלא כדבריך שנאמנת גם בבתה! ודוחים: <strong>לא,</strong> הכוונה היא <strong>שתוקי,</strong> שלא ברור ייחוסו, אבל <strong>כשר</strong> לענין נישואין.
 ותוהים: <strong>ומי איכא</strong> <small>[והאם יש]</small> מקרה שהוא קרוי <strong>שתוקי</strong> ובכל זאת הוא <strong>כשר</strong> לנישואין? ומשיבים: <strong>אין</strong> <small>[כן]</small> ו<strong>כ</strong>דברי <strong>שמואל,</strong> ש<strong>אמר שמואל:</strong> היו <strong>עשרה כהנים עומדים</strong> במקום אחד, <strong>ופירש אחד מהם</strong> ואין אנו יודעים מי מהם, <strong>ובעל</strong> אשה — <strong>הולד</strong> שנולד מבעילה זו <strong>שתוקי</strong> הוא.
 ומעתה נברר מה דינו, <strong>מאי</strong> <small>[מה</small> פירוש<small>]</small> <strong>"שתוקי"? אילימא</strong> <small>[אם תאמר]</small> זה <strong>שמשתיקין אותו מנכסי אביו</strong> ואינו יכול לרשת אותו. הרי דבר זה <strong>פשיטא</strong> <small>[פשוט,</small> מובן מאליו<small>]</small> הוא, <strong>ומי ידעינן אבוה מנו</strong> <small>[והאם יודעים אנו אביו מיהו]?</small> והרי אנחנו יודעים רק שהיה אחד מחבורה זו של כהנים. <strong>אלא</strong> הכוונה <strong>שמשתיקין אותו מדין כהונה.</strong> שלמרות שאביו היה ודאי אחד מעשרה כהנים, מכל מקום אין הבן נחשב לכהן. וטעמו של רב — <strong>דכתיב</strong> <small>[שנאמר]:</small> <strong>"והיתה לו ולזרעו אחריו ברית כהנת עולם"</strong> (במדבר כה, יג), ומכאן למדים: <strong>מי שזרעו מיוחס אחריו</strong> הרי הוא כהן כאביו, <strong>יצא</strong> ילד כגון <strong>זה</strong> שלא ידוע מיהו אביו <strong>שאין זרעו מיוחס אחריו.</strong> מכל מקום אין הכוונה לומר שהוא שתוקי האסור בבת ישראל, אלא שתוקי מדין כהונה וכשר לנישואין לקהל ישראל.
 באותו ענין של בירור האבהות מסופר: <strong>ההוא</strong> <small>[אותו]</small> <strong>ארוס וארוסתו דאתו לקמיה</strong> <small>[שבאו לפני]</small> <strong>רב יוסף</strong> והיתה הארוסה מעוברת, <strong>היא אמרה: מיניה</strong> <small>[ממנו]</small> היא מעוברת, <strong>והוא</strong> הארוס <strong>אמר:</strong>
## דף יד.
 <strong>אין, מינאי</strong> <small>[כן, ממני]</small> היא מעוברת. <strong>אמר רב יוסף: למאי ניחוש</strong> <small>[למה נחשוש]</small> <strong>לה</strong> לאשה זו? <strong>חדא, דהא קא מודה</strong> <small>[אחת, שהרי</small> הוא <small>מודה]</small> שהולד הוא שלו, <strong>ועוד, הא</strong> <small>[הרי]</small> <strong>אמר רב יהודה אמר שמואל: הלכה כרבן גמליאל,</strong> ואפילו כשאינו מודה היא נאמנת.
 <strong>אמר ליה</strong> <small>[לו]</small> <strong>אביי: ובהא</strong> <small>[וב</small>כגון <small>זה]</small> מאחר שאתה סבור שיש כאן שני טעמים להתיר את הולד, האם כוונתך לומר <strong>כי</strong> <small>[כאשר]</small> האיש <strong>לא מודה</strong> גם <strong>מכשר</strong> <small>[מכשיר]</small> <strong>רבן גמליאל? והאמר ליה</strong> <small>[והרי אמר לו]</small> <strong>שמואל לרב יהודה: שיננא</strong> <small>[גדול השיניים],</small> <strong>הלכה</strong> אמנם <strong>כרבן גמליאל</strong> שהיא נאמנת, <strong>ואת</strong> <small>[ו</small>אולם <small>אתה]</small> <strong>לא תעביד עובדא</strong> <small>[תעשה מעשה]</small> להכשיר <strong>עד דאיכא</strong> <small>[שיש]</small> <strong>רוב כשרין אצלה,</strong> כלומר, שרוב החשודים בבעילה זו הם כשרים לגביה, שאפשר לסמוך גם על הרוב ולא רק על עדותה. <strong>והכא</strong> <small>[וכאן]</small> כיון שהיתה ארוסה — נמצא ש<strong>רוב</strong> האנשים הם <strong>פסולין אצלה,</strong> שאם נבעלה לכל אדם מלבד הארוס — הוולד ממזר. וכיון שאין רוב כשרים אצלה — לא היה צריך שמואל לפסוק כרבן גמליאל!
 ענה רב יוסף לאביי: <strong>וליטעמיך תקשי לך היא גופא</strong> <small>[ולטעמך,</small> לשיטתך, <small>תקשה לך</small> הלכה <small>זו עצמה],</small> שהלא מצד אחד פוסק שמואל <strong>הלכה,</strong> ומוסיף ואומר <strong>ואת</strong> <small>[ואתה]</small> <strong>לא תעביד עובדא</strong> <small>[תעשה מעשה]!</small> ותמוה: שאם פוסק הלכה כרבן גמליאל — מדוע אמר לרב יהודה שלא יעשה מעשה בהתאם לשיטה זו? <strong>אלא מאי אית לך למימר</strong> <small>[מה יש לך לומר]</small> כדי להסביר סתירה זו — <strong>הא</strong> <small>[זו]</small> לסמוך על עדות כזו — <strong>לכתחלה,</strong> ו<strong>הא</strong> <small>[זו]</small> — ב<strong>דיעבד,</strong> שמאחר והיא כבר מעוברת מביאה זו ואין עדות מסייעת אחרת — אפשר לסמוך בדיעבד על דברי האשה אפילו ברוב פסולים. <strong>והא נמי</strong> <small>[וזו גם כן</small> הארוסה<small>],</small> <strong>כדיעבד דמי</strong> <small>[נחשב],</small> שהרי בסופו של דבר אם לא נסמוך על דבריה נצטרך לפסול את הולד כממזר. ולכן יש לסמוך על דברי רבן גמליאל לענין הזה אף לדעת שמואל.
 <big>א</big> <strong>רמי ליה</strong> <small>[השליך,</small> הראה <small>לו</small> סתירה<small>]</small> <strong>אביי לרבא: ומי</strong> <small>[והאם]</small> <strong>אמר ר' יהושע</strong> שהאשה <strong>אינה נאמנת</strong> בעדותה בענין כגון זה? <strong>ורמינהו</strong> <small>[ומשליכים,</small> מראים סתירה<small>]</small> ממקום אחר: <strong>העיד ר' יהושע ור' יהודה בן בתירא על אלמנת עיסה</strong> (אשה אלמנה, שהיה ספק לגבי בעלה אם היה חלל, ופסלה מן הכהונה) <strong>שהיא כשרה לכהונה.</strong> שכיון שאין ודאות בדבר — מעמידים אותה על חזקתה, ואף כאן נעמיד את האשה על חזקתה שנבעלה לכשר!
 <strong>אמר ליה</strong> <small>[לו]</small> רבה: <strong>הכי השתא</strong> <small>[איך אתה משווה]</small> את הדברים?! <strong>התם</strong> <small>[שם]</small> באלמנה אפשר לומר: <strong>אשה</strong> ש<strong>נישאת,</strong> מן הסתם <strong>בודקת</strong> לפני נישואיה <strong>ונישאת,</strong> וחזקה שבדקה ומצאה שלא היה צד פסול בנישואיה, ולכן אפשר לסמוך על חזקתה. אבל <strong>הכא</strong> <small>[כאן],</small> וכי <strong>אשה מזנה בודקת</strong> את האיש שמזנה אתו אם כשר הוא לכל דבר <strong>ו</strong>אחר כך <strong>מזנה?!</strong>
 <strong>אמר רבא:</strong> תירוץ זה אינו פותר את כל הקשיים שיש בדבר, וכי רק מדברי <strong>ר' יהושע</strong> על דברי <strong>ר' יהושע קשיא</strong> <small>[קשה],</small> אך מדברי <strong>רבן גמליאל</strong> על דברי <strong>רבן גמליאל לא קשיא</strong> <small>[קשה]?</small> <strong>והא קתני סיפא</strong> <small>[והרי שנה</small> ב<small>סופה]</small> של אותה משנה באלמנת עיסה: <strong>אמר להן רבן גמליאל: קבלנו עדותכם</strong> שכך היא ההלכה, <strong>אבל מה נעשה שהרי גזר רבן יוחנן בן זכאי שלא להושיב בית דין על כך</strong> להתיר במקרה כזה, <strong>שהכהנים שומעין לכם לרחק אבל לא לקרב.</strong> כלומר, הם יצייתו לדיינים רק אם יפסלו אותה, אבל לא יצייתו להם לראותה ככשירה. ואם כן, הרי שלא קיבל רבן גמליאל את ההיתר לאלמנת עיסה, ובניגוד לדבריו האמורים כאן!
 <strong>אלא אמר רבא,</strong> כך יש לומר: מדברי <strong>רבן גמליאל</strong> על דברי <strong>רבן גמליאל לא קשיא</strong> <small>[קשה];</small> <strong>התם</strong> <small>[שם]</small> בטענת האשה שנבעלה — <strong>ברי</strong> <small>[ברור]</small> לה שלכשר נבעלה, אבל <strong>הכא</strong> <small>[כאן]</small> באלמנת עיסה — טענת <strong>שמא</strong> היא, גם מצד האשה, שהרי היא אינה יכולה לדעת בבירור אם בעלה היה חלל, כיון שהספק הוא ספק לכל.
 וכן מדברי <strong>ר' יהושע</strong> על דברי <strong>ר' יהושע נמי לא קשיא</strong> <small>[גם כן אינו קשה]:</small> <strong>התם</strong> <small>[שם]</small> בטענת האשה לכשרותה — <strong>חד ספיקא</strong> <small>[ספק אחד]</small> הוא, אם נבעלה לכשר או לפסול, ואילו <strong>הכא</strong> <small>[כאן]</small> באלמנת עיסה — <strong>תרי ספיקי</strong> <small>[שני ספקות]</small> הם, שיש כאן ספק ספיקא של פסול, שהרי אין בידינו ידיעה ברורה אם היה מישהו ממשפחת הבעל פסול כל עיקר.
 <strong>הלכך</strong> (על כן) יש להסביר את השיטות כך: <strong>לרבן גמליאל אלים ליה</strong> <small>[תקיפה לו</small> חזקה בעיניו<small>]</small> טענת <strong>ברי,</strong> ש<strong>אפילו בחד ספיקא נמי</strong> <small>[בספק אחד גם כן]</small> <strong>מכשיר,</strong> שכיון שהיא טוענת ברי, אף שיש פה ספק אחד ולא ספק ספיקא — מכשיר אותה. <strong>וקיל ליה</strong> <small>[וקל לו</small> בעיניו<small>]</small> הטוען טענת <strong>שמא,</strong> ש<strong>אפילו בספק ספיקא נמי פסיל</strong> <small>[גם כן פוסל],</small> כגון באלמנת עיסה. ולהיפך, <strong>לר' יהושע אלים ליה חד ספיקא</strong> <small>[תקיף לו,</small> בעיניו, <small>ספק אחד],</small> ש<strong>אפילו בברי נמי פסיל</strong> <small>[ב</small>שטוענת טענה <small>ברורה גם כן פוסל],</small> <strong>וקיל ליה</strong> <small>[וקל לו</small> בעיניו<small>]</small> <strong>ספק ספיקא,</strong> ש<strong>אפילו בשמא נמי</strong> <small>[גם כן]</small> <strong>מכשיר</strong> את האשה.
 <big>ב</big> כיון שהזכרנו אלמנת עיסה, מביאים דברים שנאמרו בנושא זה. <strong>תנו רבנן</strong> <small>[שנו חכמים]:</small> <strong>איזוהי אלמנת עיסה</strong> שאמרו שהיא כשירה <strong>— כל שאין בה לא משום</strong> ספק <strong>ממזרות, ולא משום</strong> ספק <strong>נתינות</strong> (בני גבעונים), <strong>ולא משום עבדי מלכים</strong> שהיו תקיפים, ויש שהיו נושאים בכוח הזרוע נשים מישראל, ואף מבנות הכהנים. והספק היחיד שיש באלמנת עיסה, היא ספק חלל. <strong>אמר ר' מאיר:</strong>
## דף יד:
 <strong>שמעתי כל שאין בה אחד מכל</strong> ספקות <strong>אלו,</strong> אלא רק ספק חללות בלבד — <strong>משיאין לכהונה.</strong>
 <strong>ר' שמעון בן אלעזר אומר משום ר' מאיר, וכן היה ר' שמעון בן מנסיא אומר כדבריו: איזוהי אלמנת עיסה — כל שנטמע</strong> (נתערב) <strong>בה</strong> במשפחה <strong>ספק חלל,</strong> ולכן קוראים לה "אלמנת עיסה", שהיא כעיסה שנתערב בה דבר מה, ואף במשפחה זו נתערב ספק חלל.
 והטעם בדבר כי אמנם <strong>מכירין ישראל ממזרים שביניהם,</strong> ואין לחשוש שמא נתערבו במשפחות כשרות, <strong>ו</strong>אולם <strong>אין מכירין חללין שביניהם,</strong> ולכן יש לחשוש שמא נתערב חלל במשפחה.
 ומבררים את הברייתא, <strong>אמר מר</strong> <small>[החכם]:</small> <strong>איזוהי אלמנת עיסה? כל שאין בה לא משום</strong> ספק <strong>ממזרות, ולא משום</strong> ספק <strong>נתינות, ולא משום עבדי מלכים. הא</strong> <small>[הרי],</small> מכאן משמע, אם היה במשפחה רק ספק <strong>חלל</strong> — הרי זה <strong>כשר.</strong>
 ויש לשאול: <strong>מאי שנא הנך</strong> <small>[</small>ב<small>מה שונים</small> פסולים <small>אלה]</small> שפוסלים אותה אף בספק— משום שכשהם פסולים וודאים, הם פוסלים אותה <strong>דאורייתא</strong> <small>[מן התורה],</small> <strong>חלל נמי דאורייתא</strong> <small>[גם כן</small> פוסל <small>מן התורה]</small> לכהונה! <strong>ותו</strong> <small>[ועוד]</small> יש לשאול, כי בהמשך הדברים <strong>אמר ר' מאיר: שמעתי,</strong> כי <strong>כל</strong> אשה <strong>שאין בה אחד מכל אלו — משיאין</strong> אותה <strong>לכהונה,</strong> אם כן <strong>היינו</strong> <small>[הרי זו]</small> בדיוק שיטת ה<strong>תנא קמא</strong> <small>[הראשון],</small> שאלמנת עיסה כשירה לכהונה, ומה חידוש יש איפוא בדברי ר' מאיר?!
 <strong>ותו</strong> <small>[ועוד]</small> יש לשאול: נאמר שם ש<strong>ר' שמעון בן אלעזר אומר משום ר' מאיר, וכן היה ר' שמעון בן מנסיא אומר כדבריו: איזוהי אלמנת עיסה — כל שנטמע בה ספק חלל,</strong> כי <strong>מכירין ישראל ממזרים שביניהן ואין מכירין חללין שביניהן,</strong> ויש לחשוש שמא נתערב במשפחה זו חלל, ומשמע שבשל ספק זה יש לדבריו לפוסלה. <strong>והא אמרת רישא</strong> <small>[והרי אמרת,</small> ב<small>תחילת</small> דברי ר' שמעון בן אלעזר<small>]</small> איזוהי אלמנת עיסה האמורה שהכשירוה להינשא לכהונה, ומשמע מזה שספק <strong>חלל כשר,</strong> ואם כן יש סתירה פנימית בדבריו!
 <strong>אמר ר' יוחנן:</strong> כאן מדובר במקרה של אדם שכאשר קוראים לו <strong>"ממזר"</strong> הוא <strong>צווח</strong> ומוחה שמעלילים עליו עלילת שוא, <strong>ו</strong>כשקוראים לו <strong>"חלל"</strong> הוא <strong>שותק.</strong> ובענין זה <strong>איכא בינייהו</strong> <small>[יש ביניהם</small> הבדל למעשה<small>]:</small> ה<strong>תנא קמא</strong> <small>[הראשון]</small> של הברייתא <strong>סבר: כל פסול דקרו ליה ושתיק</strong> <small>[שקוראים לו</small> לאדם <small>ו</small>הוא <small>שותק</small> ואינו מוחה בו<small>]</small> הרי זה <strong>פסול,</strong> שיש להניח שבאמת יש בו פסול זה. <strong>והכי קאמר</strong> <small>[וכך אמר]</small> ה<strong>תנא קמא</strong> <small>[הראשון],</small> כך יש להבין את דבריו: <strong>איזוהי אלמנת עיסה</strong> שכשירה — <strong>כל שאין בה לא שתוק ממזרות,</strong> כלומר, שכאשר מאשימים את האיש או את המשפחה בממזרות, הרי הם צווחים. <strong>ולא שתוק נתינות ולא שתוק עבדי מלכים, ולא שתוק חלל.</strong> כלומר, שבכל מקרה שאומרים עליהם שהם פסולים, הם מוחים.
 <strong>וקאמר ליה</strong> <small>[ואמר לו]</small> <strong>ר' מאיר:</strong> דווקא <strong>הנך הוא</strong> <small>[אלה הם]</small> שקוראים להם "ממזר", "נתין" או "עבד", שיש לומר משום <strong>דקא פסיל ליה</strong> <small>[שפוסל אותו]</small> מלבוא <strong>בקהל</strong> ולכן כשאומרים לו שהוא ממזר — הרי הוא צווח, משום שחושש שיבואו לפסול אותו מלבוא בקהל, וכשהוא שותק הריהו מודה בכך. <strong>אבל שתוק חלל,</strong> אפילו אם אינו מוחה כשאומרים לו שהוא חלל — הרי זה <strong>כשר,</strong> ואין חוששים שמא הוא חלל. <strong>והא דשתיק</strong> <small>[וזה ש</small>הוא <small>שותק] —</small> <strong>משום</strong> ש<strong>לא איכפת ליה</strong> <small>[לו],</small> שכיון שאין חללות פוסלת אלא לענין נישואין לכהנים, אינו מוצא ענין למחות בדבר.
 <strong>וקאמר ליה</strong> <small>[לו]</small> <strong>ר' שמעון בן אלעזר לתנא קמא</strong> <small>[הראשון]</small> שמסר בשם <strong>ר' מאיר: אי שמיע לך דמכשר</strong> <small>[אם שמעת שמכשיר]</small> <strong>ר' מאיר ב</strong>מקרה של <strong>שתיקה</strong> — הכוונה היא <strong>לא</strong> במקרה <strong>דקרו ליה</strong> <small>[שקוראים לו]</small> <strong>"חלל" ושתיק</strong> <small>[ו</small>הוא <small>שותק],</small> <strong>אלא דקרו ליה</strong> <small>[שקוראים לו]</small> <strong>"ממזר" ושתיק</strong> <small>[ו</small>הוא <small>שותק]</small> <strong>ו</strong>הטעם הוא: <strong>האי דשתיק, סבר</strong> <small>[וזה ש</small>הוא <small>שותק</small> משום שהוא <small>סבור]</small> כי <strong>ממזר קלא אית ליה</strong> <small>[קול יש לו]</small> והוא מפורסם ברבים, וכיון שהוא אינו מפורסם כממזר — שותק ואינו חושש למחות באופן נמרץ על הענין. <strong>אבל</strong> כשקוראים לו <strong>"ממזר" וצווח,</strong> וכשקוראים לו <strong>"חלל" ושותק — פסול. ו</strong>טעמו של דבר — <strong>האי דאשתיק סבר</strong> <small>[זה ש</small>הוא <small>שותק</small> ואינו מוחה על כך, הרי זה משום שהוא <small>סבור]</small> <strong>מיסתייה דלא מפקי ליה</strong> <small>[די לו שאין מוציאים אותו]</small> <strong>מ</strong>כלל כשרות ל<strong>קהל</strong> ולכן אינו צווח, ואם כן יש לשער שבאמת היה בו פגם זה.
 ומעירים: <strong>תני חדא</strong> <small>[שנוייה</small> ברייתא <small>אחת],</small> <strong>ר' יוסי אומר: שתוק ממזר — כשר, שתוק חלל — פסול. ותניא אידך</strong> <small>[ושנוייה</small> ברייתא <small>אחרת]</small> להיפך: <strong>שתוק חלל — כשר, שתוק ממזר — פסול.</strong>
 ומסבירים: <strong>לא קשיא</strong> <small>[אין</small> זה <small>קשה]</small> כי יש כאן שתי שיטות, <strong>הא</strong> <small>[זו] —</small> הברייתא השניה היא שיטת ה<strong>תנא קמא</strong> <small>[הראשון]</small> <strong>אליבא</strong> <small>[לפי</small> שיטת<small>]</small> <strong>ר' מאיר</strong> הסבור שמי שאומרים עליו שהוא חלל ושותק — אין ראיה בכך שהוא מודה לדבר. ו<strong>הא</strong> <small>[</small>ו<small>זו]</small> הברייתא הראשונה היא שיטת <strong>ר' שמעון בן אלעזר אליבא</strong> <small>[לפי</small> שיטת<small>]</small> <strong>ר' מאיר</strong> האומר שאם הוא שותק בממזרות — הרי זה משום שלא איכפת לו, ואם הוא שותק בחללות — הרי זה משום שהדבר הוא אמת.
 <big>א משנה</big> <strong>אמר ר' יוסי: מעשה</strong> היה <strong>בתינוקת</strong> (ילדה) <strong>שירדה למלאות מים מן העין</strong> (המעין) שליד העיר <strong>ונאנסה,</strong> ולא ידעו מי אנסה. <strong>אמר ר' יוחנן בן נורי: אם רוב אנשי העיר משיאין</strong> בנותיהם <strong>לכהונה — הרי זו תינשא לכהונה,</strong> שיש לתלות שהאנס היה אחד מאנשי העיר הכשרים. ואף על פי שאנסה — לא פסלה מן הכהונה.
 <big>ב גמרא</big> <strong>אמר ליה</strong> <small>[לו]</small> <strong>רבא לרב נחמן: ר' יוחנן בן נורי</strong> ש<strong>אמר כמאן</strong> <small>[כמי]</small> כלומר, לפי איזו שיטה הוא הולך? <strong>אי</strong> <small>[אם]</small> תאמר שהוא סבור <strong>כ</strong>שיטת <strong>רבן גמליאל</strong> — אם כן <strong>אפילו ברוב</strong> אנשי העיר <strong>פסולין נמי מכשר</strong> <small>[גם כן מכשיר]</small> רבן גמליאל. משום שסבור כי האשה היא בחזקת כשרות. ו<strong>אי</strong> <small>[</small>ו<small>אם]</small> <strong>כ</strong>שיטת <strong>ר' יהושע</strong> הוא סבור — אם כן <strong>אפילו ברוב כשרים נמי פסיל</strong> <small>[גם כן פוסל],</small> שהרי הוא סבור שעד שאינה מוכיחה אחרת, יש לחשוש שנבעלה לפסול, אפילו כשאין הפסולים רוב. ולכאורה ר' יוחנן בן נורי חולק על שניהם! <strong>אמר ליה</strong> <small>[לו]</small> רב נחמן: <strong>הכי</strong> <small>[כך]</small> <strong>אמר רב יהודה אמר רב:</strong>
## דף טו.
 <strong>בקרונות של ציפורי היה מעשה,</strong> כלומר, מעשה זה אירע ביום השוק, ובאו שיירות וקרונות לעיר ציפורי ליום השוק, <strong>וכ</strong>דברי <strong>ר' אמי.</strong> ש<strong>אמר ר' אמי: והוא ש</strong>בתוך כל אותן שיירות וקרונות <strong>היתה סיעה של בני אדם כשרין עוברת לשם,</strong> ומשום שגם רוב אנשי העיר שבה קרה המעשה היו כשרים וגם רוב האורחים שבאו מבחוץ היו כשרים — יש איפוא לתלות בכשר. <strong>וכ</strong>דברי <strong>ר' ינאי,</strong> ש<strong>אמר ר' ינאי: נבעלת בקרונות — כשרה לכהונה.</strong>
 ותוהים על הלשון: <strong>בקרונות סלקא דעתך</strong> <small>[עולה על דעתך]</small> לומר שאשה נבעלת בקרונות שעושים בהם מסחר ברשות הרבים? <strong>אלא</strong> הכוונה היא ל<strong>נבעלת בשעת קרונות,</strong> כלומר, בשעה שבאות השיירות, וזו היא ה<strong>כשרה לכהונה. אבל</strong> אם <strong>פירש אחד מציפורי</strong> שהיה אדם אחד שברור לנו שהיה מן העיר ציפורי ואין אנו יודעים אם היה זה כשר או פסול, אף על פי שידוע שרוב אנשי העיר כשרים לכהונה, <strong>ובעל</strong> אשה — <strong>הולד שתוקי</strong> ופסול מספק, ואין הולכים אחר רוב אנשי העיר.
 <strong>כי הא</strong> <small>[כמו</small> הלכה <small>זו]</small> <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>זעירי,</strong> ש<strong>אמר</strong> בשם <strong>ר' חנינא, ואמרי לה</strong> <small>[ו</small>יש <small>אומרים]</small> את השמועה במישרין, <strong>אמר זעירי אמר ר' חנינא: הולכין אחר רוב העיר, ואין הולכין אחר רוב סיעה.</strong> שאפילו היו רוב אנשי סיעה הנודדת ממקום למקום כשרים, אין מכשירים את האשה שנבעלה לאחד מהם.
 על הלכה זו תוהים: <strong>כלפי לייא</strong> <small>[לאן אתה פונה]?!</small> כלומר, הדבר הוא היפוכה של הסברה, כי הלוא <strong>הני</strong> <small>[אלה],</small> אנשי השיירה <small>—</small> <strong>ניידי</strong> <small>[נודדים],</small> וכלל בידינו שבניידים הולכים אחר הרוב ולא אחר המיעוט, <strong>והני</strong> <small>[ואלה],</small> אנשי העיר — <strong>קביעי וקיימי</strong> <small>[קבועים ועומדים],</small> ולפי הכלל דנים אותם כמחצה על מחצה וכספק שקול!
 <strong>אלא,</strong> כך יש לפרש: <strong>הולכין אחר רוב העיר, והוא</strong> דווקא במקרה <strong>דאיכא</strong> <small>[שיש]</small> <strong>רוב סיעה</strong> של הזרים <strong>בהדה</strong> <small>[עמה,</small> עם אנשי העיר<small>]</small> שגם הם כשרים, שאז יש לתלות בכשרים משני הצדדים, <strong>ואין הולכין אחר רוב העיר גרידתא</strong> <small>[בלבד]</small> <strong>ולא אחר רוב סיעה גרידתא</strong> <small>[בלבד],</small> וכגון כשהם רחוקים מן העיר<small>.</small> ומסבירים: <strong>מאי טעמא</strong> <small>[מה טעם]</small> הדבר? <strong>גזרה רוב סיעה אטו</strong> <small>[משום]</small> <strong>רוב העיר.</strong>
 ותוהים: <strong>ורוב העיר נמי</strong> <small>[גם כן]</small> <strong>אי דקא אזלי אינהו לגבה</strong> <small>[אם</small> כ<small>שהם הולכים אליה],</small> שהיא היתה מחוץ לעיר, ומישהו מאנשי העיר פרש והלך — הלוא יש ללכת לפי הכלל: <strong>כל דפריש</strong> <small>[שפורש] —</small> <strong>מרובא פריש</strong> <small>[מן הרוב</small> הוא <small>פורש],</small> שיש לתלות שהוא מן הרוב ולא מן המיעוט, ומדוע נאמר שרוב אנשי העיר נחשב כספק שקול? <strong>לא צריכא</strong> <small>[נצרכה]</small> אלא במקרה <strong>דקא אזלא איהי לגבייהו</strong> <small>[שהלכה היא אליהם],</small> כגון שהלכה אל תוך העיר, <strong>דהוה ליה</strong> <small>[שהיה לו,</small> שנעשה<small>]</small> הספק בגדר <strong>קבוע</strong> במקומו, <strong>ואמר ר' זירא: כל</strong> ספק בדבר <strong>קבוע — כמחצה על מחצה דמי</strong> <small>[נחשב]</small> ואין הולכים אחר הרוב.
 לעצם ההלכה שואלים: <strong>ומי בעינן תרי רובי</strong> <small>[והאם צריכים אנו שני "רוב"ים,</small> פעמיים רוב<small>]</small> כדי להכריע כנגד המיעוט? <strong>והתניא</strong> <small>[והרי שנינו</small> בברייתא<small>]:</small> היו בשוק אחד <strong>תשע חנויות, כולן מוכרות בשר שחוטה</strong> (כשר), <strong>ו</strong>עוד חנות <strong>אחת מוכרת בשר נבלה, ולקח</strong> (קנה) בשר <strong>מאחת מהן ואינו יודע מאי זה מהן לקח — ספיקו אסור.</strong> ולפי הכלל שאמרנו, שאף על פי שיש רוב כשרים, כיון שהם קבועים הרי הספק נדון כמחצה על מחצה. <strong>ובנמצא,</strong> אם נמצא בשר בשוק ואין יודעים אם כשר הוא — <strong>הלך אחר הרוב,</strong> וכיון שרוב החנויות מוכרות בשר כשר, אף בשר זה כשר.
 <strong>וכי תימא</strong> <small>[ואם תאמר]</small> שמדובר כאן <strong>ב</strong>מקרה <strong>שאין דלתות מדינה</strong> (העיר) <strong>נעולות,</strong> וייתכן גם <strong>דקא אתי</strong> <small>[שבא]</small> <strong>לה רובא</strong> <small>[רוב]</small> של בשר כשר <strong>מעלמא</strong> <small>[מן העולם,</small> מן החוץ<small>],</small> וכגון שרוב החנויות מחוץ לעיר זו מוכרות בשר כשר, ומפני שמצרפים רוב חנויות שבעיר זו עם רוב הבשר שמבחוץ, שמא משום כך הכל כשר, והרי שאין להכשיר אלא כשיש פעמיים רוב — <strong>והא</strong> <small>[והרי]</small> <strong>אמר ר' זירא: אף על פי שדלתות מדינה נעולות,</strong> הולכים אחר הרוב בנמצא. משמע שאין צריכים פעמיים רוב, ודי ברוב אחד! ומשיבים: <strong>מעלה עשו ביוחסין,</strong> שבשאר דברים, כגון בהלכות איסור והיתר ובדיני טריפות, די ברוב אחד, אבל בענייני יוחסין צריכים שיהיה רוב יותר גדול כדי לסמוך על כך שאשה שנבעלה על ידי איש כשר, מן הרוב נבעלה ולא מן המיעוט.
 <big>א</big> <strong>גופא</strong> <small>[</small>ל<small>גופה]</small> של הלכה זו, <strong>אמר ר' זירא: כל קבוע — כמחצה על מחצה דמי</strong> <small>[נחשב]</small> <strong>בין לקולא</strong> <small>[להקל]</small> <strong>בין לחומרא</strong> <small>[להחמיר],</small> שגם אם הדבר הוא להקל, כגון שהרוב הוא לאיסור ורק מיעוט הוא להיתר, כיון שהוא קבוע — הרי זה נחשב כספק שקול.
 ושואלים: <strong>מנא ליה</strong> <small>[מנין לו]</small> <strong>לר' זירא הא</strong> <small>[</small>דבר <small>זה]?</small> <strong>אילימא</strong> <small>[אם תאמר]</small> <strong>מ</strong>מה ששנינו: <strong>תשע חנויות כולן מוכרות בשר שחוטה</strong> (כשר), <strong>ואחת</strong> מוכרת <strong>בשר נבלה, ולקח</strong> (קנה) <strong>מאחת מהן ואינו יודע מאיזה מהן לקח — ספיקו אסור,</strong> משום קבוע, שהחתיכה היתה קבועה במקומה כשהתחיל הספק. <strong>וב</strong>בשר ה<strong>נמצא</strong> בשוק — <strong>הלך אחר הרוב</strong> — אולם <strong>התם לחומרא</strong> <small>[שם</small> הקבוע נחשב כמחצה <small>להחמיר]</small> ולא להקל!
 <strong>אלא</strong> תאמר שראייתו <strong>מ</strong>ברייתא אחרת: אם היו <strong>תשעה צפרדעים</strong> שהם שקצים שאינם מטמאים לא בחייהם ולא במותם, <strong>ושרץ אחד</strong> טמא <strong>ביניהם,</strong> שנבלתו מטמאה, <strong>ונגע באחד מהן,</strong> באחד מעשרה אלה, <strong>ואינו יודע באיזה מהן נגע,</strong> הרי במקרה כזה <strong>ספיקו טמא.</strong> שאף שהשרץ הטמא הוא רק אחד מבין עשרה, מכל מקום דנים אנו אותו כאילו היה כאן ספק שקול. אולם <strong>התם נמי לחומרא</strong> <small>[שם גם כן</small> הקבוע נחשב כמחצה <small>להחמיר]</small> ולא להקל!
 <strong>אלא</strong> ראייתו היא <strong>מ</strong>מה ששנינו בהמשך: <strong>תשעה שרצים וצפרדע אחד ביניהם ונגע באחד מהן, ואינו יודע באיזה מהן נגע,</strong> אם היה הדבר <strong>ברשות היחיד — ספיקו טמא.</strong> שאנו למדים ממדרש המקראות שברשות היחיד כל ספק טומאה, טמא, ו<strong>ברשות הרבים — ספיקו טהור.</strong> ואם כן, אף שרוב השקצים היו טמאים, מכל מקום כיון שהיה זה קבוע — אומרים שקבוע הוא רק כמחצה, ורואים את הדבר כספק ולא כוודאי ומקילים, שכלל בידינו כי ספק טומאה ברשות הרבים טהור. אם כן הוכחנו את דברי ר' זירא שהקבוע כמחצה בין להקל בין להחמיר מהלכה זו.
 ולעצם הלכה זו של קבוע שואלים: <strong>ומדאורייתא מנא לן</strong> <small>[ומן התורה מניין לנו]</small> ראיה שכך הוא הדבר, שקבוע נחשב כמחצה על מחצה? — <strong>אמר קרא</strong> <small>[הכתוב]</small> בענין רוצח: <strong>"וארב לו וקם עליו"</strong> (דברים יט, יא), והכוונה היא: <strong>עד שיתכוין לו,</strong> כלומר, לא שגרם שייהרג אדם במקרה, אלא שהתכוון להריגתו ("וארב לו"). <strong>ורבנן</strong> <small>[וחכמים],</small> כיצד הם דורשים? — <strong>אמרי דבי</strong> <small>[אומרים</small> משם <small>בית</small> מדרשו<small>]</small> של <strong>ר' ינאי:</strong> שהוא <strong>פרט לזורק אבן לגו</strong> <small>[לתוך]</small> קהל, בלי שיתכוון לפגוע באדם מסויים.
 ונברר <strong>היכי דמי</strong> <small>[כיצד בדיוק היה הדבר]</small> כשזרק אבן זו? <strong>אילימא דאיכא</strong> <small>[אם תאמר שיש]</small> בקהל זה <strong>תשעה גויים ואחד ישראל ביניהם,</strong> וכיון שרובם היו גויים, שאינו חייב על רציחתם באופן זה, והרי הוא פטור אפילו אם פגע בישראל והרגו — אולם <strong>ותיפוק ליה</strong> <small>[ותצא לו]</small> הלכה זו לא מטעם הספק שיש בקבוע, אלא מן הטעם <strong>דרובא</strong> <small>[שרובם]</small> של האנשים <strong>גויים נינהו</strong> <small>[הם]</small> והולכים אחר הרוב. <strong>אי נמי</strong> <small>[או גם כן],</small> אפילו אם תאמר שהם נחשבים כ<strong>פלגא ופלגא</strong> <small>[מחצה ומחצה]</small> — הלוא <strong>ספק נפשות להקל,</strong> וכיון שיש פה ספק לגבי חיוב בנפשו של הרוצח — אנחנו מקילים בדינו ואין הורגים אותו מפני הספק.
 אלא <strong>לא צריכא</strong> <small>[נצרך]</small> הכתוב אלא במקרה <strong>דאיכא</strong> <small>[שיש]</small> <strong>תשעה ישראלים וגוי אחד ביניהם,</strong> שבכל זאת, כיון <strong>דהוה ליה</strong> <small>[שהרי הוא]</small> ה<strong>גוי קבוע, וכל קבוע</strong> דינו <strong>כמחצה על מחצה דמי</strong> <small>[נחשב]</small> ואין זורק האבן חייב מיתה, וכיון שהוא ספק שקול, הרי ספק נפשות להקל, ומכאן שאפילו בדין תורה ולענין חיוב חמור כרציחה, קבוע (אפילו הוא מיעוט) נחשב כמחצה. ואין הולכים אחר הרוב.
 <big>ב</big> לגופה של ההלכה שעסקנו בה לענין הליכה אחר הרוב ביוחסין, <strong>איתמר</strong> <small>[נאמר]</small> שנחלקו אמוראים בדבר, <strong>רב חייא בר אשי אמר</strong> בשם <strong>רב: הלכה כר' יוסי</strong> במשנתנו, ואותה תינוקת שנאנסה מותרת. <strong>ורב חנן בר רבא אמר</strong> בשם <strong>רב: הוראת שעה היתה.</strong> שאף שכך הורו בשעתו — הרי היתה זו הוראת שעה, אבל בדרך כלל אנחנו צריכים שיהיו פעמיים רוב.
 <strong>מתיב</strong> <small>[מקשה]</small> <strong>ר' ירמיה</strong> על סברה ראשונה שהלכה כר' יוסי, שמשמע מכאן שדי רק ברוב אחד, ברוב אנשי העיר — <strong>ו</strong>האם <strong>ל</strong>ענין <strong>יוחסין לא בעינן תרי רובי</strong> <small>[אין אנו צריכים שני "רוב"ים],</small> גם רוב העיר וגם רוב האנשים שמחוץ העיר? <strong>והתנן</strong> <small>[והרי שנינו</small> במשנה<small>]:</small>
## דף טו:
 <strong>מצא בה תינוק מושלך</strong> ואין ידוע מיהו, <strong>אם רוב</strong> תושבי העיר הם <strong>גויים</strong> — דנים אותו כאילו הוא <strong>גוי. אם רוב</strong> בני העיר הם <strong>ישראל</strong> — הוא נחשב <strong>ישראל.</strong> אם הם <strong>מחצה על מחצה</strong> — דינו כ<strong>ישראל.</strong>
 <strong>ואמר רב: לא שנו</strong> דין זה שאם רוב אנשי העיר הם ישראל דינו של התינוק הנמצא כישראל, <strong>אלא</strong> לענין <strong>להחיותו.</strong> כלומר, שצריך לדאוג לו ולפרנסו מתוך הנחה שהוא ישראל. <strong>אבל ל</strong>ענין <strong>יוחסין,</strong> כגון להשיאו אשה — <strong>לא,</strong> שאין סומכים על כך וצריך לגיירו. <strong>ושמואל אמר:</strong> לא נאמר הדבר אלא <strong>לפקח עליו את הגל.</strong> כלומר, שאם הילד הזה יהיה בסכנת נפשות בשבת, ויהיה צורך לחלל עליו שבת — הרי אנו מניחים שהוא ישראל לענין זה שמחללים עליו את השבת. ועל כל פנים, מדברי רב אנחנו למדים שלא די ברוב אחד ("רוב ישראל" שבעיר) כדי להכשיר ליוחסין!
 ומשיבים: <strong>אשתמיטתיה</strong> <small>[נשמט ממנו,</small> שכח<small>]</small> ר' ירמיה <strong>הא</strong> <small>[זו]</small> ש<strong>אמר רב יהודה אמר רב</strong> לגבי משנתנו: <strong>בקרונות של צפורי הוה</strong> <small>[היה]</small> <strong>מעשה</strong> זה בתינוקת, וכפי שהסברנו היו שם שני רוב; רוב אנשי העיר הכשרים, ורוב האנשים הכשרים הבאים אל העיר.
 ושואלים: <strong>ולרב חנן בר רבא</strong> ש<strong>אמר</strong> בשם רב ש<strong>הוראת שעה היתה</strong> זו, להצריך שני רוב, ואולם אין נוהגים כן לדורות, אם כן <strong>קשיא</strong> <small>[קשה]</small> באמת הלכה זו, שהרי כאן אמר רב שלענין יוחסין לא מספיק רוב אחד, ומדוע אמר רב חנן שזו רק "הוראת שעה"? ומשיבים: <strong>מאן דמתני הא, לא מתני הא</strong> <small>[מי ששונה</small> את <small>זו</small> שהיתה זו הוראת שעה, <small>אינו שונה</small> את <small>זו],</small> שנאמר בשם רב שהיה זה בשעת קרונות של צפורי, ושם היה באמת רק רוב אחד, והיתה זו הוראת שעה שהתירה את התינוקת, שכן כרגיל צריך פעמיים רוב ביוחסין.
 <big>א</big> כיון שהזכרנו את ענין התינוק שנמצא בעיר דנים בהלכה זו <strong>גופא</strong> <small>[</small>ל<small>גופה]:</small> <strong>מצא בה תינוק מושלך, אם רוב</strong> אנשי העיר <strong>גויים</strong> — הרי הוא <strong>גוי, אם רוב ישראל — ישראל, מחצה על מחצה</strong> — הריהו כ<strong>ישראל.</strong> ו<strong>אמר רב: לא שנו</strong> שהריהו כישראל <strong>אלא</strong> כשיש צורך <strong>להחיותו</strong> ולפרנסו, <strong>אבל ל</strong>ענין <strong>יוחסין — לא. ושמואל אמר:</strong> שהדבר נאמר לענין <strong>לפקח עליו את הגל</strong> בשבת.
 ושואלים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>רב יוסף אמר רב יהודה אמר שמואל: אין הולכין בפיקוח נפש אחר הרוב,</strong> אלא אפילו אם יש מקום כלשהו להניח שהאיש המצוי בסכנה הוא ישראל, עושים כל מה שצריך כדי להצילו אפילו בשבת! <strong>אלא כי איתמר</strong> <small>[כאשר נאמרו</small> דבריו<small>]</small> של <strong>שמואל</strong> בענין פיקוח נפש — <strong>ארישא אתמר</strong> <small>[על תחילתה</small> של המשנה <small>נאמרו].</small> וכך יש להבין, שנינו: <strong>אם רוב גויים</strong> — הרי הילד כ<strong>גוי, אמר שמואל: ולפקח עליו את הגל אינו כן,</strong> שאפילו אם רוב גויים בעיר, מכל מקום במקום ספק נפשות אין הולכים אחר הרוב.
 שנינו שם ש<strong>אם רוב גויים — הריהו גוי,</strong> ושואלים: <strong>למאי הלכתא</strong> <small>[למה,</small> בנוגע לאיזו <small>הלכה]</small> נאמר הדבר? <strong>אמר רב פפא:</strong> לענין שמותר אפילו <strong>להאכילו נבילות,</strong> לפי שמחשיבים אותו כגוי לכל דבר.
 <strong>אם רוב ישראל ישראל למאי הלכתא</strong> <small>[למה,</small> לאיזו <small>הלכה]?</small> <strong>אמר רב פפא: להחזיר לו אבידה,</strong> שאנחנו מניחים שהוא ישראל וצריך לנהוג בו כבישראל, אפילו להחזיר לו אבידה.
 עוד שנינו: אם <strong>מחצה על מחצה</strong> — הריהו כ<strong>ישראל. למאי הלכתא</strong> <small>[למה,</small> לאיזו <small>הלכה]?</small> <strong>אמר ריש לקיש: לנזקין,</strong> שדנים אותו בדיני נזיקין כאילו היה ישראל. ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי נימא דנגחיה תורא דידן לתורא דידיה</strong> <small>[אם נאמר שנגח שור שלנו,</small> של אחד שהוא ודאי ישראל, <small>את השור שלו,</small> של הספק<small>]</small> ובא אותו ספק, ותובע שידונו בו כבדיני ישראל וישלמו לו — <strong>לימא ליה</strong> <small>[שיאמר לו]</small> הנתבע: <strong>אייתי ראיה</strong> <small>[הבא]</small> ש<strong>ישראל את</strong> <small>[אתה]</small> <strong>ושקול</strong> <small>[וקח],</small> והרי אינו יכול להביא ראיה!
 ומשיבים: <strong>לא צריכא</strong> <small>[נצרכה]</small> הלכה זו אלא לאופן <strong>דנגחיה תורא דידיה לתורא דידן</strong> <small>[שנגח שור שלו לשור שלנו],</small> של אדם מישראל, שבמקרה כזה <strong>פלגא</strong> <small>[חצי]</small> הוא ודאי <strong>משלם,</strong> כדין שור תם שנגח, שבדיני ישראל משלם רק חצי נזק. <strong>ואידך פלגא</strong> <small>[ו</small>לגבי <small>החצי האחר]</small> שרוצים לחייבו גם ביתרת הנזק, כדין שור תם של גוי שהזיק לישראל שחייב בנזק שלם — על כך <strong>אמר להו</strong> <small>[אומר להם]</small> לתובעים: <strong>אייתי</strong> <small>[הביאו]</small> לי <strong>ראיה דלאו</strong> <small>[שלא]</small> <strong>ישראל אנא</strong> <small>[אני]</small> <strong>ואתן לכון</strong> <small>[לכם]</small> את יתרת סכום הנזק, ולענין זה יש לו חזקת ישראל, שהם הצריכים להביא ראיה להוציא אותו מחזקה זו.
 
 <big>א משנה</big> <strong>האשה שנתארמלה</strong> <small>[נתאלמנה],</small> <strong>או שנתגרשה</strong> ועכשיו היא תובעת את כתובתה, והכתובה אינה מצויה לפניהם, <strong>היא אומרת: בתולה נשאתני,</strong> ולכן מגיע לי מאתים זוז, <strong>והוא אומר: לא כי, אלא אלמנה נשאתיך,</strong> ומגיע לך רק מנה אחד, מאה זוז. <strong>אם יש עדים שיצאת בהינומא</strong> (כפי שמפרשת הגמרא להלן — אופן יציאתן של כלות בתולות בלכתן לחופה) <strong>וראשה פרוע</strong> (גם זה אופן שבו היו כלות בתולות מופיעות בחתונתן) — הרי זו ראיה לדבריה ו<strong>כתובתה מאתים</strong> כבתולה. <strong>ר' יוחנן בן ברוקה אומר: אף חילוק קליות</strong> (חיטים קלויות) בחתונה הרי זו <strong>ראיה</strong> לכך שנישאה בתולה, שבחתונה של בתולה היו מחלקים לאורחים קליות (חיטים קלויות).
 כיון שהוזכרו כמה מחלוקות של רבן גמליאל ור' יהושע בשאלה עד כמה סומכים אנו על טענתו של צד אחד, מוסיפים: <strong>ומודה ר' יהושע באומר לחבירו: שדה זו</strong> שאני מחזיק בה <strong>של אביך היתה</strong> מתחילה, <strong>ולקחתיה</strong> (קניתי אותה, את השדה) <strong>הימנו</strong> <small>[ממנו]</small> <strong>שהוא נאמן,</strong> ואין אומרים שההודאה שהשדה היתה של האב — מתקבלת, אבל טענתו שקנה את השדה אינה מתקבלת.
## דף טז.
 <strong>שהפה שאסר,</strong> הוא עצמו שהודה שהשדה לא היתה שלו מתחילה — <strong>הוא הפה שהתיר,</strong> שטוען שקנה את השדה, ושלו הוא. <strong>ואם יש עדים שהיא,</strong> השדה, היתה <strong>של אביו, והוא</strong> המחזיק בשדה <strong>אומר: "לקחתיה הימנו" — אינו נאמן</strong> באמירה זו בלבד.
 <big>א גמרא</big> לענין ההלכה הראשונה, שהאשה טוענת שהיתה בתולה כשנישאה והוא אומר שהיתה אלמנה, מעירים: <strong>טעמא</strong> <small>[הטעם,</small> דווקא<small>]</small> <strong>דאיכא</strong> <small>[שיש]</small> <strong>עדים</strong> שיצאה בהינומה, <strong>הא ליכא</strong> <small>[הרי</small> כש<small>אין]</small> <strong>עדים — בעל מהימן</strong> (נאמן), אם כן <strong>לימא תנן סתמא</strong> <small>[</small>האם <small>לומר</small> ש<small>שנינו סתם</small> משנה<small>]</small> ש<strong>לא כ</strong>שיטת <strong>רבן גמליאל? דאי</strong> <small>[שאם]</small> כשיטת <strong>רבן גמליאל, הא</strong> <small>[הרי]</small> הוא <strong>אמר</strong> כי <strong>איהי מהימנא</strong> <small>[היא נאמנת]</small> בטענה כגון זו (וכגון במקרה שהיא אומרת "משארסתני נאנסתי" והוא אומר "לא כי עד שלא ארסתיך נאנסת")!
 ומשיבים: <strong>אפילו תימא</strong> <small>[תאמר]</small> שהוא כשיטת <strong>רבן גמליאל,</strong> ואולם <strong>עד כאן לא קאמר</strong> <small>[אמר]</small> <strong>רבן גמליאל התם</strong> <small>[שם]</small> <strong>אלא ב</strong>מקרה שטענות האיש והאשה הן טענות <strong>ברי</strong> (ודאי) <strong>ושמא</strong> (ספק). שהרי האשה טוענת טענת ברי שנאנסה משנתארסה לו, ובטוחה היא במה שהיא אומרת. והבעל טוען כנגדה טענת שמא, שהרי אינו יודע בודאות מה אירע בה, אלא שמביע חשש שמא נאנסה טרם אירוסיה לו. <strong>אבל הכא</strong> <small>[כאן]</small> שיש כאן טענות <strong>בברי וברי,</strong> שהרי הוא אומר בודאות שנשא אותה כשהיא אלמנה — <strong>לא אמר</strong> רבן גמליאל ואף לדבריו אינה נאמנת.
 מכיון שתירוץ זה פשוט ומשכנע כל כך, שואלים: <strong>ודקארי לה מאי קארי לה</strong> <small>[ו</small>זה <small>שהקשה אותה</small> קושיה מתחילה <small>מה הקשה אותה],</small> ואיך השוה את הדברים? <strong>הא</strong> <small>[הרי]</small> כאן טענת <strong>ברי וברי הוא!</strong> ומשיבים: היתה סברה בדבר, <strong>כיון</strong> ש<strong>רוב</strong> ה<strong>נשים</strong> כשהן <strong>בתולות</strong> הן <strong>נישאות,</strong> היינו יכולים לומר <strong>כי</strong> <small>[כמו]</small> <strong>ברי ושמא דמי</strong> <small>[נחשב]</small> הדבר שהרי הרוב מסייע לטענתה.
 <strong>ו</strong>מעירים: <strong>הכי נמי מסתברא</strong> <small>[כך גם כן מסתבר]</small> לומר שהמשנה גם לשיטת רבן גמליאל, ואף הוא מודה שהבעל הוא שנאמן, למרות שיש בסיס (של רוב) לטענת האשה, והרי זה דומה לטענת ברי ושמא. ומדוע? <strong>מדקתני</strong> <small>[ממה ששנה]</small> בהמשך המשנה: <strong>"ומודה ר' יהושע", אי אמרת בשלמא</strong> <small>[נניח אם אתה אומר]</small> <strong>איירי</strong> <small>[עוסק]</small> <strong>רבן גמליאל במודה,</strong> כלומר, שבדין הראשון, בטענת ברי וברי, מודה רבן גמליאל לר' יהושע שהבעל הוא שנאמן, אף שבברי ושמא חולק הוא עליו <strong>— שפיר</strong> <small>[יפה],</small> ומובן מדוע במקביל לכך מובא המשך מענין אחר שבו מודה ר' יהושע לרבן גמליאל. <strong>אלא אי אמרת</strong> <small>[אם אומר אתה]</small> ש<strong>לא איירי</strong> <small>[עוסק]</small> <strong>רבן גמליאל</strong> ברישא <strong>במודה,</strong> ומשנה זו אינה כדעתו — אם כן <strong>ר' יהושע למאן</strong> <small>[למי</small> הוא<small>]</small> <strong>מודה</strong> בסיפא? הרי אין כאן כל התייחסות לנושא שנחלקו בו!
 ודוחים: <strong>מי סברת</strong> <small>[האם סבור אתה]</small> כי <strong>ר' יהושע אהאי פירקין קאי</strong> <small>[על פרקנו זה</small> הוא <small>עומד,</small> מתייחס<small>]?</small> — אין הדבר כן, אלא על ענין <strong>מגו קאי</strong> <small>[</small>הוא <small>עומד,</small> מתייחס<small>]</small> <strong>ואפירקין קמא קאי</strong> <small>[ועל פרקנו הראשון</small> הוא <small>עומד,</small> מתייחס<small>],</small> שאפשר לומר שהנאמנות של "הפה שאסר הוא הפה שהתיר" היא מעין מיגו, שכיון שהיה יכול לטעון שהשדה היתה שלו מתחילה, ואז לא היה מקום להתדיינות כלל, והוא במקום זה אמר שקנה את השדה — הריהו נאמן, שמוכח שאינו רוצה לשקר.
 ושואלים: <strong>אהייא</strong> <small>[על איזו]</small> מן ההלכות שבפרק הראשון מתייחסים דברי ר' יהושע? <strong>אילימא אהא</strong> <small>[אם תאמר על זאת]</small> שנחלקו באשה ש<strong>היתה מעוברת ואמרו לה: "מה טיבו של עובר זה?"</strong> ואמרה: <strong>"מאיש פלוני וכהן הוא",</strong> ש<strong>רבן גמליאל ור' אליעזר אומרים: נאמנת,</strong> ו<strong>ר' יהושע אומר: לא מפיה אנו חיין,</strong> ואינה נאמנת — אולם <strong>התם</strong> <small>[שם]</small> לדעת ר' יהושע <strong>מאי</strong> <small>[מה],</small> איזה <strong>מגו איכא</strong> <small>[יש]</small> להאמינה? <strong>הרי</strong> רואים כי <strong>כריסה בין שיניה</strong> ובודאי אינה יכולה לטעון שלא נבעלה (אף שהיא טענה טובה יותר), והרי זה כטענת מיגו נגד עדות עדים שאין בטענה זו כלום.
 <strong>אלא אהא</strong> <small>[על זו]</small> ששנינו שם: <strong>ראוה מדברת עם אחד, ואמרו לה: "מה טיבו של איש זה?"</strong>ואמרה להם: <strong>"איש פלוני וכהן הוא"</strong> ש<strong>רבן גמליאל ור' אליעזר אומרים: נאמנת,</strong> ו<strong>ר' יהושע אומר: לא מפיה אנו חיין.</strong> ויש לשאול: <strong>התם מאי</strong> <small>[שם, מה</small> איזה<small>]</small> <strong>מגו איכא</strong> <small>[יש]?</small> <strong>הניחא</strong> <small>[זה נוח]</small> <strong>ל</strong>שיטת <strong>זעירי</strong> ש<strong>אמר: מאי</strong> <small>[מה</small> פירוש<small>]</small> <strong>"מדברת" — נסתרה,</strong> ולכן אפשר לומר כך: <strong>מגו דאי בעיא אמרה</strong> <small>[מתוך שאם היתה רוצה</small> לשקר <small>היתה אומרת]:</small> <strong>"לא נבעלתי</strong> כלל <strong>", וקאמרה</strong> <small>[ו</small>היא <small>אומרת]:</small> <strong>"נבעלתי</strong> לכשר <strong>"</strong>— לכן <strong>מהימנא</strong> <small>[נאמנת]</small> לדעת רבן גמליאל. <strong>אלא לרב אסי,</strong> ש<strong>אמר: מאי</strong> <small>[מה</small> פירוש<small>]</small> <strong>"מדברת" — נבעלת,</strong> אם כן <strong>מאי</strong> <small>[מה]</small> <strong>מגו איכא</strong> <small>[יש</small> פה<small>]?</small> הלא אין לה טענה טובה יותר!
 <strong>ואלא</strong> יש לומר שמתייחסים הדברים <strong>אהא</strong> <small>[על זו]</small> ששנינו בפרק ראשון: <strong>היא אומרת: "</strong>אכן איני בתולה, אלא שלא נבעלתי לאיש וזה שלא נמצאו לי בתולים, משום ש<strong>מוכת עץ אני", והוא אומר: "לא כי, אלא דרוסת איש את</strong> (שנבעלת לאיש) <strong>". רבן גמליאל ור' אליעזר אומרים: נאמנת, ור' יהושע אומר: לא מפיה אנו חיין</strong> — גם כאן יש לשאול: <strong>התם מאי</strong> <small>[שם מה,</small> איזה<small>]</small> <strong>מגו איכא</strong> <small>[יש]?</small>
 <strong>בשלמא</strong> <small>[נניח]</small> <strong>ל</strong>שיטת <strong>ר' אלעזר</strong> ש<strong>אמר</strong> שהם מתדיינים <strong>במנה ולא כלום,</strong> שהיא תובעת מנה בכתובתה והוא איננו רוצה לתת לה ולא כלום, ניתן לומר כך: <strong>מגו דאי בעיא אמרה</strong> <small>[מתוך שאם היתה רוצה</small> לשקר <small>היתה אומרת]:</small> <strong>"מוכת עץ אני תחתיך",</strong> שאירע הדבר לאחר שנתארסה לו, <strong>ואית</strong> <small>[ויש]</small> <strong>לה מאתים,</strong> שהרי בזמן הקידושין היתה בתולה, <strong>וקאמרה</strong> <small>[והיא אומרת]</small> עכשיו שהיתה מוכת עץ <strong>מעיקרא</strong> <small>[מתחילה]</small> לפני שהתארסה, <strong>דלית</strong> <small>[שאין]</small> <strong>לה אלא מנה,</strong> על כן <strong>מהימנא</strong> <small>[נאמנת]</small> במיגו. <strong>אלא ל</strong>שיטת <strong>ר' יוחנן</strong> ש<strong>אמר: במאתים ומנה</strong> הם מתדיינים, שהיא תובעת מאתים ולטענתו לא מגיע לה כי אם מנה. אם כן <strong>מאי מגו איכא</strong> <small>[מה,</small> איזה <small>"מתוך" יש</small> בכך<small>]?</small> הלא היא טוענת גם עכשיו את הטענה הטובה ביותר שיש בידה!
 <strong>אלא אהא</strong> <small>[על זו]</small> אנו מתייחסים, ששנינו: <strong>הנושא את האשה ולא מצא לה בתולים, היא אומרת: "משארסתני נאנסתי, ונסתחפה שדהו",</strong> כלומר, ההפסד הוא שלך, כי ברשותך אירע לי הדבר, והרי זה כאילו שטפון סחף את שדך, <strong>והוא אומר: "לא כי, אלא עד שלא אירסתיך</strong> נאנסת<strong>",</strong>
 <strong>רבן גמליאל ור' אליעזר אומרים: נאמנת, ור' יהושע אומר: לא מפיה אנו חיין. דמגו דאי בעיא אמרה</strong> <small>[שמתוך שאם היתה רוצה</small> לשקר <small>היתה אומרת]</small> <strong>"מוכת עץ אני תחתיך",</strong> שהיא טענה טובה יותר, <strong>דלא קא פסלה נפשה</strong> <small>[שאינה פוסלת</small> את <small>עצמה]</small> <strong>מכהונה</strong> שאם היא מוכת עץ כשירה לכל, אף לכהן. <strong>וקאמרה</strong> <small>[ו</small>היא עכשיו <small>אומרת]:</small> <strong>"נאנסתי</strong> בהיותי ארוסה <strong>", דקא פסלה נפשה</strong> <small>[שפוסלת</small> את <small>עצמה]</small> <strong>מכהונה</strong> כי אשת איש שנבעלה, אפילו באונס, אסורה לכהן, <strong>משום הכי</strong> <small>[כך]</small> <strong>קאמר</strong> <small>[אמר]</small> <strong>רבן גמליאל דמהימנא</strong> <small>[שנאמנת].</small> <strong>וקאמר</strong> <small>[ואומר]</small> <strong>ר' יהושע לרבן גמליאל</strong> במשנתנו: <strong>בהאי מגו דהכא, מודינא לך</strong> <small>[במיגו זה של כאן,</small> באומר לחבירו "שדה זו של אביך", <small>מודה אני לך]</small> שהוא נאמן, ואולם <strong>בההוא מגו דהתם, פליגנא עילווך</strong> <small>[באותו מיגו של שם, חולק אני עליך].</small>
 ושואלים: <strong>מכדי האי</strong> <small>[הרי זה]</small> <strong>מגו והאי</strong> <small>[וזה]</small> <strong>מגו, מאי שנא האי מגו מהאי מגו</strong> <small>[מה שונה מיגו זה ממיגו זה]?</small> ומשיבים: <strong>הכא</strong> <small>[כאן]</small> <strong>אין שור שחוט לפניך,</strong> כלומר, כאן אין לנו עובדות המוכיחות לכאורה טענה הפוכה, כי בפועל השדה נמצא ביד המחזיק אותו. אבל <strong>התם</strong> <small>[שם]</small> באשה שלא מצא לה בתולים — <strong>הרי שור שחוט לפניך,</strong> שהרי היא בעולה, וכיון שהעובדות מוכיחות כנגדה — סבור ר' יהושע שאין תוקף למיגו שלה.
 <big>ב</big> ושוב חוזרים לבעיה שהתחלנו בה ופירשנו שכאן יש בסיס של רוב לטענת האשה. <strong>ו</strong>שואלים: <strong>כיון</strong> ש<strong>רוב</strong> ה<strong>נשים</strong> כשהן <strong>בתולות</strong> הן <strong>נישאות,</strong> אם כן, <strong>כי</strong> <small>[כאשר]</small> <strong>לא אתו</strong> <small>[באים]</small> <strong>עדים מאי הוי</strong> <small>[מה יש</small> בכך<small>],</small> מדוע לא נסמוך על הרוב, ויצטרך הוא להביא ראיה! <strong>אמר רבינא: משום דאיכא למימר</strong> <small>[שיש</small> מקום <small>לומר]</small> אמנם <strong>רוב נשים בתולות נישאות, ומיעוט</strong> נשים נישאות כשהן <strong>אלמנות</strong> או גרושות, <strong>ו</strong>אולם יש גם חזקה אחרת: <strong>כל הנשאת בתולה יש לה קול,</strong> שהדבר מפורסם ברבים, שכן יש בחופת בתולה סימנים מיוחדים, שהיא יוצאת לחופה בהינומא וראשה פרוע,
## דף טז:
 <strong>וזו, הואיל ואין לה קול,</strong> שאין עדים המעידים שנישאה בתולה — <strong>איתרע לה רובא</strong> <small>[נשבר לה,</small> נהרס, כוחו של <small>הרוב].</small>
 ותוהים: <strong>אי</strong> <small>[אם]</small> אומר אתה ככלל ש<strong>כל הנשאת</strong> כשהיא <strong>בתולה יש לה קול — כי אתו</strong> <small>[כאשר באים]</small> <strong>עדים</strong> המעידים על כך שנישאה בתולה, ומאידך לא יצא קול המאשר עובדה זו, <strong>מאי הוי</strong> <small>[מה יש]?</small> <strong>הנך סהדי שקרי נינהו</strong> <small>[אלה, עדי שקר הם],</small> שהרי הם עומדים כנגד חזקה! <strong>אלא אמר רבינא,</strong> כך יש לומר: לא כל, אלא <strong>רוב הנשאת בתולה יש לה קול, וזו הואיל ואין לה קול איתרע לה רובא</strong> <small>[נשבר לה הרוב]</small> ועדים המעידים שיצאה בהינומה, שהוא סימן המעיד על כך שהיא בתולה, עדיפים מרוב זה.
 <big>א</big> שנינו במשנה ש<strong>אם יש עדים שיצתה</strong> לחופה <strong>בהינומא</strong> וראשה פרוע — כתובתה מאתים. ושואלים: <strong>וליחוש דלמא מפקא</strong> <small>[ונחשוש שמא מוציאה,</small> מביאה<small>]</small> היא <strong>עדים</strong> שראוה הולכת לחופה בהינומה וראשה פרוע, <strong>בהאי בי דינא</strong> <small>[בבית דין זה],</small> <strong>וגביא</strong> <small>[וגובה]</small> על פי העדים את סכום כתובתה, <strong>והדר מפקא לה לכתובה בהאי בי דינא</strong> <small>[וחוזרת</small> ושוב <small>מוציאה את הכתובה</small> עצמה <small>בבית דין זה,</small> אחר<small>]</small>, <strong>וגביא</strong> <small>[וגובה]</small> <strong>בה</strong> על ידה פעם שניה? שהרי כאן מדובר כשלא היתה כתובה בידה כשבאה לגבות ולכן הביאה עדים, ויש לחשוש שמא החביאה את הכתובה, ותגבה פעמיים! <strong>אמר ר' אבהו: זאת אומרת</strong> ש<strong>כותבין שובר.</strong> שכאשר האשה מקבלת את סכום הכתובה היא כותבת לו שובר (קבלה), שקיבלה את הסכום הזה. ואם תבוא לתובעו שנית — יוציא הבעל את השובר. <strong>רב פפא אמר:</strong> אין כותבים שובר, ואולם כאן <strong>במקום שאין כותבין כתובה</strong> אלא סומכים על תנאי בית דין הקובע לבתולה מאתים ולאלמנה מנה <strong>עסקינן</strong> <small>[עוסקים אנו],</small> ומשום כך אין לחשוש שתוציא את כתובתה.
 <strong>ואיכא דמתני לה אברייתא</strong> <small>[ויש ששונים אותה,</small> את המחלוקת שבין ר' אבהו לרב פפא, <small>על ברייתא].</small> ששנינו: <strong>איבדה</strong> אשה את <strong>כתובתה,</strong> או <strong>הטמינה</strong> (החביאה) את <strong>כתובתה</strong> ואומרת שאינה זוכרת היכן היא, או ש<strong>נשרפה כתובתה</strong> ואין הוכחה ביחס לגובה סכום הכתובה המגיע לה, אם <strong>רקדו לפניה</strong> בשעת החתונה, או <strong>שחקו לפניה,</strong> או <strong>העבירו לפניה כוס של בשורה, או מפה של בתולים,</strong> שכל אלה היו מנהגים שהיו נהוגים רק בחתונה של בתולה, <strong>אם יש לה עדים באחד מכל</strong> המעשים ה<strong>אלו</strong> שנעשו בנישואיה — <strong>כתובתה מאתים.</strong>
 ושאלו: <strong>וליחוש דלמא מפקא</strong> <small>[ונחשוש שמא מוציאה,</small> מביאה<small>]</small> היא <strong>עדים</strong> המעידים על סימנים אלה <strong>בהאי בי דינא</strong> <small>[בבית דין זה]</small> <strong>וגביא</strong> <small>[וגובה]</small> כתובה מאתים, <strong>והדר מפקא לכתובתה בהאי בי דינא</strong> <small>[ותחזור</small> ו<small>תוציא את כתובתה,</small> שהחביאה אותה, <small>בבית דין זה,</small> אחר<small>]</small> <strong>וגביא</strong> <small>[ותגבה]</small> <strong>בה</strong> פעם שניה! על כך <strong>אמר ר' אבהו: זאת אומרת כותבין שובר. רב פפא אמר:</strong> אין כותבים שובר, ואולם כאן <strong>במקום שאין כותבין כתובה עסקינן</strong> <small>[עוסקים אנו].</small>
 ושואלים על דברי רב פפא: <strong>והא</strong> <small>[והרי]</small> <strong>"איבדה כתובתה" קתני</strong> <small>[שנה]</small> בברייתא, משמע שמדובר כאן במקום שכותבים כתובה! ומשיבים: צריך לומר ש<strong>כתב לה איהו</strong> <small>[הוא]</small> כתובה שלא כמנהג הרגיל באותו מקום. ומקשים: כיון שמדובר כאן שכתב לה כתובה, <strong>סוף סוף</strong> יש לחשוש שמא <strong>מפקא לה</strong> <small>[מוציאה אותה]</small> <strong>וגביא</strong> <small>[וגובה]</small> <strong>בה!</strong> ומסבירים: <strong>מאי</strong> <small>[מה</small> פירוש<small>]</small> <strong>"איבדה"</strong> ששנינו — <strong>איבדה באור</strong> (באש), כלומר, אבידה של כליון, וכגון שהיו עדים שראו שנשרפה הכתובה, כך שאין לחשוש יותר.
 ומקשים: <strong>אי הכי</strong> <small>[אם כך]</small> <strong>היינו</strong> <small>[זהו]</small> ששנינו בהמשך: <strong>"נשרפה",</strong> ויש כאן איפוא כפל דברים? <strong>ועוד:</strong> מה ששנינו בין השאר גם <strong>הטמינה, מאי איכא למימר</strong> <small>[מה יש לומר]?</small> הרי כאן בודאי יש מקום לחשוש! <strong>ותו</strong> <small>[ועוד]:</small> המקרה ששנינו ש<strong>איבדה</strong> כתובתה <strong>למה לי</strong> לשנותו? שלפי פירוש זה אין בכך כל חידוש בהלכה! <strong>אלא,</strong> כך צריך לומר שהמקרים המפורטים בברייתא זו מבארים זה את זה, ובצורה זו: <strong>כל</strong> טענה של אשה ש<strong>איבדה</strong> כתובתה — <strong>כי</strong> <small>[כמו]</small> ש<strong>הטמינה בפנינו דמי</strong> <small>[נחשבת],</small> <strong>ולא יהבינן</strong> <small>[ואין אנו נותנים]</small> <strong>לה</strong> את דמי הכתובה, אפילו תביא עדים שרקדו לפניה, שחוששים אנו שמא תוציא לאחר מכן את כתובתה בבית דין אחר, <strong>עד דאמרי</strong> <small>[שאומרים]</small> <strong>עדים</strong> ש<strong>נשרפה כתובתה.</strong>
 ומעירים: <strong>מאן דמתני לה</strong> <small>[מי ששונה אותה],</small> את מחלוקת אמוראים זו על ה<strong>ברייתא — כל שכן</strong> ששונה אותה <strong>אמתניתין</strong> <small>[על משנתנו],</small> כי דברי רב פפא מבארים יפה את המשנה. <strong>ומאן דמתני לה אמתניתין</strong> <small>[ומי ששונה אותה על משנתנו] —</small> <strong>אבל</strong> על ה<strong>ברייתא לא</strong> שנה את דברי רב פפא, <strong>כי קושיא</strong> <small>[כמו הקושיה]</small> שהזכרנו למעלה, שיש קושיה מלשון הברייתא על דברי רב פפא האומר שמדובר פה במקום שלא נוהגים לכתוב כתובה, ואי אפשר לתרץ קושיה זו אלא בדוחק.
 <big>ב</big> שנינו במשנה: <strong>אם יש עדים</strong> שיצאה בהינומא — גובה כתובה מאתים. ושואלים: <strong>וליחוש דלמא מפקא</strong> <small>[ונחשוש שמא מוציאה,</small> מביאה<small>]</small> היא את <strong>עדי הינומא</strong> שיעידו לטובתה <strong>בהאי בי דינא</strong> <small>[בבית דין זה]</small> <strong>וגביא</strong> <small>[וגובה]</small> כתובה מאתים, <strong>והדר מפקא</strong> <small>[וחוזרת ומוציאה]</small> בשנית את <strong>עדי הינומא בבי דינא אחרינא</strong> <small>[בבית דין אחר]</small> <strong>וגביא</strong> <small>[וגובה]</small> שוב. שהרי היא גובה על פי העדים, ויכולה להביא עדים כאלה כמה פעמים! ומשיבים: <strong>במקום</strong> ש<strong>לא אפשר</strong> באופן אחר <strong>ודאי כתבינן</strong> <small>[כותבים אנו]</small> <strong>שובר,</strong> אפילו לדעת מי שסובר שבדרך כלל אין כותבים שובר.
 <big>ג</big> באותה ברייתא שנינו: <strong>העבירו לפניה כוס של בשורה.</strong> ושואלים: <strong>מאי</strong> <small>[מה</small> היא<small>]</small> <strong>"כוס של בשורה"</strong> זו? <strong>אמר רב אדא בר אהבה: כוס יין של תרומה מעבירין לפניה,</strong> לפני הכלה הבתולה. <strong>כלומר: ראויה היתה זו לאכול בתרומה</strong> אם נישאת לכהן. <strong>מתקיף לה</strong> <small>[מקשה על כך]</small> על טעם זה <strong>רב פפא: אטו</strong> <small>[וכי]</small> <strong>אלמנה מי לא אכלה</strong> <small>[אינה אוכלת]</small> <strong>בתרומה</strong> כשנישאת פעם שניה לכהן הדיוט, ואם כן מה ראיה היא מענין התרומה שבתולה היא? <strong>אלא אמר רב פפא:</strong> מעבירים כוס זו, לא כדי לרמוז שהיא ראויה לתרומה, אלא לומר: כלה <strong>זו</strong> בבחינת <strong>ראשית,</strong> שעדיין לא נבעלה, <strong>כ</strong>פי ש<strong>תרומה</strong> היא <strong>ראשית</strong> ההפרשה מן התבואה.
 <strong>תניא</strong> <small>[שנויה</small> ברייתא<small>],</small> <strong>ר' יהודה אומר:</strong> המנהג הוא ש<strong>חבית של יין מעבירין לפניה. אמר רב אדא בר אהבה:</strong> אם היתה בנישואיה <strong>בתולה</strong> — <strong>מעבירין לפניה</strong> חבית <strong>סתומה</strong> של יין, ואם היתה <strong>בעולה</strong> — <strong>מעבירין לפניה</strong> חבית <strong>פתוחה.</strong> ושואלים: <strong>אמאי</strong> <small>[מדוע]</small> נעשה כן? <strong>ניעבר קמי</strong> <small>[נעביר</small> את החבית הסתומה רק <small>לפני]</small> <strong>בתולה וקמי</strong> <small>[ולפני]</small> <strong>בעולה לא ניעבר</strong> <small>[נעביר]</small> חבית <strong>כלל!</strong> ומדוע מפרסמים ברבים שהיא בעולה? ומסבירים: יש צורך בדבר, כי <strong>זימנין דתפסה</strong> <small>[פעמים שתופסת]</small> הבעולה <strong>מאתים</strong> לכתובתה, <strong>ואמרה</strong> <small>[ואומרת]:</small> <strong>אנא</strong> <small>[אני]</small> <strong>בתולה הואי</strong> <small>[הייתי],</small> <strong>והאי</strong> <small>[וזה]</small> ש<strong>לא עברו קמאי</strong> <small>[העבירו לפני]</small> את החבית הזו — <strong>אתנוסי הוא דאתניסו</strong> <small>[</small>משום <small>שנאנסו]</small> מאיזושהי סיבה ולא יכלו לעשות זאת. ולכן מעבירים לפניה חבית פתוחה, כדי שיזכרו אנשים שלא היתה בתולה.
 <big>ד</big> <strong>תנו רבנן</strong> <small>[שנו חכמים]:</small> <strong>כיצד מרקדין לפני הכלה,</strong> מה אומרים לפניה בזמן הריקוד? <strong>בית שמאי אומרים:</strong>
## דף יז.
 <strong>כלה כמות שהיא.</strong> כלומר, משבחים את הכלה לפי מעלותיה. <strong>ובית הלל אומרים:</strong> לכבודה של כל כלה שרים: <strong>"כלה נאה וחסודה". אמרו להן בית שמאי לבית הלל: הרי שהיתה</strong> הכלה <strong>חיגרת או סומא</strong> (עוורת), <strong>אומרים לה: "כלה נאה וחסודה"? ו</strong>הרי <strong>התורה אמרה: "מדבר שקר תרחק"</strong> (שמות כג, ז)! <strong>אמרו להם בית הלל לבית שמאי: לדבריכם, מי שלקח</strong> (קנה) <strong>מקח רע מן השוק,</strong> האם אדם אחר הרואה אותו לאחר שקנה <strong>ישבחנו בעיניו או יגננו בעיניו? הוי אומר — ישבחנו בעיניו</strong> ולא יגרום לו עוגמת נפש. <strong>מכאן אמרו חכמים: לעולם תהא דעתו של אדם מעורבת עם הבריות,</strong> וינהג עמם בנימוס. ואף כאן, כיון שבחר בכלה זו, משבחים אותה שהיא נאה וחסודה.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: הכי משרו קמי כלתא במערבא</strong> <small>[כך שרים לפני הכלות בארץ ישראל]:</small> <strong>"לא כחל</strong> (צבע לעינים) <strong>ולא שרק</strong> (צבע לפנים) <strong>ולא פירכוס</strong> (קליעת שיער) <strong>ו</strong>בכל זאת <strong>יעלת חן".</strong> ומספרים: <strong>כי</strong> <small>[כאשר]</small> <strong>סמכו רבנן</strong> <small>[חכמים]</small> <strong>לר' זירא</strong> ומינוהו בתואר "רבי", <strong>שרו ליה הכי</strong> <small>[לו כך],</small> כפי ששרים לכלה: <strong>"לא כחל ולא שרק ולא פירכוס ויעלת חן".</strong>
 אגב כך מספרים: <strong>כי</strong> <small>[כאשר]</small> <strong>סמכו רבנן</strong> <small>[חכמים]</small> את <strong>ר' אמי ולר' אסי שרו להו הכי</strong> <small>[להם כך]:</small> <strong>"כל מן דין וכל מן דין סמוכו לנא</strong> <small>[הכל</small> כמו <small>מזה והכל</small> כמו <small>מזה סמכו לנו],</small> <strong>לא</strong> <small>[אל]</small> <strong>תסמכו לנא</strong> <small>[לנו]</small> <strong>לא מן סרמיסין ולא מן סרמיטין</strong> (אנשים חסרי ערך וריקנים)<strong>". ואמרי לה</strong> <small>[ויש אומרים</small> שאמרו<small>]:</small> <strong>"לא מן חמיסין ולא מן טורמיסין".</strong>
 ועוד בענין שירות של שבח, מסופר: <strong>ר' אבהו כי הוה אתי ממתיבתא לבי</strong> <small>[כאשר היה בא מהישיבה לבית]</small> ה<strong>קיסר, נפקן אמהתא דבי</strong> <small>[</small>היו <small>יוצאות השפחות של בית]</small> ה<strong>קיסר לאפיה</strong> <small>[לפניו]</small> <strong>ומשרין ליה הכי</strong> <small>[ו</small>היו <small>שרות לו כך]:</small> <strong>"רבא דעמיה ומדברנא דאומתיה, בוצינא דנהורא, בריך מתייך לשלם</strong> <small>[גדול עמו ומנהיג אומתו, נר המאיר, ברוך בואך לשלום]</small><strong>".</strong>
 ושוב לענין המצוה לשמח חתן וכלה: <strong>אמרו עליו על ר' יהודה בר אילעאי שהיה נוטל בד</strong> (ענף) <strong>של הדס, ומרקד לפני הכלה, ואומר: "כלה נאה וחסודה".</strong> מספרים: <strong>רב שמואל בר רב יצחק</strong> היה <strong>מרקד אתלת</strong> <small>[על שלושה</small> ענפים כאלה<small>].</small> <strong>אמר ר' זירא: קא מכסיף לן סבא</strong> <small>[</small>הרי <small>מבייש אותנו הזקן],</small> שעל ידי ריקודים אלה הוא מזלזל בכבוד תורתו וגורם בושה לתלמידי חכמים. ומסופר: <strong>כי נח נפשיה</strong> <small>[כאשר נחה נפשו,</small> נפטר<small>]</small> רב שמואל בר רב יצחק, <strong>איפסיק עמודא דנורא בין דידיה לכולי עלמא</strong> <small>[הפסיק,</small> חצץ, <small>עמוד של אש בינו</small> ובין <small>כל העולם],</small> <strong>וגמירי דלא אפסיק עמודא דנורא</strong> <small>[ו</small>אנו <small>למודים</small> במסורת <small>שאין מפסיק עמוד אש</small> כזה<small>]</small> <strong>אלא אי לחד בדרא, אי לתרי בדרא</strong> <small>[או לאחד בדור, או לשניים בדור].</small>
 <strong>אמר ר' זירא: אהנייה ליה שוטיתיה לסבא</strong> <small>[הועיל לו הבד שלו לזקן],</small> שבזכות מצוה זו שדקדק בה, זכה לשכר מרובה זה. <strong>ואמרי לה</strong> <small>[ויש אומרים]</small> שאמר בלשון אחרת קצת: שהועילה לו <strong>שטותיה לסבא</strong> <small>[שטותו לזקן],</small> שהתנהג כשוטה כשרקד לפני הכלה. <strong>ואמרי לה</strong> <small>[ויש אומרים]</small> שאמר: הועילה לו <strong>שיטתיה לסבא</strong> <small>[שיטתו,</small> מנהגו, <small>לזקן].</small>
 ועוד מסופר: <strong>רב אחא</strong> היה <strong>מרכיב לה</strong> <small>[אותה],</small> את הכלה <strong>אכתפיה</strong> <small>[על כתיפו]</small> <strong>ו</strong>היה <strong>מרקד</strong> עימה. <strong>אמרי ליה רבנן</strong> <small>[אמרו לו חכמים]:</small> <strong>אנן</strong> <small>[אנחנו]</small> <strong>מהו למיעבד הכי</strong> <small>[שנעשה כך,</small> כמוך<small>]?</small> <strong>אמר להו</strong> <small>[להם]:</small> <strong>אי דמיין עלייכו ככשורא</strong> <small>[אם דומות</small> הן הכלות <small>עליכם כקורה</small> בלבד<small>]</small> שאין אתם מהרהרים אודותיה — <strong>לחיי</strong> <small>[בסדר],</small> <strong>ואי</strong> <small>[ואם]</small> <strong>לא — לא</strong> תעשו כן.
 ועוד בענין זה, <strong>אמר ר' שמואל בר נחמני אמר ר' יונתן: מותר להסתכל בפני כלה כל שבעה</strong> ימי המשתה של החתונה, <strong>כדי לחבבה על בעלה,</strong> שיראה שהכל מסתכלים ביופיה. ומעירים: <strong>ולית הלכתא כוותיה</strong> <small>[ואין הלכה כמותו],</small> כלומר, שאסור להסתכל באשת איש אפילו היא כלה.
 <big>א</big> ועוד בכבוד הכלה, <strong>תנו רבנן</strong> <small>[שנו חכמים]:</small> <strong>מעבירין את המת מלפני כלה,</strong> שאם יש הלוויית המת ויש שיירה המלווה את הכלה — שיירת הלוויית המת ממתינה עד שתעבור שיירת הכלה. <strong>וזה וזה</strong> ממתינות <strong>מלפני מלך ישראל. אמרו עליו על אגריפס המלך שעבר מלפני כלה,</strong> למרות שלא היה חייב לעשות כן, <strong>ושבחוהו חכמים</strong> על כך.
 ושואלים: <strong>שבחוהו</strong> — <strong>מכלל</strong> הדברים אתה למד <strong>דשפיר עבד</strong> <small>[שיפה עשה]?!</small> <strong>והא</strong> <small>[והרי]</small> <strong>אמר רב אשי: אפילו למאן דאמר</strong> <small>[ל</small>דעת <small>מי שאומר]</small> <strong>נשיא שמחל על כבודו — כבודו מחול,</strong> ורשאי לעשות כן, אבל <strong>מלך שמחל על כבודו — אין כבודו מחול,</strong> שאין הדבר תלוי בו. ש<strong>אמר מר</strong> <small>[החכם]:</small> מה שאמר הכתוב <strong>"שום תשים עליך מלך"</strong> (דברים יז, טו), כוונתו — <strong>שתהא אימתו עליך.</strong> שמצוה מן התורה היא שיהא מורא של מלכות על הבריות, ואף המלך אינו רשאי למחול על כבודו! ומשיבים: <strong>פרשת דרכים הואי</strong> <small>[היתה],</small> והוא פנה לדרך אחרת, ולא היה ניכר שהוא מוחל על כבודו, ואין בכך מיעוט מורא של מלכות ומשום כך שיבחוהו.
 <strong>תנו רבנן</strong> <small>[שנו חכמים]:</small> <strong>מבטלין</strong> אפילו <strong>תלמוד תורה ל</strong>צורך <strong>הוצאת המת</strong> לקבורה <strong>ולהכנסת כלה. אמרו עליו על ר' יהודה בר' אלעאי שהיה מבטל תלמוד תורה להוצאת המת ולהכנסת כלה. במה דברים אמורים</strong> שעושים כן — <strong>כשאין עמו</strong> עם המת או עם הכלה אנשים <strong>כל צרכו. אבל</strong> אם <strong>יש עמו כל צרכו,</strong> שיש לו מלווים כדי כבודו — <strong>אין מבטלין.</strong>
 ושואלים: <strong>וכמה</strong> הוא <strong>כל צרכו</strong> של מת? <strong>אמר רב שמואל בר איני משמיה</strong> <small>[משמו]</small> של <strong>רב: תריסר אלפי גברי ושיתא אלפי שיפורי</strong> <small>[שנים עשר אלף אנשים ו</small>עוד <small>ששת אלפים</small> אנשים התוקעים ב<small>שופרות]</small> כדי להודיע שיבואו ללוותו. <strong>ואמרי לה</strong> <small>[ויש אומרים]:</small> <strong>תליסר אלפי גברי ומינייהו שיתא אלפי שיפורי</strong> <small>[שלושה עשר אלף איש ומהם ששת אלפים שופרות].</small> <strong>עולא אמר:</strong> מהו כדי כבודו — <strong>כגון דחייצי גברי</strong> <small>[שחוצצים אנשים</small> של שיירת ההלוויה<small>]</small> <strong>מאבולא</strong> (שער העיר) <strong>ועד סיכרא</strong> (מקום הקבר), מספר אנשים כזה צריכים ללוותו. <strong>רב ששת ואיתימא</strong> <small>[ויש אומרים]</small> ש<strong>ר' יוחנן אמר</strong> זאת: <strong>נטילתה</strong> של תורה, במותו של תלמיד חכם — <strong>כנתינתה, מה נתינתה</strong> היתה <strong>בששים רבוא,</strong> מספר בני ישראל במתן תורה — <strong>אף נטילתה</strong> כשמלווים אותו, <strong>בששים רבוא.</strong> ומעירים: <strong>והני מילי למאן דקרי ותני</strong> <small>[ודברים אלה</small> אמורים דווקא ביחס <small>למי שקרא</small> מקרא <small>ושנה</small> משנה<small>]</small> שהוא בן תורה, שצריך לכבדו כך,
## דף יז:
 <strong>אבל למאן דמתני, לית ליה שיעורא</strong> <small>[למי שמשנה,</small> מלמד אחרים, <small>אין לו שיעור].</small> ומרבים במלווים ככל האפשר.
 <big>א</big> שנינו במשנה: <strong>ואם יש עדים שיצתה בהינומא</strong> וראשה פרוע — כתובתה מאתים. ושואלים: <strong>מאי</strong> <small>[מה</small> היא<small>]</small> <strong>הינומא</strong> זאת? <strong>סורחב בר פפא משמיה</strong> <small>[משמו]</small> של <strong>זעירי אמר: תנורא דאסא</strong> <small>[חופה עגולה של הדסים]</small> ששמים לכלה על ראשה. <strong>ר' יוחנן אמר: קריתא דמנמנה בה כלתא</strong> <small>[צעיף</small> שמכסים בו את פני הכלה <small>שבו הכלה</small> יכולה <small>לנמנם],</small> משום שאין רואים את פניה, ו"הינומה" הוא מלשון תנומה.
 <big>ב</big> שנינו במשנה ש<strong>ר' יוחנן בן ברוקא אומר</strong> שאף חילוק קליות בחתונה הוא ראיה לכך שנישאה בתולה. מעירים: <strong>תנא</strong> <small>[שנה]</small> התנא במשנה <strong>ביהודה</strong> מה היא ה<strong>ראיה,</strong> כלומר, תיארו את המנהגים שהיו נוהגים בנישואי בתולה ביהודה, <strong>בבבל מאי</strong> <small>[מה]</small> המנהג? <strong>אמר רב: דרדוגי דמשחא ארישא דרבנן</strong> <small>[משיחת שמן</small> ריחני <small>על ראשם של חכמים].</small> <strong>אמר ליה</strong> <small>[לו]</small> <strong>רב פפא לאביי: משחא דחפיפותא קאמר מר</strong> <small>[שמן של חפיפת</small> ראש <small>אמר אדוני]?</small> שלא ידע בדיוק מהו מנהג זה, <strong>אמר ליה</strong> <small>[לו]:</small> <strong>יתמא</strong> <small>[יתום],</small> כלומר, הרי אתה כיתום ומנותק ממנהג הנהוג במקומך, שאינך בקי במנהגים אלה, וכי <strong>לא עבדא</strong> <small>[עשתה]</small> <strong>לך אמך דרדוגי משחא ארישא דרבנן</strong> <small>[משיחת שמן על ראש חכמים]</small> <strong>בשעת מעשה</strong> של חתונה? <strong>כי הא</strong> <small>[כמו</small> מעשה <small>זה]</small> <strong>דההוא מרבנן דאיעסק ליה לבריה</strong> <small>[שאחד החכמים שעסק לו</small> בנישואי <small>בנו]</small> <strong>בי</strong> <small>[בבית]</small> <strong>רבה בר עולא, ואמרי לה</strong> <small>[ויש אומרים]</small> שהיה זה להיפך, <strong>רבה בר עולא איעסק ליה לבריה</strong> <small>[היה עוסק</small> בחתונת <small>בנו]</small> <strong>בי ההוא מרבנן</strong> <small>[בבית אחד החכמים],</small> <strong>ודרדיג משחא ארישא דרבנן</strong> <small>[ומשח שמן על ראשי חכמים]</small> <strong>בשעת מעשה.</strong>
 ושואלים: <strong>ארמלתא מאי</strong> <small>[אלמנה מה]</small> סימנה? <strong>תאני</strong> <small>[שנה]</small> <strong>רב יוסף: ארמלתא לית לה כיסני</strong> <small>[</small>בחתונת <small>אלמנה אין</small> מחלקים <small>קליות]</small> וזה סימנה.
 <big>ג</big> שנינו במשנה: <strong>ומודה ר' יהושע באומר לחבירו:</strong> "שדה זו של אביך היתה ולקחתיה ממנו", שהוא נאמן. ושואלים: <strong>וליתני</strong> <small>[ושישנה]</small> <strong>מודה ר' יהושע באומר לחבירו</strong> עצמו: <strong>שדה זו שלך היתה ולקחתיה ממך?</strong>
 ומסבירים: אמנם מודה ר' יהושע אף בזה, אלא <strong>משום דקא בעי למיתני סיפא</strong> <small>[שרצה לשנות</small> ב<small>סוף]:</small> <strong>אם יש עדים שהיא שלו,</strong> של האב, <strong>והוא אומר: "לקחתיה ממנו" — אינו נאמן,</strong> ודבר זה יכול להיאמר רק לגבי שדה שהיתה שייכת לאב, ולא לשדה ששייכת לבעל הדבר עצמו. כי באם נניח שמדובר בשדה שלקח מחבירו, <strong>היכי דמי</strong> <small>[כיצד בדיוק היה הדבר]?</small>
 <strong>אי</strong> <small>[אם]</small> מדובר באופן שהמחזיק <strong>אכלה,</strong> את פירות השדה, שלוש <strong>שני</strong> <small>[שנים]</small> כדי שתיחשב <strong>חזקה — אמאי לא מהימן</strong> <small>[מדוע אינו נאמן]</small> בטענתו זו שקנה אותה, הרי בכל מקרה לאחר שלוש שנים של חזקה די לקונה בטענה בלבד, ואינו צריך להביא שטר לראיה. <strong>ואי</strong> <small>[ואם]</small> מדובר ש<strong>לא אכלה שני</strong> <small>[שנות]</small> <strong>חזקה — פשיטא דלא מהימן</strong> <small>[פשוט שאיננו נאמן].</small> וכיון שלא יכול להוסיף הלכה זו של עדים לגבי שדה של התובע עצמו — לא שנה כלל ענין זה.
 ושואלים: <strong>אי הכי</strong> <small>[אם כך],</small> ל<strong>גבי אביו נמי</strong> <small>[גם כן]</small> אפשר להקשות אותה קושיה עצמה: <strong>אי</strong> <small>[אם]</small> מדובר באופן ש<strong>אכלה</strong> הקונה <strong>שני</strong> <small>[שנות]</small> <strong>חזקה</strong> — <strong>אמאי לא מהימן</strong> <small>[מדוע אינו נאמן]?</small> <strong>ואי</strong> <small>[ואם]</small> מדובר באופן ש<strong>לא אכלה שני</strong> <small>[שנות]</small> <strong>חזקה — פשיטא דלא מהימן</strong> <small>[פשוט שאינו נאמן],</small> ואם כן מדוע שנה מקרה זה?
 ומשיבים: <strong>בשלמא</strong> <small>[נניח]</small> ל<strong>גבי אביו משכחת לה</strong> <small>[מוצא אתה אותה]</small> אפשרות של ספק ביחס לחזקה, והמשנה באה ללמדנו כיצד הדין, <strong>כגון שאכלה</strong> המחזיק מפירות השדה <strong>שתים,</strong> שנתיים <strong>בחיי האב, ו</strong>שנה <strong>אחת בחיי בנו, וכ</strong>שיטת <strong>רב הונא.</strong> ש<strong>אמר רב הונא: אין מחזיקין בנכסי קטן אפילו הגדיל.</strong> שאין חזקה מועילה בנכסי קטן, גם אם גדל במשך הזמן ולא מיחה שמחזיקים בשדהו שלא כדין. משום שאין הקטן יודע מה היה רכושו של אביו, ומשום כך אינו יודע למחות כאשר מחזיקים בנכסיו ואין שנה זו מצטרפת לשנות חזקה.
 ושואלים: אם כך, שנוסחה של משנתנו אפשר לפרשו רק לשיטת רב הונא, <strong>ו</strong>כי <strong>רב הונא מתניתין אתא לאשמועינן</strong> <small>[משנתנו בא להשמיע לנו]?</small> הרי כפי שהסברנו זהו דיוקה של משנתנו! ומשיבים: <strong>איבעית אימא</strong> <small>[אם תרצה אמור]:</small> <strong>רב הונא דיוקא דמתניתין קאמר</strong> <small>[</small>את <small>דיוקה של המשנה אמר]</small> שאם כי ההלכה נובעת מן המשנה, אבל אינה מפורשת בה, והוא לימדנו לדייק מן המשנה כפי שדייקנו. <strong>ואיבעית אימא</strong> <small>[ואם תרצה אמור]:</small> <strong>אפילו הגדיל קא משמע לן</strong> <small>[השמיע לנו],</small> שמן המשנה אפשר ללמוד שאין חזקה מועילה בנכסי יתום קטן, ורב הונא הוסיף חידוש, שאפילו כאשר גדל היתום, אין חזקה זו מועילה.
 וחוזרים ושואלים: אם זה הוא החידוש במשנה, ומשום כך שנה במשנה את המקרה שמודה המחזיק שלקח מן האב, <strong>וליתנייה בדידיה</strong> <small>[ושישנה</small> את המשנה <small>בו עצמו]</small> בטוען שקנה את השדה ממנו, <strong>ולוקמה</strong> <small>[ונעמיד אותה]</small> במקרה כזה, <strong>כגון שאכלה שתים בפניו</strong> בפני בעל השדה הראשון <strong>ואחת שלא בפניו. ו</strong>כיצד — <strong>כגון שברח</strong> אותו אדם ממקומו בשנה השלישית, ואין שנה זו מצטרפת לשנות החזקה.
 ומשיבים: במקרה שברח יש לברר, <strong>ברח מחמת מאי</strong> <small>[מה]</small> מאיזו סיבה? <strong>אי</strong> <small>[אם]</small> <strong>ברח מחמת</strong> האשמה שיש בה דיני <strong>נפשות — פשיטא דלא מהימן</strong> <small>[פשוט שאינו נאמן]</small> המחזיק בטענתו, כיון <strong>דלא מצי מחי</strong> <small>[שאין</small> בעל השדה <small>יכול למחות],</small> שהרי הוא מעלים את עצמו מפני סכנת נפשות ואינו יכול לבוא ולמחות. <strong>ואי</strong> <small>[ואם]</small> <strong>ברח מחמת</strong> האשה שאין בה אלא חיוב <strong>ממון,</strong> שהוא חייב כסף ואינו רוצה לשוב למקומו, <strong>איבעי ליה למחויי</strong> <small>[היה צריך לו למחות]</small> במקום שהוא מצוי בו. <strong>דקיימא לן</strong> <small>[ש</small>הרי <small>מוחזק בידינו]:</small> <strong>מחאה שלא בפניו</strong> של המחזיק — <strong>הויא</strong> <small>[הרי היא]</small> <strong>מחאה,</strong> ויכול להודיע בבית דין שבמקום אחר שהוא מוחה על החזקת השדה ביד אחר.
 <strong>דתנן</strong> <small>[ששנינו</small> במשנה<small>]:</small> <strong>שלש ארצות</strong> נבדלות הן <strong>ל</strong>ענין <strong>חזקה</strong> בארץ ישראל, והן: <strong>יהודה ועבר הירדן, והגליל. היה</strong> האיש בעל השדה <strong>ביהודה והחזיק</strong> אדם בשדהו <strong>בגליל,</strong> או שהיה <strong>בגליל והחזיק ביהודה — אינה חזקה, עד שיהא עמו ב</strong>אותה <strong>מדינה.</strong>
 <strong>והוינן בה</strong> <small>[והיינו עוסקים</small> ומתקשים <small>בה</small> במשנה זו<small>]</small> <strong>מאי קסבר</strong> <small>[מה סבור]</small> תנא זה? <strong>אי קסבר</strong> <small>[אם סבור</small> הוא<small>]</small> ש<strong>מחאה שלא בפניו הויא</strong> <small>[הרי היא]</small> <strong>מחאה — אפילו</strong> כשמדובר <strong>ביהודה וגליל נמי</strong> <small>[גם כן]</small> יכול למחות במקום שנמצא בו, שכן השומע ודאי יספר לחבירו אודות המחאה, וחבירו לחבירו, עד שדבר המחאה יגיע לאזני המחזיק וישמור על שטרו. <strong>ואי קסבר</strong> <small>[ואם סבור]</small> ש<strong>מחאה שלא בפניו לא הויא</strong> <small>[אינה</small> נחשבת<small>]</small> <strong>מחאה — אפילו</strong> כשמדובר <strong>ביהודה ויהודה נמי</strong> <small>[גם כן]</small> <strong>לא</strong> תהיה חזקה אם אינו מצוי באותו מקום עצמו למחות בפניו!
 <strong>אמר ר' אבא בר ממל: לעולם קסבר</strong> <small>[סבור</small> הוא<small>]</small> ש<strong>מחאה שלא בפניו הויא</strong> <small>[הרי היא]</small> <strong>מחאה, ומתניתין</strong> <small>[ומשנה זו]</small> <strong>בשעת חירום שנו,</strong> שאין הדרכים בטוחות ואי אפשר להעביר ידיעות מיהודה לגליל. ולכן, כשבעל השדה נמצא במדינה אחרת שאין קשר איתה, כיון שאינו יכול למחות — אף אין זו חזקה.
 ושואלים: אם הטעם הוא מפני שעת חירום <strong>ומאי שנא</strong> <small>[ו</small>ב<small>מה שונה]</small> <strong>יהודה וגליל דנקט</strong> <small>[שלקח</small> אותן כדוגמא<small>]?</small> שהרי אין הדבר תלוי במרחק בין הארצות, אלא בשעת החירום בלבד!
## דף יח.
 <strong>סתם יהודה וגליל כשעת חירום דמו</strong> <small>[נחשבים],</small> משום שמלחמות תדירות באיזור זה ורצועה בה יושבים שומרונים מפסיקה באמצע, והקשרים בין שני המקומות אינם תקינים.
 ושואלים עוד: מדוע שנה במשנה דין זה בענין מכירת קרקע ובאביו של התובע, <strong>וליתני</strong> <small>[ושישנה]:</small> <strong>מודה ר' יהושע</strong> בענין מטלטלין ובתובע עצמו, וכגון <strong>באומר לחבירו "מנה לויתי ממך ופרעתיו לך" — שהוא נאמן!</strong> ומשיבים: דבר זה לא שנה <strong>משום דקא בעי למיתני סיפא</strong> <small>[שרצה לשנות</small> ב<small>סוף]</small> את ההלכה הנוספת: <strong>אם יש עדים שהוא לוה ממנו, והוא אומר: "פרעתיו" — אינו נאמן,</strong> ודבר זה לא יכול לומר במודה שלוה וטוען שפרע, שכן <strong>והא קיימא לן</strong> <small>[והרי מוחזק בידינו]</small> שאף <strong>המלוה את חבירו בעדים אינו צריך לפרעו בעדים.</strong> ולכן, גם אם יש עדים שלווה ממנו והוא טוען: "פרעתי" — הרי הוא נאמן.
 ושואלים עוד: <strong>וליתני</strong> <small>[ושישנה]:</small> <strong>מודה ר' יהושע באומר לחבירו: "מנה לאביך בידי",</strong> כלומר, אביך הלווה לי מנה <strong>והאכלתיו פרס</strong> (והחזרתי לו חצי מנה) <strong>"</strong><strong>שהוא נאמן!</strong> ומשיבים: אי אפשר לומר כן, שכן דבר זה שנוי במחלוקת, ואי אפשר לומר הלכה זו לדעת אף אחד מן החולקים.
 כי <strong>אליבא דמאן</strong> <small>[לפי שיטת</small> <small>מי]</small> אמורים הדברים? <strong>אי אליבא דרבנן</strong> <small>[אם לפי שיטת חכמים] —</small> <strong>הא אמרי</strong> <small>[הרי אומרים</small> הם<small>]</small> שבמקרה כזה <strong>משיב אבידה הוי</strong> <small>[הוא],</small> כי מאחר שהבן לא ידע כלל שאותו אדם חייב היה כסף לאביו, והוא מודה מעצמו — הריהו כאדם הבא ומשיב אבידה לחבירו, שפשוט שאינו צריך להישבע לחבירו ונאמן בטענתו. ו<strong>אי אליבא</strong> <small>[</small>ו<small>אם לפי שיטת]</small> <strong>ר' אליעזר בן יעקב — הא</strong> <small>[הרי]</small> <strong>אמר</strong> שבמקרה כזה <strong>שבועה בעי</strong> <small>[</small>הוא <small>צריך]</small> ואינו נאמן סתם.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר בן יעקב אומר: פעמים שאדם נשבע על טענת עצמו.</strong> שאף שלא תבעו ממנו מאומה, הרי מתוך הדברים שהוא עצמו אומר, חייב להישבע כדי לאמת את דבריו. <strong>כיצד?</strong> כשאומר לחבירו <strong>"מנה לאביך בידי והאכלתיו פרס"</strong> (חצי ממנו) — <strong>הרי זה נשבע</strong> שפרע חצי זה, <strong>וזהו</strong> המקרה <strong>שנשבע על טענת עצמו. וחכמים אומרים:</strong> במקרה כגון זה <strong>אינו אלא כמשיב אבידה, ופטור</strong> משבועה.
 ושואלים: <strong>ו</strong>האם <strong>ר' אליעזר בן יעקב לית ליה</strong> <small>[אין לו],</small> אינו מקבל את ההלכה ש<strong>משיב אבידה פטור</strong> מלהישבע שלא לקח לעצמו חלק ממנה, אלא משיב מה שבידו ואינו נשבע על השאר? <strong>אמר רב:</strong> כאן מדובר <strong>בטוענו קטן.</strong> כלומר, שהיה בן קטן למלוה, והבן הזה טוען שלא פרע הלווה לאביו כלל, וכיון שיש טוען כנגד הלווה, אין זה כמשיב אבידה. ומקשים: <strong>והאמר מר</strong> <small>[והרי אמר החכם]:</small> <strong>אין נשבעין על טענת חרש שוטה וקטן!</strong> שכיון שאינם בני דעת, אינם מזקיקים את הנתבע להישבע!
 ומשיבים: <strong>מאי</strong> <small>[מה</small> פירוש<small>]</small> <strong>"קטן"</strong> שאמרנו — הכוונה היא ל<strong>גדול.</strong> כלומר, שהטוען אינו קטן אלא גדול ובר דעת, <strong>ואמאי קרי ליה</strong> <small>[ומדוע קורא לו]</small> <strong>"קטן" —ש</strong><strong>לגבי מילי</strong> <small>[דברים]</small> של <strong>אביו, קטן הוא,</strong> לפי שאינו יודע בוודאות מה היו עסקי אביו. ומקשים: <strong>אי הכי</strong> <small>[אם כך]</small> אתה מפרש שמדובר במקרה שהבן טוען כנגדו ובשל כך עליו להשבע, אם כן הלשון אינה מדוייקת, שאין היא <strong>טענת עצמו</strong> אלא <strong>טענת אחרים היא!</strong> ומשיבים: אכן, <strong>טענת אחרים</strong> היא, אבל <strong>הודאת עצמו.</strong> ואדם זה נשבע על הודאת עצמו, שהרי הוא מודה במקצת.
 ומקשים: <strong>כולהי טענתא</strong> <small>[כל הטענות]</small> שנשבעים עליהן, הלא בכלל <strong>טענת אחרים והודאת עצמו נינהו</strong> <small>[הן],</small> ולפי מה שמובן מכאן, יש כאן מקרה מיוחד ("פעמים") שנשבע על טענת עצמו!
 <strong>אלא</strong> צריך לחזור מפירוש זה ולומר כי <strong>הכא</strong> <small>[כאן]</small> <strong>ב</strong>סברת <strong>רבה קמיפלגי</strong> <small>[</small>הם <small>חלוקים]</small> ש<strong>אמר רבה: מפני מה אמרה תורה</strong> ש<strong>מודה מקצת הטענה ישבע</strong> — יש סברה בדבר: <strong>חזקה</strong> היא ש<strong>אין אדם מעיז פניו בפני בעל חובו,</strong> להכחיש לגמרי את חובו. <strong>ו</strong>משום כך יש להניח ש<strong>האי בכולה בעי דלכפריה</strong> <small>[</small>שאדם <small>זה,</small> המודה במקצת, בעצם <small>בכל היה רוצה לכפור</small> ולהכחיש<small>],</small> <strong>והאי</strong> <small>[וזה]</small> ש<strong>לא כפר ליה</strong> <small>[לו]</small> הכל — <strong>משום</strong> ש<strong>אין אדם מעיז פניו הוא,</strong> ולא היתה בו עזות מצח להכחיש ולומר שאינו חייב כלל.
## דף יח:
 <strong>ו</strong>משום טעם זה <strong>בכולה בעי דלודי ליה</strong> <small>[בכל רצה להודות לו]</small> <strong>והאי</strong> <small>[וזה]</small> ש<strong>לא אודי ליה</strong> <small>[הודה לו]</small> בכל — <strong>כי היכי דלישתמיט ליה</strong> <small>[כדי להשתמט ממנו]</small> לפי שעה, <strong>וסבר</strong> <small>[וחושב]:</small> <strong>עד דהוה</strong> <small>[שיהיו]</small> <strong>לי זוזי</strong> <small>[מעות]</small> <strong>ופרענא ליה</strong> <small>[ואפרע לו].</small> <strong>ו</strong>מפני שקיים שיקול זה לגבי המודה במקצת, <strong>רחמנא אמר</strong> <small>[אמרה תורה]:</small> <strong>רמי</strong> <small>[הטל]</small> <strong>שבועה עליה</strong> <small>[עליו]</small> <strong>כי היכי דלודי ליה בכוליה</strong> <small>[כדי שיודה לו בכל],</small> שיש מקום להניח שהטענה של התובע אמיתית היא.
 ולענייננו, <strong>ר' אליעזר בן יעקב סבר: לא שנא</strong> <small>[אינו שונה]</small> <strong>בו</strong> במלוה עצמו <strong>ולא שנא</strong> <small>[ואינו שונה]</small> <strong>בבנו, אינו מעיז</strong> פנים כנגדם לכפור בכל, <strong>והלכך</strong> <small>[ומשום כך]</small> <strong>לאו</strong> <small>[לא]</small> <strong>משיב אבידה הוי</strong> <small>[הוא]</small> אינו נחשב למשיב אבידה, אלא כמודה במקצת הטענה, ולכן צריך להישבע. <strong>ורבנן סברי</strong> <small>[וחכמים סבורים]:</small> <strong>בו</strong> עצמו <strong>הוא</strong> ש<strong>אינו מעיז</strong> פנים, <strong>אבל בבנו</strong> שלא הוא הלווהו — <strong>מעיז</strong> פנים. ואם היה רוצה לכפור — היה כופר בכול. <strong>ומ</strong>כיון ש<strong>לא העיז,</strong> והודה שחייב מקצת — אם כן <strong>משיב אבידה הוי</strong> <small>[היא],</small> ונאמן.
 <big>א משנה</big> <strong>העדים שאמרו</strong> בעדותם על חתימות ידיהם שהיו בשטר: <strong>"כתב ידינו הוא זה,</strong> ואכן חתמנו עליו — <strong>אבל אנוסים היינו</strong> לחתום <strong>",</strong> או <strong>"קטנים היינו</strong> בשעת מעשה <strong>",</strong> או <strong>"פסולי עדות היינו",</strong> וכגון שאומרים שהיו קרובי משפחה לאחד הצדדים, או שהיו משחקים בקוביא שפסולים לעדות מדברי סופרים — <strong>הרי אלו נאמנים.</strong> כי מאחר שעל פי עדותם אנו מקיימים את החתימה — יש גם לפסול על פיהם את תוקפה. <strong>ו</strong>אולם <strong>אם יש עדים</strong> אחרים המעידים <strong>שהוא כתב ידם, או שהיה כתב ידם</strong> של החתומים בשטר <strong>יוצא ממקום אחר,</strong> שהיתה חתימה ודאית של עדים אלה על שטר אחר, ויכולים להשוות את כתב ידם ולהוכיח שחתימת ידם היא — <strong>אינן נאמנין</strong> לפסול את תוקף חתימתם, שאינם יכולים לבטל בדבריהם בלבד את עדותם שהעידו בשטר.
 <big>ב גמרא</big> על מה שאמרו במשנה שאם היה כתב ידם מקויים ממקום אחר אין נאמנים לפסול עדותם, <strong>אמר רמי בר חמא: לא שנו</strong> כן <strong>אלא</strong> כ<strong>שאמרו "אנוסים היינו מחמת ממון".</strong> כלומר, שאיימו עליהם שיקחו מהם ממון, ולכן חתמו בשקר. וכיון שהם מעידים בכך על עצמם שעברו עבירה בגלל ממון, הריהם אומרים על עצמם שרשעים היו. וכלל בידינו שאין אדם נאמן על עצמו להשים עצמו רשע. <strong>אבל</strong> אם אמרו <strong>"אנוסים היינו מחמת נפשות",</strong> שאיימו עליהם להרגם אם לא יחתמו — <strong>הרי אלו נאמנין,</strong> משום שבזה אינם מרשיעים את עצמם, שמפני אונס נפשות מותר היה להם לעשות זאת.
 <strong>אמר ליה</strong> <small>[לו]</small> <strong>רבא: כל כמיניה</strong> <small>[וכי זה בכוחו]</small> להכחיש את עדותו הראשונה?! הרי כלל הוא: <strong>כיון שהגיד</strong> העד דבר עדות בבית־דין — <strong>שוב אינו חוזר ומגיד,</strong> ואין העד יכול להכחיש את עדותו הקודמת כשחתם על השטר. <strong>וכי תימא הני מילי</strong> <small>[ואם תאמר</small> ש<small>דברים אלה]</small> שאין העד יכול לחזור בו מעדותו הם דווקא בעדות <strong>על פה. אבל</strong> עדות <strong>בשטר — לא,</strong> שמה שחתמו בשטר איננו נחשב כהגדה בבית דין ויוכלו לחזור בהם, <strong>והא</strong> <small>[והרי]</small> <strong>אמר ריש לקיש: עדים החתומים על השטר — נעשה כמי ש</strong>העידו בעל פה ו<strong>נחקרה עדותן בבית דין,</strong> ואם כן חתימה זו דינה כהגדת עדות, שאין יכולים לחזור ממנה!
 <strong>אלא, כי אתמר</strong> <small>[כאשר נאמר]</small> בשם רמי בר חמא — <strong>ארישא אתמר</strong> <small>[על ראשה</small> של המשנה <small>נאמר],</small> ששנינו שם שכשאין כתב ידם יוצא ממקום אחר <strong>הרי אלו נאמנין,</strong> ועל כך <strong>אמר רמי בר חמא: לא שנו</strong> שהם נאמנים לפסול עדותם <strong>אלא</strong> כ<strong>שאמרו: "אנוסין היינו מחמת נפשות", אבל אמרו: "אנוסין היינו מחמת ממון" — אין נאמנין. מאי טעמא</strong> <small>[מה טעם]</small> הדבר — <strong>אין אדם משים עצמו רשע.</strong> וכיון שטוענים שהעידו שקר מפני ממון — אינם נאמנים, משום שבכך מרשיעים הם את עצמם.
 <big>ג</big> <strong>תנו רבנן</strong> <small>[שנו חכמים]:</small> עדים שאמרו שחתימת ידם על שטר אין בה תוקף מפני סיבה כלשהי — <strong>אין נאמנים לפוסלו,</strong> אלו <strong>דברי ר' מאיר, וחכמים אומרים: נאמנים.</strong> ושואלים: <strong>בשלמא לרבנן</strong> <small>[נניח ל</small>דעת <small>חכמים]</small> <strong>כי טעמייהו</strong> <small>[לפי טעמם]</small> שכבר אמרנו — <strong>שהפה שאסר</strong> ואמר שהוא כתב ידו <strong>הוא</strong> גם <strong>הפה שהתיר. אלא לר' מאיר מאי טעמא</strong> <small>[מה הטעם]</small> שאין נאמנים לפסול את השטר? <strong>בשלמא</strong> <small>[נניח]</small> במקרה שטוענים שהיו <strong>פסולי עדות,</strong> אפשר לומר שאין הדבר מסתבר, כי ה<strong>מלוה גופיה</strong> <small>[עצמו]</small> <strong>מעיקרא מידק דייק ומחתם</strong> <small>[מתחילה מדייק</small> היטב בכשרות העדים <small>ו</small>אחר <small>מחתים</small> אותם<small>]</small> ואין זה מסתבר שלקח פסולי עדות. וכן כשטוענים העדים שהיו <strong>קטנים נמי</strong> <small>[גם כן]</small> אינו מסתבר, ו<strong>כ</strong>דברי <strong>ר' שמעון בן לקיש.</strong> ש<strong>אמר ריש לקיש:</strong>
## דף יט.
 <strong>חזקה</strong> היא ש<strong>אין העדים חותמין על השטר אלא אם כן נעשה בגדול,</strong> כלומר, ששני הצדדים היו מבוגרים, וכיוצא בזה חזקה היא שאין הצדדים מביאים עדים לחתום אלא אם כן היו העדים מבוגרים. ולכן סבור ר' מאיר שאין לסמוך על דבריהם שאומרים שקטנים היו. <strong>אלא</strong> אם טוענים שהיו <strong>אנוסין</strong> לחתום, <strong>מאי טעמא</strong> <small>[מה טעם]</small> סבור ר' מאיר שאין סומכים עליהם?
 <strong>אמר רב חסדא, קסבר</strong> <small>[סבור]</small> <strong>ר' מאיר: עדים שאמרו להם "חתמו שקר ואל תהרגו" — יהרגו ואל יחתמו שקר.</strong> ולכן, אפילו כשטוענים "אנוסים היינו מחמת נפשות" — הרי הם מרשיעים את עצמם שחתמו שקר, ואין להאמין להם.
 <strong>אמר ליה</strong> <small>[לו]</small> <strong>רבא:</strong> אי אפשר לומר כך, <strong>השתא אילו אתו לקמן לאמלוכי</strong> <small>[עכשיו,</small> הרי <small>אילו היו באים</small> העדים <small>לפנינו,</small> לפני חכמים <small>להתייעץ]</small> איך לנהוג בכגון זה, הלא ודאי <strong>אמרינן להו</strong> <small>[</small>היינו <small>אומרים להם]:</small> <strong>זילו חתומו ולא תתקטלון</strong> <small>[לכו חתמו</small> על השטר <small>ואל תיהרגו],</small> שהרי <strong>אמר מר</strong> <small>[החכם]:</small> <strong>אין לך דבר שעומד בפני פיקוח נפש</strong> ודוחה הצלת נפשות <strong>אלא</strong> שלוש עבירות בלבד: <strong>עבודה זרה, וגלוי עריות, ושפיכות דמים בלבד.</strong> וחתימת שקר איננה חמורה כל כך, ויעבור ואל יהרג. <strong>השתא</strong> <small>[עכשיו]</small> ש<strong>חתמו</strong> כבר, <strong>אמרינן להו</strong> <small>[אומרים אנו להם]:</small> <strong>אמאי חתמיתו</strong> <small>[מדוע חתמתם],</small> הלא כדין עשו, וכשרים הם ומדוע לא נאמין להם?
 <strong>אלא</strong> יש לומר כך: <strong>טעמא</strong> <small>[הטעם]</small> של <strong>ר' מאיר כ</strong>פי שאמר <strong>רב הונא אמר רב.</strong> ש<strong>אמר רב הונא אמר רב:</strong> אם הלווה <strong>מודה בשטר שכתבו — אין</strong> המלוה <strong>צריך</strong> עוד <strong>לקיימו</strong> בבית דין, שכיון שמודה הלווה בעצמו שכתב את השטר — אינו יכול אחר כך לטעון שהשטר הזה מזוייף או פרוע. ואף לענייננו, כיון שאמרו שחתמו על השטר — הרי השטר הוא לגבינו שטר מהימן, ואין כוח בידיהם לפוסלו (תוס').
 <big>א</big> <strong>גופא</strong> <small>[</small>ל<small>גופה]</small> של הלכה זו שהזכרנו. <strong>אמר רב הונא אמר רב: מודה בשטר שכתבו — אין צריך לקיימו. אמר ליה</strong> <small>[לו]</small> <strong>רב נחמן</strong> לרב הונא: <strong>גנובא גנובי</strong> <small>[לגנוב</small> דברים<small>]</small> <strong>למה לך</strong> שאתה מסתיר את טעמי דבריך, כגנב זה שבא בסתר. <strong>אי סבירא לך</strong> <small>[אם סבור אתה]</small> <strong>כ</strong>דעת <strong>ר' מאיר — אימא</strong> <small>[אמור]</small> במפורש <strong>הלכה כר' מאיר,</strong> ואל תנסח את הדברים באופן שהקשר עם מחלוקת התנאים בנושא זה אינו ניכר.
 <strong>אמר ליה</strong> <small>[לו]</small> רב הונא: <strong>ומר, היכי סבירא ליה</strong> <small>[ואדוני, איך</small> הוא <small>סבור],</small> מה עושים במקרה שבו מודה הלווה בשטר שכתבו? <strong>אמר ליה</strong> <small>[לו]:</small> <strong>כי אתו לקמן לדינא, אמרינן להו</strong> <small>[כאשר באים</small> מלווים כאלה <small>לפנינו לדין, אומרים אנו להם]:</small> <strong>"זילו קיימו שטרייכו וחותו לדינא</strong> <small>[לכו קיימו</small> את <small>שטריכם ורדו,</small> בואו <small>לדין]</small><strong>",</strong> שאם יבואו לסמוך רק על הודאת הלווה, יוכל הלווה לטעון שכבר פרע את השטר, מה שלא יוכל לעשות אם יהא השטר מקוים כדין על ידי החותמים.
 <big>ב</big> <strong>אמר רב יהודה אמר רב, האומר</strong> על שטר: <strong>"שטר אמנה הוא זה",</strong> שטוען שאמנם נכתב השטר כדין, אבל לא היתה כאן הלוואה, אלא שהוא, החתום כלווה, האמין למלוה ומסר לו את השטר, כדי ללוות ממנו בעתיד, או כבטחון, ולא לפורעו — <strong>אינו נאמן.</strong>
 ושואלים: <strong>דקאמר מאן</strong> <small>[שאומר מי],</small> מיהו זה האומר שהיה זה שטר אמנה? <strong>אילימא דקאמר</strong> <small>[אם תאמר שאומר]</small> ה<strong>לוה</strong> שהשטר הוא שטר אמנה — <strong>פשיטא, כל כמיניה</strong> <small>[פשוט,</small> וכי <small>הכל ביכולתו]?</small> וכי יכול הלווה לבוא ולטעון שהשטר אינו שטר אמיתי?! <strong>ואלא</strong> תאמר <strong>דקאמר</strong> <small>[שאומר]</small> זאת ה<strong>מלוה — תבוא עליו ברכה,</strong> שהוא מודה שהשטר הזה לא נועד לפרעון. <strong>אלא</strong> תאמר <strong>דקאמרי</strong> <small>[שאומרים]</small> ה<strong>עדים</strong> שהיה זה שטר אמנה. ונברר: <strong>אי</strong> <small>[אם]</small> מדובר פה במקרה ש<strong>כתב ידם יוצא ממקום אחר — פשיטא דלא מהימני</strong> <small>[פשוט,</small> מובן מאליו <small>שאינם נאמנים],</small> שהרי השטר הוא כשטר מקויים. <strong>ואי</strong> <small>[ואם]</small> במקרה ש<strong>אין כתב ידם יוצא ממקום אחר</strong> אלא העדים עצמם מקיימים את חתימת ידם שעל השטר, אבל אומרים שהוא שטר אמנה — <strong>אמאי לא מהימני</strong> <small>[מדוע אינם נאמנים]?</small> הרי הפה שאסר הוא הפה שהתיר!
 (סימן לשמות המתרצים שאלה זו <strong>באש</strong> ר<strong>ב</strong>א, <strong>א</strong>ביי, רב א<strong>ש</strong>י) <strong>אמר רבא: לעולם דקאמר</strong> <small>[שאומר]</small> זאת ה<strong>לוה, ו</strong>צריכים לפרש זאת על פי דברי <strong>רב הונא.</strong> ש<strong>אמר רב הונא אמר רב: מודה בשטר שכתבו — אין צריך לקיימו.</strong> וכאן אמנם מודה הלווה שכתב את השטר והחתים עדים, אבל טוען שהיה זה שטר אמנה. והחידוש בדברי רב יהודה הוא שמכיון שהודה בשטר, אף שמנסה אחר כך לבטל את תוקפו — אינו נאמן.
 <strong>אביי אמר: לעולם</strong> נפרש ש<strong>אמר</strong> זאת ה<strong>מלוה, וכגון</strong> במקרה <strong>שחב לאחרים.</strong> כלומר, המלוה חייב כסף לאחרים ואין בידו מספיק כדי לפרוע את חובותיו אלא על ידי גביית שטר זה, ונמצא שעל ידי הודאתו, שמבטלת את תוקפו של השטר, נמצאים הנושים שלו מפסידים בכך. <strong>וכ</strong>דברי <strong>ר' נתן,</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: מנין ל</strong>אדם שהיה <strong>נושה</strong> (תובע) <strong>בחבירו מנה</strong> שחייב לו, <strong>וחבירו בחבירו</strong> האחר — <strong>מנין שמוציאין מזה</strong> מן הלווה האחרון <strong>ונותנין לזה,</strong> למלוה הראשון, ואין צורך לעבור את שלב הביניים של האיש שבאמצע — <strong>תלמוד לומר: "ונתן לאשר אשם לו"</strong> (במדבר ה, ז), ולא נאמר "ונתן לאשר הלווהו", שמכאן למדים שאין חובה לשלם דווקא למלווה הישיר, אלא משלם למי שחייבים לו, גם אם הוא עצמו לא הלווה לו את הכסף במישרין, ועכשיו שהמלוה האמצעי הודה שהשטר איננו שטר, נמצא מפסיד לנושים שלו את כספם.
 <strong>רב אשי אמר: לעולם</strong> מדובר באופן <strong>דקאמרי</strong> <small>[שאומרים]</small> כן ה<strong>עדים. ו</strong>מדובר כאן במקרה ש<strong>אין כתב ידם יוצא ממקום אחר. ודקאמרת אמאי לא מהימני</strong> <small>[</small>ו<small>מה שאמרת מדוע אינם נאמנים]</small> — הרי זה <strong>כ</strong>דברי <strong>רב כהנא.</strong> ש<strong>אמר רב כהנא: אסור לו לאדם שישהה שטר אמנה בתוך ביתו, משום שנאמר: "</strong>ו<strong>אל תשכן באהליך עולה"</strong> (איוב יא, יד), משום שיש בכך שקר, ועלול להביא לידי עוול כשיבואו לגבות בשטר זה.
## דף יט:
 <strong>ואמר רב ששת בריה</strong> <small>[בנו]</small> של <strong>רב אידי: שמע מינה</strong> <small>[למד מכאן]</small> <strong>מ</strong>דברי <strong>רב כהנא,</strong> כי <strong>עדים שאמרו "אמנה היו דברינו",</strong> שאמנם חתמנו על השטר, אבל היה זה שטר אמנה — <strong>אין נאמנין. ומאי טעמא</strong> <small>[</small>ו<small>מה הטעם]?</small> — <strong>כיון</strong> ש<strong>עולה הוא</strong> שטר אמנה, שאף החזקתו אסורה — על <strong>עולה לא חתמי</strong> <small>[אין</small> הם <small>חותמים],</small> ואינם יכולים להרשיע את עצמם שחתמו על דבר עבירה.
 <strong>אמר ר' יהושע בן לוי: אסור לו לאדם שישהה שטר פרוע בתוך ביתו, משום שנאמר: "</strong>ו<strong>אל תשכן באהליך עולה"</strong> (איוב יא, יד), שאף שהוא עצמו לא יגבה אותו, שמא יתגלגל השטר לידי אחרים ויבואו לגבות בו שלא כדין. <strong>במערבא משמיה</strong> <small>[בארץ ישראל, משמו]</small> של <strong>רב אמרי</strong> <small>[היו אומרים]:</small> מה שנאמר <strong>"אם און בידך הרחיקהו"</strong> (איוב יא, יד) — <strong>זה שטר אמנה ושטר פסים</strong> (שטר בטחון), ומה שנאמר <strong>"ואל תשכן באהליך עולה"</strong> (איוב יא, יד) — <strong>זה שטר פרוע.</strong>
 ומעירים: <strong>מאן דאמר</strong> <small>[מי שאומר]</small> על <strong>שטר פרוע</strong> שהוא עוולה, <strong>כל שכן</strong> ש<strong>שטר אמנה</strong> הוא עוולה ואסור להשהותו, משום שמעיקרו הוא דבר שקר. <strong>ומאן דאמר</strong> <small>[ומי שאומר]</small> כי <strong>שטר אמנה</strong> הוא עוולה — <strong>אבל שטר פרוע — לא,</strong> ושמא אינו סבור שאסור להשהותו, <strong>דזמנין דמשהי ליה אפשיטי דספרא</strong> <small>[שפעמים שמשהים אותו</small> ואין מחזירים אותו ללווה <small>בגלל פרוטות,</small> מעותיו <small>של הסופר],</small> שהדין הוא שהלווה משלם לסופר את דמי כתיבת השטר. ואם לא שילם בשעתו, המלווה אינו מחזיר לו את השטר עד שישלם גם את דמי כתיבת השטר.
 <strong>אתמר</strong> <small>[נאמר]</small> בדומה לזה בענין השהיית דברים שיכולים להביא לידי מכשול, <strong>ספר</strong> תורה או נביאים וכתובים, <strong>שאינו מוגה</strong> ויש בו שגיאות, <strong>אמר ר' אמי: עד שלשים יום מותר לשהותו</strong> בלי הגהה, <strong>מכאן ואילך אסור לשהותו, משום שנאמר: "</strong>ו<strong>אל תשכן באהליך עולה"</strong> (איוב יא, יד).
 <big>א</big> <strong>אמר רב נחמן: עדים שאמרו "אמנה היו דברינו"</strong> שהצדדים הסכימו שלא לפרוע שטר זה — <strong>אין נאמנין.</strong> וכן אם אמרו: <strong>"מודעא היו דברינו",</strong> שהמתחייב בשטר זה הודיע לנו קודם לכן שהוא עושה זאת באונס, ומבטל את תוקפו של השטר — <strong>אין נאמנין.</strong> ואילו <strong>מר בר רב אשי אמר:</strong> אם אומרים <strong>"אמנה היו דברינו" — אין נאמנין,</strong> ואם אומרים <strong>"מודעא היו דברינו" — נאמנין. מאי טעמא</strong> <small>[מה טעם]</small> ההבדל? <strong>האי</strong> <small>[</small>שטר <small>זה]</small> שעשו עליו מודעה — הרי <strong>ניתן ליכתב,</strong> שמותר לכתוב שטר כזה, שכן מחמת אונס הוא כותב. <strong>והאי</strong> <small>[וזה]</small> שטר אמנה — <strong>לא ניתן ליכתב.</strong> שהרי אמרנו שאסור לכתוב שטר כגון זה.
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> אם אמרו העדים <strong>"תנאי היו דברינו" מהו?</strong> כלומר, שמאשרים את חתימתם, אלא אומרים שהיה עוד תנאי בעל פה שלא נכתב בשטר, האם נאמנים הם? וצדדי השאלה: שכשהעדים אומרים ששטר זה אינו תקף משום שקדמה לכתיבתו <strong>מודעא</strong> של המתחייב, או ששטר זה <strong>אמנה</strong> הוא, <strong>היינו טעמא</strong> <small>[זה הטעם]</small> שאין נאמנים — משום <strong>דקא עקרי ליה לשטרא</strong> <small>[ש</small>הם <small>עוקרים את השטר]</small> הכתוב, <strong>והאי נמי קא עקר לשטרא</strong> <small>[וזה גם כן עוקר את השטר],</small> שהרי כאשר הם מוסיפים שהיה בו תנאי — אין לשטר תוקף כפי שהוא. <strong>או דלמא</strong> <small>[שמא]</small> <strong>תנאי מילתא אחריתי היא</strong> <small>[דבר אחר הוא]</small> ואינו נחשב כערעור עצם תוקפו של השטר אלא כתוספת? <strong>אמר ליה</strong> <small>[לו]</small> רב נחמן: <strong>כי אתו לקמן לדינא</strong> <small>[כאשר באים</small> אנשים <small>לפנינו לדין],</small> במקרה כזה <strong>אמרינן להו</strong> <small>[אומרים אנו להם]</small> לבעלי השטר: <strong>"זילו</strong> <small>[לכו]</small> <strong>קיימו תנאייכו</strong> <small>[</small>את <small>תנאיכם]</small> <strong>וחותו לדינא</strong> <small>[ורדו,</small> בואו, <small>לדין]</small><strong>".</strong> כלומר, קודם צריכים אתם לברר את ענין התנאי, ואם העדים עדים נאמנים הם — קיימו את התנאי, ואם גם אחר קיום התנאי לא יעכב הנתבע ולא יקיים את התחייבותו — בואו לדין.
 על בסיס דברים אלה שואלים שאלה נוספת: <strong>עד</strong> אחד <strong>אומר "תנאי</strong> היה בדבר <strong>", ועד</strong> אחר <strong>אומר "אינו תנאי",</strong> כלומר, לא היה כל תנאי בדבר, מה הדין? <strong>אמר רב פפא:</strong> הלא <strong>תרוייהו בשטרא מעליא קא מסהדי</strong> <small>[שניהם בשטר מעולה</small> הם <small>מעידים],</small> שהרי שניהם מעידים שהשטר הוא שטר בעל תוקף, <strong>והאי דקאמר</strong> <small>[וזה שאומר]:</small> <strong>"תנאי</strong> היה בשטר <strong>",</strong> אם כן <strong>הוה ליה חד</strong> <small>[הרי הוא</small> עד <small>אחד]</small> בלבד הגורע תוקף השטר — <strong>ואין</strong> תוקף ל<strong>דבריו של אחד במקום שנים.</strong>
 <strong>מתקיף לה</strong> <small>[מקשה על כך]</small> <strong>רב הונא בריה</strong> <small>[בנו]</small> של <strong>רב יהושע: אי הכי</strong> <small>[אם כך]</small> אתה סבור, שתוספת תנאי היא כביטול השטר עצמו, <strong>אפילו תרוייהו נמי</strong> <small>[שניהם גם כן]</small> אם אומרים שהיה תנאי בדבר לא יהיו נאמנים, שהרי קודם לכן העידו שהשטר היה שטר כשר, וכיצד יכולים הם לעקור את תוקפו של השטר על ידי עדותם האחרת? <strong>אלא, אמרינן</strong> <small>[אומרים אנו]:</small> <strong>הני למיעקר סהדותייהו קאתו</strong> <small>[אלה לעקור את עדותם</small> הראשונה הם <small>באים],</small> שאין כאן שתי עדויות נבדלות, שאחת באה אחר השניה, אלא שאותם העדים עצמם עוקרים ומגבילים את תוקף עדותם הראשונה, אם כן <strong>האי נמי למיעקר סהדותיה קאתי</strong> <small>[זה גם כן,</small> העד האחד, <small>לעקור את עדותו שלו</small> הוא <small>בא]</small> ונמצא שעל השטר הזה אין עדות של שתי חתימות, שהרי חתימה אחת אין העדות עליה שלימה. ומסכמים: <strong>והלכתא</strong> <small>[והלכה]</small> <strong>כרב הונא בריה</strong> <small>[בנו]</small> של <strong>רב יהושע,</strong> שאפילו עד אחד נאמן לומר שהיה תנאי בדבר.
 <big>ב</big> <strong>תנו רבנן</strong> <small>[שנו חכמים]:</small> היו <strong>שנים חתומין על השטר, ומתו, ובאו שנים מן השוק</strong> (אנשים זרים) <strong>ואמרו: ידענו שכתב ידם הוא, אבל</strong> יודעים אנו גם כן שבזמן החתימה <strong>אנוסים היו,</strong> או <strong>קטנים היו,</strong> או <strong>פסולי עדות היו — הרי אלו</strong> (השנים המעידים על אמינות החתימות) <strong>נאמנים</strong> לפסול את השטר, משום שהפה שאסר הוא הפה שהתיר. <strong>ואם יש עדים</strong> אחרים <strong>שכתב ידם הוא זה, או שהיה כתב ידם</strong> של עדי החתימה <strong>יוצא ממקום אחר,</strong> וכיצד — <strong>משטר</strong> אחר <strong>שקרא עליו ערער</strong> (שהיה מישהו שערער על מהימנותו) <strong>והוחזק בבית דין,</strong> שבית דין בדקו והוכיחו שהשטר הזה כתוב וחתום כראוי — <strong>אין אלו</strong> המעידים לפסול את השטר <strong>נאמנין</strong> עוד, ואין סומכים על עדותם זו.
 ושואלים: אם כאשר היו עדים אחרים המקיימים את השטר או שכתב ידם יוצא ממקום אחר, <strong>ו</strong>כי <strong>מגבינן ביה כבשטרא מעליא</strong> <small>[גובים אנו בו,</small> בשטר זה, <small>כבשטר מעולה]?</small> <strong>ואמאי</strong> <small>[ומדוע]?</small> הלא <strong>תרי ותרי נינהו</strong> <small>[שניים ושניים הם],</small> שני עדים החתומים המעידים על כשרות השטר, שחתימותיהם מקויימות, ושני עדים אחרים שאומרים שהשטר פסול, ולכאורה אי אפשר לגבות בו כבשטר כשר!
 <strong>אמר רב ששת: זאת אומרת הכחשה תחלת הזמה היא,</strong> כלומר, דין הכחשת עדים, כשיש עדויות סותרות, נידון כמו בדיני הזמה, והגבלות שיש בדיני הזמה קיימות גם בדיני הכחשת עדים.
## דף כ.
 <strong>וכשם שאין מזימין את העדים אלא בפניהם,</strong> שהרי העדים המזימים באים לחייב את העדים הראשונים בעונשים על ידי עדותם, ואין מעידים להעניש אדם אלא בפניו, <strong>כך אין מכחישין את העדים אלא בפניהם.</strong> וכיון שהעדים הראשונים החתומים על השטר מתו — אי אפשר להכחיש אותם.
 <strong>אמר ליה</strong> <small>[לו]</small> <strong>רב נחמן: אילו הוו קמן</strong> <small>[היו</small> העדים הראשונים באים <small>לפנינו]</small> <strong>ו</strong>היו האחרים <strong>מכחישין להו</strong> <small>[אותם],</small> הלא <strong>הוה</strong> <small>[היתה</small> זו<small>]</small> <strong>הכחשה ולא הוה</strong> <small>[היינו]</small> <strong>משגיחין,</strong> מתחשבים, <strong>בהו</strong> <small>[בהם]</small> בראשונים, <strong>דהוי לה</strong> <small>[שהיתה זאת]</small> <strong>עדות מוכחשת,</strong> כנגד שני העדים האחרים. <strong>השתא דליתנהו</strong> <small>[עכשיו שאינם],</small> שיש מקום לומר עוד ש<strong>אילו הוו לקמן</strong> <small>[היו</small> העדים הראשונים <small>לפנינו]</small> <strong>דלמא הוו מודו להו</strong> <small>[שמא היו מודים להם</small> לאחרונים<small>],</small> <strong>מהימני</strong> <small>[נאמנים</small> הם<small>]?!</small>
 <strong>אלא אמר רב נחמן</strong> במקרה כזה של הכחשה שלא בפניהם אנחנו נוהגים כך: <strong>אוקי תרי להדי תרי</strong> <small>[העמד שניים</small> עדים <small>כנגד שניים</small> אחרים<small>]</small> והרי זה מצב שקול, <strong>ואוקי ממונא בחזקת מריה</strong> <small>[והעמד</small> את <small>הממון בחזקת בעליו]</small> המחזיקים בו, <strong>מידי דהוה אנכסי</strong> <small>[כפי שהוא</small> הדבר בענין <small>נכסיו]</small> של <strong>בר שטיא.</strong> שאדם אחד שהיה מכונה <strong>בר שטיא</strong> משום שהיה לעתים משתגע, <strong>זבין נכסי</strong> <small>[מכר</small> את <small>נכסיו].</small> <strong>אתו בי תרי, אמרי</strong> <small>[באו שניים</small> ו<small>אמרו]:</small> <strong>כשהוא שוטה זבין</strong> <small>[מכר],</small> <strong>ואתו בי תרי ואמרי</strong> <small>[ובאו שניים</small> אחרים ו<small>אמרו]:</small> <strong>כשהוא חלים זבין</strong> <small>[בריא מכר].</small>
 <strong>אמר</strong> על כך <strong>רב אשי: אוקי תרי להדי תרי</strong> <small>[העמד שניים כנגד שניים],</small> <strong>ואוקי ממונא</strong> <small>[והעמד</small> את <small>הממון]</small> <strong>בחזקת</strong> בעליו הראשון <strong>בר שטיא.</strong> ומעירים על כך: <strong>ולא אמרן</strong> <small>[אמרנו]</small> <strong>אלא דאית ליה</strong> <small>[שיש לו,</small> לבר שטיא<small>]</small> <strong>חזקה דאבהתיה</strong> <small>[של אבותיו]</small> שירש נכסים אלה מאבותיו, ולכן הם בחזקתו. <strong>אבל</strong> אם <strong>לית ליה</strong> <small>[אין לו]</small> <strong>חזקה דאבהתיה</strong> <small>[של אבותיו],</small> אלא קנה בעצמו את הנכסים, <strong>אמרינן</strong> <small>[אומרים אנו]:</small> <strong>כשהוא שוטה זבן</strong> <small>[קנה],</small> <strong>וכשהוא שוטה זבין</strong> <small>[מכר].</small> וכין שמעולם לא היתה לו חזקה בנכסים, יישארו אלה בחזקת הקונה.
 <strong>אמר ר' אבהו</strong> שלא כדברי רב ששת: אף ש<strong>אין מזימין את העדים אלא בפניהן</strong> משום שעל ידי כך מחייבים אותם בעונשים, <strong>ו</strong>אולם <strong>מכחישין את העדים</strong> אף <strong>שלא בפניהן.</strong> ומעירים: <strong>והזמה שלא בפניהן,</strong> כשבאים שני עדים ומעידים, שלא בפני הראשונים, שהיו עימם במקום אחר, <strong>נהי</strong> <small>[אם כי]</small> ש<strong>הזמה לא הוי</strong> <small>[איננה]</small> ואין מחייבים אותם עונשים על פי עדות זו, <strong>הכחשה מיהא הויא</strong> <small>[מכל מקום הריהי]</small> העדות הראשונה מוכחשת על ידי השניה ובטלה עדותם.
 א <strong>אמר מר</strong> <small>[החכם]</small> בברייתא שהבאנו קודם: עדים המאשרים את אמינות חתימות עדים החתומים על שטר, אלא שאומרים שבזמן שחתמו אותם עדים על השטר, היו הם קטנים או פסולים — הרי אלו נאמנים לפסול את השטר. אבל <strong>אם יש עדים</strong> אחרים המעידים <strong>ש</strong>אכן <strong>כתב ידם</strong> של העדים החתומים בשטר <strong>הוא זה, או שהיה כתב ידם</strong> של העדים החתומים <strong>יוצא ממקום אחר,</strong> כגון <strong>משטר שקרא עליו ערער</strong> (שפקפקו באמינותו) <strong>והוחזק בבית דין</strong> לאחר בדיקה — <strong>אין</strong> העדים הראשונים <strong>נאמנין</strong> לפסול את השטר. ומעירים על כך: משטר ש<strong>קרא עליו ערער — אין</strong> <small>[כן],</small> אכן, אינם נאמנים, אבל אם <strong>לא קרא עליו ערער — לא,</strong> אין שטר כזה נחשב כאמיתי ואי אפשר להוכיח ממנו את נכונות חתימתם, והרי <strong>מסייע ליה</strong> <small>[לו]</small> הדבר <strong>לר' אסי,</strong> ש<strong>אמר ר' אסי: אין מקיימין את השטר אלא משטר שקרא עליו ערער והוחזק בבית דין.</strong>
 <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>אין מקיימין את השטר אלא</strong> כאשר יכולים להשוות את חתימות העדים <strong>משתי כתובות או מ</strong>שטרות מכר של <strong>שתי שדות</strong> שעדים אלה היו חתומים על השטרות הללו, <strong>והוא,</strong> לגבי שטרי מכר של שדות, דווקא <strong>שאכלום בעליהן שלש שנים,</strong> שהם זמן חזקה <strong>ובשופי</strong> (בשקט), בלא שיצא עירעור על כך. שאז מוכח ששטרות הללו אכן היו כשרים, ואפשר להסתמך על החתימות שבהם.
 <strong>אמר רב שימי בר אשי:</strong> כשמקיימים את החתימות בשטר על ידי השוואה לשטרות אחרים, עושים זאת דווקא <strong>וביוצא מתחת יד אחר,</strong> ולא משטרות שנמצאים אצל בעל הדין עצמו. <strong>אבל</strong> אם יוצא <strong>מיד עצמו — לא.</strong> שואלים: <strong>מאי שנא</strong> <small>[</small>ב<small>מה שונה]</small> שאם יוצא מ<strong>תחת יד עצמו</strong> ש<strong>לא</strong> מאמינים <small>—</small> <strong>דלמא זיופי מזייף</strong> <small>[שמא זייף]</small> את חתימת העדים, שכיון שהיה השטר בידו השווה וזייף את חתימתם. אולם אם כן כשיוצא השטר <strong>מתחת ידי אחר נמי</strong> <small>[גם כן]</small> יש לחשוש <strong>דלמא אזל וחזא אתא</strong> <small>[שמא הלך</small> לבעל השטר <small>וראה</small> את החתימות ו<small>בא</small> לביתו<small>]</small> <strong>וזייף!</strong> ומשיבים: <strong>כולי האי לא מצי מכוין</strong> <small>[כל זה</small> כך <small>אינו יכול לכוון]</small> שיעשה חתימות זהות רק על פי הזכרון.
 <big>ב</big> <strong>תנו רבנן</strong> <small>[שנו חכמים]:</small> <strong>כותב אדם עדותו</strong> לעצמו <strong>על השטר</strong> בכתב, <strong>ומעיד עליה אפילו לאחר כמה שנים. אמר רב הונא: והוא, שזוכרה מעצמו,</strong> כלומר, רק כאשר העד זוכר את הענין מעצמו, ואינו נזקק לשטר אלא לרענן את זכרונו לגבי פרטים. <strong>ר' יוחנן אמר: אף על פי שאין זוכרה מעצמו</strong> כלל. <strong>אמר רבה: שמע מינה</strong> <small>[למד ממנה]</small> <strong>מ</strong>דברי <strong>ר' יוחנן:</strong> כי <strong>הני בי תרי דידעי סהדותא ומנשי חד מנייהו</strong> <small>[שניים שיודעים</small> ב<small>עדות ושכח אחד מהם</small> את העדות<small>],</small> <strong>מדכר חד לחבריה</strong> <small>[מזכיר אחד לחבירו],</small> שהרי אמר ר' יוחנן שגם אם נזכר על ידי אמצעי אחר (כתב), הרי זו עדות כשירה.
 <strong>איבעיא להו</strong> <small>[נשאלה להם]</small> לחכמים: אם בעל הדין <strong>עצמו</strong> מזכיר לעד, <strong>מאי</strong> <small>[מה</small> הדין<small>]?</small> <strong>רב חביבא אמר: אפילו</strong> אם מזכירו בעל הדין <strong>עצמו</strong> — כשר, <strong>מר בריה</strong> <small>[בנו]</small> של <strong>רב אשי אמר:</strong> בעל הדין <strong>עצמו לא.</strong> ומסכמים: <strong>והלכתא</strong> <small>[והלכה]</small> היא כי בעל הדין <strong>עצמו לא,</strong> שאין העד יכול לסמוך אז על זכרונו שחזר אליו בסיוע בעל הדין, שמא השפיע עליו בעל הדין בדבריו.
## דף כ:
 <strong>ואי צורבא מרבנן</strong> <small>[ואם תלמיד חכם]</small> <strong>הוא</strong> העד, <strong>אפילו</strong> שבעל דין <strong>עצמו</strong> מזכיר לו — נאמן, כי תלמיד חכם מדייק בדברים, ואם לא היה נזכר מעצמו כלל, לא היה מעיד. <strong>כי הא</strong> <small>[כמו זה]</small> ש<strong>רב אשי הוה ידיע ליה בסהדותא</strong> <small>[היה ידוע לו בעדות]</small> בנוגע <strong>לרב כהנא. אמר ליה</strong> <small>[לו]</small> רב כהנא לרב אשי: <strong>מי דכיר מר האי סהדותא</strong> <small>[האם זוכר אדוני עדות זו]?</small> <strong>אמר ליה</strong> <small>[לו]:</small> <strong>לא.</strong> הזכיר לו רב כהנא: <strong>ולאו הכי והכי הוה</strong> <small>[ולא כך וכך היה]</small> המעשה? <strong>אמר ליה</strong> <small>[לו]</small> רב אשי: <strong>לא ידענא</strong> <small>[אינני יודע],</small> <strong>לסוף אידכר</strong> <small>[לבסוף נזכר]</small> <strong>רב אשי</strong> בעצמו ו<strong>אסהיד ליה</strong> <small>[</small>ו<small>העיד לו].</small> <strong>חזייה</strong> <small>[ראהו]</small> את <strong>רב כהנא דהוה מחסם</strong> <small>[שהיה מהסס]</small> ביחס לקבלת עדות זו, שמא דבריו הם שהשפיעו על עדותו של רב אשי. <strong>אמר ליה</strong> <small>[לו]</small> רב אשי: <strong>מי סברת עלך קא סמיכנא</strong> <small>[</small>ו<small>האם סבור אתה</small> ש<small>עליך אני סומך]?</small> <strong>אנא הוא דרמאי אנפשאי ואדכרי</strong> <small>[אני הוא שהטלתי</small> את הדבר <small>על עצמי ונזכרתי],</small> שלאחר מכן השתדלתי לחשוב שוב בדבר, ונזכרתי בעצמי את פרטי המאורע.
 <big>א</big> באותו ענין של זכירת עדויות, מוסיפה הגמרא, <strong>תנן התם</strong> <small>[שנינו שם</small> במשנה<small>]:</small> <strong>התלוליות</strong> (ערימות עפר) <strong>הקרובות בין לעיר ובין לדרך, אחד חדשות ואחד ישנות — טמאות,</strong> משום החשש שמא נקבר מת תחתיהן. <strong>הרחוקות</strong> מן העיר, אם היו <strong>חדשות — טהורות,</strong> שאם אין אנשים זוכרים שנקבר שם אדם — ודאי טהורות הן. אם היו <strong>ישנות — טמאות.</strong> ומגדירים: <strong>איזוהי</strong> תלולית <strong>קרובה</strong> — זו שהיא עד מרחק <strong>חמישים אמה</strong> מן העיר, <strong>ואיזו היא ישנה</strong> — שהיתה יותר מ<strong>ששים שנה,</strong> אלו <strong>דברי ר' מאיר. ר' יהודה אומר: קרובה</strong> משמעה <strong>שאין</strong> תלולית אחרת <strong>קרובה הימנה, ישנה</strong> היא — <strong>שאין אדם זוכרה,</strong> ואין לדברים אלה גבול קצוב.
 ושואלים: <strong>מאי</strong> <small>[מה</small> היא<small>]</small> <strong>"עיר" ומאי</strong> <small>[ומה</small> היא<small>]</small> <strong>"דרך"</strong> זו שמדובר בה? <strong>אילימא</strong> <small>[אם תאמר]</small> <strong>"עיר"</strong> — כוונתו <strong>עיר ממש, "דרך"</strong> — הכוונה <strong>דרך ממש,</strong> שמדובר פה בכל עיר ובכל דרך. יש לתמוה: <strong>מספיקא מי מחזקינן</strong> <small>[מספק האם אנחנו מחזיקים]</small> <strong>טומאה</strong> בארץ ישראל? <strong>והאמר</strong> <small>[והרי אמר]</small> <strong>ריש לקיש</strong> בהסבירו כיצד סמכו חכמים על הוכחה קלושה כדי לטהר מקום שהיה בו ספק טומאה בארץ ישראל: <strong>עילה,</strong> כלומר, איזושהי סיבה ואמתלה <strong>מצאו וטהרו</strong> את <strong>ארץ ישראל.</strong> משמע שאין אנו מחזיקים טומאה, אלא להיפך, משתדלים בכל מקרה למצוא דרך לטהר, וכיצד חוששים פה לכל תלולית הקרובה לעיר או לדרך בכל מקום? <strong>אמר ר' זירא: "עיר"</strong> — הכוונה <strong>עיר הסמוכה לבית הקברות, ו"דרך"</strong> — היא <strong>דרך בית הקברות,</strong> ולכן יש סיבה לחשוש לטומאה המצויה שם.
 ושואלים: <strong>בשלמא</strong> <small>[נניח]</small> <strong>דרך בית הקברות,</strong> אפשר להבין שקבור אדם בתלולית, <strong>דזמנין דמתרמי</strong> <small>[שפעמים שמזדמן]</small> שצריך לקבור את המת ערב שבת <strong>בין השמשות</strong> ואין זמן להגיע לבית הקברות ממש <strong>ומקרו קברו</strong> <small>[ומזדמנים</small> ש<small>קוברים]</small> <strong>בתל. אלא עיר הסמוכה לבית הקברות,</strong> הלא <strong>כולהי</strong> <small>[הכל]</small> <strong>לבית הקברות אזלי</strong> <small>[הולכים],</small> ומדוע שיקברו ליד העיר?
 <strong>אמר ר' חנינא: מתוך שהנשים קוברות שם</strong> ליד העיר את <strong>נפליהן,</strong> ואין קוברים אותם בציבור, ואשה עצמה הולכת וקוברת שם. <strong>ו</strong>כן <strong>מוכי שחין</strong> שאבריהם נושרים קוברים שם את <strong>זרועותיהם.</strong> ועל זה אמרו ש<strong>עד</strong> מרחק <strong>חמשים אמה</strong> מן העיר <strong>אזלא איהי לחודה</strong> <small>[הולכת היא</small> האשה <small>לבדה]</small> וקוברת את הנפל בתלולית. <strong>טפי</strong> <small>[</small>ובמרחק <small>יותר</small> מזה<small>] —</small> <strong>דברא איניש בהדה</strong> <small>[</small>היא <small>לוקחת אדם</small> אחר <small>איתה],</small> משום שחוששת ללכת לבדה, <strong>ו</strong>אז <strong>לבית הקברות אזלא</strong> <small>[</small>היא <small>הולכת].</small> <strong>הלכך</strong> (על כן), <strong>טומאה בארץ ישראל לא מחזקינן</strong> <small>[אין אנו מחזיקים],</small> אלא בכגון זה, שיש מקום סביר לחשש.
 <strong>אמר רב חסדא: שמע מינה</strong> <small>[למד ממנה]</small> <strong>מ</strong>דברי <strong>ר' מאיר</strong> שקבע זמן זה לתלולית ישנה: <strong>האי סהדותא</strong> <small>[עדות זו]</small> <strong>עד שיתין שנין</strong> <small>[ששים שנה]</small> — <strong>מידכר</strong> <small>[זכורה],</small> <strong>טפי</strong> <small>[יותר</small> מזה<small>] —</small> <strong>לא מידכר</strong> <small>[אינה זכורה],</small> לכן קבע שיעור זמן זה גם לגבי טומאה. ודוחים: <strong>ולא היא,</strong> אין הדבר כן, <strong>התם הוא דלא רמיא עליה</strong> <small>[שם הוא שאין</small> הדבר <small>מוטל עליו],</small> שהרי לא נתבקש אדם מסויים לבוא להעיד, ולכן נשכח הדבר. <strong>אבל הכא</strong> <small>[כאן]</small> כשמזמינים אדם לעדות, <strong>כיון דרמי עליה</strong> <small>[ש</small>היא <small>מוטלת עליו],</small> <strong>אפילו טובא נמי</strong> <small>[הרבה</small> זמן, יותר משישים שנה, <small>גם כן]</small> יזכור.
 <big>ב משנה</big> שני עדים החתומים על השטר, <strong>זה,</strong> עד אחד <strong>אומר: "</strong>זהו <strong>כתב ידי וזה כתב ידו של חבירי", וזה,</strong> העד האחר, <strong>אומר: "זה כתב ידי וזה כתב ידו של חבירי" — הרי אלו נאמנין,</strong> ששניהם מעידים עדות שלימה על שתי החתימות. אם <strong>זה,</strong> עד אחד, <strong>אומר: "זה כתב ידי" וזה,</strong> העד האחר, <strong>אומר: "זה כתב ידי"</strong> ואין עד אחר המעיד על כתב היד של חבירו — <strong>צריכין לצרף עמהם אחר</strong> שיעיד על כתב היד של שניהם, שאם לא כן יוצא שכל עד מעיד רק חצי עדות. אלו <strong>דברי רבי. וחכמים אומרים: אינם צריכין לצרף עמהן אחר, אלא נאמן אדם לומר "זה כתב ידי",</strong> ואם היו שני עדים כאלה, זוהי עדות שלימה.
 <big>ג גמרא</big> ומסבירים את השיטות: <strong>כשתימצי</strong> <small>[כש</small>תדקדק ו<small>תמצה]</small> <strong>לומר</strong> את טעמיהם של הדברים, <strong>לדברי רבי</strong>
## דף כא.
 הרי זה משום שלדעתו <strong>על כתב ידן הם מעידים.</strong> כלומר, עדות זו של העדים היא על אימות חתימתם, ואם כל עד מעיד רק על כתב היד שלו, אין כאן עדות של שני עדים על כל חתימה, ואין בכך כדי לקיים את השטר, אלא אם כן מצטרף לעדות זו עד אחר. <strong>לדברי חכמים,</strong> הרי זה משום שלדעתם <strong>על מנה שבשטר הם מעידים,</strong> כלומר, העדים אינם מעידים על אימות חתימתם, אלא על שהם היו נוכחים בשעת מעשה וראו את המאורע, כגון הלוואה של מנה, ולכן יש כאן שני עדים על עצם המעשה, אף על פי שלגבי החתימות יש רק עדות חצויה, ודי בזה כדי לאמת את המעשה עצמו, ואין צורך בעד נוסף לשם כך.
 ושואלים: <strong>פשיטא</strong> <small>[פשוט]</small> שכך צריך להבין את הדברים, ומה החידוש בדיוק זה שדייקנו מן השיטות, כאשר אין להבינן אחרת? ומסבירים: <strong>מהו דתימא</strong> <small>[שתאמר]</small> כי <strong>לרבי ספוקי מספקא ליה</strong> <small>[מסופק לו</small> הדבר<small>]</small> <strong>אי</strong> <small>[אם]</small> <strong>על כתב ידם הם מעידים, או על מנה שבשטר הם מעידים,</strong> ומשום שהוא חושש שמא העדות היא אכן על כתב ידם, לכן צריך לדעתו לצרף עד נוסף, אחר, על כל חתימה.
 <strong>ונפקא מינה</strong> <small>[ויוצא מזה]</small> הבדל אם בטוח או מסופק הוא בשיטתו, <strong>היכא דמית חד מינייהו</strong> <small>[היכן,</small> כאשר, <small>שמת אחד מהם]</small> מהעדים החתומים על השטר, <strong>לבעי</strong> <small>[שיצטרכו]</small> <strong>שנים מן השוק להעיד עליו</strong> לאשר את חתימת העד שמת, ולא יספיק שיבוא עד אחד בלבד ויצטרף עם העד החי לקיים את החתימה הזו.
 ש<strong>אם כן,</strong> אם יבוא רק עד אחד ויעיד על החתימה הרי <strong>קנפיק נכי ריבעא דממונא אפומא דחד סהדא</strong> <small>[יוצא</small> הכל, <small>פחות רבע של הממון, על פיו של עד אחד],</small> שכן כשהעדים מעידים על מנה שבשטר, נמצא שמחצית הממון שבשטר נפרעת על פי עדותו של כל אחד מן העדים, אבל כאן שהעד החי מעיד על מחצית הממון בעצמו, וגם על מחצית מן החלק השני של העדות כשמעיד על כתב יד חבירו שמת, נמצא ששלושה רבעים מן הממון יוצאים על פי עד אחד בלבד, והרי אמרה התורה "על פי שני עדים... יקום דבר" (דברים יט, טו), שעל פי כל אחד מהעדים יקום חצי דבר ולא יותר, ואם כן, במקרה כזה, כדי לקיים את חתימת העד המת, יצטרכו שני עדים מן השוק.
 <strong>ו</strong>מפני שהוא מסופק בדבר, הולך רבי <strong>הכא לחומרא והכא לחומרא</strong> <small>[כאן להחמיר וכאן להחמיר],</small> שכשני העדים חיים, חוששים שמא באו לאמת את כתב ידם וצריכים לצרף עוד אחד אתם. וכשאחד מת, צריכים שני עדים על כתב ידו, שמא על מנה שבשטר הם מעידים.
 על כן <strong>קא משמע לן</strong> <small>[השמיע לנו]</small> ש<strong>רבי מיפשט פשיטא ליה</strong> <small>[פשוט לו]</small> שהם מעידים על כתב ידם, <strong>בין לקולא</strong> <small>[להקל]</small> <strong>בין לחומרא</strong> <small>[להחמיר].</small> ש<strong>אמר רב יהודה אמר רב: שנים החתומין על השטר ומת אחד מהן — צריכין שנים מן השוק להעיד עליו,</strong> ו<strong>בזו</strong> שיטת <strong>רבי לקולא</strong> <small>[להקל],</small> ודי לדעתו בעד אחד שיעיד על שתי החתימות ויצטרף עם העד החי. <strong>ורבנן לחומרא</strong> <small>[וחכמים</small> דעתם <small>להחמיר]</small> מן הטעם שהזכרנו.
 ושואלים למעשה: <strong>ו</strong>לשיטת חכמים <strong>אי ליכא תרי</strong> <small>[אם אין שני]</small> עדים שיכולים להעיד על שני הכתבים <strong>אלא</strong> רק <strong>חד</strong> <small>[</small>עד <small>אחד],</small> <strong>מאי</strong> <small>[מה</small> יעשו<small>]?</small> <strong>אמר אביי: לכתוב חתימת ידיה אחספא</strong> <small>[שיכתוב</small> העד החי את <small>חתימת ידו על חרס],</small> <strong>ושדי ליה בבי דינא</strong> <small>[וישליך,</small> יביא <small>אותו לבית הדין],</small> <strong>ומחזקי ליה בי דינא וחזו ליה</strong> <small>[ויחזיקו,</small> יקיימו, <small>אותו בית הדין, ורואים אותה]</small> אם זו חתימתו, <strong>ולא צריך איהו</strong> <small>[יצטרך הוא]</small> <strong>לאסהודי אחתימת ידיה</strong> <small>[להעיד</small> עוד <small>על חתימת ידו],</small> <strong>ואזיל איהו והאי, ומסהדי אאידך</strong> <small>[והולך הוא, וזה,</small> העד האחר, <small>ויעידו על</small> החתימה <small>האחרת]</small> של העד שמת, שאז מתחלקת העדות היטב בין שני העדים הללו.
 ומעירים: <strong>ודוקא</strong> שיכתוב את חתימתו <strong>אחספא</strong> <small>[על חרס],</small> <strong>אבל אמגלתא</strong> <small>[על מגילה,</small> על קלף<small>]</small> <strong>לא</strong> יכתוב לשם השוואה, ומדוע — <strong>דלמא משכח לה איניש דלא מעלי וכתב עילויה מאי דבעי</strong> <small>[שמא ימצא אותה אדם שאינו הגון ויכתוב עליה מה ש</small>הוא <small>רוצה],</small> שיוסיף ויכתוב שהאיש החתום למטה חייב לו ממון. <strong>ותנן</strong> <small>[ושנינו</small> במשנה<small>]:</small> <strong>הוציא עליו כתב ידו שהוא חייב לו,</strong> אף על פי שאין שני עדים החתומים על כך — הרי זה מחייבו, ו<strong>גובה מנכסים בני חורין.</strong> שאילו היו חתומים שני עדים, היה יכול להוציא על פיהם גם מנכסים המשועבדים לחוב זה, ומכל מקום מנכסים בני חורין יכול להוציא אפילו בלי עדים, בכתב ידו בלבד. ואם כן חתימת ידו של העד עלולה לחייב אותו, ולכן יכתבנה על חרס שעתיד להישבר ואין דרך לכתוב עליו שטר, ואין לחשוש שיכתבו עליו דברים נוספים.
 <strong>אמר רב יהודה אמר שמואל: הלכה כדברי חכמים</strong> במשנתנו. ותוהים: <strong>פשיטא</strong> <small>[פשוט]</small> הרי זו היא מחלוקת <strong>יחיד ורבים,</strong> וידוע כי במחלוקת מעין זו <strong>הלכה כרבים!</strong> ומסבירים: <strong>מהו דתימא</strong> <small>[שתאמר]</small> כלל בידינו ש<strong>הלכה כרבי מחבירו, ו</strong>היינו יכולים לחשוב <strong>אפילו מחביריו,</strong> ותהא הלכה כמותו אפילו כנגד רבים, על כן <strong>קא משמע לן</strong> <small>[השמיע לנו]</small> שאין הלכה כמותו אלא כנגד יחיד ולא כנגד רבים.
 <big>א</big> <strong>סימן</strong> לשמות האמוראים הנזכרים להלן: <strong>נח נד חד</strong> (ח<strong>נ</strong>נא בר <strong>ח</strong>ייא, הו<strong>נ</strong>א בר יהו<strong>ד</strong>ה, <strong>ח</strong>ייא בר יהו<strong>ד</strong>ה). <strong>אמר ליה</strong> <small>[לו]</small> <strong>רב חננא בר חייא לרב יהודה, ואמרי לה</strong> <small>[ו</small>יש <small>אומרים]</small> שאמר זאת <strong>רב הונא בר יהודה לרב יהודה, ואמרי לה</strong> <small>[ו</small>יש <small>אומרים]</small> שאמר זאת <strong>רב חייא בר יהודה לרב יהודה: ומי</strong> <small>[והאם]</small> <strong>אמר שמואל הכי</strong> <small>[כך]</small> שהלכה כחכמים?
 <strong>והא ההוא שטרא דנפיק מבי דינא</strong> <small>[והרי אותו שטר שיצא מבית דינו]</small> של <strong>מר שמואל והוה כתיב ביה</strong> <small>[והיה כתוב בו]</small> כך: <strong>מדאתא</strong> <small>[מ</small>כיון <small>שבא</small> לפנינו<small>]</small> <strong>רב ענן בר חייא ואסהיד אחתימות ידיה ואדחד דעמיה</strong> <small>[והעיד על חתימת ידו ועל</small> חתימתו <small>של אחד ש</small>חתם <small>עמו],</small> <strong>ומנו</strong> <small>[ומיהו] —</small> <strong>רב חנן בר רבה, ומדאתא</strong> <small>[ומ</small>כיון <small>שבא</small> לפנינו<small>]</small> <strong>רב חנן בר רבה ואסהיד אחתימות ידיה ואדחד דעמיה</strong> <small>[והעיד על חתימת ידו ועל</small> חתימתו <small>של אחד ש</small>חתם <small>עמו],</small> <strong>ומנו</strong> <small>[ומיהו] —</small> <strong>רב ענן בר חייא, אשרנוהי וקימנוהי כדחזי</strong> <small>[אשרנוהו וקיימנוהו,</small> שטר זה <small>כראוי].</small> ואם סבור שמואל שהלכה כדברי חכמים, די היה שכל אחד יעיד על חתימת ידו בלבד ולשם מה הוצרך להעיד גם על של חבירו?
 <strong>אמר ליה</strong> <small>[לו]</small> רב יהודה: <strong>ההוא שטרא, דיתמי הוה</strong> <small>[אותו שטר, של</small> טובת <small>יתומים היה],</small> <strong>וחש</strong> <small>[וחשש]</small> <strong>שמואל לבית דין טועין. וסבר שמואל דלמא איכא דסבירא ליה</strong> <small>[שמא יש</small> מי <small>שסבור]:</small> בכלל כי <strong>הלכה כרבי מחבירו ולא מחביריו, ו</strong>אולם <strong>בהא</strong> <small>[וב</small>ענין <small>זה,</small> בהלכה זו<small>]</small> הלכה כמותו <strong>אפילו מחביריו,</strong> ויבוא לפסול את העדות שבה כל עד העיד רק על חתימת ידו, על כן <strong>סבר: אעביד רווחא כי היכי</strong> <small>[אעשה</small> את הדבר באופן <small>מרווח כדי]</small> ש<strong>לא מפסדי יתמי</strong> <small>[יפסידו היתומים],</small> כי באופן שכתב, הדבר כשר לכל הדעות.
 <big>ב</big> <strong>אמר רב יהודה אמר שמואל:</strong> אם היה בא שטר לבית דין, וקיימו אותו בית הדין, ואחר כך הובא שטר זה לגבייה ושוב ערער הלווה וטען שהשטר הוא מזוייף, הרי <strong>עד</strong> שהיה חתום על השטר מתחילה <strong>ודיין</strong> שהיה חתום על האישור <strong>מצטרפין</strong> להעיד על אמיתותו של שטר זה.
 <strong>אמר רמי בר חמא: כמה מעליא הא שמעתא</strong> <small>[הלכה זו]!</small> <strong>אמר רבא: מאי מעליותא</strong> <small>[מהי המעלה</small> שבהלכה זו<small>]?</small> הרי יש קושי בה: כי <strong>מאי דקא מסהיד סהדא</strong> <small>[מה שמעיד העד]</small> <strong>לא קא מסהיד דיינא</strong> <small>[מעיד הדיין],</small> שהרי העד מעיד על חתימת ידו שלו ועל המעשה שראה, <strong>ומאי דקא מסהיד דיינא</strong> <small>[ומה שמעיד הדיין]</small> <strong>לא קא מסהיד סהדא</strong> <small>[מעיד העד],</small> שהרי הדיין מעיד שהשטר הזה הובא לפני בית דין ואושר, והעד אינו יכול להעיד על כך, ואם כן אין כאן עדות שלימה כלל!
 <strong>אלא כי אתא</strong> <small>[כאשר בא]</small> <strong>רמי בר יחזקאל</strong> מארץ ישראל לבבל, <strong>אמר: לא תציתינהו להני כללי דכייל</strong> <small>[אל תקשיבו</small> תקבלו, <small>לאותם כללים שכלל]</small> <strong>יהודה אחי משמיה</strong> <small>[משמו]</small> של <strong>שמואל,</strong> ומה שאמר רב יהודה (בר יחזקאל) בשם שמואל שעד ודיין מצטרפים — אין לסמוך על דבריו.
## דף כא:
 <strong>איקלע</strong> <small>[נזדמן]</small> <strong>רבנאי אחוה</strong> <small>[אחיו]</small> של <strong>ר' חייא בר אבא למזבן שומשמי</strong> <small>[למכור שומשומים]</small> <strong>ואמר: הכי</strong> <small>[כך]</small> <strong>אמר שמואל: עד ודיין מצטרפין. אמר אמימר: כמה מעליא</strong> <small>[מעולה]</small> <strong>הא שמעתא</strong> <small>[הלכה זו]!</small> <strong>אמר ליה</strong> <small>[לו]</small> <strong>רב אשי לאמימר: משום דקלסה אבוה דאמך</strong> <small>[ששיבח אותה אבי אמך],</small> רמי בר חמא, <strong>את נמי מקלסת לה</strong> <small>[גם אתה משבח אותה]?!</small> <strong>כבר פרכה</strong> (שבר אותה) <strong>רבא</strong> את המימרה הזו, והוכיח שאינה נכונה.
 <big>א</big> <strong>אמר רב ספרא אמר ר' אבא אמר רב יצחק בר שמואל בר מרתא אמר רב הונא, ואמרי ליה</strong> <small>[ו</small>יש <small>אומרים]</small> וממשיכים את מסורת השמועה <strong>אמר רב הונא אמר רב: שלשה</strong> דיינים <strong>שישבו לקיים את השטר, שנים</strong> מהם <strong>מכירין</strong> בעצמם את <strong>חתימות ידי</strong> ה<strong>עדים, ואחד</strong> מהם <strong>אינו מכיר. עד שלא חתמו</strong> שני דיינים אלה לקיים את השטר — שניהם <strong>מעידין בפניו,</strong> בפני השלישי שאינו מכיר, כעדים המכירים את החתימות, <strong>ו</strong>אף הוא <strong>חותם</strong> עמהם על סמך עדות זו. אולם <strong>משחתמו</strong> שני הדיינים — <strong>אין מעידין בפניו וחותם.</strong> כיון שחתימתם הראשונה לא היתה כהוגן, שהרי לא היה כאן בית דין שאישר את הדברים.
 ושואלים: <strong>ומי כתבינן</strong> <small>[והאם כותבים אנו]</small> אישור לשטר לפני שהכירו כל הדיינים חתימת ידי העדים, ואיך כתבו כאן את האישור? <strong>והאמר</strong> <small>[והרי אמר]</small> <strong>רב פפי משמיה</strong> <small>[משמו]</small> של <strong>רבא: האי אשרתא דדייני דניכתב מקמיה דניחוו סהדי אחתימת ידייהו</strong> <small>[אישור זה,</small> קיום שטר, <small>של דיינים שנכתב לפני שהראו העדים על חתימת ידם]</small> <strong>פסולה,</strong> ואפילו העידו העדים על חתימתם אחרי כתיבת האישור, <strong>דמתחזי כשקרא</strong> <small>[שנראה</small> הדבר <small>כשקר],</small> כי כאשר כתבו את מה שכתבו עדיין לא ידעו שהם יכולים לאשר את השטר, ובוודאי <strong>הכא נמי מתחזי כשקרא</strong> <small>[כאן גם כן נראה</small> הדבר <small>כשקר],</small> שהדיינים לא היו רשאים לכתוב אישור זה לפני שהדיין השלישי יכיר את החתימות!
 <strong>אלא אימא</strong> <small>[אמור],</small> תקן את הדברים בלשון זו: <strong>עד שלא כתבו</strong> שני הדיינים האחרים את האישור — <strong>מעידין בפניו וחותם, משכתבו — אין מעידין בפניו וחותם,</strong> שהכתיבה היתה שלא כהוגן.
 ומעירים: מהלכה זו שאמר רב הונא <strong>שמע מינה תלת</strong> <small>[למד ממנה שלושה</small> דברים<small>]:</small> <strong>שמע מינה</strong> <small>[למד ממנה]</small> כי <strong>עד נעשה דיין,</strong> שהרי שני הדיינים שהכירו חתימת העדים היו גם עדים ובכל זאת יכולים הם לחתום בתורת דיינים, ואין אומרים שהם נחשבים כנוגעים בדבר ופסולים; <strong>ושמע מינה</strong> <small>[ולמד ממנה]</small> ש<strong>דיינין המכירין חתימות ידי עדים אינן צריכין</strong> עדים אחרים <strong>להעיד בפניהם,</strong> ודי להם בידיעת עצמם; <strong>ושמע מינה</strong> <small>[ולמד ממנה]</small> גם ש<strong>דיינין שאין מכירין חתימות ידי עדים — צריכין להעיד בפני כל אחד ואחד</strong> מהם, ואין אחד מהם יכול לסמוך על ידיעתם של האחרים.
 על מסקנות אלו <strong>מתקיף לה</strong> <small>[מקשה על כך]</small> <strong>רב אשי: בשלמא</strong> <small>[נניח],</small> עניין זה ש<strong>עד נעשה דיין,</strong> אכן <strong>שמעינן מינה</strong> <small>[לומדים אנו מכאן],</small> <strong>אלא</strong> ש<strong>דיינין המכירין חתימות ידי עדים אין צריכין להעיד בפניהם</strong> — אין להוכיח מכאן, כי <strong>דלמא</strong> <small>[שמא]</small> <strong>לעולם אימא לך</strong> <small>[</small>יכול אני <small>לומר לך]</small> ש<strong>צריכין</strong> שיעידו בפניהם, ולא די במה שמכירים הם מעצמם וצריך שתהיה עדות ממש, <strong>ו</strong>אולם <strong>שאני הכא דקא מקיימא הגדה בחד</strong> <small>[שונה כאן שמתקיימת הגדת</small> עדות <small>באחד],</small> שהרי בבית דין זה היתה כבר הגדת עדות, לפי ששני הדיינים העידו בפני השלישי שלא הכיר את החתימות, ושמא בלא עדות בכלל אכן אין לעשות דין.
 <strong>ו</strong>עוד: מה שאמרנו ש<strong>דיינין שאין מכירין חתימות ידי עדים צריכין להעיד בפני כל אחד ואחד, דלמא</strong> <small>[שמא]</small> <strong>לעולם אימא לך</strong> <small>[</small>יכול אני <small>לומר לך]</small> שבדרך כלל <strong>אין צריכין</strong> להעיד בפני כל אחד ואחד, <strong>ושאני הכא דלא קא מקיימא</strong> <small>[ושונה כאן שאין מתקיימת]</small> <strong>הגדה</strong> של עדות <strong>כלל</strong> אם לא יעידו בפניו, אבל אם היתה הגדת עדות מסויימת, שמא הדיין השלישי יכול להצטרף גם בלא לדעת את כל הפרטים, ויכול הוא לסמוך על שני הדיינים האחרים.
 מספרים: <strong>יתיב</strong> <small>[ישב]</small> <strong>ר' אבא וקאמר לה להא שמעתא</strong> <small>[ואמר את המימרה הזו]</small> של <strong>עד נעשה דיין, איתיביה</strong> <small>[הקשה לו]</small> <strong>רב ספרא לר' אבא</strong> ממה ששנינו במשנה בעניין עדות על חידוש הלבנה: <strong>ראוהו</strong> את מולד הירח <strong>שלשה, והן</strong> עצמם <strong>בית דין — יעמדו שנים</strong> מהם כעדים <strong>ויושיבו</strong> שניים <strong>מחבריהם אצל היחיד</strong> (אחד מהם), <strong>ויעידו</strong> השניים <strong>בפניהם, ויאמרו</strong> אז הדיינים את הנוסח המקובל לקידוש החודש: <strong>"מקודש החדש, מקודש". שאין היחיד נאמן על ידי עצמו</strong> לקדש החודש, ולכן אינו יכול לקדש לבדו, וצריכים שניים אחרים לבוא ולהצטרף אתו כדיינים. <strong>ואי סלקא דעתך</strong> <small>[ואם עולה על דעתך]</small> לומר ש<strong>עד נעשה דיין — למה לי כולי האי</strong> <small>[כל זה]?</small> <strong>ליתבו בדוכתייהו וליקדשי</strong> <small>[שישבו</small> השלושה <small>במקומם ושיקדשו]</small> שהרי הם העדים בדבר, והם עצמם יהיו הדיינים!
 <strong>אמר ליה</strong> <small>[לו]</small> ר' אבא: <strong>אף לדידי קשיא לי</strong> <small>[גם לי</small> היה <small>קשה</small> הדבר<small>]</small> <strong>ושאילתיה</strong> <small>[ושאלתי</small> אותה<small>]</small> שאלה <strong>לרב יצחק בר שמואל בר מרתא, ורב יצחק</strong> שאל אותה <strong>לרב הונא, ורב הונא</strong> שאל אותה <strong>לחייא בר רב, וחייא בר רב</strong> שאל אותה <strong>לרב, ואמר להו</strong> <small>[להם]</small> רב בתשובה לשאלה זו: <strong>הנח לעדות החדש</strong> שהיא <strong>דאורייתא</strong> <small>[מן התורה]</small> ובעדות מן התורה מקפידים יותר, <strong>ו</strong>אילו <strong>קיום שטרות</strong> אינו אלא <strong>דרבנן</strong> <small>[מדברי סופרים]</small> ולכן בענין זה עד נעשה דיין.
 <big>ב</big> <strong>אמר ר' אבא אמר רב הונא אמר רב: שלשה שישבו</strong> כבית־דין <strong>לקיים את השטר, וקרא ערער</strong> (ערעור) <strong>על אחד מהן</strong> שהוא פסול. <strong>עד שלא חתמו</strong> על האישור — <strong>מעידין עליו</strong> שני הדיינים האחרים שהוא כשר, <strong>ו</strong>גם הוא <strong>חותם. משחתמו</strong> כבר — <strong>אין מעידין עליו וחותם.</strong> שכיון שכבר חתמו, הרי הם נוגעים בעדות, שאינם רוצים להודות שהיה זה מושב בית־דין בלתי ראוי.
 ומבררים: <strong>ערער דמאי</strong> <small>[ערעור של מה],</small> באיזה ערעור על הדיין מדובר כאן? <strong>אי ערער דגזלנותא</strong> <small>[אם</small> היה זה <small>ערעור של</small> פסול <small>גזלנות]</small> שבאו וטענו כנגדו שהוא גזלן —
## דף כב.
 <strong>תרי ותרי נינהו</strong> <small>[שניים ושניים הם]</small> ואין שני הדיינים יכולים לבטל לגמרי את העדות הראשונה שפסלה אותו. <strong>אי ערער</strong> <small>[אם</small> הכוונה <small>לערעור]</small> של <strong>פגם משפחה,</strong> כגון שטוענים שהוא עבד, ופסול לדון, הרי <strong>גלוי מלתא</strong> <small>[דבר]</small> <strong>בעלמא</strong> <small>[בלבד]</small> <strong>הוא</strong> שעתיד להתברר, ואין צורך לכך בעדות גמורה, ומדוע ייפסלו לאחר שחתמו? ומשיבים: <strong>לעולם אימא</strong> <small>[אומר]</small> <strong>לך</strong> כי המדובר ב<strong>ערער דגזלנותא</strong> <small>[ערעור של גזלנות],</small> <strong>וקאמרי הני</strong> <small>[ואומרים אלה]</small> הדיינים: <strong>ידעינן ביה דעבד</strong> <small>[יודעים אנו בו שעשה]</small> <strong>תשובה</strong> ומעכשיו כשר הוא, ואין כאן איפוא סתירה בין שתי כיתות העדים.
 <big>א</big> <strong>אמר ר' זירא: הא מלתא</strong> <small>[דבר זה]</small> <strong>מר' אבא שמיע לי</strong> <small>[שמעתי אותו],</small> <strong>ואי לאו</strong> <small>[ואם לא]</small> <strong>ר' אבא</strong> ש<strong>מן</strong> העיר <strong>עכו שכחתה</strong> <small>[הייתי שוכח אותו],</small> שהוא הזכירני הלכה זו. ומהי הלכה זו? <strong>שלשה שישבו</strong> כבית־דין <strong>לקיים את השטר ומת אחד מהם</strong> לפני שחתם — <strong>צריכין למיכתב</strong> <small>[לכתוב]</small> נוסח זה: <strong>"במותב תלתא הוינא, וחד ליתוהי</strong> <small>[במושב שלושה היינו ואחד איננו]</small>".<strong></strong>
 <strong>אמר רב נחמן בר יצחק: ואי כתב ביה</strong> <small>[ואם כתב בו]</small> בשטר הקיום: <strong>"שטרא דנן נפק לקדמנא, בי דינא</strong> <small>[שטר זה יצא לפנינו, בית הדין]</small><strong>"</strong><small>—</small> <strong>תו לא צריך</strong> <small>[שוב אינו צריך]</small> להוסיף ששלושה היו, כי סתם בית דין הוא של שלושה דיינים. ומקשים: <strong>ודלמא</strong> <small>[ושמא]</small> <strong>בית דין חצוף הוא, וכ</strong>דברי <strong>שמואל,</strong> ש<strong>אמר שמואל: שנים שדנו,</strong> אף שלא נהגו כראוי, מכל מקום <strong>דיניהם דין, אלא שנקרא בית דין חצוף.</strong> ואם כתוב סתם "בית דין", אפשר לחשוב שהיה זה בית דין חצוף!
 ומשיבים: <strong>דכתיב ביה</strong> <small>[שכתוב בו]:</small> <strong>"</strong>כגון <strong>בי דינא דרבנא</strong> <small>[בית הדין של רבינו]</small> <strong>אשי",</strong> ומן הסתם בית דין כזה נוהג כראוי. ושואלים: <strong>ודלמא רבנן דבי</strong> <small>[ושמא חכמים של בית]</small> <strong>רב אשי כ</strong>דעת <strong>שמואל סבירא להו</strong> <small>[סבורים הם]</small> ועשו בית דין חצוף! ומשיבים: <strong>דכתיב ביה</strong> <small>[שכתוב בו]:</small> <strong>"ואמר לנא רבנא</strong> <small>[לנו רבינו]</small> <strong>אשי",</strong> שבמקרה כזה ודאי אין לחשוב שעשו שלא כדין.
 <big>ב משנה</big> <strong>האשה שאמרה: "אשת איש הייתי ו</strong>עכשיו <strong>גרושה אני" — נאמנת</strong> להינשא. <strong>שהפה שאסר,</strong> היא עצמה שאמרה שהיתה נשואה, <strong>הוא</strong> גם <strong>הפה שהתיר. ואם יש עדים שהיתה אשת איש והיא אומרת: "גרושה אני" — אינה נאמנת,</strong> שכן עדות אחרים היא שאסרתה. וכן אם <strong>אמרה: "נשביתי</strong> על ידי גוים, <strong>ו</strong>אף על פי כן עדיין <strong>טהורה אני",</strong> שלא נאנסה בהיותה שבויה ומותרת להינשא לכהן — <strong>נאמנת, שהפה שאסר הוא הפה שהתיר. ואם יש עדים שנשבית והיא אומרת: "טהורה אני" — אינה נאמנת. ו</strong>אולם <strong>אם</strong> אמרה "נשביתי וטהורה אני" והשיאוה על פי דבריה, ו<strong>משנשאת באו עדים</strong> שנשבית — <strong>הרי זו לא תצא.</strong>
 <big>ג גמרא</big> <strong>אמר רב אסי: מנין ל</strong>הלכה זו, ש<strong>הפה שאסר הוא הפה שהתיר מן התורה? שנאמר: "את בתי נתתי לאיש הזה לאשה"</strong> (דברים כב, טז). כיון שאמר <strong>"לאיש" — אסרה</strong> על כל העולם כולו, שהרי אמר שהשיא אותה ולא פירש למי, ולאחר שאמר <strong>"הזה" — התירה</strong> לבעלה.
 ושואלים: לדבר זה <strong>למה לי קרא</strong> <small>[כתוב]</small> מיוחד ללמד על זה? הלא <strong>סברא היא: הוא אסרה והוא שרי לה</strong> <small>[התיר אותה]!</small> שהלא דיבורו הוא המקור היחיד לידיעתנו, הן לאסור והן להתיר. <strong>אלא כי איצטריך קרא</strong> <small>[כאשר הוצרך כתוב</small> זה<small>]</small> של "לאיש הזה" הרי זה <strong>ל</strong>כפי שאמר <strong>רב הונא אמר רב.</strong> ש<strong>אמר רב הונא אמר רב: מנין לאב שנאמן לאסור את בתו</strong> הקטנה <strong>מן התורה — שנאמר: "את בתי נתתי לאיש"</strong> ומכאן משמע שסומכים על דיבורו בענין זה ונאסרת על כולם. ושואלים: לפי הסברה של רב הונא, המלה <strong>"הזה" למה לי?</strong>
 ומסבירים: <strong>מיבעי ליה לכדתני</strong> <small>[נצרך לו</small> הדבר <small>לכ</small> פי <small>ששנה]</small> <strong>ר' יונה. דתני</strong> <small>[ששנה]</small> <strong>ר' יונה</strong> ברייתא זו: נאמר בפרשה של מוציא שם רע <strong>"את בתי נתתי לאיש הזה"</strong> ויש להדגיש: <strong>"הזה" — ולא ליבם,</strong> שדין מוציא שם רע הוא דווקא בבעל, ולא ביבם.
 <big>ד</big> <strong>תנו רבנן</strong> <small>[שנו חכמים]:</small> <strong>האשה שאמרה "אשת איש אני" וחזרה ואמרה "פנויה אני" — נאמנת.</strong> ומקשים: <strong>והא שוויה לנפשה</strong> <small>[והרי עשתה את עצמה]</small> כ<strong>חתיכה דאיסורא</strong> <small>[של איסור],</small> שכיון שאמרה שהיא אשת איש, נמצא שאסרה את עצמה לכל, וכיצד יכולה היא לחזור ולהתיר איסור זה? ומשיבים: <strong>אמר רבא בר רב הונא: כגון שנתנה אמתלא</strong> (תירוץ, הסבר) <strong>לדבריה</strong> מדוע אמרה קודם שאשת איש היתה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אמרה "אשת איש אני" וחזרה ואמרה "פנויה אני" — אינה נאמנת, ואם נתנה אמתלא לדבריה</strong> הראשונים — <strong>נאמנת.</strong>
 <strong>ומעשה נמי</strong> <small>[גם כן]</small> <strong>באשה אחת גדולה</strong> (חשובה) <strong>שהיתה גדולה בנוי</strong> (ביופי), <strong>וקפצו עליה</strong> (חיזרו אחריה) <strong>בני אדם</strong> רבים <strong>לקדשה. ואמרה להם "מקודשת אני</strong> כבר <strong>". לימים עמדה וקידשה את עצמה. אמרו לה חכמים: מה ראית לעשות כן?</strong> שהרי אמרת שמקודשת את?! <strong>אמרה להם: בתחלה שבאו עלי</strong> לשאת אותי <strong>אנשים שאינם מהוגנים — אמרתי "מקודשת אני"</strong> כדי להיפטר מהם, <strong>עכשיו שבאו עלי אנשים מהוגנים — עמדתי וקדשתי את עצמי</strong> לאחד מהם. ומעירים: <strong>וזו הלכה העלה</strong> (הביא) <strong>רב אחא שר הבירה לפני חכמים באושא</strong> (ששם היה מושב הסנהדרין) <strong>ואמרו: אם נתנה אמתלא לדבריה — נאמנת.</strong>
 <strong>בעא מיניה</strong> <small>[שאל אותו]</small> <strong>שמואל מרב:</strong> אשה ש<strong>אמרה</strong> לבעלה <strong>"טמאה אני"</strong> בנדה, <strong>וחזרה ואמרה "טהורה אני" מהו?</strong> האם סומכים על דבריה האחרונים, או שמא נאמר שעשתה עצמה כחתיכת איסור? <strong>אמר ליה</strong> <small>[לו]:</small> <strong>אף בזו, אם נתנה</strong>
## דף כב:
 <strong>אמתלא לדבריה — נאמנת.</strong> ומספרים: <strong>תנא מיניה</strong> <small>[שנה ממנו]</small> וחזר על הלכה זו <strong>ארבעים זימנין</strong> <small>[פעמים]</small> כדי לזוכרה. ומוסיפים: <strong>ואפילו הכי</strong> <small>[כך]</small> למרות שלמד ממנו, <strong>לא עבד</strong> <small>[עשה]</small> <strong>שמואל עובדא בנפשיה</strong> <small>[מעשה בעצמו]</small> כשאירע לו דבר כזה עם אשתו, ולא סמך על היתר זה.
 <big>א</big> <strong>תנו רבנן</strong> <small>[שנו חכמים]:</small> <strong>שנים,</strong> שני עדים, <strong>אומרים: "מת</strong> הבעל <strong>", ושנים,</strong> אחרים, <strong>אומרים: "לא מת".</strong> או, <strong>שנים אומרים: "נתגרשה</strong> אשה זו <strong>", ושנים אומרים: "לא נתגרשה" — הרי זו לא תנשא,</strong> שהרי אין לנו עדות ברורה להתירה. <strong>ואם נשאת</strong> כבר — <strong>לא תצא. ר' מנחם בר יוסי אומר: תצא.</strong> הוסיף ו<strong>אמר ר' מנחם בר יוסי: אימתי אני אומר תצא — בזמן שבאו עדים</strong> האוסרים אותה, <strong>ואחר כך נשאת, אבל</strong> אם <strong>נשאת ואחר כך באו עדים — לא תצא,</strong> שאין מוציאים אותה מבעלה רק משום הספק.
 ושואלים לעצם הענין: <strong>מכדי תרי ותרי נינהו</strong> <small>[הרי שניים ושניים הם]</small> וכיצד יכול האיש שנשאה להשאיר אותה אצלו, הלא <strong>הבא עליה באשם תלוי קאי</strong> <small>[עומד],</small> שהרי ספק הוא אם האשה הזו היא אשת איש, ואם יבוא עליה יתחייב באשם תלוי, כדין כל העושה דבר שהוא ספק איסור שחייבים עליו כרת אם עשאוהו במזיד! <strong>אמר רב ששת: כגון שנשאת לאחד מעדיה</strong> שאמרו שהיא מותרת, והוא הרי בטוח בהתירה, ולגביו אין כאן ספק. ושואלים: הלא <strong>היא גופה</strong> <small>[עצמה]</small> <strong>ב</strong>קרבן <strong>אשם תלוי קימא</strong> <small>[עומדת]</small> שהרי היא איננה יודעת מה הן העובדות, ושמא לא מת בעלה! ומשיבים: <strong>באומרת: "ברי</strong> <small>[ברור]</small> <strong>לי</strong> הדבר שמת <strong>"</strong>.
 <big>ב</big> <strong>אמר ר' יוחנן, שנים אומרים: "מת"</strong> בעלה של אשה זו, <strong>ושנים אומרים: "לא מת" — הרי זו לא תנשא, ואם נשאת — לא תצא. שנים אומרים: "נתגרשה", ושנים אומרים: "לא נתגרשה" — הרי זו לא תנשא, ואם נשאת — תצא.</strong>
 ושואלים: <strong>מאי שנא רישא ומאי שנא סיפא</strong> <small>[</small>ב<small>מה שונה</small> ה<small>התחלה ו</small>ב<small>מה שונה הסוף]</small> שבמקרה הראשון אם נישאת — לא תצא, ובשני — תצא? <strong>אמר אביי: תרגמה</strong> <small>[הסבר אותה]</small> <strong>בעד אחד,</strong> לא היו שתי דעות של שני עדים המכחישות זו את זו, אלא כל אחת מן העדויות היתה בעד אחד. וכך יש להבין את הדברים: ש<strong>עד אחד</strong> ה<strong>אומר "מת",</strong> הרי <strong>הימנוהו רבנן כבי תרי</strong> <small>[האמינו לו חכמים כשניים],</small> שעד אחד נאמן להעיד שמת הבעל כדי שתנשא אשתו. <strong>וכ</strong>דברי <strong>עולא.</strong> ש<strong>אמר עולא: כל מקום שהאמינה תורה עד אחד,</strong> כגון בעדות שמת הבעל — <strong>הרי כאן שנים,</strong> שעדות זו נחשבת כעדות גמורה של שני עדים, <strong>ו</strong>אם כן <strong>האי דקאמר</strong> <small>[וזה,</small> העד האחר, <small>שאמר]:</small> <strong>"לא מת" — הוה ליה חד</strong> <small>[הרי הוא</small> רק <small>אחד],</small> שהרי על עדות כזו לא האמינו חכמים לעד אחד כשנים <strong>ואין דבריו של</strong> עד <strong>אחד</strong> מתקבלים <strong>במקום</strong> (כנגד) <strong>שנים</strong> ולכך לא תצא.
 ושואלים: <strong>אי הכי</strong> <small>[אם כך]</small> אתה אומר, שעדות העד המתיר נחשבת כעדות שנים, ואין עד אחד יכול לסותרה, אם כן <strong>אפילו לכתחלה נמי</strong> <small>[גם כן]</small> תינשא! ומשיבים: הטעם שלא תינשא לכתחילה הוא <strong>משום</strong> הדברים שאמר <strong>רב אסי.</strong> ש<strong>אמר רב אסי:</strong> בכל מקרה של ספק, כגון זה, יש לקרוא עליו את הכתוב: <strong>"הסר ממך עקשות פה ולזות שפתים הרחק ממך"</strong> (משלי ד, כד), שגם אם אין הדבר אסור מן הדין, אבל יש בו טעם לפגם.
 ואילו ב<strong>סיפא</strong> <small>[</small>ב<small>סופה],</small> בענין גרושין, אם <strong>עד אחד אומר: "נתגרשה" ועד אחד אומר: "לא נתגרשה"</strong> הלא <strong>תרוייהו</strong> <small>[שניהם]</small> <strong>באשת איש קמסהדי</strong> <small>[הם מעידים],</small> שלדברי שניהם היתה אשת איש, <strong>ו</strong>אם כן <strong>האי דקאמר</strong> <small>[זה שאומר]</small> ש<strong>נתגרשה</strong> וכבר אינה אשת איש, <strong>הוה ליה חד</strong> <small>[הרי הוא אחד]</small> <strong>ואין דבריו של אחד במקום שנים,</strong> ולכן, אפילו אם נישאת — תצא. זהו תירוצו של אביי.
 <strong>רבא אמר: לעולם</strong> תפרש <strong>תרי ותרי נינהו</strong> <small>[שניים ושניים הם],</small> כפשטות דברי ר' יוחנן. <strong>ו</strong>אולם <strong>ראה</strong> (קיבל, הסכים) <strong>ר' יוחנן</strong> את <strong>דבריו של ר' מנחם בר יוסי בגרושין, ולא ראה</strong> את דבריו <strong>במיתה.</strong> ושואלים: <strong>מאי טעמא</strong> <small>[מה טעם]</small> ההבדל? ומסבירים: לענין <strong>מיתה</strong> אפשר יותר לסמוך על האשה, שהרי אם יתברר שהבעל חי ויחזור לכאן <strong>אינה יכולה מכחשתו</strong> לומר שאינו חי, ולכן יש לסמוך גם עליה שהיא מדקדקת בבירור טיב העדות. ואילו ב<strong>גרושין</strong> חוששים שמא אפילו כשיבוא הבעל ויאמר שלא גירש אותה — <strong>יכולה מכחשתו,</strong> ואם תתיר לה להינשא, היא לא תדקדק בטיב העדות, שכן היא אומרת לעצמה: אנשא על פי עדות זו ואם לבסוף יבוא בעלי ויאמר שלא גרשני — אכחישנו. ולכן קנסו אותה שתצא.
 ושואלים: <strong>ומי חציפה כולי האי</strong> <small>[והאם חצופה</small> אשה <small>כל כך]</small> שתשקר לבעלה בפניו ותאמר שגירש אותה? <strong>והאמר</strong> <small>[והרי אמר]</small> <strong>רב המנונא: האשה שאמרה לבעלה "גרשתני"</strong> — הרי היא <strong>נאמנת.</strong> ומדוע? — <strong>חזקה</strong> היא: <strong>אין אשה מעיזה פניה בפני בעלה!</strong> ומשיבים: <strong>הני מילי</strong> <small>[דברים אלה]</small> שאינה מעיזה פניה אמורים דווקא <strong>היכא דליכא</strong> <small>[היכן שאין]</small> <strong>עדים דקא מסייעי</strong> <small>[שמסייעים]</small> <strong>לה</strong> לדבריה, <strong>אבל היכא דאיכא</strong> <small>[היכן שיש]</small> <strong>עדים דקא מסייעי</strong> <small>[שמסייעים]</small> <strong>לה — מעיזה ומעיזה.</strong>
 <strong>רב אסי אמר,</strong> יש להסביר את דברי ר' יוחנן באופן אחר: <strong>כגון דאמרי</strong> <small>[שאומרים]</small> ה<strong>עדים: "עכשיו מת",</strong> או שאומרים: <strong>"עכשיו גירשה".</strong> והטעם לחלק בין מיתה לגירושין הוא כך: <strong>מיתה ליכא לברורה</strong> <small>[אין</small> אפשרות <small>לבררה],</small> שאין דרך לברר עתה את הדבר, ולכן לכתחילה לא תינשא, ואם נישאה, לא תצא. <strong>גירושין איכא לברורה</strong> <small>[יש</small> דרך <small>לברר],</small> <strong>דאמרינן לה</strong> <small>[שאומרים אנו לה]</small> לאשה: <strong>אם איתא דהכי הוה</strong> <small>[אם</small> יש בדברייך <small>שכך היה]</small> שגירשך, <strong>אחזי לן</strong> <small>[הראי לנו]</small> את <strong>גיטיך,</strong> כי מאחר שהעדים מעידים שהיה הדבר עכשיו, אין מסתבר שאיבדה את הגט, ויש להניח שהעדים שאמרו שנתגרשה הם עדי שקר, ולכן תצא.
 <big>ג</big> <strong>תנו רבנן</strong> <small>[שנו חכמים]:</small> <strong>שנים אומרים: "נתקדשה</strong> אשה זו <strong>"</strong><strong>ושנים אומרים: "לא נתקדשה" — הרי זו לא תנשא</strong> לאחר, <strong>ואם נשאת — לא תצא. שנים אומרים: "נתגרשה" ושנים אומרים: "לא נתגרשה" — הרי זו לא תנשא, ואם נשאת</strong> בכל זאת — <strong>תצא.</strong>
## דף כג.
 <strong>מאי שנא רישא ומאי שנא סיפא</strong> <small>[מה שונה</small> ה<small>התחלה</small> בדין קידושין <small>ומה שונה</small> ה<small>סוף,</small> בגירושין<small>],</small> שיש הבדל בדיניהם?
 <strong>אמר אביי: תרגמה</strong> <small>[הסבר אותה]</small> שאין ההכחשה בין שתי כתות של עדים, כמשמעות הברייתא, אלא <strong>בעד אחד,</strong> כיצד? <strong>עד אחד אומר "נתקדשה" ועד אחד אומר "לא נתקדשה"</strong> — הלא <strong>תרוייהו</strong> <small>[שניהם]</small> <strong>בפנויה קמסהדי</strong> <small>[הם מעידים],</small> שלדברי שניהם היתה קודם פנויה, <strong>והאי דקאמר</strong> <small>[וזה שאומר]</small> <strong>"נתקדשה", הוה ליה חד</strong> <small>[הרי הוא אחד],</small> <strong>ואין דבריו של אחד במקום</strong> (כנגד) <strong>שנים,</strong> ולכן בטלה עדותו, ואם נישאה, לא תצא.
 <strong>סיפא</strong> <small>[</small>ב<small>סוף,</small> בגירושין<small>]</small> <strong>עד אחד אומר "נתגרשה" ועד אחד אומר "לא נתגרשה" תרוייהו</strong> <small>[שניהם]</small> <strong>באשת איש קמסהדי</strong> <small>[הם מעידים],</small> שלדברי שניהם היתה נשואה, <strong>והאי דקאמר</strong> <small>[וזה שאומר]</small> <strong>"נתגרשה" הוה ליה חד</strong> <small>[הרי הוא אחד],</small> <strong>ואין דבריו של אחד במקום שנים</strong> ולכן תצא.
 <strong>רב אשי אמר: לעולם</strong> מדובר כמשמעות הלשון ב<strong>תרי ותרי</strong> <small>[</small>ב<small>שניים ושניים],</small> <strong>ואיפוך</strong> <small>[והפוך]</small> את הדינים בראש ובסוף. ובאופן זה: <strong>שנים אומרים "ראינוה שנתקדשה", ושנים אומרים "לא ראינוה שנתקדשה" — הרי זו לא תנשא, ואם נשאת — תצא.</strong>
 ותוהים: אם במקרה כזה מדובר, הרי <strong>פשיטא</strong> <small>[פשוט</small> הדבר<small>]</small> מובן מאליו שתצא משום ש<strong>"לא ראינוה" אינה ראיה,</strong> ואין כאן עדות כלל להתירה! ומשיבים: <strong>לא צריכא</strong> <small>[נצרכה],</small> אלא <strong>דדיירי</strong> <small>[</small>כאשר <small>גרים]</small> האשה והעדים <strong>בחצר אחד. מהו דתימא</strong> <small>[שתאמר]:</small> <strong>אם איתא</strong> <small>[יש]</small> אמת בדבר ש<strong>נתקדשה — קלא אית לה למילתא</strong> <small>[קול יש לו לדבר],</small> והשכנים היו יודעים, בדבר ואם לא ראו שנתקדשה — משמע שלא היה כן, וכשאומרים "לא ראינוהו שנתקדשה" הרי זה כאילו אומרים בבירור "לא נתקדשה", על כן <strong>קא משמע לן דעבדי אינשי דמקדשי בצנעא</strong> <small>[השמיע לנו שעשויים אנשים שמקדשים בצינעה]</small> בלא שידעו על כך אחרים ואפילו אלו הגרים סמוך להם.
 <strong>סיפא</strong> <small>[</small>ב<small>סופה]</small> של הברייתא מדובר כאשר <strong>שנים אומרים "ראינוה שנתגרשה", ושנים אומרים "לא ראינוה שנתגרשה" — הרי זו לא תנשא, ואם נשאת — לא תצא.</strong> ושואלים שוב: <strong>מאי קא משמע לן</strong> <small>[מה השמיע לנו</small> בכך<small>]?</small> שהרי אף כאן לא היתה עדות ממשית שלא נתגרשה. ומשיבים: <strong>אף על גב דדיירי</strong> <small>[אף על פי ש</small>האשה והעדים <small>גרים]</small> <strong>בחצר אחד,</strong> ואם אמת היה הדבר היו אמורים העדים לדעת מכך, ומכיון שאומרים "לא ראינוה שהתגרשה" כאילו אמרו "לא נתגרשה", מכל מקום אין זו נחשבת כעדות. ושואלים: <strong>היינו הך</strong> <small>[זו היא זו]</small> הרי העקרון בהלכה זו שהגרים סמוך לא בקיאים במתרחש, הוא כמו ההלכה הקודמת, ולא נוסף שום חידוש על ידי הלכה זו!
 ומסבירים: יש בכך חידוש מסויים, <strong>מהו דתימא</strong> <small>[שתאמר]:</small> <strong>גבי</strong> <small>[אצל]</small> <strong>קדושין הוא דעבידי אינשי דמקדשי בצנעא</strong> <small>[שעשויים אנשים שיקדשו בצינעה]</small> ואינם עושים זאת בפרסום, <strong>אבל גבי</strong> <small>[אצל]</small> <strong>גירושין אם איתא דאיגרשא</strong> <small>[יש</small> אמת בדבר <small>שנתגרשה] —</small> <strong>קלא אית לה למילתא</strong> <small>[קול,</small> פירסום, <small>יש לו לדבר]</small> שכרגיל גירושין באים לאחר קטטות, ומסתבר שהכל יודעים על כך, על כן <strong>קא משמע לן</strong> <small>[השמיע לנו]</small> <strong>דעבידי אינשי דמקדשי ודמגרשי בצנעא</strong> <small>[שעשויים אנשים שיקדשו ויגרשו בצינעה]</small> ואין להביא ראייה ממה שלא ראו.
 <big>א</big> שנינו במשנה: <strong>ואם משנשאת באו עדים — לא תצא.</strong> מאחר שהמשנה מדברת בשתי הלכות, בגרושה ובשבויה, לא ברור למה מתייחס משפט אחרון זה. ואכן נחלקו בדבר; <strong>ר' אושעיא מתני לה ארישא</strong> <small>[היה שונה אותה על ראש]</small> המשנה, באשה שטוענת שנישאה ונתגרשה, <strong>רבה בר אבין מתני לה אסיפא</strong> <small>[היה שונה אותה על סופה]</small> באשה שאומרת שנשבתה וטהורה היא.
 ומעירים: <strong>מאן דמתני לה ארישא</strong> <small>[מי ששונה אותה,</small> את ההלכה הזו, <small>על ראשה</small> של המשנה<small>]</small> בענין גירושין — <strong>כל שכן</strong> שהוא שונה אותה <strong>אסיפא</strong> <small>[על סופה]</small> בענין שבויה, שכן <strong>בשבויה הקילו</strong> בכלל, שהרי אין איסורה אלא מפני חשש וספק בלבד. <strong>ומאן דמתני לה אסיפא</strong> <small>[ו</small>אולם <small>מי ששונה אותה על הסוף</small> בשבויה<small>],</small> <strong>אבל ארישא</strong> <small>[על ראשה</small> של המשנה<small>]</small> — <strong>לא.</strong>
 ומציעים הסבר לשיטות אלה: <strong>לימא</strong> <small>[</small>שמא <small>נאמר]</small> ש<strong>ב</strong>דברי <strong>רב המנונא קמיפלגי</strong> <small>[הם חלוקים],</small> <strong>דמאן דמתני לה ארישא</strong> <small>[שמי ששונה אותה על ראש</small> המשנה<small>]</small> וסבור שבדיעבד אם נישאה לא תצא, <strong>אית ליה</strong> <small>[יש לו,</small> מקבל<small>]</small> את דברי <strong>רב המנונא,</strong> האומר שאשה האומרת לבעלה "גירשתני" — נאמנת, שאין אשה מעיזה פניה בפני בעלה לומר שגירש אותה אילולי היה נכון הדבר, ולכן סבור הוא שאף במקרה זה יש בעצם להאמין לה שהיא גרושה. <strong>ומאן דמתני לה אסיפא</strong> <small>[ומי ששונה אותה על הסוף]</small> ומתיר בשבויה לאחר שנישאה, אך סבור שמחמירים בגרושה, <strong>לית ליה</strong> <small>[אין לו,</small> אינו מקבל<small>]</small> את דברי <strong>רב המנונא.</strong>
 ודוחים: <strong>לא,</strong> אפשר לומר <strong>דכולי עלמא אית להו</strong> <small>[הכל יש להם,</small> מקבלים<small>]</small> את דברי <strong>רב המנונא. והכא בהא קמיפלגי</strong> <small>[וכאן בזה</small> הם <small>חלוקים]</small> <strong>דמר סבר</strong> <small>[שחכם זה,</small> האוסר בגרושה, <small>סבור]:</small> <strong>כי איתמר</strong> <small>[כאשר נאמרו]</small> דברי <strong>רב המנונא</strong> הוא שדווקא כאשר אומרת לו <strong>בפניו,</strong> שאז אינה מעיזה, <strong>אבל</strong> כשאומרת <strong>שלא בפניו</strong> שנתגרשה — <strong>מעיזה. ומר</strong> <small>[וחכם זה]</small> <strong>סבר: שלא בפניו נמי</strong> <small>[גם כן]</small> <strong>אינה מעיזה,</strong> ולכן יש לסמוך על טענתה שהיא גרושה.
 <big>ב</big> עוד שנינו במשנה: <strong>ואם משנשאת באו עדים</strong> — לא תצא. <strong>אמר אבוה</strong> <small>[אביו]</small> של <strong>שמואל: לא</strong> תפרש <strong>"נשאת" נשאת ממש, אלא</strong> הכוונה היא: <strong>כיון שהתירוה לינשא, אף על פי ש</strong>עדיין <strong>לא נשאת</strong> — הרי זו מותרת להינשא. ותוהים: <strong>והא</strong> <small>[והרי]</small> <strong>"לא תצא" קתני</strong> <small>[שנה],</small> ואין לשון יציאה אלא במי שכבר נישאה! ומסבירים: יש לפרש זאת כלשון מושאלת, והכוונה היא: <strong>לא תצא מהתירה הראשון</strong> שהותרה לפני שבאו העדים.
 <strong>תנו רבנן</strong> <small>[שנו חכמים],</small> <strong>אמרה: "נשביתי וטהורה אני ויש לי עדים שטהורה אני"</strong> שהיו איתה כל אותו זמן — <strong>אין אומרים: נמתין עד שיבאו עדים</strong> אלה ויתברר הדבר היטב, <strong>אלא מתירין אותה</strong> להינשא <strong>מיד. התירוה לינשא ואחר כך באו עדים</strong> שהיו איתה, <strong>ואמרו: לא ידענו</strong> אם נטמאה או לא — <strong>הרי זו לא תצא,</strong> שהרי הותרה על פי דבריה הראשונים ולא על סמך דברי העדים. <strong>ואם באו עדי טומאה,</strong> שראו שנבעלה לשובים, אם נישאה זו לכהן, <strong>אפילו יש לה כמה בנים</strong> — הרי זו <strong>תצא,</strong> שהרי היא אסורה לכהן.
 מסופר: <strong>הני שבוייתא דאתיין</strong> <small>[אותן שבויות שבאו]</small> <strong>ל</strong>עיר <strong>נהרדעא</strong> על ידי שוביהן, כדי שיפדו אותן תושבי העיר. <strong>אותיב אבוה</strong> <small>[הושיב אביו]</small> של <strong>שמואל נטורי בהדייהו</strong> <small>[שומרים עליהן]</small> שישמרו שלא יתייחדו אתן גברים, <strong>אמר ליה</strong> <small>[לו]</small> <strong>שמואל:</strong> מה טעם יש בשמירה זו? <strong>ועד האידנא</strong> <small>[עכשיו]</small> <strong>מאן נטרינהו</strong> <small>[מי שמר אותן]?</small> ואם יש לחשוש להן — כבר היה מקום שייטמאו בזמן השבי. <strong>אמר ליה</strong> <small>[לו]:</small> <strong>אילו בנתך הווין</strong> <small>[בנותיך היו</small> אלה<small>]</small> <strong>מי הוית</strong> <small>[האם היית]</small> <strong>מזלזל בהו כולי האי</strong> <small>[בהן כל כך]?</small> וכיון שיצאו מן השבי צריך לנהוג בהן כבבנות ישראל כשירות ולדאוג להן שיהיו בצניעות.
 ומעירים, <strong>הואי</strong> <small>[היה]</small> דבר זה שאמר אביו של שמואל: <strong>"כשגגה שיצא מלפני השליט"</strong> (קהלת י, ה), וכך אירע באמת, <strong>ואישתביין בנתיה</strong> <small>[ונשבו בנותיו]</small> של <strong>מר שמואל ואסקינהו לארעא דישראל</strong> <small>[והעלו אותן</small> השובים <small>לארץ ישראל]</small> ורצו למוכרן או להפדותן. מה עשו הבנות לפני שנפדו — <strong>אוקמן לשבויינהו מאבראי</strong> <small>[העמידו את שוביהן מבחוץ],</small> ביקשו שלא יכנסו אתן פנימה, <strong>ועיילי לבי מדרשא</strong> <small>[ונכנסו לבית המדרש]</small> של <strong>ר' חנינא. הא</strong> <small>[זו</small> אחת מהן<small>]</small> <strong>אמרה: "נשביתי וטהורה אני", והא</strong> <small>[וזו,</small> השניה<small>]</small> <strong>אמרה: "נשביתי וטהורה אני".</strong> מכיון ששמעו זאת מפיהן, <strong>שרינהו</strong> <small>[התירו אותן]</small> להינשא אפילו לכהן.
 <strong>סוף עול אתו שבויינהו</strong> <small>[לבסוף,</small> לאחר מכן, <small>נכנסו</small> ו<small>באו שוביהן]</small> וידעו כולם שהן שבויות, אלא כיון שבאו הבנות קודם והעידו על עצמן, ולא ראו בבית המדרש קודם לכן את השובים, נמצא שהוא כפי הדין כשבאו עדים לאחר מכן שלא תצא, והן נאמנות. <strong>אמר ר' חנינא:</strong> מתוך מעשיהן רואים כי <strong>בנן דמוריין אינון</strong> <small>[בנות של</small> אנשים גדולים, <small>מורי הוראה, הן],</small> שידעו לעשות באופן זה, כדי להשאר בחזקת טהרה. ומספרים: שבאמת לבסוף <strong>איגלאי מילתא דבנתיה</strong> <small>[נתגלה הדבר שבנותיו]</small> של <strong>מר שמואל הווין</strong> <small>[היו].</small>
 <strong>אמר ליה</strong> <small>[לו]</small> <strong>ר' חנינא לרב שמן בר אבא</strong> הכהן: <strong>פוק איטפל</strong> <small>[לך טפל]</small> <strong>בקרובותיך,</strong> בנות שמואל שנשבו, ושא אחת מהן, שהרי הן קרובות שלך. <strong>אמר ליה</strong> <small>[לו]</small> רב שמן <strong>לר' חנינא: והאיכא</strong> <small>[והרי יש]</small> <strong>עדים במדינת הים</strong> שידעו עוד קודם לכן שנשבו! אמר לו ר' חנינא: <strong>השתא מיהת ליתנהו קמן</strong> <small>[עכשיו על כל פנים אינם לפנינו]</small> ואין אנחנו צריכים לחשוש לעדותם. ובפתגם אמר לו: <strong>עדים בצד</strong> שהוא <strong>אסתן</strong> (צפון), באיזה מקום רחוק, <strong>ותאסר</strong> האשה בגללם? ומדייקים בדבריו של ר' חנינא: <strong>טעמא</strong> <small>[הטעם,</small> דווקא<small>]</small> ש<strong>לא אתו</strong> <small>[באו]</small> <strong>עדים</strong> כדי להעיד עליהן, <strong>הא אתו</strong> <small>[הרי</small> אם היו <small>באים]</small> <strong>עדים, מיתסרא</strong> <small>[</small>היו <small>נאסרות]?</small>
 <strong>והאמר אבוה</strong> <small>[והרי אמר אביו]</small> של <strong>שמואל: כיון שהתירוה לינשא, אף על פי שלא נשאת,</strong> ובאו עדים אחר כך והעידו שנשבתה — הרי היא מותרת! <strong>אמר רב אשי: עדי טומאה איתמר</strong> <small>[נאמר],</small> שחשש שמא יבואו עדים ויעידו שנטמאו בזמן שהיו שבויות.
## דף כג:
 <big>א משנה</big> <strong>שתי נשים שנשבו,</strong> ויש עדים על כך, <strong>זאת,</strong> אחת מהן, <strong>אומרת: "נשביתי וטהורה אני", וזאת אומרת: "נשביתי וטהורה אני" — אינן נאמנות. ובזמן שהן מעידות זו את זו,</strong> שכל אחת אומרת על חברתה שהיא טהורה — <strong>הרי אלו נאמנות.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> שתי שבויות, שאחת מהן אמרה: <strong>"אני טמאה וחברתי טהורה"</strong> — הרי היא <strong>נאמנת</strong> לגמרי. אמרה: <strong>"אני טהורה וחברתי טמאה" — אינה נאמנת,</strong> לא על עצמה ולא על חברתה. אמרה: <strong>"אני וחברתי טמאה" — נאמנת</strong> בעדותה <strong>על עצמה ואינה נאמנת על חברתה. "אני וחברתי טהורה" — נאמנת על חברתה ואינה נאמנת על עצמה.</strong>
 ומבררים את הברייתא, <strong>אמר מר</strong> <small>[החכם]:</small> האומרת <strong>"אני טהורה וחברתי טמאה" — אינה נאמנת.</strong> ומבררים: <strong>היכי דמי</strong> <small>[כיצד בדיוק היה הדבר]?</small> <strong>אי דליכא</strong> <small>[אם שאין]</small> <strong>עדים</strong> שנשבו, <strong>על עצמה אמאי לא מהימנא</strong> <small>[מדוע אינה נאמנת]?</small> הלא בעצם <strong>"נשביתי וטהורה אני" קאמרה</strong> <small>[</small>היא <small>אומרת]</small> ויש להאמין לה, שהפה שאסר הוא הפה שהתיר! <strong>אלא פשיטא דאיכא</strong> <small>[פשוט שיש]</small> <strong>עדים</strong> שנשבו, ולכן אינה נאמנת אף לגבי עצמה.
 <strong>אימא מציעתא</strong> <small>[אמור</small> את <small>האמצע]</small> של הברייתא הזאת: האומרת <strong>"אני וחברתי טמאה" — נאמנת על עצמה ואינה נאמנת על חברתה. ואי דאיכא</strong> <small>[ואם שיש]</small> <strong>עדים</strong> שנשבו — <strong>אמאי לא מהימנא</strong> <small>[מדוע אינה נאמנת]</small> לגבי חברתה לומר שנטמאה בשבייה, הלא משעה שנשבית שוב אין לה כבר חזקת כשרות? <strong>אלא פשיטא</strong> <small>[פשוט]</small> שמדובר כאן במקרה <strong>דליכא</strong> <small>[שאין]</small> <strong>עדים</strong> ולכן אינה נאמנת לומר על חברתה, באין עדים אחרים, שנשבתה ונטמאה.
 אם כך <strong>אימא סיפא</strong> <small>[אמור</small> את <small>סופה]</small> של הברייתא: האומרת <strong>"אני וחברתי טהורה" — נאמנת על חברתה ואינה נאמנת על עצמה. ואי</strong> <small>[ואם]</small> מדובר כאן <strong>דליכא</strong> <small>[שאין]</small> <strong>עדים</strong> שנשבו — על <strong>עצמה אמאי לא מהימנא</strong> <small>[מדוע אינה נאמנת]?</small> <strong>אלא פשיטא</strong> <small>[פשוט]</small> שמדובר כאן <strong>דאיכא</strong> <small>[שיש]</small> <strong>עדים,</strong> 
 ואם כן יש להסביר הברייתא הזו בצורה תמוהה: <strong>רישא וסיפא</strong> <small>[ראשה וסופה]</small> מדובר <strong>דאיכא</strong> <small>[שיש]</small> <strong>עדים,</strong> ואילו <strong>מציעתא דליכא</strong> <small>[אמצעה שאין]</small> <strong>עדים! אמר אביי: אין</strong> <small>[כן],</small> אף שהדבר אינו רגיל, יש לפרש כך: <strong>רישא וסיפא</strong> <small>[ראשה וסופה] —</small> <strong>דאיכא</strong> <small>[שיש]</small> <strong>עדים, מציעתא</strong> <small>[</small>ו<small>אמצעה] —</small> <strong>דליכא</strong> <small>[שאין]</small> <strong>עדים.</strong>
 <strong>רב פפא אמר:</strong> אפשר לפרש כי כל הברייתא <strong>כולה</strong> עוסקת באופן <strong>דאיכא</strong> <small>[שיש]</small> <strong>עדים, ו</strong>אולם <strong>איכא</strong> <small>[ויש]</small> <strong>עד אחד דקא אפיך</strong> <small>[שהופך],</small> שאומר בניגוד לדברי האשה המעידה. כיצד? <strong>אמרה: "אני טמאה וחברתי טהורה" ואמר לה עד אחד: "את טהורה וחברתך טמאה".</strong> הרי אז, <strong>איהי</strong> <small>[היא]</small> בעדותה לגבי עצמה, <strong>שויתא לנפשה חתיכה דאיסורא</strong> <small>[עשתה את עצמה חתיכת איסור]</small> שאף שאמר העד שהיא טהורה, מכל מקום כיון שהודתה שהיא טמאה — הרי היא אוסרת את עצמה. ואילו <strong>חברתה — משתריא אפומא דידה</strong> <small>[מותרת על פיה שלה],</small> שהרי היא מעידה עליה שהיא טהורה ולענין זה נאמנת גם אשה, למרות שיש מי שמכחיש אותה.
 ואם אמרה: <strong>"אני טהורה וחברתי טמאה" ואמר לה עד אחד: "את טמאה וחברתך טהורה", איהי</strong> <small>[היא],</small> <strong>כיון דאיכא</strong> <small>[שיש]</small> <strong>עדים</strong> שמעידים שנשבית — <strong>לאו כל כמינה</strong> <small>[אין ביכולתה]</small> להתיר את עצמה בדבריה בלבד, ואילו <strong>חברתה — משתריא אפומא</strong> <small>[מותרת על פי]</small> ה<strong>עד.</strong>
 אמרה: <strong>"אני וחברתי טמאה", ואמר לה עד אחד: "את וחברתך טהורה", איהי שויתא לנפשה חתיכה דאיסורה</strong> <small>[היא עשתה את עצמה חתיכת איסור],</small> וטמאה, ואילו <strong>חברתא</strong> <small>[החברה]</small> <strong>משתריא אפומא</strong> <small>[מותרת על פי]</small> ה<strong>עד,</strong> שעד אחד נאמן בשבויה למרות ההכחשה, ושואלים: אם הדברים מוסברים באופן זה, <strong>הא תו</strong> <small>[</small>הלכה <small>זו,</small> שני המקרים האחרונים, <small>עוד]</small> <strong>למה לי? היינו רישא</strong> <small>[הרי היא</small> ההלכה <small>שבראש],</small> ומה החידוש בשני המקרים האחרים? שהרי משני המקרים הראשונים כבר למדנו את העקרונות — שאם אומרת על עצמה שנטמאה, היא נאסרת משום "חתיכה דאיסורא", ושעדות עד אחר לטהרת חברתה מתקבלת למרות שהוכחשה!
 ומסבירים את המקרה בו היא אומרת ששתיהן טמאות, <strong>מהו דתימא</strong> <small>[שתאמר]:</small> <strong>הני תרוייהו</strong> <small>[אלו שתיהן]</small> באמת <strong>טהורות נינהו</strong> <small>[הן],</small> וכדברי העד, <strong>והאי דקאמרה הכי</strong> <small>[וזו ש</small>היא <small>אומרת כך]</small> ששתיהן טמאות — משום <strong>"תמת נפשי עם פלשתים"</strong> (שופטים טז, ל) <strong>היא דקא עבדה</strong> <small>[שעושה],</small> כלומר, שרוצה לקלקל לחברתה, וכדי שיאמינו לה אומרת גם על עצמה שטמאה היא, ונאמר שאינה נאמנת אף על עצמה שטמאה היא, על כן <strong>קא משמע לן</strong> <small>[השמיע לנו]</small> שאין מתחשבים בחשש זה.
 ובמקרה השני כשאומרת <strong>"אני וחברתי טהורה" ואמר לה עד אחד "את וחברתך טמאה", איהי</strong> <small>[היא]</small> <strong>כיון דאיכא</strong> <small>[שיש]</small> <strong>עדים</strong> שנשבית — <strong>לאו כל כמינה</strong> <small>[אין</small> זה <small>ביכולתה]</small> לטהר את עצמה. <strong>חברתה משתריא אפומא דידה</strong> <small>[מותרת על פיה שלה].</small> ושואלים: <strong>הא תו</strong> <small>[</small>הלכה <small>זו עוד]</small> <strong>למה לי? היינו רישא דרישא</strong> <small>[הרי זו התחלה של ההתחלה],</small> שהרי שם כבר למדנו שחברתה טהורה על פיה למרות שהעד מכחישה, ומה מחדש כאן?
 ומשיבים, <strong>מהו דתימא</strong> <small>[שתאמר]:</small> <strong>כי מהימנא</strong> <small>[כאשר היא נאמנת]</small> הרי זה <strong>במקום דפסלה נפשה</strong> <small>[ש</small>היא <small>פוסלת את עצמה],</small> <strong>אבל במקום דמכשרא נפשה</strong> <small>[שמכשירה</small> גם <small>את עצמה]</small> <strong>אימא לא מהימנא</strong> <small>[אמור</small> ש<small>אינה נאמנת]</small> גם על חברתה, על כן <strong>קא משמע לן</strong> <small>[השמיע לנו]</small> שאפילו בזה דנים בעדות לגופה, ואין חוששים.
 <big>ג משנה</big> <strong>וכן שני אנשים</strong> שאין משפחתם ידועה לנו, <strong>זה אומר "כהן אני" וזה אומר "כהן אני" — אינן נאמנין</strong> ואינם מאכילים אותם תרומה, <strong>ובזמן שהן מעידין זה את זה,</strong> שכל אחד מעיד על חבירו שהוא כהן — <strong>הרי אלו נאמנין. ר' יהודה</strong> חולק ו<strong>אומר: אין מעלין לכהונה על פי עד אחד,</strong> אלא צריכים שני עדים לכך. <strong>אמר ר' אלעזר: אימתי</strong> אין סומכים על עד אחד — <strong>במקום שיש עוררין</strong> על כך שהוא כהן. <strong>אבל במקום שאין עוררין</strong> — <strong>מעלין לכהונה על פי עד אחד. רבן שמעון בן גמליאל אומר משום ר' שמעון בן הסגן: מעלין לכהונה על פי עד אחד.</strong>
 <big>ד גמרא</big> <strong>כל הני</strong> <small>[אלה]</small> <strong>למה לי,</strong> כלומר, מדוע צריך לפרט במשניות שבפרקנו את המקרים השונים כאשר כולן מבוססות על כלל אחד שהפה שאסר הוא הפה שהתיר! ומשיבים: <strong>צריכי</strong> <small>[צריכים]</small> כל אלה להיאמר, <strong>דאי תנא</strong> <small>[שאילו היה שונה]</small> רק את המקרה שבו <strong>מודה ר' יהושע</strong> במי שאמר לחבירו שהשדה היה שייך לאביו והוא קנה אותו ממנו, אפשר היה לחשוב שרק <strong>משום דאיכא דררא דממונא</strong> <small>[שיש גרר של ממון],</small> שמכיון שיש לו כאן הפסד ממון במה שהוא מודה בתחילת דבריו ששל אביו של התובע היה, אנו מאמינים לו שקנה מאביו, משום שלא היה מספר דבר זה אם לא היה אמת, <strong>אבל</strong> במקרה של <strong>עדים,</strong> שאומרים שחתימתם היתה פסולה, <strong>דליכא דררא דממונא</strong> <small>[שאין</small> כאן <small>גרר של ממון],</small> שהרי אין הם עצמם מפסידים דבר בהודאתם, <strong>אימא</strong> <small>[אמור]</small> ש<strong>לא</strong> נאמין להם במה שחוזרים ואומרים אנוסים היינו אלא רק לתחילת דבריהם שמעידים על אמינות חתימתם.
 <strong>ואי תנא</strong> <small>[ואם</small> היה <small>שונה]</small> במקרה של ה<strong>עדים</strong> היינו אומרים שהם נאמנים <strong>משום דלעלמא</strong> <small>[ש</small>עדותם מכוונת <small>לעולם],</small> שהם מעידים עבור אחרים, <strong>אבל איהו, דלנפשיה</strong> <small>[הוא,</small> שמעיד על דבר <small>ש</small>נוגע <small>לעצמו],</small> שאומר שלקח את השדה מן האב,
## דף כד.
 <strong>אימא</strong> <small>[אמור]</small> ש<strong>לא,</strong> ויהא נאמן במה שחוזר ואומר "לקחתיה ממנו".
 ועוד: <strong>ואי אשמעינן הני תרתי</strong> <small>[ואם</small> היה <small>משמיע לנו</small> את <small>שני</small> המקרים <small>הללו</small> בלבד<small>],</small> הייתי אומר שנאמנים הם אף במה שהם מסייגים את עדותם <strong>משום</strong> שהם עניינים <strong>דממונא</strong> <small>[של ממון],</small> <strong>אבל אשת איש</strong> האומרת שהיא גרושה כעת, שהוא ענין <strong>דאיסורא</strong> <small>[של איסור]</small> <strong>אימא</strong> <small>[אמור]</small> ש<strong>לא</strong> יאמינו לה במה שאומרת "נתגרשתי", ולכן הוצרך להשמיענו גם בזה.
 ושואלים: הדין של <strong>"נשביתי וטהורה אני" למה לי?</strong> והרי אין כאן שום חידוש! ומשיבים: <strong>משום דקא בעי למיתני</strong> <small>[שרצה לשנות]</small> את ההמשך: <strong>"ואם משנשאת באו עדים — הרי זו לא תצא",</strong> משום כך הוזכר גם דין זה לגופו.
 ושואלים: <strong>הניחא למאן דמתני לה אסיפא</strong> <small>[זה נוח למי ששונה אותה,</small> את ההלכה הזו <small>על הסוף],</small> על המקרה של שבויה, <strong>אלא למאן דמתני לה ארישא</strong> <small>[למי ששונה אותה על ההתחלה]</small> וסבור שהלכה זו אמורה גם במי שאמרה שהיתה אשת איש ונתגרשה — אם כן <strong>מאי איכא למימר</strong> <small>[מה יש לומר]?</small> שלפי זה, הדין של שבויה (שאיסורה לכהן הוא קל מאיסור אשת איש) הוא מיותר, ובודאי נאמנת! ומשיבים: <strong>משום דקא בעי למיתני</strong> <small>[שרוצה לשנות]</small> אחר כך את הדין של <strong>"שתי נשים שנשבו",</strong> היה צריך להקדים את עיקר ההלכה באשה שאומרת "נשביתי" על אף שנאמנותה ברורה.
 ושואלים: <strong>ו</strong>הלכה זו של <strong>"שתי נשים שנשבו" למה לי?</strong> מה החידוש בו יותר מבאשה אחת שנשבתה ומעידה על עצמה בלבד? ומסבירים: <strong>מהו דתימא</strong> <small>[שתאמר]</small> כי <strong>ניחוש</strong> <small>[נחשוש]</small> <strong>לגומלין,</strong> שמא מה שמעידות זו על זו הוא משום הסכם גומלין, שכל אחת מעידה על חברתה בתנאי שחברתה תעיד כן אף עליה, על כן <strong>קמשמע לן</strong> <small>[השמיע לנו]</small> שאין אנו חוששים לכך.
 ושואלים: והדין של <strong>"וכן שני אנשים"</strong> המעידים על כהונתם <strong>למה לי?</strong> הרי בכך אין חידוש, שהרי כבר למדנו שנשים המעידות זו על זו נאמנות! ומסבירים: <strong>משום דקא בעי למיתני</strong> <small>[שרוצה לשנות]</small> בהמשך <strong>פלוגתא</strong> <small>[מחלוקת]</small> של <strong>ר' יהודה ורבנן</strong> <small>[וחכמים]</small> אם עד אחד נאמן לחזקת כהונה, לכך הזכיר קודם לכן הלכה זו ביחס לנאמנות אדם על עצמו לענין כהונה.
 <big>א</big> ומעתה באים לדון בגוף ההלכה, <strong>תנו רבנן</strong> <small>[שנו חכמים]:</small> אדם שאמר <strong>"אני כהן וחברי כהן"</strong> — הרי הוא <strong>נאמן</strong> על חבירו <strong>להאכילו בתרומה,</strong> שנותנים לחבירו תרומה מכח עדות זאת, <strong>ו</strong>אולם <strong>אינו נאמן להשיאו אשה</strong> מיוחסת, שייחשב כהן לענין יוחסין, <strong>עד שיהו שלשה</strong> עדים, כלומר, שצריך עוד עד אחד שיעיד על כך ששניהם כהנים, חוץ משניהם, כדי שיהיו <strong>שנים מעידין על זה ושנים מעידין על זה. ר' יהודה אומר: אף אינו נאמן להאכילו בתרומה עד שיהו שלשה</strong> אנשים, כדי שיהיו בסך הכל <strong>שנים מעידין על זה ושנים מעידין על זה.</strong>
 ומבררים את הסברות: <strong>למימרא</strong> <small>[האם לומר]</small> כי <strong>ר' יהודה חייש</strong> <small>[חושש]</small> <strong>לגומלין,</strong> שכל אחד מהם מעיד על כך שחבירו כהן כדי שבתמורה יעיד לו חבירו כמו כן ובאמת הם משקרים, <strong>ורבנן לא חיישי</strong> <small>[ו</small>כי <small>חכמים אינם חוששים]</small> <strong>לגומלין? והא איפכא שמעינן להו</strong> <small>[והרי היפך</small> הדברים <small>שמענו אותם</small> אומרים<small>],</small> <strong>דתנן</strong> <small>[ששנינו</small> במשנה<small>]:</small> <strong>החמרין</strong> שמובילים על גבי חמוריהם תבואה <strong>שנכנסו לעיר, ואמר אחד מהן:</strong> התבואה <strong>שלי חדש,</strong> כלומר, מיבול שנה זו ואינה מובחרת כל כך, <strong>ושל חברי ישן,</strong> ומשתמרת היטב. או שאמר: היבול <strong>שלי אינו מתוקן</strong> (אינו מעושר), <strong>ושל חברי מתוקן — אינו נאמן.</strong> ולכאורה הטעם הוא מפני שהחמרים הינם בדרך כלל עמי הארץ ואינם נאמנים על המעשר, ואף על פי שאומר על שלו שאינו מתוקן, מכל מקום חוששים אנו לגומלין, שמא אומרים כך במקום זה, ובמקום אחר יהפכו דבריהם, ויעיד השני שתבואת חבירו היא המובחרת. ו<strong>ר' יהודה אומר: נאמן.</strong> ואם כן רואים שר' יהודה אינו חושש לגומלין!
 <strong>אמר רב אדא בר אהבה אמר רב: מוחלפת השיטה.</strong> כלומר, צריך להחליף את דעות החולקים באחת המשניות, שלשיטה אחת חוששים לגומלין ולשיטה אחרת אין חוששים. <strong>אביי אמר: לעולם לא תיפוך</strong> <small>[אל תהפוך]</small> ומה שסומך ר' יהודה על החמרים בענין דמאי הוא משום ש<strong>ב</strong>דיני <strong>דמאי הקילו</strong> חכמים, מפני שאנו מניחים כי <strong>רוב עמי הארץ מעשרים הן.</strong> ותקנת חכמים שיעשרו את הדמאי היא רק מפני חשש רחוק, ולכן יש לסמוך על עדות כל שהיא כדי להתיר, אבל למעשה חושש ר' יהודה לגומלין.
 <strong>אמר רבא:</strong> וכי מדברי <strong>ר' יהודה</strong> על דברי <strong>ר' יהודה קשיא</strong> <small>[קשה],</small> ואילו <strong>דרבנן אדרבנן לא קשיא</strong> <small>[</small>מדברי <small>חכמים על</small> דברי <small>חכמים אינו קשה]?</small> הרי יש סתירה גם בשיטת חכמים, שהרי אף שיטתם הפוכה! <strong>אלא</strong> כך צריך לומר: מדברי <strong>ר' יהודה</strong> על דברי <strong>ר' יהודה לא קשיא</strong> <small>[אינו קשה],</small> <strong>כדשנינן</strong> <small>[כפי שתירצנו],</small> שר' יהודה מיקל בדמאי. ואילו <strong>דרבנן אדרבנן לא קשיא</strong> <small>[מדברי חכמים על דברי חכמים אינו קשה]</small> מטעם אחר; אכן חכמים אינם חוששים לגומלין, אך במקרה של החמרים מדובר <strong>כדאמר</strong> <small>[כפי שאמר]</small> <strong>ר' חמא בר עוקבא</strong> לגבי נושא אחר, ששם מדובר <strong>ב</strong>אופן <strong>שכלי אומנותו בידו</strong> של האיש מוכר התבואה,
## דף כד:
 <strong>הכא נמי</strong> <small>[כאן גם כן]</small> מדובר שהחמר השני בא גם הוא <strong>ב</strong>אופן <strong>שכלי אומנותו</strong> (של מוכר תבואה) <strong>בידו,</strong> שניכרים הדברים שגם הוא בא למכור את תבואתו, ואף שמגנה את תבואתו, כיון שנראים הדברים שכוונתו בסופו של דבר למכור את תבואתו, וגם הוא משבח את תבואתו של חבירו — יש לחשוש לגומלין, שבעיר אחרת הם הופכים את הדברים, וחבירו משבח את תבואתו שלו, אבל כשאין ראיה לדבר, אין חכמים חוששים לגומלין.
 ומעירים: <strong>והיכא אתמר</strong> <small>[והיכן,</small> על מה <small>נאמר]</small> התירוץ של <strong>ר' חמא בר עוקבא — אהא</strong> <small>[על זו],</small> <strong>דתנן</strong> <small>[ששנינו]:</small> <strong>הקדר</strong> שהוא חבר ועושה כליו בטהרה <strong>שהניח קדירותיו וירד לשתות מים מן היאור,</strong> ויש לחשוש שבינתיים נגעו אנשים טמאים בקדירות — הקדירות <strong>הפנימיות טהורות, והחיצונות טמאות.</strong>
 ושאלו, <strong>והתניא</strong> <small>[והרי</small> <small>שנינו בברייתא</small><small>]:</small> <strong>אלו ואלו,</strong> הפנימיות והחיצוניות <strong>טמאות! אמר ר' חמא בר עוקבא:</strong> שם באותה ברייתא המטמאת את הכל, מדובר <strong>בשכלי אומנותו</strong> של הקדר <strong>בידו,</strong> ומזה רואים הכל שהוא רוצה למכור עתה את הקדירות, ו<strong>מפני שיד הכל ממשמשת בהן,</strong> שבאים לבדוק הקדירות לפני קנייתן, יש לחשוש שבין הנכנסים לבדוק את הקדירות היה גם אדם טמא.
 ושואלים: <strong>והתניא</strong> <small>[והרי שנויה</small> עוד ברייתא<small>]</small> האומרת: <strong>אלו ואלו טהורות! אמר ר' חמא בר עוקבא:</strong> שם מדובר <strong>בשאין כלי אומנותו בידו</strong> שניכר שאינו עסוק עתה במכירה, וכיון שכך אין אנשים זרים נוגעים בהן כלל.
 ושואלים: אם כן, <strong>ואלא הא דתנן</strong> <small>[זו ששנינו</small> במשנה<small>]:</small> <strong>הפנימיות טהורות והחיצונות טמאות. היכי משכחת לה</strong> <small>[כיצד אתה מוצא אותה]?</small> שהרי כפי שאמרנו אם כלי אומנותו בידו — הכל טמא, ואם אינם בידו — הכל טהור!
 ומשיבים: מדובר במקרה שאין כלי אומנותו בידו, אלא <strong>דסמיכא</strong> <small>[שסמוך]</small> המקום שבו הניח את הקדירות <strong>לרשות הרבים, ומשום חיפופי</strong> (צידי) <strong>רשות הרבים.</strong> שסמוך לרשות הרבים יש מקום שבו מניחים המוכרים את סחורתם, ופעמים שיש אנשים רבים ברשות הרבים ונדחקים ונכנסים לצדדים, ותוך כדי הילוכם נגעו בקדירות החיצוניות. אבל למקום הקדירות הפנימיות אין נכנסים, שהרי לא גילה שדעתו למכור אותן. עד כאן תירוץ אחד לסתירה שבין מחלוקת ר' יהודה וחכמים בדיני חזקת כהונה ובדיני חמרים.
 <strong>ואיבעית אימא</strong> <small>[ואם תרצה אמור]</small> כי מחלוקת <strong>ר' יהודה ורבנן</strong> <small>[וחכמים]</small> אינה בשאלה אם חוששים לגומלין, אלא <strong>ב</strong>שאלה האם <strong>מעלין מתרומה ליוחסין קמיפלגי</strong> <small>[חלוקים]</small> הם. שלדעת ר' יהודה כל מי שאוכל בתרומה מעלים אותו על סמך זה לכהונה גם לענין יחוס, ולכן נחוצה לדעת ר' יהודה עדות גמורה גם לגבי תרומה. ואילו חכמים סבורים שאין מעלים מתרומה ליוחסין, ומשום כך לגבי תרומה די בעדות כלשהי, ולגבי יוחסין יצטרכו עדות שלימה.
 <big>א</big> <strong>איבעיא להו</strong> <small>[נשאלה להם</small> לחכמים<small>]:</small> <strong>מהו להעלות משטרות ליוחסין?</strong> ומבררים: <strong>היכי דמי</strong> <small>[כיצד בדיוק היה הדבר]?</small> <strong>אילימא דכתיב ביה</strong> <small>[אם נאמר שכתוב בו,</small> בשטר<small>]</small> <strong>"אני פלוני כהן חתמתי עד"</strong> — אולם במקרה כזה <strong>מאן קא מסהיד עילויה</strong> <small>[מי מעיד עליו]</small> שהוא כהן? הלא הוא עצמו כתב מה שכתב, ואין כאן עדות כלל!
 ומסבירים: <strong>לא צריכא</strong> <small>[נצרכה]</small> אלא במקרה <strong>דכתיב ביה</strong> <small>[שכתוב בו]</small> בשטר <strong>"אני פלוני כהן לויתי מנה מפלוני" וחתימו סהדי</strong> <small>[וחתמו עדים],</small> והשאלה היא <strong>מאי</strong> <small>[מה]?</small> האם על ה<strong>מנה,</strong> הכסף <strong>שבשטר קא מסהדי</strong> <small>[הם</small> <small>מעידים],</small> שאין עדותם אלא על עיקר הדבר — על ההלוואה שהיתה שם, <strong>או דלמא אכולה מילתא קא מסהדי</strong> <small>[שמא על כל הדבר הם</small> <small>מעידים]</small> ומאשרים כל פרט הכתוב בשטר, ואם כן בין השאר הם מעידים גם שהוא כהן. להלכה נחלקו בכך החכמים <strong>רב הונא ורב חסדא; חד</strong> <small>[אחד</small> מהם<small>]</small> <strong>אמר: מעלין</strong> משטרות ליוחסין, <strong>וחד</strong> <small>[ואחד</small> מהם<small>]</small> <strong>אמר: אין מעלין.</strong>
 כיוצא בזה <strong>איבעיא להו</strong> <small>[נשאלה להם]:</small> <strong>מהו להעלות מנשיאות כפים ליוחסין?</strong> שאם ראו אדם שנושא את כפיו ומברך את הציבור בבית הכנסת ככהן, האם אפשר לסמוך על כך גם לגבי יוחסין? ומעירים: <strong>תיבעי למאן דאמר</strong> <small>[תישאל</small> השאלה <small>ל</small>שיטת <small>מי שאומר]</small> <strong>מעלין מתרומה ליוחסין, ותיבעי למאן דאמר</strong> <small>[ותישאל</small> גם <small>ל</small>דעת <small>מי שאומר]</small> <strong>אין מעלין.</strong>
 ומסבירים: <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]</small> <strong>מעלין</strong> מתרומה ליוחסין, שכן אפשר לומר: <strong>הני מילי</strong> <small>[דברים אלה]</small> אמורים ב<strong>תרומה,</strong> כי אכילת תרומה על ידי זר (שאינו כהן) <strong>עון מיתה היא</strong> שעונשה מיתה בידי שמים, ואין לחשוד באדם שיעבור עבירה חמורה זו, ולכן נראה שהוא אכן כהן, <strong>אבל נשיאות כפים,</strong> ש<strong>איסור עשה,</strong> שזר הנושא את כפיו אינו עובר אלא באיסור עשה, שהרי חובת הכהנים לשאת כפיהם בברכה נאמרה כמצוות עשה, ומכלל העשה נובע גם איסור לזרים לעשות כן, <strong>לא,</strong> אין אנשים מקפידים כל כך, ויש לחשוש שמא בשל קולתו היחסית של הדבר, יבוא לרמות וישא כפיו אף שאינו כהן, ולכן לא אף יש לחשוש לכך ולא להעלותו על סמך זה ליוחסין. <strong>או דלמא לא שנא</strong> <small>[שמא אינו שונה],</small> שמאחר שיש בכך עבירה, אין לחשוד באדם שעובר עבירה, ובודאי יש לומר שכהן הוא.
 וכן מצד שני <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]</small> <strong>אין מעלין</strong> מתרומה ליוחסין, שאפשר לומר: <strong>הני מילי</strong> <small>[דברים אלה]</small> אמורים דווקא ב<strong>תרומה דמיתאכלא בצנעא</strong> <small>[שנאכלת בצינעה],</small> שייתכן שאדם זה אינו כהן, אבל כיון שהוא עושה את הדבר בצינעה — אינו מתבייש בכך, <strong>אבל נשיאות כפים</strong> שהיא נעשית <strong>בפרהסיא, אי לאו</strong> <small>[אם לא]</small> <strong>כהן הוא — כולי האי לא מחציף אינש נפשיה</strong> <small>[כל כך אין אדם מחציף עצמו]</small> לעבור עבירה בפני הרבים, ואם נשא כפיו משמע שכהן הוא. <strong>או דלמא לא שנא</strong> <small>[שמא אינו שונה],</small> שאם אדם עובר עבירה אינו מקפיד אם זה בצינעה או ברבים, וגם כאן אין לסמוך על מעשהו, כשם שאין סומכים על אכילת תרומה.
 ואף בכך נחלקו להלכה <strong>רב חסדא ור' אבינא; חד</strong> <small>[אחד</small> מהם<small>]</small> <strong>אמר: מעלין</strong> מנשיאות כפים ליוחסין, <strong>וחד</strong> <small>[ואחד</small> מהם<small>]</small> <strong>אמר: אין מעלין.</strong> ובאותה שאלה <strong>אמר ליה</strong> <small>[לו]</small> <strong>רב נחמן בר יצחק לרבא: מהו להעלות מנשיאות כפים ליוחסין? אמר ליה</strong> <small>[לו]</small> רבא: דבר זה הוא <strong>פלוגתא</strong> <small>[מחלוקת]</small> <strong>רב חסדא ור' אבינא.</strong>
 וחזר ושאל רב נחמן בר יצחק: <strong>הלכתא מאי</strong> <small>[</small>ו<small>הלכה מה</small> היא<small>]?</small> <strong>אמר ליה</strong> <small>[לו]:</small> <strong>אנא מתניתא ידענא</strong> <small>[אני משנה,</small> ברייתא, <small>יודע אני]</small> ועליה אני סומך; <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: גדולה</strong> היא ה<strong>חזקה</strong> שסומכים עליה, ואין משנים ממנה. <strong>שנאמר: "ומבני הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על שמם. אלה בקשו כתבם המתיחשים ולא נמצאו ויגאלו מן הכהנה. ויאמר התרשתא להם אשר לא יאכלו מקדש הקדשים עד עמד כהן לאורים ולתמים"</strong> (עזרא ב, סא-סג). שמאחר ובגולה נישאו חלק מן הכהנים לבנות הגויים והיו בניהם חללים, לכן משחזרו לארץ והוקם בית המקדש השני, היו צריכים כל הכהנים להוכיח את ייחוסם כדי שיוכלו לשרת בו. ואותם כהנים שלא היה ברשותם אפשרות להוכיח, נדחו מן הכהונה. ונחמיה הוא שמצא פתרון חלקי לבעייתם.
 ומפרש ר' יוסי את דבריו: <strong>אמר להם</strong> נחמיה לאותם כהנים מסופקים: <strong>הרי אתם בחזקתכם. במה הייתם אוכלים בגולה</strong> כשהייתם בבבל — <strong>בקדשי הגבול,</strong> כלומר, בתרומה, <strong>אף כאן</strong> תמשיכו לאכול <strong>בקדשי הגבול.</strong> אבל לא תאכלו בקדשי הקדשים, כלומר, מן הקרבנות, שהרי לכך אין לכם חזקה, שהרי לא אכלתם קרבנות בגולה. ומכאן נלמד לענייננו, <strong>ואי סלקא דעתך</strong> <small>[ואם עולה על דעתך]</small> לומר ש<strong>מעלין מנשיאות כפים ליוחסין, הני</strong> <small>[</small>הכהנים <small>הללו]</small> <strong>כיון דפרסי ידייהו</strong> <small>[ש</small>הם <small>פורסים</small> את <small>כפיהם]</small> בברכה — <strong>אתי לאסוקינהו</strong> <small>[יבואו להעלותם]</small> גם ליוחסין!
 ודוחים: <strong>שאני הכא דריע חזקייהו</strong> <small>[שונה כאן שהורעה חזקתם],</small> שכיון שרואים שאינם אוכלים בקדשי המזבח כשאר הכהנים, יודעים בהם שאינם כהנים ודאיים. ומוסיפים: <strong>דאי</strong> <small>[שאם]</small> <strong>לא תימא הכי</strong> <small>[תאמר כך],</small> שסומכים על טעם זה שהורעה חזקתם, אזי הרי <strong>למאן דאמר</strong> <small>[ל</small>שיטת <small>מי שאומר]</small> כי <strong>מעלין מתרומה ליוחסין</strong> אפשר היה להקשות עליו מכאן: <strong>כיון דאכלי</strong> <small>[ש</small>הם <small>אוכלים]</small> <strong>בתרומה — אתי לאסוקינהו</strong> <small>[יבואו להעלותם]</small> ליוחסין! <strong>אלא לאו</strong> <small>[</small>האם <small>לא]</small> מפני שיש לומר שאין לחשוש לדבר <strong>משום דריע חזקייהו</strong> <small>[שהורעה חזקתם]</small> מתוך שאינם אוכלים בקדשי קדשים, והכל יודעים בהם שאינם כהנים ודאיים. ולכן אין ללמוד מכאן הלכה לזמן הזה, כאשר כל הכהנים אוכלים רק בתרומה, שאז יתכן שמעלים מתרומה ליוחסין.
## דף כה.
 <strong>ו</strong>שואלים: <strong>אלא,</strong> לפי מה שהסברנו, <strong>מאי</strong> <small>[מה]</small> המשמעות של <strong>גדולה חזקה?</strong> שהרי נשארו כהנים אלה בחזקתם, כפי שהיו, ולא למדנו כל דבר חדש בדבר תוקפה של חזקה! ומשיבים: יש חידוש בדבר, כי החזקה הועילה להם, שהרי <strong>מעיקרא אכול</strong> <small>[בתחילה אכלו]</small> <strong>בתרומה דרבנן</strong> <small>[שמדברי סופרים],</small> שבבבל אין תרומה מדברי תורה כי אם מדברי סופרים בלבד, ואילו <strong>השתא אכול</strong> <small>[עכשיו,</small> בבואם לארץ ישראל, הם <small>אוכלים]</small> <strong>בתרומה דאורייתא</strong> <small>[שמן התורה].</small>
 <strong>ואי בעית אימא</strong> <small>[ואם תרצה אמור]</small> באופן אחר: <strong>השתא נמי</strong> <small>[עכשיו גם כן]</small> <strong>בתרומה דרבנן</strong> <small>[שמדברי סופרים]</small> <strong>אכול</strong> <small>[</small>הם <small>אוכלים],</small> וכגון תרומת פירות האילן והירק שאף בארץ ישראל אינה אלא מדברי סופרים, ואולם <strong>בתרומה דאורייתא</strong> <small>[שמן התורה],</small> וכגון דגן תירוש ויצהר, שבארץ ישראל היא מן התורה, <strong>לא אכול</strong> <small>[אינם אוכלים].</small> <strong>ו</strong>אולם <strong>כי מסקינן</strong> <small>[כאשר אנו מעלים]</small> <strong>מתרומה ליוחסין</strong> — הרי זה דווקא במי שאוכל <strong>בתרומה דאורייתא</strong> <small>[שמן התורה],</small> אבל האוכלים רק <strong>בתרומה דרבנן</strong> <small>[שמדברי סופרים] —</small> <strong>לא מסקינן</strong> <small>[אין מעלים].</small> <strong>ו</strong>שואלים: <strong>אלא</strong> אם כן, כיון שלא השתנה דינם כלל, <strong>מאי</strong> <small>[מה]</small> המשמעות של <strong>גדולה חזקה,</strong> המורה על כך שלכאורה היה מקום לבטל את חזקתם? ומסבירים: <strong>דאף על גב דאיכא למיגזר</strong> <small>[שאף על פי שיש</small> מקום <small>לגזור]</small> ולאסור עליהם בארץ ישראל גם בתרומה שמדברי סופרים <strong>משום תרומה דאורייתא</strong> <small>[שמן התורה] —</small> <strong>לא גזרינן</strong> <small>[אין אנו גוזרים]</small> ומשאירים אותם בחזקתם.
 על הסבר זה מקשים מצד אחר: <strong>ו</strong>האם <strong>בתרומה דאורייתא</strong> <small>[שמן התורה]</small> <strong>לא אכול</strong> <small>[אכלו]?</small> <strong>והא כתיב</strong> <small>[והרי נאמר]:</small> <strong>"אשר לא יאכלו מקדש הקדשים"</strong> (עזרא ב, סג), ונדייק: <strong>מקדש הקדשים הוא</strong> ש<strong>לא אכול</strong> <small>[אכלו],</small> <strong>הא</strong> <small>[הרי]</small> <strong>בתרומה דאורייתא</strong> <small>[שמן התורה]</small> <strong>אכול</strong> <small>[אכלו]!</small>
 ודוחים: <strong>הכי קאמר</strong> <small>[כך אמר],</small> כך כוונת הכתוב: <strong>לא</strong> אכלו <strong>במידי דאיקרי</strong> <small>[בדבר שנקרא]</small> <strong>"קדש",</strong> כלומר, בתרומה, <strong>דכתיב</strong> <small>[שנאמר]:</small> <strong>"וכל זר לא יאכל קדש"</strong> (ויקרא כב, י), ששם מדובר בתרומה, <strong>ולא במידי דאיקרי</strong> <small>[בדבר שנקרא]</small> <strong>"קדשים",</strong> כלומר, מן הקרבנות, <strong>דכתיב</strong> <small>[שנאמר]:</small> <strong>"ובת כהן כי תהיה לאיש זר היא בתרומת הקדשים לא תאכל"</strong> (ויקרא כב, יב) <strong>ואמר מר</strong> <small>[החכם]:</small> מה שנאמר "בתרומת הקדשים", משמעו — <strong>במורם מן הקדשים,</strong> במה שנותנים למשפחות הכהנים מן הקרבנות (לחמי־תודה וחזה ושוק) — <strong>לא תאכל</strong> בת כהן שנישאה לזר. ומכל מקום אי אפשר לפתור מתוך ברייתא זו את הבעיה, האם מעלים מנשיאת כפים ליוחסין.
 ומציעים הוכחה אחרת, <strong>תא שמע</strong> <small>[בוא</small> ו<small>שמע]</small> הוכחה לכך ממה ששנינו: <strong>חזקה לכהונה</strong> מהי? — <strong>נשיאות כפים בבבל,</strong> שהרואה אדם הנושא את כפיו בבבל, נאמן להעיד עליו בכל מקום שהוא כהן, <strong>ו</strong>כן <strong>אכילת חלה בסוריא, וחילוק מתנות</strong> כהונה (זרוע לחיים וקיבה) <strong>בכרכין. קתני מיהת</strong> <small>[שנינו על כל פנים]</small> ש<strong>נשיאות כפים</strong> היא חזקה לכהונה, <strong>מאי לאו</strong> <small>[האם לא]</small> אפילו <strong>ל</strong>ענין <strong>יוחסין?</strong> ודוחים: <strong>לא,</strong> הכוונה היא שהיא חזקה להעלותו <strong>ל</strong>אכילת <strong>תרומה.</strong>
 ומקשים: <strong>והא דומיא</strong> <small>[והרי</small> ב<small>דומה]</small> ל<strong>אכילת חלה קתני</strong> <small>[שנה]</small> שם, ואם כן יש לומר <strong>מה אכילת חלה</strong> היא חזקה כדי להעלותם <strong>ליוחסין — אף נשיאות כפים</strong> בוודאי הכוונה שהיא חזקה <strong>ליוחסין!</strong> ודוחים: <strong>לא, אכילת חלה גופה</strong> היא ראיה <strong>ל</strong>אכילת <strong>תרומה</strong> בלבד, אבל לא ליוחסין. כי <strong>קסבר</strong> <small>[סבור]</small> חכם זה שחובת הפרשת <strong>חלה בזמן הזה</strong> היא רק <strong>דרבנן</strong> <small>[מדברי סופרים]</small> <strong>ותרומה</strong> אף בזמן הזה היא אכן <strong>דאורייתא</strong> <small>[מן התורה],</small> <strong>ו</strong>משמיעה לנו הברייתא ש<strong>מסקינן</strong> <small>[מעלים]</small> <strong>מ</strong>אכילת <strong>חלה דרבנן</strong> <small>[ש</small>היא <small>מדברי סופרים]</small> <strong>ל</strong>אכילת <strong>תרומה דאורייתא</strong> <small>[ש</small>היא <small>מן התורה].</small> <strong>וכדאפיך להו</strong> <small>[וכפי שהפך להם]</small> <strong>רב הונא בריה</strong> <small>[בנו]</small> של <strong>רב יהושע לרבנן</strong> <small>[לחכמים]</small> כאשר יבואר בהמשך, שהעלה סברה זו שחיוב הפרשת חלה בזמן הזה הוא רק מדברי סופרים.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>חזקה לכהונה — נשיאות כפים וחילוק גרנות</strong> של תרומה <strong>בארץ ישראל. ובסוריא ובכל מקום</strong> בחוץ לארץ <strong>ששלוחי ראש חודש מגיעין</strong> לשם, שהיו באים שלוחי בית הדין הגדול להודיע מתי התקדש החודש, והיה שם בית דין שקיבל את עדותם, — שם <strong>נשיאות כפים</strong> היא <strong>ראיה,</strong> משום שבית הדין היה בודק את אלה שנשאו כפיהם בתורת כהנים. <strong>אבל לא חילוק</strong> תרומה ב<strong>גרנות,</strong> שמפני שהפרשת תרומה במקומות אלו אינה מדין תורה, אין מדקדקים בה.
 <strong>ובבל</strong> דינה <strong>כסוריא.</strong> משום שיש בה בתי דינים חשובים המדקדקים בכך. <strong>רבן שמעון בן גמליאל אומר: אף אלכסנדריא של מצרים בראשונה</strong> היה דינה כסוריה <strong>מפני שבית דין</strong> היו <strong>קבועין שם</strong> ומשגיחים שיעשו הכל כהלכה.
 <strong>קתני מיהת</strong> <small>[שנינו על כל פנים]</small> שם ש<strong>נשיאות כפים</strong> היא חזקה לכהונה, <strong>מאי לאו</strong> <small>[האם לא]</small> להעלות <strong>ליוחסין?</strong> ודוחים: <strong>לא,</strong> הכוונה היא <strong>ל</strong>היתר אכילת <strong>חלה</strong> המופרשת מן העיסה, למי שנושא את כפיו. ומקשים: <strong>הא דומיא</strong> <small>[הרי</small> ב<small>דומה]</small> ל<strong>חילוק גרנות קתני</strong> <small>[שנה]</small> ו<strong>מה חילוק גרנות</strong> בארץ ישראל הוא ראיה <strong>ל</strong>ענין <strong>יוחסין — אף נשיאות כפים</strong> היא לכאורה ראיה <strong>ליוחסין!</strong> ודוחים: <strong>לא, חילוק גרנות גופה</strong> היא ראיה <strong>לחלה.</strong> ואפשר לומר כי <strong>קסבר</strong> <small>[סבור]</small> תנא זה ש<strong>תרומה בזמן הזה</strong> אף בארץ ישראל היא רק <strong>דרבנן</strong> <small>[מדברי סופרים],</small> <strong>וחלה</strong> היא <strong>דאורייתא</strong> <small>[מן התורה],</small> <strong>ו</strong>משמיע לנו ש<strong>מסקינן</strong> <small>[</small>ש<small>אנו מעלים]</small> <strong>מתרומה דרבנן</strong> <small>[שמדברי סופרים]</small> <strong>לחלה דאורייתא</strong> <small>[שמדברי תורה].</small>
 חילוקי הדעות בשאלה אם תרומה או חלה הן חיוב מן התורה בזמן הזה באים לידי ביטוי במעשה הבא; <strong>וכדאשכחינהו</strong> <small>[וכפי שמצא אותם]</small> <strong>רב הונא בריה</strong> <small>[בנו]</small> של <strong>רב יהושע לרבנן</strong> <small>[את החכמים]</small> שסבורים כן, ש<strong>אמר רב הונא בריה</strong> <small>[בנו]</small> של <strong>רב יהושע: אשכחתינהו לרבנן בבי</strong> <small>[מצאתי את החכמים בבית</small> מדרשו<small>]</small> של <strong>רב דיתבי וקאמרי</strong> <small>[שיושבים ואומרים]</small> כך: <strong>אפילו למאן דאמר</strong> <small>[ל</small>שיטת <small>מי שאומר]</small> כי <strong>תרומה בזמן הזה</strong> היא <strong>דרבנן</strong> <small>[מדברי סופרים],</small> מכל מקום חובת הפרשת <strong>חלה</strong> היא <strong>דאורייתא</strong> <small>[מן התורה].</small> וראיה לדבר <strong>שהרי</strong> במשך <strong>שבע</strong> השנים <strong>שכיבשו</strong> ישראל את הארץ בימי יהושע <strong>ושבע</strong> השנים <strong>שחילקו</strong> אותה — <strong>נתחייבו בחלה,</strong> למרות שעדיין <strong>לא נתחייבו בתרומה.</strong> ואף בזמן הזה, גם כאשר בטל דין תרומה מארץ ישראל — מצות הפרשה חלה קיימת.
 <strong>ואמינא להו אנא</strong> <small>[ואמרתי להם אני]:</small> <strong>אדרבה</strong> (להיפך), <strong>אפילו למאן דאמר</strong> <small>[ל</small>שיטת <small>מי שאומר]</small> כי <strong>תרומה בזמן הזה</strong> היא <strong>דאורייתא</strong> <small>[מן התורה]</small> — <strong>חלה</strong> היא לכל הדעות <strong>דרבנן</strong> <small>[מדברי סופרים].</small> וראיה לדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"בבאכם אל הארץ...</strong> ראשית עריסותכם חלה תרימו תרומה<strong>"</strong> (במדבר טו, יח. במדבר טו, כ), ונדייק: <strong>אי</strong> <small>[אם]</small> <strong>"בבאכם", יכול</strong> שהכוונה היא <strong>משנכנסו לה</strong> לארץ <strong>שנים ושלשה מרגלים,</strong> שכבר מזמן זה תחול חובת הפרשת חלה — <strong>תלמוד לומר: "בבאכם"</strong> ויש לדייק: <strong>בביאת כולכם אמרתי, ולא בביאת מקצתכם.</strong> הרי שחובת הפרשת חלה מן התורה תלויה בביאת כל ישראל לארץ, <strong>וכי אסקינהו</strong> <small>[וכאשר העלה אותם]</small> <strong>עזרא</strong> בראשית ימי בית שני,
## דף כה:
 <strong>לאו כולהו סלוק</strong> <small>[לא כולם עלו],</small> וכיון שרוב ישראל לא עלו לארץ — לא חלה עליהם חובת הפרשת חלה מן התורה.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>חזקה לכהונה — נשיאות כפים, וחילוק גרנות, ועדות.</strong> ותחילה מבררים את הלשון: וכי <strong>עדות חזקה היא?</strong> הלא עדות היא עצמה הוכחה, וגדולה מחזקה! <strong>אלא לאו הכי קאמר</strong> <small>[</small>האם <small>לא כך אמר],</small> כך יש להבין את הדברים: <strong>נשיאות כפים</strong> הריהי <strong>כי</strong> <small>[כמו]</small> <strong>עדות, מה עדות</strong> לכהונה מועילה להעלותו גם <strong>ליוחסין, אף נשיאות כפים</strong> היא חזקה <strong>ליוחסין!</strong> ודוחים: <strong>לא,</strong> אפשר לפרש באופן אחר: "עדות חזקה" הכוונה ל<strong>עדות הבאה מכח חזקה</strong> כשמעידים על אדם שיש לו חזקת כהונה לדבר מסויים — הרי היא עצמה <strong>כחזקה.</strong> ואין צורך שיוחזק הדבר בפני בית דין.
 וכמסופר: <strong>כי ההוא דאתא לקמיה</strong> <small>[כמו</small> אותו מעשה ב<small>אחד שבא לפני]</small> <strong>ר' אמי</strong> להעיד, <strong>אמר ליה</strong> <small>[לו]</small> בעדותו: <strong>מוחזקני בזה,</strong> באדם פלוני, <strong>שהוא כהן. אמר ליה</strong> <small>[לו]:</small> <strong>מה ראית?</strong> כלומר, כיצד יודע אתה שהוא כהן? <strong>אמר ליה</strong> <small>[לו]:</small> <strong>שקרא ראשון בבית הכנסת,</strong> כדרך שקורא כהן. שאל אותו ר' אמי: כשקרא ראשון, האם היה זה <strong>בחזקת שהוא כהן, או בחזקת שהוא גדול?</strong> מפני שהיה נהוג שלא רק הכהן קורא ראשון, אלא גם הגדול שבמתפללים קורא ראשון. אמר לו האיש: יש לי ראיה שקרא ככהן, משום <strong>שקרא אחריו לוי</strong> ואם לא היה הראשון כהן אין מעלים לוי אחריו. <strong>והעלהו ר' אמי לכהונה על פיו</strong> של עד זה, אף שלא העיד ממש שידוע לו שאותו אדם ממשפחת כהנים.
 כיוצא בזה מסופר: <strong>ההוא דאתא לקמיה</strong> <small>[אחד שבא לפני]</small> <strong>ר' יהושע בן לוי</strong> להעיד. <strong>אמר ליה</strong> <small>[לו]:</small> <strong>מוחזקני ב</strong>אדם <strong>זה שהוא לוי. אמר ליה</strong> <small>[לו]</small> ר' יהושע בן לוי: <strong>מה ראית?</strong> על מה סומך אתה בדבריך? <strong>אמר ליה</strong> <small>[לו]:</small> <strong>שקרא שני בבית הכנסת.</strong> ושאל אותו ר' יהושע בן לוי: האם קרא שני <strong>בחזקת שהוא לוי, או בחזקת שהוא גדול?</strong> שכאשר אין כהן בבית הכנסת קוראים לתורה לפי סדר גדולתם וחשיבותם של האנשים, ושמא היה הוא השני בחשיבות בבית הכנסת? אמר לו: <strong>שקרא לפניו כהן.</strong> והעולה שני לאחר כהן הוא בודאי לוי. <strong>והעלהו ר' יהושע בן לוי ללויה על פיו.</strong>
 ועוד מסופר: <strong>ההוא דאתא לקמיה</strong> <small>[אחד שבא לפני]</small> <strong>ריש לקיש</strong> להעיד, <strong>אמר ליה</strong> <small>[לו]:</small> <strong>מוחזקני ב</strong>אדם <strong>זה שהוא כהן. אמר ליה</strong> <small>[לו]</small> ריש לקיש: <strong>מה ראית?</strong> על מה סומך אתה בדבריך? <strong>אמר ליה</strong> <small>[לו]:</small> ראיתי <strong>שקרא ראשון בבית הכנסת. אמר ליה</strong> <small>[לו]</small> ריש לקיש: האם <strong>ראיתיו</strong> (ראית אותו) <strong>שחילק</strong> תרומה <strong>על הגרנות?</strong> וכל עוד אין עדות שקיבל תרומה בגורן אין זו ראיה לכהונה. <strong>אמר לו ר' אלעזר: ואם אין שם גורן</strong> באותו מקום, ולא הלך לחלוק, האם <strong>בטלה</strong> בשל כך <strong>כהונה?</strong> ולכן די בראיה שקרא ראשון.
 <strong>זימנין הוו יתבי קמיה</strong> <small>[פעם</small> אחרת <small>היו יושבים</small> ר' אלעזר וריש לקיש <small>לפני]</small> <strong>ר' יוחנן, אתא כי הא מעשה לקמיה</strong> <small>[בא מעשה כגון זה לפניו],</small> לפני ר' יוחנן, שהעיד אדם על חבירו שהוא כהן, לאחר שראה שקרא ראשון בבית הכנסת. <strong>אמר ליה</strong> <small>[לו]</small> <strong>ריש לקיש:</strong> האם <strong>ראיתיו שחילק</strong> תרומה <strong>על הגורן? אמר ליה</strong> <small>[לו]</small> <strong>ר' יוחנן</strong> לריש לקיש: <strong>ואם אין שם גורן</strong> וכי <strong>בטלה</strong> בשל כך <strong>כהונה?</strong> ומעירים: <strong>הדר חזייה</strong> <small>[פנה</small> ריש לקיש ו<small>הסתכל]</small> <strong>לר' אלעזר בישות</strong> <small>[</small>בעין <small>רעה],</small> משום שהבין שר' אלעזר אמר בשעתו דברים ששמע מר' יוחנן, וכך <strong>אמר</strong> ריש לקיש לר' אלעזר: <strong>שמעת מילי דבר נפחא</strong> <small>[שמעת דברים של בן הנפח,</small> מר' יוחנן בן נפחא<small>],</small> <strong>ולא אמרת לן משמיה</strong> <small>[לנו משמו]?</small> שאילו היית אומר בשמו, הייתי מקבל את דבריך בשעתם.
 מסופר: <strong>רבי ור' חייא, חד</strong> <small>[אחד</small> מהם<small>]</small> <strong>העלה בן על פי</strong> עדות <strong>אביו לכהונה, וחד</strong> <small>[ואחד</small> מהם<small>]</small> <strong>העלה אח על פי</strong> עדות <strong>אחיו ללויה</strong> ולא היה ברור מי מהם עשה איזה מעשה.
 ומעירים: <strong>תסתיים</strong> <small>[תוגדר]</small> ש<strong>רבי</strong> הוא ש<strong>העלה בן על פי אביו לכהונה. דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שבא</strong> אדם <strong>ואמר</strong> על אחד: <strong>בני זה, וכהן הוא</strong> — הרי הוא <strong>נאמן להאכילו בתרומה,</strong> אבל <strong>אינו נאמן להשיאו אשה</strong> מיוחסת, שאין סומכים על עדותו לענייני יוחסין, אלו <strong>דברי רבי. אמר לו ר' חייא: אם אתה מאמינו</strong> לאב המעיד על בנו <strong>להאכילו בתרומה — תאמינו</strong> גם כן לענין <strong>להשיאו אשה, ואם אי</strong> (אין) <strong>אתה מאמינו להשיאו אשה — לא תאמינו</strong> גם <strong>לאכול בתרומה!</strong>
 <strong>אמר לו</strong> רבי: <strong>אני מאמינו להאכילו בתרומה</strong> — משום <strong>ש</strong>הרי <strong>בידו להאכילו בתרומה,</strong> שהרי אם רוצה הוא להאכיל את בנו בתרומה יכול הוא עצמו לעשות זאת, ועל דבר שבידו של אדם — מאמינים לו, <strong>ואיני מאמינו להשיאו אשה — ש</strong>הרי <strong>אין בידו להשיאו אשה,</strong> שהרי לא בו תלוי הדבר, ואין הוא נאמן להעיד על בנו בכך. ולמדנו מכאן שרבי העלה בן על ידי עדות אביו לכהונה. ומסכמים: אכן, <strong>תסתיים</strong> <small>[תוגדר]</small> שכך היה המעשה שרבי הוא שהעלה את הבן לכהונה על פי עדות אביו. <strong>ומ</strong>כיון ש<strong>רבי</strong> הוא ש<strong>העלה בן על פי אביו לכהונה</strong> — אם כן צריך לומר כי <strong>ר' חייא</strong> הוא ש<strong>העלה אח על פי אחיו ללויה.</strong>
 ושואלים: <strong>ור' חייא מאי שנא</strong> <small>[במה שונה]</small> <strong>בן</strong> ש<strong>לא</strong> סומכים על עדות אביו — משום ש<strong>קרוב הוא אצל אביו,</strong> ואין האב יכול להעיד על בנו — והרי <strong>אח נמי</strong> <small>[גם כן]</small> הלא <strong>קרוב הוא אצל אחיו,</strong> ומדוע סמך על עדות האח ולא סמך על האב? שאם אינו סומך על עדות קרובים — הרי בשניהם קיים אותו חשש?!
## דף כו.
 <strong>במסיח לפי תומו.</strong> שלא העיד האח ממש אלא שמתוך דבריו, שהיה מסיח לפי תומו, מובן היה שזה אחיו ושהוא לוי. <strong>כי הא</strong> <small>[כמו זה]</small> ש<strong>אמר רב יהודה אמר שמואל: מעשה באדם אחד שהיה מסיח לפי תומו, ואמר: זכורני כש</strong>הייתי <strong>אני תינוק ו</strong>הייתי עוד <strong>מורכב על כתיפו של אבא, והוציאוני מבית הספר, והפשיטוני את כותנתי, והטבילוני</strong> כדי להיטהר מחשש טומאה כדי שאוכל <strong>לאכול בתרומה לערב.</strong>
 <strong>ור' חייא</strong> שהיה מספר סיפור זה <strong>מסיים בה</strong> בספרו שאותו אדם המשיך וסיפר: <strong>וחבירי</strong> היו <strong>בדילין</strong> (פורשים) <strong>ממני, והיו קורין אותי</strong> בכינוי <strong>"יוחנן אוכל חלות".</strong> שהחלה המופרשת מן העיסה דינה לכל דבר כתרומה, ואסורה לזרים ונאכלת רק לכהנים טהורים. והיו חביריו מכנים אותו כך על שאוכל דבר שאין הם רשאים לאוכלו. ומתוך הדברים הללו מובן שכהן הוא <strong>והעלהו רבי לכהונה על פיו.</strong> וכשם שאפשר היה לסמוך על עדות עצמו, כך אפשר היה לסמוך על עדות האח בכגון זה.
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: כשם ש</strong>אכילת <strong>תרומה</strong> הריהי <strong>חזקה לכהונה — כך</strong> לקיחת <strong>מעשר ראשון</strong> הריהי <strong>חזקה לכהונה, והחולק בבית־דין אינה חזקה.</strong>
 ותוהים: <strong>מעשר ראשון</strong> הלא של ה<strong>לוי הוא!</strong> ומדוע תהא נטילתו חזקה לכהונה? ומשיבים: הוא סבור <strong>כ</strong>שיטת <strong>ר' אלעזר בן עזריה. דתניא</strong> <small>[ש</small>כן <small>שנינו</small> בברייתא<small>]:</small> <strong>תרומה</strong> ניתנת <strong>לכהן, מעשר ראשון ללוי,</strong> אלו <strong>דברי ר' עקיבא. ר' אלעזר בן עזריה אומר: מעשר ראשון</strong> ניתן <strong>אף לכהן.</strong> ושואלים: אפילו כך, <strong>אימור</strong> <small>[אמור]</small> ש<strong>אמר ר' אלעזר בן עזריה "אף לכהן",</strong> אך שניתנת דווקא <strong>לכהן ולא ללוי מי</strong> <small>[האם]</small> <strong>אמר?</strong> ואף לשיטתו אם כן אין קבלת מעשר ראשון חזקה לכהונה.
 ומשיבים: <strong>אין, בתר דקנסינהו</strong> <small>[כן, לאחר שקנס אותם]</small> <strong>עזרא</strong> את הלויים מפני שלא רצו לעלות לארץ ישראל וגזר שלא יתנו להם מעשר ראשון, ומאז מעשר ראשון ניתן רק לכהנים, בעוד שמדין תורה אפשר היה לתת אותו גם ללויים וגם לכהנים. וממילא, נטילת מעשר ראשון מוכיחה על כהונה. ושואלים: כיון שכך הדבר <strong>ודלמא</strong> <small>[ושמא]</small> אותו אדם לוי הוא באמת, ובאותו מקרה <strong>איקרו ויהבו ליה</strong> <small>[הזדמנו ונתנו לו]</small> מעשר ראשון! <strong>אמר רב חסדא: הכא במאי עסקינן</strong> <small>[כאן במה אנו עוסקים]</small> — במקרה מיוחד, <strong>כגון</strong> ש<strong>מוחזק לן</strong> <small>[לנו]</small> <strong>באבוה דהאי</strong> <small>[באביו של</small> איש <small>זה]</small> ש<strong>כהן הוא, ונפק עליה קלא</strong> <small>[ויצא עליו,</small> על הבן, <small>קול]</small> ש<strong>בן גרושה</strong> או <strong>בן חלוצה הוא</strong> וחלל הוא והוא נחשב לכל דבר כישראל, <strong>ו</strong>ראינו כי <strong>חלקו ליה לדידיה</strong> <small>[לו עצמו,</small> לבן<small>]</small> <strong>מעשר בבית הגרנות.</strong>
 ואם כן לענין החשש שמא <strong>לוי</strong> הוא, הרי יודעים אנו <strong>דלאו</strong> <small>[שלא]</small> <strong>לוי הוא,</strong> שהרי ידוע מי הוא אביו, ועל מקרה כזה <strong>מאי איכא למימר</strong> <small>[מה יש לומר],</small> מה יש רק לחשוש בו — שמא <strong>בן גרושה או בן חלוצה הוא.</strong> ואז, <strong>לא מיבעיא</strong> <small>[נצרכה]</small> לומר <strong>למאן דאמר</strong> <small>[ל</small>דעת <small>מי שאומר]</small> ש<strong>מעשר ראשון אסור לזרים,</strong> שודאי <strong>לא הוו יהבי ליה</strong> <small>[היו נותנים לו]</small> שכיון שהוא בן גרושה, דינו כזר. <strong>אלא אפילו למאן דאמר</strong> <small>[ל</small>דעת <small>מי שאומר]</small> ש<strong>מעשר ראשון מותר</strong> לאכילה <strong>לזרים,</strong> ולכאורה אין בכך הוכחה שכהן הוא, הרי <strong>הני מילי למיספק להו</strong> <small>[דברים אלו</small> אמורים דווקא לענין <small>לתת להם לאכול],</small> <strong>אבל בתורת חלוקה</strong> בבית הגרנות <strong>לא יהבי ליה</strong> <small>[אין נותנים לו</small> לזר<small>].</small> ולכן חלוקת מעשר ראשון בבית הגרנות, לדעת ר' אלעזר בן עזריה, היא עצמה מהווה הוכחה לכך שאותו אדם הוא כהן כשר.
 באותה ברייתא שנינו: <strong>והחולק בבית־דין אינה חזקה.</strong> ותוהים: <strong>אי</strong> <small>[אם]</small> <strong>בבית־דין לא הויא</strong> <small>[אינה]</small> <strong>חזקה, היכא הויא</strong> <small>[היכן היא]</small> <strong>חזקה?!</strong> הלא בית דין הוא המקום שבו מבררים את הדברים על בוריים! <strong>אמר רב ששת: הכי קאמר</strong> <small>[כך אמר,</small> זו הכוונה<small>]:</small> <strong>החולק תרומה בנכסי אביו עם אחיו בבית־דין — אינה חזקה</strong> שהוא עצמו כהן. משום שייתכן שלענין ירושה יש לו זכות בתרומה כמו בשאר הדברים, משום שהוא יורש חלק מרכוש אביו, ובכלל זה תרומה, אבל הוא עצמו ייתכן שזר הוא, כגון שהוא חלל.
 ותוהים: אם כך, <strong>פשיטא</strong> <small>[פשוט]</small> הדבר שאין זו הוכחה! ומשיבים, <strong>מהו דתימא</strong> <small>[שתאמר]:</small> <strong>מדהנך</strong> <small>[מ</small>כיון <small>שאלה,</small> שאר האחים<small>],</small> מקבלים את התרומה <strong>לאכילה — האי נמי</strong> <small>[זה,</small> החלל, <small>גם כן]</small> מקבל אותה <strong>לאכילה,</strong> על כן <strong>קא משמע לן</strong> <small>[השמיע לנו]</small> שאין זו הוכחה. שאפשר לומר <strong>הנך</strong> <small>[</small>ש<small>הם]</small> מקבלים אותה <strong>לאכילה, האי לזבוני</strong> <small>[</small>ו<small>זה</small> מקבל אותה כדי <small>למכור],</small> שאף שהוא עצמו אינו רשאי לאכול את התרומה, יכול הוא למוכרה לכהנים.
 <big>ב</big> שנינו במשנה ש<strong>ר' יהודה אומר: אין מעלין לכהונה על פי עד אחד.</strong> ור' אליעזר אומר שאין מעלים לכהונה על פי עד אחד רק כשיש עוררין, ורבן שמעון בן גמליאל אומר שמעלים לכהונה על פי עד אחד. ושואלים: שיטת <strong>רבן שמעון בן גמליאל היינו</strong> <small>[הרי זו]</small> שיטת <strong>ר' אליעזר,</strong> ומה ההבדל ביניהם? הרי שניהם מסכימים שמעלים לכהונה על פי עד אחד כשאין עוררין?! <strong>וכי תימא</strong> <small>[ואם תאמר]</small> כי במקרה של <strong>ערער חד</strong> <small>[</small>ש<small>המערער</small> הוא <small>אחד]</small> <strong>איכא בינייהו</strong> <small>[יש ביניהם</small> הבדל<small>],</small> ש<strong>ר' אליעזר סבר</strong> ש<strong>ערער</strong> אפילו הוא של <strong>חד</strong> <small>[אחד],</small> שאף אם בא עד אחד ואומר שפלוני אינו כהן — יצא מחזקתו, וצריך שני עדים להעיד עליו. <strong>ו</strong>אילו <strong>רבן שמעון בן גמליאל סבר: ערער</strong> <small>[ערעור]</small> הוא רק <strong>תרי</strong> <small>[שנים],</small> וכל עוד לא ערערו שנים על יחוסו, מעלים אותו לכהונה —אינך יכול לומר כן, שכן <strong>האמר</strong> <small>[הרי אמר]</small> <strong>ר' יוחנן: דברי הכל אין ערער</strong> <small>[ערעור]</small> על חזקה של אדם ב<strong>פחות משנים</strong> ואין מחלוקת בדבר זה!
 <strong>אלא,</strong> כך צריך לפרש: <strong>הכא במאי עסקינן</strong> <small>[כאן במה אנו עוסקים]</small> — ש<strong>מוחזק לן</strong> <small>[לנו]</small> <strong>באבוה דהאי</strong> <small>[באביו של</small> אדם מסופק <small>זה]</small> ש<strong>כהן הוא, ונפק עליה קלא</strong> <small>[ויצא עליו,</small> על הבן, <small>קול]</small> ש<strong>בן גרושה או בן חלוצה הוא, ואחתיניה</strong> <small>[והורדנו אותו]</small> מחזקת כהונה בגלל הקול הזה. <strong>ואתא</strong> <small>[ובא]</small> <strong>עד אחד ואמר: "ידענא ביה</strong> <small>[יודע אני בו]</small> ש<strong>כהן</strong> כשר <strong>הוא"</strong>
## דף כו:
 <strong>ואסקיניה</strong> <small>[והעלינו אותו]</small> שוב לכהונה, כי עד אחד מועיל לבטל את הקול. <strong>ואתו בי תרי ואמרי</strong> <small>[ובאו שני</small> עדים <small>ואמרו]:</small> <strong>בן גרושה</strong> או <strong>בן חלוצה הוא, ואחתיניה</strong> <small>[ו</small>שוב <small>הורדנו אותו]</small> מכהונתו, שהרי שני עדים ביטלו את עדות העד האחד. <strong>ואתא</strong> <small>[ובא]</small> <strong>עד אחד</strong> אחר כך <strong>ואמר: ידענא ביה</strong> <small>[יודע אני בו]</small> ש<strong>כהן הוא, ו</strong>אנו מניחים עוד <strong>דכולי עלמא</strong> <small>[שלדעת הכל]</small> שני עדים אלה שהעידו להכשירו <strong>מצטרפין לעדות</strong> אף שלא העידו בבת אחת. ואם כן יש עליו עדות שהוא כהן כשר, וצריך היה להחזיר אותו לחזקת כהונתו.
 <strong>והכא</strong> <small>[וכאן]</small> <strong>ב</strong>בעיה של <strong>מיחש לזילותא דבי דינא קמיפלגי</strong> <small>[חשש לזלזול</small> כבוד <small>בית הדין חלוקים</small> הם<small>];</small> ה<strong>תנא קמא</strong> <small>[הראשון]</small> <strong>סבר</strong> כי <strong>כיון דאחתיניה</strong> <small>[שהורדנו אותו],</small> שוב <strong>לא מסקינן ליה</strong> <small>[מעלים אותו],</small> כי <strong>חיישינן לזילותא דבי דינא</strong> <small>[חוששים אנו לזלזול</small> כבוד <small>בית הדין],</small> שאם מעלים ומורידים אותו ושוב חוזרים ומעלים אותו נראה הדבר כמעשה משחק, וכאילו אין בית הדין יודעים מה הם עושים. <strong>ורבן שמעון בן גמליאל סבר: אנן אחתינן ליה ואנן מסקינן ליה</strong> <small>[אנו הורדנו אותו ואנו מעלים אותו],</small> <strong>ולזילותא דבי דינא לא חיישינן</strong> <small>[ולזלזול</small> כבוד <small>בית הדין אין אנו חוששים],</small> אלא עושים את הכל על פי הראיות.
 <strong>מתקיף לה</strong> <small>[מקשה עליה,</small> על הסבר זה<small>]</small> <strong>רב אשי: אי הכי</strong> <small>[אם כך]</small> שזה טעם המחלוקת, מדוע צריך להעמיד את הכל בעד אחד? <strong>אפילו תרי ותרי נמי</strong> <small>[שניים ושניים גם כן],</small> אם יבואו שני עדים ויורידוהו על פיהם, ויבואו שניים אחרים ויעידו שיש להעלותו, גם אז יהיה קיים אותו חשש עצמו!
 <strong>אלא אמר רב אשי: במצטרפין לעדות קמיפלגי</strong> <small>[חלוקים</small> הם<small>],</small> כלומר, המחלוקת היא בנושא שאותו הנחנו קודם כמוסכם, בשאלה האם שני עדים המעידים בנפרד מצטרפים לעדות, <strong>ובפלוגתא דהני תנאי</strong> <small>[ובמחלוקת של אותם תנאים]</small> שנחלקו במפורש בשאלה זו. <strong>דתניא</strong> <small>[ש</small>כן <small>שנינו בברייתא</small><small>]:</small> <strong>אין עדותן</strong> של עדים <strong>מצטרפת עד שיראו שניהם כאחד</strong> את הדבר. <strong>ר' יהושע בן קרחה אמר: אפילו</strong> ראו את המעשה <strong>בזה אחר זה</strong> עדותם מצטרפת. <strong>ו</strong>כן <strong>אין עדותן</strong> של עדים <strong>מתקיימת בבית־דין עד שיעידו שניהם כאחד,</strong>
 <strong>ר' נתן אומר:</strong> אין צורך שיעידו יחד, אלא <strong>שומעין דבריו של זה היום, וכשיבא חבירו למחר שומעין דבריו,</strong> והעדויות מצטרפות. ובמחלוקת זו של תנא קמא ור' נתן נחלקו גם ר' אליעזר ורבן שמעון בן גמליאל. ר' אליעזר סבור כר' יהושע בן קרחה שאין עדות העד האחרון האומר שכהן הוא מועילה, כיון שאינה מצטרפת לעדות העד הראשון. ורבן שמעון בן גמליאל סבור כי יש לצרף עדות זו שנאמרה באחרונה לעדות שנאמרה בראשונה ומעמידים אותו על חזקתו, שהרי בן כהנים הוא.
 <big>א משנה</big> <strong>האשה שנחבשה</strong> (נאסרה) <strong>בידי גוים,</strong> אם נאסרה <strong>על ידי</strong> (לצורך) <strong>ממון,</strong> שלקחו אותה כעין משכון עד שישלם בעלה ממון שהוא חייב — <strong>מותרת לבעלה</strong> אפילו הוא כהן, שאין חוששים שנהגו בה מנהג הפקר ובעלו אותה. משום שהם יודעים שבעלה צריך לפדות אותה, ואם יבעלו אותה, שמא שוב לא ירצה לחיות איתה ולא יהיה לו איפוא ענין רב בתשלום חובו. אבל אם נחבשה <strong>על ידי נפשות,</strong> שנידונה למוות — <strong>אסורה לבעלה,</strong> שמא נהגו בה מנהג הפקר, והיא התרצתה להם.
 <big>ב גמרא</big> <strong>אמר רב שמואל בר רב יצחק אמר רב: לא שנו</strong> הלכה זו במשנתנו <strong>אלא</strong> בזמן <strong>שיד ישראל תקיפה על אומות העולם</strong> ואף הגויים עושים כדין, <strong>אבל</strong> כאשר <strong>יד אומות העולם תקיפה על עצמן</strong> (בלשון נקיה, והכוונה היא שידם תקיפה על ישראל) <strong>אפילו</strong> אם נחבשה <strong>על ידי ממון — אסורה לבעלה,</strong> שאין הם חוששים לנהוג בה מנהג הפקר.
 <strong>מתיב</strong> <small>[מקשה]</small> על כך <strong>רבא</strong> ממה ששנינו: <strong>העיד ר' יוסי הכהן ור' זכריה בן הקצב על בת ישראל שהורהנה</strong> (נמסרה כמשכון) <strong>באשקלון, וריחקוה בני משפחתה,</strong> שחששו שנבעלה שם, <strong>ועדיה</strong> שהיו עמה <strong>מעידים אותה שלא נסתרה ושלא נטמאה. ואמרו להם חכמים</strong> לבני המשפחה: <strong>אם אתם מאמינים שהורהנה — האמינו</strong> לעדים שאומרים <strong>שלא נסתרה ושלא נטמאה, ואם אי</strong> <small>[אין]</small> <strong>אתם מאמינים שלא נסתרה ושלא נטמאה — אל תאמינו שהורהנה</strong> כלל. ועל כל פנים היא כשירה.
 ומכאן לעניננו: <strong>והא</strong> <small>[והרי]</small> <strong>אשקלון</strong> שהיא מערי הפלישתים ו<strong>יד אומות העולם תקיפה על עצמן,</strong> שהרי עיר גויים היתה, <strong>וקתני</strong> <small>[ושנה]</small> שם:
## דף כז.
 <strong>הורהנה</strong> (נמסרה כמשכון), ומכאן שרק אם הורהנה, שבעלה הפקיד אותה מדעתו כמשכון, שאם לא ישלם יטלו אותה לשימושם <strong>— אין</strong> <small>[כן],</small> אבל אם <strong>נחבשה</strong> על ידי השלטון — <strong>לא.</strong> משמע שאין לחלק לא בין יד ישראל תקיפה ואינה תקיפה, אלא באופן שבו נתפסה האשה. ודוחים: <strong>לא, הוא הדין</strong> שאסורה <strong>אפילו נחבשה</strong> על ידי השלטון, <strong>ו</strong>אולם, <strong>מעשה שהיה, כך היה</strong> — שהורהנה, אבל אין לדייק מכאן שבאופן אחר היא מותרת.
 <strong>איכא דאמרי</strong> <small>[יש שאומרים]</small> נוסח אחר של השמועה, <strong>אמר רבא: אף אנן נמי תנינא</strong> <small>[אנו גם כן שנינו]</small> ראיה לדברי רב שמואל בר רב יצחק. ששנינו: <strong>העיד ר' יוסי הכהן ור' זכריה בן הקצב על בת ישראל שהורהנה</strong> (נמסרה כמשכון) <strong>באשקלון, וריחקוה בני משפחתה, ועדיה מעידים עליה שלא נסתרה ושלא נטמאה. ואמרו חכמים: אם אתם מאמינים שהורהנה — האמינו שלא נסתרה ושלא נטמאה, ואם אין אתם מאמינים שלא נסתרה ושלא נטמאה — אל תאמינו שהורהנה.</strong>
 ונדייק מן הסיפור: <strong>והא</strong> <small>[והרי]</small> מקרה זה שהיה ב<strong>אשקלון,</strong> שכל דבר מסירתה לידי הגויים <strong>על ידי</strong> (לצורך) <strong>ממון הוה</strong> <small>[היה],</small> ולא היה כאן ענין של נפשות, <strong>וטעמא</strong> <small>[והטעם,</small> דווקא<small>]</small> כש<strong>עדים מעידין אותה</strong> (עליה) שהיא טהורה, <strong>הא</strong> <small>[הרי]</small> אם <strong>אין עדים מעידין אותה</strong> על כך שהיא טהורה — <strong>לא,</strong> אינה נחשבת לטהורה, אף על פי שהיה על ידי ממון. ו<strong>מאי לאו</strong> <small>[האם לא]</small> נפרש ש<strong>לא שנא</strong> <small>[אינו שונה]</small> ש<strong>הורהנה</strong> מדעת, <strong>ולא שנא</strong> <small>[ואינו שונה]</small> ש<strong>נחבשה,</strong> הרי שאם יד גויים תקיפה, אפילו שסיבת המאסר היא על ידי ממון, חוששים שנטמאה! ודוחים: <strong>לא, הורהנה שאני</strong> <small>[שונה],</small> שאפשר לומר שכיון שמשכנה בעלה מדעת, נוהגים בה הפקר, אבל אם נחבשה על ידי אחרים אין לחשוש לה.
 ועוד נוסח אחר של הדברים: <strong>איכא דרמי לה מירמא</strong> <small>[יש שמשליך זאת</small> כ<small>השלכה,</small> כסתירה<small>],</small> שמראה סתירה בין שני מקורות: <strong>תנן</strong> <small>[שנינו</small> במשנה<small>]</small> שאם נחבשה <strong>על ידי ממון מותרת לבעלה, ורמינהו</strong> <small>[ומשליכים,</small> מראים סתירה<small>]</small> ממה ש<strong>העיד ר' יוסי כו'.</strong> ומהי — <strong>והא</strong> <small>[והרי]</small> <strong>אשקלון</strong> ש<strong>על ידי ממון</strong> היה הדבר, <strong>וקתני טעמא</strong> <small>[ושנה הטעם]</small> שמותרת מפני ש<strong>עדים מעידים אותה</strong> שלא נסתרה, <strong>הא</strong> <small>[הרי]</small> אם <strong>אין עדים מעידין אותה — לא,</strong> אינה מותרת, משמע שאפילו בנחבשה על ידי ממון יש לחשוש!
 <strong>ומשני</strong> <small>[ומתרץ],</small> <strong>אמר רב שמואל בר רב יצחק: לא קשיא</strong> <small>[אין זה קשה]</small> <strong>כאן</strong> במשנה, מדובר באופן <strong>שיד ישראל תקיפה על אומות העולם</strong> ואז אם נחבשה על ידי ממון, מותרת, <strong>כאן — שיד אומות העולם תקיפה על עצמן</strong> (על ישראל) ולכן גם אם נחבשה על ידי ממון אסורה, אלא אם כן יעידו עליה במפורש שטהורה היא.
 <big>א</big> שנינו במשנה שאם נחבשה <strong>על ידי (לצורך) נפשות</strong> — <strong>אסורה</strong> לבעלה. <strong>אמר רב:</strong> כאן מדובר <strong>כגון נשי גנבי</strong> <small>[</small>ה<small>גנבים]</small> שנידונו למוות, שהמלכות מפקירה את כל רכושם ובכלל זה גם את נשיהם. <strong>ו</strong>אילו <strong>לוי אמר:</strong> כאן מדובר <strong>כגון אשתו של</strong> אלעזר <strong>בן דונאי</strong> שהיה רוצח, ובמקרה כזה המלכות באמת מפקירה את אשתו, אבל כשנידון אדם למוות בגלל גניבה, אין המלכות מפקירה את כל אשר לו. <strong>אמר חזקיה: והוא שנגמר דינן להריגה,</strong> רק אז מפקירים אותן, <strong>ור' יוחנן אמר: אף על פי שלא נגמר דינן להריגה,</strong> אלא שאם היה המאסר מחמת דיני נפשות, כבר נוהגים בהן הפקר.
 <big>ב משנה</big> <strong>עיר שכבשוה כרכום</strong> (מצור של צבא) — <strong>כל כהנות</strong> (נשי הכהנים) <strong>שנמצאו בתוכה,</strong> בתוך העיר, <strong>פסולות,</strong> כלומר, אסורות לבעליהן, כי אנו חוששים שאנסו אותן החיילים, ואשת כהן שנבעלה לאחר אפילו באונס, אסורה לו. <strong>ואם יש להן עדים</strong> שלא נבעלו — <strong>אפילו</strong> היו העדים <strong>עבד, אפילו שפחה</strong> שהם פסולים לעדות, <strong>הרי אלו נאמנין. ו</strong>אולם <strong>אין נאמן אדם על ידי עצמו,</strong> שתעיד האשה על עצמה שלא נטמאה.
 <big>ג גמרא</big> <strong>ורמינהו</strong> <small>[ומשליכים,</small> מראים סתירה<small>],</small> ממה ששנינו: <strong>בלשת</strong> (חיל) <strong>שבאה ל</strong>עשות חיפושים ב<strong>עיר,</strong> אם באו <strong>בשעת שלום — חביות פתוחות</strong> של יין שיש בעיר <strong>אסורות,</strong> שאנו חוששים שהחיילים הגויים ניסכו מהן לעבודה זרה, וחביות <strong>סתומות מותרות,</strong> שיש להניח שלא פתחו אותן. אולם אם הבלשת נכנסה לעיר <strong>בשעת מלחמה — אלו ואלו מותרות, לפי שאין פנאי לנסך,</strong> שהחיילים חוששים מפני התקפה של האויב. ומאחר שבמשנתנו מדובר בחיילים שנכנסו בשעת מלחמה, מדוע חוששים שכל הכהנות נבעלו?
 <strong>אמר רב מרי: לבעול יש</strong> להם <strong>פנאי,</strong> שהחיילים, מחמת תאוותם מוצאים זמן לכך אפילו בזמן מלחמה, ואולם <strong>לנסך אין</strong> להם <strong>פנאי. ר' יצחק בר אלעזר משמיה</strong> <small>[משמו]</small> של <strong>חזקיה אמר,</strong> אפשר לפרש באופן אחר: <strong>כאן</strong> מדובר <strong>בכרכום של אותה מלכות,</strong> שהצבא שלה צר על העיר שלה עצמה, ולכן הוא משתדל לא לגרום השחתה יתירה בעיר. ואילו <strong>כאן</strong> במשנתנו — <strong>בכרכום של מלכות אחרת,</strong> שכאשר מלכות אחרת כובשת, ודאי אין חייליה מקפידים לא על טהרת נשי העיר ולא על רכוש תושביה.
 ומקשים: גם אם נכנס הצבא <strong>של אותה מלכות נמי</strong> <small>[גם כן]</small> <strong>אי אפשר</strong> ש<strong>לא ערק חד מינייהו</strong> <small>[יברח</small> חייל <small>אחד מהם]</small> ויאנוס אשה. <strong>אמר רב יהודה אמר שמואל:</strong> מדובר פה <strong>כשמשמרות רואות זו את זו</strong> ואין מניחים לחיילים לשלול ולבוז את העיר. ומקשים: גם כך הלא <strong>אי אפשר</strong> ש<strong>לא ניימא פורתא</strong> <small>[ינמנמו קצת]</small> השומרים, ואחדים מהחיילים ייכנסו לעיר! <strong>אמר ר' לוי:</strong> מדובר שעשו שמירה מיוחדת לעיר, <strong>כגון דמהדר לה למתא שושילתא וכלבא וגווזא ואווזא</strong> <small>[שמסבבים את העיר</small> ב<small>שלשלאות וכלבים וענפים ואווזים</small> למכשול, לשמירה<small>]</small> ובגלל כך אין אדם יכול להכנס בלי רשות.
 <strong>אמר ר' אבא בר זבדא: פליגי</strong> <small>[נחלקו]</small> <strong>בה,</strong> בשאלה זו, <strong>ר' יהודה נשיאה</strong> נכדו של ר' יהודה מחבר המשנה, <strong>ורבנן</strong> <small>[וחכמים],</small> <strong>חד</strong> <small>[אחד</small> מהם<small>]</small> <strong>אמר: כאן בכרכום של אותה מלכות, כאן בכרכום של מלכות אחרת, ולא קשיא ליה</strong> <small>[היה קשה לו]</small> <strong>ולא מידי</strong> <small>[דבר],</small> שאין חוששים שמא ייכנס חייל בודד לעיר. <strong>וחד קשיא ליה כל הני</strong> <small>[ואחד</small> מהם <small>היה קשה לו כל</small> הקושיות <small>הללו]</small> ששאלנו, <strong>ומשני</strong> <small>[ותירץ]</small> גם כן כפי שתירצנו: <strong>כגון דמהדר ליה למתא שושילתא וכלבא וגווזא ואווזא</strong> <small>[שסובבים את העיר</small> ב<small>שלשלאות וכלבים וענפים ואווזים].</small>
 <big>ד</big> לענין הלכה זו שבמשנה <strong>אמר רב אידי בר אבין אמר ר' יצחק בר אשיאן: אם יש שם</strong> בעיר <strong>מחבואה אחת,</strong> מקום שבו יכולות הנשים להתחבא מפני החיילים — <strong>מצלת על הכהנות כולן.</strong> כלומר, אנו תולים במחבואות, שהכהנות נחבאו שם. ואין פוסלים אותן מספק.
 <strong>בעי</strong> <small>[שאל]</small> <strong>ר' ירמיה:</strong> אם המחבואה <strong>אינה מחזקת</strong> (מכילה) <strong>אלא</strong> אשה <strong>אחת מהו,</strong> מה יהיה הדין? <strong>מי אמרינן</strong> <small>[האם אנו אומרים]</small> כי <strong>כל חדא וחדא</strong> <small>[אחת ואחת]</small> שבאה לפנינו <strong>היינו הא</strong> <small>[זו היא זו]</small> שנחבאה שם, <strong>או דלמא לא אמרינן</strong> <small>[שמא אין אנו אומרים</small> זאת<small>]?</small>
 ושואלים: <strong>ומאי שנא</strong> <small>[ו</small>ב<small>מה שונה]</small> הדבר <strong>מ</strong>דין <strong>שני שבילין,</strong> שהיה ברור לנו ש<strong>אחד</strong> מהם <strong>טמא ואחד</strong> מהם <strong>טהור, והלך</strong> אדם <strong>באחד מהן ועשה</strong> (התעסק, נגע) לאחר מכן ב<strong>טהרות</strong> ואינו זוכר באיזה מהם הלך, <strong>ובא חבירו והלך</strong> בודאי <strong>ב</strong>שביל ה<strong>שני,</strong> וגם הוא אינו זוכר באיזה שביל הלך, <strong>ועשה</strong> גם הוא לאחר מכן <strong>טהרות,</strong>
 <strong>ר' יהודה אומר: אם נשאל זה בפני עצמו וזה בפני עצמו,</strong> כלומר, כל אחד מהם בא לחוד ושאל על ספק זה — הרי הטהרות שעשו, <strong>טהורות.</strong> כי אנו תולים לגבי כל אחד שבשביל הטהור הלך, שיש כאן ספק טומאה ברשות הרבים, וטהור. ואם באו <strong>שניהם כאחת</strong> להישאל — הרי הטהרות <strong>טמאות. ר' יוסי אומר: בין כך ובין כך טמאין</strong> שניהם.
 <strong>ואמר</strong> על כך <strong>רבא, ואיתימא</strong> <small>[ויש אומרים]</small> שאמר זאת <strong>ר' יוחנן:</strong> אם באו להישאל <strong>בבת אחת — דברי הכל,</strong> גם ר' יהודה מסכים, שהם <strong>טמאין.</strong> אם באו להישאל לחוד בלי קשר <strong>בזה אחר זה — דברי הכל</strong> ששניהם <strong>טהורים,</strong> שאין מטמאים אותם מספק; <strong>לא נחלקו אלא ב</strong>אדם ש<strong>בא לישאל עליו ועל חבירו</strong> שהלך בשביל השני. ובכך נחלקו: <strong>מר מדמי ליה</strong> <small>[חכם</small> זה, ר' יוסי, <small>מדמה זאת]</small> <strong>ל</strong>מקרה בו באים שניהם לשאול <strong>בבת אחת</strong> ולכן אוסר, <strong>ומר</strong> <small>[וחכם</small> זה, ר' יהודה<small>]</small> <strong>מדמי ליה</strong> <small>[מדמה זאת]</small> לבאים לשאול <strong>בזה אחר זה. והכא נמי</strong> <small>[וכאן</small> במקום במחבוא לאחד <small>גם כן]</small> <strong>כיון דשרי להו לכולהו</strong> <small>[שמתיר להן, לכל</small> הכהנות כולן<small>],</small> שהרי אנו תולים במחבוא זה ומתירים את הכהנות כולן. <strong>כ</strong>אילו נשאלה השאלה <strong>בת אחת דמי</strong> <small>[נחשב]</small> הדבר, וצריך להחשיב את כולן לטמאות!
 ודוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> בשני השבילים הלא <strong>ודאי איכא</strong> <small>[יש]</small> <strong>טומאה,</strong> באחד מהשבילים, ואחד האנשים ודאי טמא, אבל <strong>הכא מי יימר דאיטמי</strong> <small>[כאן מי יאמר שנטמאה]</small> אף אחת מהן. וכיון שמתחילה יש ספק באיסור, אפשר שכאן נוכל לתלות להיתר יותר מאשר בשני שבילים.
 באותו ענין <strong>בעי</strong> <small>[שאל]</small> <strong>רב אשי:</strong> היתה מחבואה בעיר ו<strong>אמרה</strong> הכהנת: <strong>לא נחבאתי ולא נטמאתי, מהו</strong> הדין? <strong>מי אמרינן</strong> <small>[האם אנו אומרים]:</small>
## דף כז:
 <strong>מה לי לשקר,</strong> שאילו היתה רוצה לשקר הלא היתה יכולה לומר שנחבאה. <strong>או דלמא לא אמרינן</strong> <small>[שמא אין אנו אומרים]</small> נימוק זה?
 ושואלים: <strong>ומאי שנא</strong> <small>[ומה שונה]</small> ענין זה <strong>מההוא</strong> <small>[מאותו]</small> <strong>מעשה, דההוא גברא דאגר ליה חמרא לחבריה</strong> <small>[שאדם אחד השכיר לו חמור לחבירו],</small> <strong>אמר ליה</strong> <small>[לו]</small> לשוכר: <strong>לא תיזיל באורחא</strong> <small>[אל תלך בדרך]</small> של <strong>נהר פקוד דאיכא מיא</strong> <small>[שיש</small> שם <small>מים]</small> ועלול החמור לטבוע, ולכן <strong>זיל באורחא</strong> <small>[לך בדרך]</small> של <strong>נרש דליכא מיא</strong> <small>[שאין</small> שם <small>מים],</small> <strong>ואזל איהו באורחא</strong> <small>[והלך הוא בדרך]</small> של <strong>נהר פקוד ומית חמרא</strong> <small>[ומת החמור].</small>
 <strong>אתא לקמיה</strong> <small>[בא</small> הדין <small>לפני]</small> <strong>רבא, אמר ליה</strong> <small>[לו]</small> הנתבע: <strong>אין</strong> <small>[כן],</small> <strong>באורחא</strong> <small>[בדרך]</small> של <strong>נהר פקוד אזלי</strong> <small>[הלכתי],</small> <strong>מיהו</strong> <small>[אולם]</small> <strong>לא הוו מיא</strong> <small>[היו</small> שם <small>מים],</small> והחמור מת מסיבה אחרת. <strong>אמר רבא:</strong> במקרה כזה אפשר לסמוך עליו מפני הנימוק של <strong>"מה לי לשקר"</strong> שהרי <strong>אי בעי אמר ליה</strong> <small>[אם היה רוצה</small> לשקר <small>היה אומר לו]:</small> <strong>באורחא</strong> <small>[בדרך]</small> של <strong>נרש אזלי</strong> <small>[הלכתי].</small> <strong>ואמר ליה</strong> <small>[לו]</small> <strong>אביי: "מה לי לשקר" במקום עדים לא אמרינן</strong> <small>[אין אנו אומרים].</small> כלומר, אין הטענה הזו של מיגו, מתוך שהיה יכול לשקר ולא שיקר, מועילה אלא כשאין עדות ודאית לגבי העובדות, אבל כאן, כיון שברור לנו שבדרך של נהר פקוד יש מים, אין לסמוך על דבריו, למרות הטיעון של "מה לי לשקר". ואם כן גם כאן אנו יכולים לומר שכיון שאנו יודעים שהנשים שנשבו ודאי נבעלו, אין סומכים על האשה מכוח מיגו.
 ודוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> <strong>ודאי איכא</strong> <small>[יש]</small> <strong>עדים</strong> שיכולים להעיד <strong>דאיכא מיא</strong> <small>[שיש מים]</small> בדרך הזו, ואולם <strong>הכא</strong> <small>[כאן]</small> באשה האומרת לא נחבאתי ולא נטמאתי, האם <strong>ודאי איטמי</strong> <small>[נטמאה]?</small> הלא רק <strong>חששא</strong> <small>[חשש]</small> <strong>הוא ובמקום</strong> של <strong>חששא</strong> <small>[חשש]</small> בלבד — <strong>אמרינן</strong> <small>[אנו אומרים],</small> סומכים על הנימוק של "מה לי לשקר".
 <big>א</big> שנינו במשנה ש<strong>אם יש עדים</strong> שלא נטמאו נשי העיר על ידי החיילים, <strong>אפילו</strong> היו אותם עדים <strong>עבד ואפילו שפחה — נאמנין.</strong> ושואלים: <strong>ואפילו שפחה דידה</strong> <small>[שלה]</small> <strong>מהימנא</strong> <small>[נאמנת]?</small> <strong>ורמינהי</strong> <small>[ומשליכים,</small> מראים סתירה<small>],</small> ממה ששנינו: מי שגירש את אשתו על תנאי, ועדיין לא התקיים התנאי, <strong>לא תתייחד</strong> האשה <strong>עמו אלא על פי עדים,</strong> שיש לחשוש שמא יבוא עליה ואם אחר־כך יתקיים התנאי נמצא שהיתה כבר מגורשת כשבא עליה, והגט נפסל.
 <strong>ואפילו על פי עבד ועל פי שפחה</strong> מותר לה להתייחד כי הם מספיקים לזה, <strong>חוץ משפחתה.</strong> וטעם הדבר: <strong>מפני שלבה גס בשפחתה,</strong> שמפני שרגילה בה וקרובה אליה, לא תימנע מלהיבעל אף ששפחתה נמצאת שם. משמע ששפחתה שלה אינה נאמנת לומר שלא נבעלה! <strong>אמר רב פפי:</strong> יש לחלק, כי <strong>בשבויה הקילו.</strong> כיון שכל האיסור אינו אלא מפני חשש, הקילו חכמים בדיני שבויה, וסמכו אפילו על עדות שפחה שלה.
 <strong>רב פפא אמר,</strong> יש לתרץ באופן אחר: <strong>הא</strong> <small>[זה]</small> שאין השפחה נאמנת ואפילו בשבויה, הרי זה דווקא <strong>בשפחה דידה</strong> <small>[שלה],</small> <strong>הא</strong> <small>[זה]</small> שאמרו שאפילו על פי שפחה, הרי זה <strong>בשפחה דידיה</strong> <small>[שלו],</small> שלענין זה היא נאמנת.
 ותוהים: וכי <strong>שפחה דידה</strong> <small>[שלה]</small> <strong>לא מהימנא</strong> <small>[אינה נאמנת]?</small> <strong>הא קתני</strong> <small>[הרי שנה]</small> <strong>אין אדם מעיד על עצמו,</strong> ומכאן נדייק: רק הוא עצמו בלבד אינו נאמן <strong>הא</strong> <small>[הרי]</small> <strong>שפחה דידה</strong> <small>[שלה]</small> <strong>מהימנא</strong> <small>[נאמנת]!</small> ודוחים: אפשר לומר כי <strong>שפחתה נמי</strong> <small>[גם כן]</small> <strong>כעצמה דמי</strong> <small>[נחשבת].</small>
 <strong>רב אשי אמר: הא והא</strong> <small>[זה וזה]</small> מדובר <strong>בשפחה דידה</strong> <small>[שלה],</small> <strong>ו</strong>יש להבדיל בין הדינים; <strong>שפחה מיחזא חזיא ושתקה</strong> <small>[רואה ושותקת],</small> אבל אינה מעידה שקר. ולכן, <strong>התם</strong> <small>[שם]</small> בענין גט ש<strong>שתיקתה</strong> של השפחה <strong>מתירתה,</strong> שגם אם תשתוק ולא תספר שראתה שנבעלה — מותרת האשה על פי הגט, לכן <strong>לא מהימנא</strong> <small>[אין</small> השפחה <small>נאמנת]</small> שמא ראתה שנבעלה ולא סיפרה. אבל <strong>הכא</strong> <small>[כאן]</small> ש<strong>שתיקתה אוסרתה,</strong> שכל עוד אינה מעידה עליה שהיא טהורה, הרי היא בחזקת בעולה — <strong>מהימנא</strong> <small>[נאמנת].</small>
 ושואלים: <strong>השתא נמי אתיא ומשקרא</strong> <small>[עכשיו גם כן תבוא ותשקר]</small> לטובת גבירתה! ומשיבים: <strong>תרתי</strong> <small>[שתי]</small> עבירות היא <strong>לא עבדה</strong> <small>[תעשה],</small> שגם להעלים את האמת, וגם לספר שקר, לזה אין אנו חוששים. ולכן אם באה וסיפרה שגבירתה לא נטמאה — הריהי נאמנת. ומביאים ראיה לדבר שאין חוששים להעלמת העובדות ולשקר יחד.
 <strong>כי הא</strong> <small>[כמו</small> מעשה <small>זה]</small> ש<strong>מרי בר איסק, ואמרי לה</strong> <small>[ויש אומרים]</small> שהיה זה <strong>חנא בר איסק, אתא ליה אחא</strong> <small>[בא לו אח]</small> <strong>מבי חוזאה</strong> שהוא מחוז רחוק מן הישוב היהודי העיקרי בבבל, כלומר, בא אדם וטען שהוא אחיו. <strong>אמר ליה</strong> <small>[לו]:</small> <strong>פלוג</strong> <small>[חלוק]</small> <strong>לי</strong> חלק <strong>בנכסי דאבא</strong> <small>[אבינו</small> שמת<small>]!</small> שבהיותו צעיר נטלו אביו והביאו לבי חוזאה וגדלו שם, ומת שם אביו, וחזר זה לתבוע חלקו בירושת האב. <strong>אמר ליה</strong> <small>[לו]:</small> <strong>לא ידענא לך</strong> <small>[איני מכיר אותך].</small> <strong>אתא לקמיה</strong> <small>[בא</small> אותו אח <small>לפני]</small> <strong>רב חסדא</strong> לטעון. <strong>אמר ליה</strong> <small>[לו]</small> רב חסדא: <strong>שפיר קאמר לך</strong> <small>[יפה אמר לך],</small> כלומר, טענה זו יש לה ביסוס, <strong>דכתיב</strong> <small>[שנאמר]:</small> <strong>"ויכר יוסף את אחיו והם לא הכרהו"</strong> (בראשית מב, ח), <strong>מלמד שיצא</strong> יוסף מארץ כנען <strong>בלא חתימת זקן ובא</strong> כשפגשו אותו <strong>בחתימת זקן,</strong> ולכן לא הכירוהו. ואם כן יש בסיס לטענתו שאינו מכיר אותך.
 <strong>אמר ליה</strong> <small>[לו]</small> רב חסדא: <strong>זיל אייתי סהדי דאחוה את</strong> <small>[לך הבא עדים שאחיו אתה]</small> <strong>אמר ליה</strong> <small>[לו]:</small> <strong>אית</strong> <small>[יש]</small> <strong>לי סהדי</strong> <small>[עדים],</small> <strong>ומסתפינו מיניה, דגברא אלמא</strong> <small>[ו</small>הם <small>מפחדים ממנו, שאדם אלים]</small> <strong>הוא</strong> ולכן לא יעידו לטובתי. <strong>אמר ליה</strong> <small>[לו]</small> רב חסדא <strong>לדידיה</strong> <small>[לו],</small> לנתבע: <strong>זיל אייתינהו את דלאו אחוך</strong> <small>[לך הבא אתה</small> עדים <small>שלא אחיך]</small> <strong>הוא. אמר ליה</strong> <small>[לו]</small> הנתבע: וכי <strong>דינא הכי</strong> <small>[הדין כך]?</small> הלא <strong>המוציא מחבירו עליו הראיה</strong> וזה שרוצה להוציא ממני חלק מירושת האב, צריך להוכיח את דבריו! <strong>אמר ליה</strong> <small>[לו]</small> רב חסדא: <strong>הכי דאיננא לך ולכולהו אלמי חברך</strong> <small>[כך אני דן אותך ואת כל האלימים חבריך],</small> שאני הופך את חובת הראיה עליך. והרי יש לחשוש <strong>השתא נמי אתו ומשקרי</strong> <small>[עכשיו גם כן יבואו</small> העדים <small>וישקרו</small> מפני הפחד ממנו<small>],</small> אלא שיש לומר: <strong>תרתי</strong> <small>[שתי</small> עבירות<small>]</small> <strong>לא עבדי</strong> <small>[יעשו];</small> גם להעלים את האמת וגם לשקר. הרי שסומכים על נימוק זה ואפילו במקום שחוששים לעדות שקר.
 ומציעים: <strong>לימא כתנאי</strong> <small>[</small>האם <small>נאמר</small> שדבר זה, עדות השפחה, תלוי במחלוקת <small>תנאים],</small> ששנינו: <strong>זו</strong> ה<strong>עדות</strong> שהשבויה לא נטמאה — <strong>איש ואשה, תינוק ותינוקת, אביה ואמה, ואחיה ואחותה,</strong> כל אלו נאמנים בה, <strong>אבל לא בנה ובתה</strong> ו<strong>לא עבדה ושפחתה. ותניא אידך</strong> <small>[ושנויה</small> ברייתא <small>אחרת]:</small> <strong>הכל נאמנין להעיד</strong> על השבויה, <strong>חוץ מהימנה</strong> <small>[ממנה,</small> היא עצמה<small>]</small> <strong>ובעלה.</strong>
 ומעירים: לפי פירושם של <strong>רב פפי ו</strong>של <strong>רב אשי תנאי</strong> <small>[</small>מחלוקת <small>תנאים]</small> ודאי <strong>היא,</strong> שהרי מפורש שיש ברייתא האומרת שלא הכל נאמנים להעיד עליה. אלא שיש עוד לברר האם זו שאמר <strong>רב פפא</strong> שיש לחלק בין שפחה שלה ושלו, <strong>מי לימא תנאי</strong> <small>[האם</small> יש <small>לומר</small> שמחלוקת <small>תנאים]</small> <strong>היא,</strong> האם שפחה שלה נאמנת או שנאמר שאין מחלוקת בין הברייתות, וברייתא אחת מדברת בשפחה שלו וברייתא שניה בשפחה שלה.
 ודוחים: <strong>אמר לך</strong> <small>[</small>יכול היה <small>לומר לך]</small> <strong>רב פפא</strong> שאין סתירה מכאן לדבריו, <strong>כי תניא</strong> <small>[כאשר שנויה]</small> הברייתא <strong>ההיא</strong> שאומרת שהכל נאמנים להעיד ואפילו שפחתה, מדובר <strong>במסיחה לפי תומה</strong> שמתוך דבריה שמדברת לתומה מתברר הענין. אבל לעדות אין שפחתה נאמנת.
 ומסופר: <strong>כי הא</strong> <small>[כמו</small> מעשה <small>זה]</small> <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל <strong>אמר: רב חנן קרטיגנאה</strong> <small>[</small>מהעיר <small>קרטגו]</small> <strong>משתעי</strong> <small>[היה מספר]:</small> <strong>מעשה בא לפני ר' יהושע בן לוי, ואמרי לה</strong> <small>[ויש אומרים]</small> ש<strong>ר' יהושע בן לוי מישתעי</strong> <small>[היה מספר]:</small> <strong>מעשה בא לפני רבי באדם אחד, שהיה מסיח לפי תומו, ואמר: אני ואמי נשבינו לבין הגויים.</strong> כאשר <strong>יצאתי לשאוב מים — דעתי על אמי,</strong> וכאשר יצאתי <strong>ללקט עצים — דעתי על אמי,</strong> ולא נפרדתי ממנה כלל. <strong>והשיאה רבי לכהונה על פיו</strong> של הבן. שלא נתכוון כלל להעיד שלא נתייחדה, אלא כיון שאמר זאת לפי תומו — הרי הוא נאמן, אפילו שבדרך כלל הוא פסול להעיד לה משום קרוב. ובכגון זה גם שפחתה נאמנת.
 <big>ב משנה</big> <strong>אמר ר' זכריה בן הקצב</strong> הכהן, בלשון שבועה: <strong>המעון הזה</strong> (מעון השכינה)! <strong>לא זזה ידה</strong> של אשתי <strong>מתוך ידי משעה שנכנסו גויים לירושלים ועד שיצאו,</strong> ויודע אני בה שלא אנסוה וטהורה היא. <strong>אמרו לו:</strong> אף על פי כן, <strong>אין אדם מעיד על עצמו,</strong> וכיון שכלל הוא שאשתו כגופו, לכן אין עדותך מתקבלת, ואשתך אסורה לך.
 <big>ג גמרא</big> <strong>תנא</strong> <small>[שנה</small> החכם בתוספתא<small>]:</small> <strong>ואף על פי כן,</strong> למרות שאסרו את אשתו עליו מפני שכהן היה, לא גירש אותה, אלא <strong>ייחד לה בית בחצרו</strong> שתגור בו, אבל הקפיד שלא להתייחד עמה, <strong>וכשהיא יוצאה</strong> מן הבית <strong>יוצאה בראש בניה</strong> והילדים מבדילים בינה ובינו, <strong>וכשהיא נכנסת</strong> לבית <strong>נכנסת בסוף בניה,</strong> כך שלעולם לא היו שניהם ביחידות.
 <strong>בעי</strong> <small>[שאל]</small> <strong>אביי: מהו לעשות בגרושה כן?</strong> האם כהן שגירש את אשתו יוכל לסמוך על כך שתגור בחצירו ושהילדים יהיו נמצאים תמיד במקום באופן שלא יתייחדו? וצדדי השאלה: <strong>התם</strong> <small>[שם]</small> <strong>הוא</strong> בר' זכריה בן הקצב, הותר הדבר משום ש<strong>בשבויה הקילו,</strong> שהרי עיקר האיסור אינו אלא משום חשש בלבד, <strong>אבל הכא</strong> <small>[כאן]</small> בגרושה שאסורה לכהן מן התורה — <strong>לא, או דלמא לא שנא</strong> <small>[שמא אינו שונה]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר, <strong>דתניא</strong> <small>[ש</small>כן <small>שנינו בברייתא</small><small>]:</small> <strong>המגרש את אשתו — לא תנשא</strong> האשה לאדם אחר <strong>בשכונתו,</strong> ותגור שם, שיש לחשוש שמפני הקירבה שהיתה ביניהם יבואו לידי עבירה.
## דף כח.
 <strong>ואם היה כהן — לא תדור עמו ב</strong>אותו <strong>מבוי,</strong> ואפילו כשלא נישאה, שהרי היא אסורה עליו לעולם. אבל אם הוא ישראל — מותר לה לדור באותו מבוי בו הוא דר. <strong>אם היה כפר קטן,</strong> איך הוא נידון? <strong>זה היה מעשה</strong> בגרושה שנישאה בכפר קטן ונשאלו חכמים על כך <strong>ואמרו: כפר קטן נידון כשכונה.</strong>
 אגב כך שואלים, <strong>מי נדחה מפני מי,</strong> כלומר, מי מהם צריך לעזוב את המקום? <strong>תא שמע</strong> <small>[בוא</small> ו<small>שמע]</small> פתרון, <strong>דתניא</strong> <small>[ש</small>כן <small>שנינו בברייתא</small><small>]:</small> <strong>היא נדחית מפניו,</strong> וצריכה לעבור למקום אחר, <strong>ואין הוא נדחה מפניה. ואם היתה חצר שלה — הוא נדחה מפניה.</strong>
 <strong>איבעיא להו</strong> <small>[נשאלה להם</small> ללומדים<small>]:</small> <strong>היתה חצר של שניהם מהו,</strong> מי מהם נדחה? ומביאים פתרון, <strong>תא שמע</strong> <small>[בוא</small> ו<small>שמע]</small> ממה שנאמר בברייתא: <strong>היא נדחית מפניו.</strong> ונברר: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שמדובר <strong>בחצר שלו — פשיטא</strong> <small>[פשוט,</small> מובן מאליו<small>]</small> שהיא צריכה להידחות! <strong>ואלא</strong> תאמר שמדובר <strong>בחצר שלה, והתניא</strong> <small>[והרי</small> <small>שנינו בברייתא</small><small>]</small> <strong>אם היתה חצר שלה — הוא נדחה מפניה. אלא לאו כי האי גוונא</strong> <small>[האם לא כמו כגון זה],</small> כאשר החצר היא של שניהם. ודוחים: לא, <strong>דלמא דאגיר מיגר</strong> <small>[שמא</small> מדובר כאשר הוא <small>שכר</small> את החצר<small>]</small> שגם אז היא נדחית מפניו, אבל במקום שהוא של שניהם — אין לנו פתרון.
 ושואלים: אם כן, <strong>מאי הוי עלה</strong> <small>[מה היה עליה,</small> על שאלה זו<small>]</small> הלכה למעשה? ומשיבים: <strong>תא שמע</strong> <small>[בוא</small> ו<small>שמע]</small> פתרון ממה שנאמר: <strong>"הנה ה' מטלטלך טלטלה גבר"</strong> (ישעיהו כב, יז) <strong>ואמר רב:</strong> מכאן למדים כי <strong>טלטולי דגברא קשין מדאיתתא</strong> <small>[טלטולי גבר קשים מ</small>טלטולי <small>אשה]</small> ולכן האשה היא שנדחית.
 <big>א</big> <strong>תנו רבנן</strong> <small>[שנו חכמים]:</small> כהן שגירש את אשתו, ובעודה אשתו <strong>לוה הימנה בנכסי אביה,</strong> כלומר, בנכסי מלוג שהיו לה בירושה — מאחר שנתגרשה <strong>אינה נפרעת</strong> ממנו <strong>אלא על ידי</strong> אדם <strong>אחר</strong> ולא במישרין, כדי שלא יהיה ביניהם כל משא־ומתן. <strong>אמר רב ששת: ואי אתו לקמן לדינא</strong> <small>[ואם</small> שניהם <small>באים לפנינו לדין]</small> כאשר הסתכסכו במשא־ומתן שביניהם, <strong>לא מזדקקינן להו</strong> <small>[אין אנו נזקקים להם]</small> לדון בעניינם, משום שעברו עבירה בעצם קיום המשא־ומתן. <strong>רב פפא אמר: שמותי משמתינן להו</strong> <small>[אנו מנדים אותם]</small> על עבירה זו. <strong>רב הונא בריה</strong> <small>[בנו]</small> של <strong>רב יהושע אמר: נגודי נמי מנגדינן להו</strong> <small>[אנו גם כן מלקים אותם].</small> <strong>אמר רב נחמן: תנא</strong> <small>[שנה</small> החכם<small>]</small> <strong>ב"אבל רבתי"</strong> (מסכת העוסקת בעיקרה בדיני אבילות): <strong>במה דברים אמורים — שנתגרשה מן הנשואין, אבל כשנתגרשה מן האירוסין — נפרעת</strong> גם <strong>על ידי עצמה,</strong> ומדוע — <strong>שאין לבו גס</strong> (רגיל) <strong>בה,</strong> ואין לחשוש שיבואו לידי עבירה.
 מסופר: <strong>ההוא ארוס וארוסתו דאתו לקמיה</strong> <small>[שבאו</small> לדין <small>לפני]</small> <strong>רבא</strong> לאחר שנתגרשו. <strong>יתיב</strong> <small>[ישב]</small> <strong>רב אדא בר מתנא קמיה</strong> <small>[לפניו]</small> בשעת הדין. <strong>אוקי</strong> <small>[העמיד]</small> <strong>רבא שלוחא בינתייהו</strong> <small>[שליח</small> שלו <small>ביניהם],</small> שלא יהיו יחד. <strong>אמר ליה</strong> <small>[לו]</small> <strong>רב אדא בר מתנא: והאמר</strong> <small>[והרי אמר]</small> <strong>רב נחמן: תנא</strong> <small>[שנה</small> החכם<small>]</small> <strong>ב"אבל רבתי"</strong> שאם נתגרשה מן האירוסין אין חוששים לכך! <strong>אמר ליה</strong> <small>[לו]:</small> <strong>קא חזינן דקא גייסי בהדדי</strong> <small>[אנו רואים ש</small>לבם <small>גס זה בזה],</small> וכיון שיש ביניהם קירבה יתירה, צריך להפרידם ביותר.
 <strong>איכא דאמרי</strong> <small>[יש שאומרים]</small> בנוסח אחר: <strong>לא אוקי</strong> <small>[העמיד]</small> <strong>רבא שליח בינתייהו</strong> <small>[ביניהם].</small> <strong>אמר ליה</strong> <small>[לו]:</small> <strong>רב אדא בר מתנא: ניקום מר שלוחא בינתייהו</strong> <small>[יעמיד אדוני שליח ביניהם],</small> <strong>אמר ליה</strong> <small>[לו]</small> רבא: <strong>והא</strong> <small>[והרי]</small> <strong>אמר רב נחמן: תנא ב"אבל רבתי"</strong> שבארוסה אין חשש! <strong>אמר ליה</strong> <small>[לו]:</small> <strong>הני מילי, היכא דלא גייסי בהדדי</strong> <small>[דברים אלה</small> אמורים, דווקא <small>במקום שאין</small> לבם <small>גס זה בזה],</small> <strong>אבל הני</strong> <small>[אלה] —</small> <strong>קא חזינא להו דגייסי בהדדי</strong> <small>[אנו רואים אותם ש</small>לבם <small>גס זה בזה]</small> ויש להקפיד להפריד ביניהם.
 <big>ב משנה</big> <strong>ואלו נאמנין להעיד בגודלן</strong> (בהיותם גדולים) <strong>מה שראו בקוטנן</strong> (כשהיו קטנים): <strong>נאמן אדם לומר "זה כתב ידו של אבא"</strong> ולקיים בכך את השטר, אף שמת אביו בעודו קטן ולא ראה את כתב היד הזה כשהוא גדול, או <strong>"זה כתב ידו של רבי",</strong> או <strong>"זה כתב ידו של אחי".</strong>
 וכן נאמן הוא לומר: <strong>"זכור הייתי בפלונית ש</strong>כאשר נישאה <strong>יצאה בהינומא וראשה פרוע</strong> כדרך הבתולות <strong>",</strong> וכתובתה מאתים ככתובת בתולה. או <strong>"שהיה איש פלוני</strong> בעודו קטן <strong>יוצא מבית הספר</strong> בו למדתי גם אני כדי <strong>לטבול,</strong> כדי שיוכל <strong>לאכול בתרומה",</strong> שבזה ראיה שהוא כהן. או <strong>"שהיה חולק עמנו</strong> תרומה <strong>על הגורן". ו</strong>כן יכול הוא להעיד ש<strong>"המקום הזה בית הפרס",</strong> שהוא מקום שיש בו ספק טומאה, שהיה בו קבר וחרשו אותו והתפזרו שם העצמות. <strong>ו</strong>מעיד כמו כן ש<strong>"עד כאן היינו באין בשבת"</strong> ונדע שזהו תחום השבת.
 על דברים אלה הוא נאמן, <strong>אבל אין אדם נאמן לומר "דרך היה לפלוני במקום הזה",</strong> או <strong>"מעמד ומספד היה לפלוני במקום הזה"</strong> והמקום שייך איפוא לאותו אדם, שבעדות של דיני ממונות ממש אינו נאמן.
 <big>ג גמרא</big> <strong>אמר רב הונא בריה</strong> <small>[בנו]</small> של <strong>רב יהושע</strong> בענין נאמנות אדם להעיד על כתב היד שראה כשהיה קטן — <strong>והוא שיש גדול עמו,</strong> שיש עד אחר, מבוגר, המעיד גם הוא שמכיר את כתב היד, ואז מצטרפות שתי העדויות.
 על הפרטים שנזכרו במשנה לגבי כתב היד מעירים: <strong>וצריכא</strong> <small>[וצריך]</small> שייאמרו כולם, שיש חידוש בכל אחד מהם. <strong>דאי אשמעינן</strong> <small>[שאם היה משמיע לנו]</small> רק ב<strong>אביו —</strong> היינו אומרים שנאמן עליו <strong>משום דשכיח גביה</strong> <small>[ש</small>הוא <small>מצוי אצלו]</small> ובקי בכתב ידו, <strong>אבל</strong> להעיד על כתב יד <strong>רבו — לא.</strong> ולהיפך, <strong>ואי אשמעינן</strong> <small>[ואם היה משמיע לנו]</small> רק ב<strong>רבו —</strong> היינו אומרים שנאמן <strong>משום דאית ליה אימתיה דרביה</strong> <small>[שיש לו אימת רבו]</small> ולכן שם לב, והשגיח יפה בכתבו, <strong>אבל אביו — לא.</strong>
 <strong>ואי אשמעינן הני תרתי</strong> <small>[ואם היה משמיע לנו</small> רק את <small>שני אלה],</small> אביו ורבו, היינו אומרים: <strong>אביו</strong> נאמן עליו — מפני <strong>דשכיח גביה</strong> <small>[שמצוי אצלו],</small> <strong>ורבו</strong> נאמן עליו — משום <strong>דאית ליה אימתיה</strong> <small>[שיש לו אימה],</small> <strong>אבל אחיו דלית ליה</strong> <small>[שאין לו]</small> <strong>לא הא</strong> <small>[זה]</small> <strong>ולא הא</strong> <small>[זה] —</small> <strong>אימא</strong> <small>[אמור]</small> ש<strong>לא</strong> יהיה נאמן, על כן <strong>קא משמע לן</strong> <small>[השמיע לנו]</small> שנאמן. והטעם בזה — <strong>כיון</strong> שעצם הצורך של <strong>קיום שטרות</strong> כולו אינו אלא <strong>מדרבנן</strong> <small>[מדברי סופרים],</small> כי מדין תורה עדים החתומים על השטר משמשים הוכחה לאמיתותו, וצריך עדות כדי לפסול את השטר ולא כדי לקיימו, על כן <strong>הימנוהו רבנן בדרבנן</strong> <small>[האמינו לו חכמים ב</small>עדות לקיום השטר שהיא רק <small>מ</small>דברי <small>סופרים].</small>
 <big>ד</big> שנינו במשנה שנאמן לומר <strong>"זכור הייתי בפלונית שיצאה בהינומא וראשה פרוע". מאי טעמא</strong> <small>[מה הטעם]</small> שנאמן בדבר — <strong>כיון</strong> ש<strong>רוב</strong> ה<strong>נשים</strong> כשהן <strong>בתולות</strong> הן <strong>נישאות,</strong> הרי יש לסתם אשה חזקה שנישאה כשהיא בתולה, ולכן מה שמעיד על כך, אף שמעיד על מה שראה בקטנותו, רק <strong>גלוי מלתא</strong> <small>[דבר]</small> <strong>בעלמא</strong> <small>[בלבד]</small> <strong>הוא</strong> ולא עדות של ממש, ולכן נאמן.
 <big>ה</big> עוד שנינו במשנה, שנאמן לומר <strong>שהיה איש פלוני יוצא מבית הספר לטבול לאכול בתרומה.</strong> ושואלים: <strong>ודלמא</strong> <small>[ושמא]</small> <strong>עבד כהן הוא,</strong> שאף הוא מותר לאכול בתרומה? ומעירים: <strong>מסייע ליה</strong> <small>[לו]</small> דבר זה <strong>ל</strong>שיטת <strong>ר' יהושע בן לוי.</strong> ש<strong>אמר ר' יהושע בן לוי: אסור לאדם שילמד את עבדו תורה.</strong> ולכן, כיון שהיה בבית הספר — הרי זו הוכחה שאינו עבד, ואם אכל בתרומה הרי שכהן הוא.
 ושואלים: <strong>ולא</strong> (האם אסור לעבד ללמוד)? <strong>והתניא</strong> <small>[והרי</small> <small>שנינו בברייתא</small><small>]:</small> עבד ש<strong>לוה הימנו</strong> ממנו <strong>רבו</strong> כסף, <strong>או שעשאו רבו</strong>
## דף כח:
 <strong>אפוטרופוס</strong> (ממונה על נכסיו), <strong>או שהניח תפילין בפני רבו, או שקרא שלשה פסוקים בבית הכנסת — הרי זה לא יצא לחירות.</strong> שאף שהעבד נראה בכל אלה נוהג מנהג בן חורין, אין זו הוכחה שהוא בן חורין, וייתכן שעדיין הוא עבד. ולענייננו נלמד מכאן, שייתכן שעבד למד תורה עד שידע לקרוא בבית הכנסת, ובודאי למד בבית הספר! ודוחים: <strong>התם דאיקרי</strong> <small>[שם</small> מדובר <small>שקרא]</small> ה<strong>עבד מדעתו,</strong> וייתכן שהעבד למד מעצמו לקרוא. <strong>כי קאמרינן</strong> <small>[כאשר אנו אומרים]</small> — הרי זה דווקא באופן <strong>דקא נהיג ביה</strong> <small>[שהוא נוהג בו]</small> <strong>מנהג בנים,</strong> ששולח אותו לבית הספר, ואין נוהגים כך בעבדים.
 <big>א</big> מה שאמרו במשנה שנאמן להעיד על זכרון ילדות שהלך פלוני <strong>לטבול לאכול בתרומה,</strong> מסבירים כי הוא נאמן דווקא <strong>בתרומה דרבנן</strong> <small>[ש</small>מדברי <small>חכמים],</small> שבתרומה שהיא רק מדברי סופרים, האמינו חכמים לעדותו ורשאי לחלוק בתרומה זו. <big>ב</big> עוד שנינו במשנה, שנאמן להעיד <strong>שהיה</strong> פלוני <strong>חולק עמנו על הגורן.</strong> ושואלים: <strong>ודלמא</strong> <small>[ושמא]</small> <strong>עבד כהן הוא?</strong> ולכן רשאי לחלוק בתרומה! ועונים: חייבים לומר כי <strong>תנן כמאן דאמר</strong> <small>[שנינו</small> איפוא במשנה <small>כ</small>דעת <small>מי שאומר]</small> ש<strong>אין חולקין תרומה לעבד</strong> בגורן <strong>אלא אם כן רבו עמו</strong> ולכן זה שחלקו לו תרומה לבד, ודאי אינו עבד כהן אלא כהן. <strong>דתניא</strong> <small>[ש</small>כן <small>שנינו</small> בברייתא<small>]</small> ביחס לוולדות: בן כהן ובן שפחה שנתערבו בלידתם, אם בא אחד מהם לחלוק בגורן לבדו — אין חולקים לו, כיון שיתכן שהוא בן השפחה, ו<strong>אין חולקין תרומה לעבד, אלא אם כן רבו עמו,</strong> אלו <strong>דברי ר' יהודה. ר' יוסי אומר: יכול הוא,</strong> כל אחד מהם, לבוא ולקחת תרומה, <strong>שיאמר: אם כהן אני — תנו לי בשביל עצמי, ואם עבד כהן אני — תנו לי בשביל רבי.</strong>
 ומסבירים את טעמי השיטות: <strong>במקומו של ר' יהודה היו מעלין מתרומה ליוחסין,</strong> ומשום כך אסר לתת תרומה בפרהסיה לעבד כהן (אלא אם כן רבו עמו) שמא יסמכו על כך להעיד עליו שכהן הוא. ואילו <strong>במקומו של ר' יוסי לא היו מעלין מתרומה ליוחסין,</strong> ולכן לא חשש אם נותנים לו תרומה גם אם אין רבו עמו.
 <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בר' יוסי: מימי לא העדתי</strong> (לא נזדמן לי להעיד) בבית דין. <strong>פעם אחת</strong> בלבד <strong>העדתי והעלו עבד לכהונה על פי.</strong> ותוהים: <strong>העלו</strong> ממש <strong>סלקא דעתך</strong> <small>[עולה על דעתך]</small> לומר?! <strong>השתא</strong> <small>[עכשיו</small> הרי<small>]</small> <strong>ומה בהמתן של צדיקים אין הקדוש ברוך הוא מביא תקלה על ידם,</strong> כמסופר בחמורו של ר' פנחס בן יאיר שלא אכל טבל (חולין ז, א), ה<strong>צדיקים עצמם לא כל שכן</strong> שאין תקלה באה על ידם!
 ומסבירים: <strong>אלא,</strong> יש לתקן ולגרוס: <strong>בקשו להעלות עבד לכהונה על פי,</strong> ולבסוף לא העלו. ומסבירים כיצד אירע הדבר: <strong>חזא באתריה</strong> <small>[ראה במקומו]</small> של <strong>ר' יוסי</strong> שאותו עבד חלק בתרומה בגורן, <strong>ואזל ואסהיד באתריה</strong> <small>[והלך והעיד במקומו]</small> של <strong>ר' יהודה</strong> על עובדה זו, אלא שבאותו מקום שימשה זאת הוכחה לענין יוחסין, שהרי במקום זה חולקים לעבד רק בנוכחות רבו, ולפיכך לא ידעו שהוא עבד, ולכן כמעט אירעה תקלה על ידו.
 <big>ג</big> עוד שנינו במשנה שנאמן להעיד בגדלותו <strong>שהמקום הזה בית הפרס הוא</strong> (מקום שיש בו חשש טומאה, כגון שהיה שם קבר ונחרש ונתפזרו העצמות בכל השדה). ומסבירים: <strong>מאי טעמא</strong> <small>[מה טעם]</small> הדבר, הלא כשראה זאת היה קטן? — משום שטומאת <strong>בית הפרס</strong> היא רק <strong>דרבנן</strong> <small>[</small>מדברי <small>סופרים].</small> ש<strong>אמר רב יהודה אמר שמואל: מנפח אדם</strong> ב<strong>בית הפרס והולך,</strong> כלומר, מותר לאדם ללכת בתוך בית הפרס ולנפוח בפיו לפני הליכתו בעפר, כדי לבדוק אם יש לפניו עצם קטנה מן המת, ואינו צריך לחשוש עוד לטומאה. <strong>ו</strong>כן <strong>רב יהודה בר אמי משמיה</strong> <small>[משמו]</small> של <strong>רב יהודה אמר: בית הפרס שנידש,</strong> שעברו ודרסו בו אנשים — <strong>טהור,</strong> ואין חוששים עוד לטומאה. <strong>מאי טעמא</strong> <small>[מה טעם] —</small> <strong>אי אפשר לעצם כשעורה</strong> (שבגלל האפשרות שנמצאת העצם שם, המקום טמא) <strong>שלא נידש ברגל</strong> ונתמעט משיעורו. ומזה שסומכים על דברים כגון אלה לטהר את בית הפרס, הרי זו הוכחה שטומאת בית הפרס אינה מן התורה, אלא רק חשש מדברי סופרים, ולכן די אף בעדות כזו של קטן והגדיל כדי לנהוג במקום זה כבית הפרס.
 <big>ד</big> <strong>ו</strong>כן נאמן להעיד בגדלותו ש<strong>עד כאן היינו באין בשבת.</strong> ומסבירים: <strong>קסבר</strong> <small>[סבור]</small> תנא זה שאיסור <strong>תחומין,</strong> שאסור לצאת חוץ לתחום בשבת, הוא רק איסור <strong>דרבנן</strong> <small>[מ</small>דברי <small>סופרים]</small> בלבד, ולכן האמינוהו חכמים בדבריהם.
 <big>ה</big> ועוד שנינו: <strong>אין נאמן לומר "דרך היה לפלוני במקום הזה",</strong> או <strong>"מעמד ומספד היה לפלוני במקום הזה".</strong> ומסבירים: <strong>מאי טעמא</strong> <small>[מה טעם]</small> אינו נאמן — משום ש<strong>אפוקי ממונא לא מפקינן</strong> <small>[להוציא ממון</small> מאדם על פי עדות זו <small>אין מוציאים].</small>
 <big>ו</big> <strong>תנו רבנן</strong> <small>[שנו חכמים]:</small> <strong>נאמן התינוק לומר</strong> בהיותו גדול: <strong>כך אמר לי אבא</strong> כשהייתי קטן: <strong>"משפחה זו טהורה, משפחה זו טמאה".</strong> ותחילה מבררים את הלשון: <strong>טהורה וטמאה סלקא דעתך</strong> <small>[עולה על דעתך],</small> וכי ענין של טהרה וטומאה יש במשפחה? <strong>אלא</strong> הכוונה היא כי <strong>משפחה זו כשרה, ומשפחה זו פסולה.</strong>
 <strong>ו</strong>כן נאמן להעיד <strong>"שאכלנו בקצצה של בת פלוני לפלוני",</strong> כאשר יבואר. <strong>ו"שהיינו מוליכים חלה ומתנות לפלוני כהן".</strong> ונאמן להעיד בזה דווקא <strong>על ידי עצמו,</strong> כלומר, שהוא אומר שהוא עצמו היה מוליך תרומה, <strong>אבל לא על ידי אחר,</strong> שמעיד שראה שאחרים הוליכו תרומה לאותו אדם. שבמה שאירע בו הוא יודע את הדברים בודאות, אבל לגבי אחרים אין עדותו של הקטן מספיקה. <strong>ו</strong>בכל העדויות הללו <strong>כולן, אם היה גוי ונתגייר,</strong> או <strong>עבד ונשתחרר — אין נאמנים</strong> על מה שראו כשלא היו כשרים להעיד. <strong>ואין נאמן לומר "דרך היה לפלוני במקום הזה", "מעמד ומספד היה לפלוני במקום הזה". ר' יוחנן בן ברוקא אומר: נאמנים.</strong>
 ושואלים: <strong>ר' יוחנן בן ברוקא אהייא</strong> <small>[על איזו],</small> לאיזה ענין הוא מתייחס? <strong>אילימא אסיפא</strong> <small>[אם תאמר</small> שהוא חולק <small>על סופה]</small> של הברייתא, שאין נאמנות לקטן להעיד על דרך של פלוני, תמוה הוא: הלא <strong>אפוקי ממונא</strong> <small>[הוצאת ממון]</small> <strong>הוא,</strong> וכיצד נאמנים להעיד על כך? <strong>אלא</strong> ודאי <strong>ארישא</strong> <small>[על ראשה]</small> של הברייתא הוא חולק. שנאמר <strong>וכולם, אם היה גוי ונתגייר, עבד ונשתחרר — אין נאמנין. ר' יוחנן בן ברוקא אומר:</strong> אף הם <strong>נאמנין.</strong>
 ושואלים: <strong>במאי קמיפלגי</strong> <small>[במה</small> באיזה עקרון <small>נחלקו]?</small> ומסבירים: ה<strong>תנא קמא</strong> <small>[הראשון]</small> <strong>סבר: כיון</strong> ש<strong>גוי הוא, לא הוה דייק</strong> <small>[היה מדייק],</small> שבהיותו גוי לא היה הדבר נוגע לו, ואין לסמוך עליו שדקדק בהם בשעתו. <strong>ור' יוחנן בן ברוקא סבר: כיון דדעתיה לאיגיורי</strong> <small>[שדעתו</small> היתה <small>להתגייר],</small> <strong>מידק הוה דייק</strong> <small>[מדייק היה]</small> גם בדברים אלה, שהתעניין בדברים הנוגעים ליהודים ודקדק בהם.
 ועוד מסבירים: <strong>מאי</strong> <small>[מה</small> היא<small>]</small> <strong>"קצצה"</strong> זו שהזכרנו? — <strong>דתנו רבנן</strong> <small>[ששנו חכמים]:</small> <strong>כיצד קצצה? אחד מן האחין שנשא אשה שאינה הוגנת לו,</strong> כלומר, אשה שיש בה פסול משפחה — <strong>באין בני משפחה ומביאין חבית מלאה פירות ושוברין אותה באמצע רחבה,</strong> כדי לפרסם את הדבר לרבים, <strong>ואומרים: אחינו בית ישראל שמעו! אחינו פלוני נשא אשה שאינה הוגנת לו, ומתייראים אנו שמא יתערב זרעו בזרעינו,</strong> וכדי להבליט את הדבר <strong>בואו וקחו לכם דוגמא לדורות,</strong> כלומר, סימן שיהיה לדורות הבאים <strong>שלא יתערב זרעו בזרעינו,</strong> וכשמתאסף קהל גדול לקחת פירות מתפרסם הדבר. <strong>וזו היא קצצה שהתינוק נאמן להעיד עליה.</strong>
## דף כט.
 <big>א משנה</big> <strong>אלו נערות שיש להן קנס</strong> חמישים שקל כסף הניתן לאביהן אם נאנסו: <strong>הבא</strong> באונס <strong>על הממזרת,</strong> או <strong>על הנתינה</strong> (בת ממשפחות הגבעונים, שהם נתונים לעבודת המזבח והעדה), או שבא <strong>על הכותית</strong> (שומרונית), וכן <strong>הבא על הגיורת,</strong> או <strong>על השבויה,</strong> או <strong>על השפחה,</strong> ובתנאי <strong>שנפדו</strong> (השבויות), <strong>או שנתגיירו</strong> (הגיורות), או <strong>שנשתחררו</strong> (השפחות), כשהיו <strong>פחותות מבנות שלש שנים ויום אחד</strong> ומאז הן בחזקת בתולות שלימות.
 וכן <strong>הבא</strong> באונס <strong>על אחותו,</strong> או <strong>על אחות אביו,</strong> או <strong>על אחות אמו,</strong> או <strong>על אחות אשתו,</strong> או <strong>על אשת אחיו</strong> לאחר שנתגרשה מאחיו, או <strong>על אשת אחי אביו</strong> לאחר שנתגרשה מאחי אביו, או <strong>על הנדה — יש להם קנס,</strong> כי <strong>אף על פי ש</strong>כל אלה (אחותו וכו') <strong>הן ב</strong>עונש של <strong>הכרת,</strong> שכל הבא עליהן במזיד חייב כרת, אבל <strong>אין בהן מיתת בית דין,</strong> והואיל שאין בהן מיתת בית דין לא נפטר האונס מתשלום הקנס.
 <big>ב גמרא</big> ותוהים: וכי <strong>הני</strong> <small>[אלה]</small> ה<strong>נערות,</strong> ה<strong>פסולות — אית להו</strong> <small>[יש להן]</small> <strong>קנס,</strong> ואילו ל<strong>כשירות — לא?!</strong> שהרי במשנתנו מנה רק נערות שיש בהן פסול מצד זה או אחר! ומסבירים: <strong>הכי קאמר</strong> <small>[כך אמר]:</small> <strong>אלו נערות פסולות שיש להם קנס.</strong> כלומר, אין זו רשימה שכוללת את כל הנערות, אלא אפילו מתוך הפסולות יש כאלה שיש להן קנס, והן מנויות ברשימה זו: <strong>הבא על הממזרת ועל הנתינה ועל הכותית</strong> וכו'.
 <big>ג</big> שנינו במשנה "נערות", משמע: <strong>נערה — אין</strong> <small>[כן]</small> חייב בקנס אם בא עליה, אבל אם בא על ה<strong>קטנה — לא,</strong> איננו משלם קנס. <strong>מאן</strong> <small>[מיהו]</small> ה<strong>תנא</strong> הסבור כן שאין חייבים בקנס אלא על הנערה ולא על הקטנה?
 <strong>אמר רב יהודה אמר רב:</strong> שיטת <strong>ר' מאיר היא. דתניא</strong> <small>[ש</small>כן <small>שנינו בברייתא</small><small>]:</small> <strong>קטנה, מבת יום אחד ועד שתביא שתי שערות — יש לה מכר,</strong> כלומר, אביה רשאי למכור אותה לאמה, כאמור בתורה שיש לאב רשות למכור את בתו לאמה. <strong>ואין לה קנס</strong> אם נאנסה. <strong>ומשתביא שתי שערות ועד שתיבגר — יש לה קנס,</strong> שבגיל זה היא קרויה נערה, ובתורה נאמר דין אונס ומפתה בנערה דווקא. <strong>ו</strong>אז <strong>אין לה מכר,</strong> שכיון שהביאה שתי שערות כבר יצאה מרשות אביה ואינה יכולה להימכר עוד, אלו <strong>דברי ר' מאיר. שהיה ר' מאיר אומר</strong> כלל: <strong>כל מקום שיש מכר,</strong> כלומר, שיש זכות לאב למכור — <strong>אין קנס, וכל מקום שיש קנס — אין מכר.</strong>
 <strong>וחכמים אומרים:</strong> אינו כן, אלא <strong>קטנה מבת שלש שנים ויום אחד ועד שתיבגר — יש לה קנס.</strong> ותוהים: האם <strong>קנס — אין</strong> <small>[כן],</small> <strong>מכר — לא?!</strong> האם חולקים הם על זה שרשאי האב למכור אותה? ומתקנים, <strong>אימא</strong> <small>[אמור]:</small>
## דף כט:
 <strong>אף קנס במקום מכר,</strong> כלומר, לא רק שיש לה מכר, אלא מבת שלוש עד הבגרות יש לה גם קנס.
 <big>א</big> לאחר בירור דיוקי הלשון, פונים לעסוק בגוף המשנה שיש בה רשימה של נערות פסולות, שלכולן חייב לשלם קנס אם אנסן. שואלים: <strong>והני בני קנסא נינהו</strong> <small>[ואלה</small> הנערות הפסולות הללו <small>בנות קנס הן]?</small> <strong>ואמאי</strong> <small>[ומדוע]?</small> <strong>איקרי</strong> <small>[אקרא]</small> <strong>כאן</strong> את הכתוב האמור באונס: <strong>"ולו תהיה לאשה"</strong> (דברים כב, כט), שמכאן למדו שמדובר כאן רק ב<strong>אשה הראויה לו,</strong> ואם אנס אדם אשה האסורה לו — אינו חייב לשאת אותה, ושמא יהא מטעם זה פטור באלה גם מקנס! <strong>אמר ריש לקיש,</strong> נאמר בכתוב: "כי ימצא איש נערה" (דברים כב, כח), ונאמר: "ונתן האיש השוכב עימה לאבי הנערה" (דברים כב, כט), והרי זה כאילו חזר על אותו ביטוי שלוש פעמים <strong>"נערה", "נערה"</strong> (שבתוך המלה "הנערה"), וגם ה־ה' היתירה של <strong>"הנערה",</strong> משלושה אלה אנחנו למדים: <strong>חד לגופיה</strong> <small>[אחד</small> ללמד <small>לגופו],</small> לעצם הענין, ובנערה כשירה. <strong>וחד לאתויי</strong> <small>[ואחד להביא,</small> להוסיף<small>],</small> גם <strong>חייבי לאוין,</strong> שאף אם יש חיוב לאו בביאתו על הנערה הזו ואינו רשאי לשאתה — מכל מקום אינו נפטר מהקנס. <strong>וחד לאתויי</strong> <small>[ואחד להביא,</small> להוסיף<small>]</small> אפילו נערה שהיא <strong>חייבי כריתות,</strong> שגם מי שאנסה חייב בקנס.
 <strong>רב פפא אמר:</strong> דבר זה נלמד מדין מפתה האמור בספר שמות, שנאמר שם: "וכי יפתה איש בתולה" (שמות כב, טו), וכן: "כסף ישקול כמוהר הבתולות" (שמות כב, טז), אם כן יש <strong>"בתולה" "בתולת" "הבתולת": חד לגופיה</strong> <small>[אחד לגופו],</small> לעצם ההלכה, <strong>וחד לאתויי</strong> <small>[ואחד להביא]</small> <strong>חייבי לאוין, וחד לאתויי</strong> <small>[ואחד להביא]</small> <strong>חייבי כריתות.</strong>
 ושואלים: <strong>ורב פפא מאי טעמא</strong> <small>[מה טעם]</small> <strong>לא אמר כריש לקיש</strong> ומדוע הוצרך ללימוד אחר? ומשיבים: את הריבוי <strong>ההוא</strong> של "נערה" "הנערה", <strong>מיבעי ליה</strong> <small>[</small>הוא <small>צריך]</small> <strong>ל</strong>למוד ממנו אותה הלכה שקבע <strong>אביי</strong> בענין זה. ש<strong>אמר אביי: בא עליה</strong> על נערה, <strong>ומתה</strong> לפני שהעמידו האב בדין — <strong>פטור</strong> מלשלם קנס, <strong>שנאמר: "ונתן לאבי הנערה"</strong> (דברים כב, כט) וממה שאמר "לאבי הנערה" ולא "לאביה" הכוונה להדגיש: <strong>לאבי נערה, ולא לאבי מתה,</strong> שאין משלם קנס אלא בחיי הנערה.
 ושואלים עוד: <strong>וריש לקיש מאי טעמא</strong> <small>[מה טעם]</small> <strong>לא אמר כרב פפא,</strong> ללמוד מהריבוי "בתולה" "בתולות"? ומשיבים: הריבוי <strong>ההוא מיבעי ליה</strong> <small>[צריך,</small> נדרש <small>לו]</small> <strong>לגזירה שוה.</strong> כיצד? <strong>דתניא</strong> <small>[ש</small>כן <small>שנינו בברייתא</small><small>],</small> נאמר במפתה: <strong>"כסף ישקל כמהר הבתולת",</strong> מכאן אנחנו למדים <strong>שיהא זה</strong> סכום הקנס במפתה <strong>כמוהר הבתולות,</strong> כלומר, חמישים שקל, כאמור בפרשה של אונס שנותן כשנושאה לאשה. <strong>ומוהר הבתולות כזה.</strong> מכאן אנחנו למדים הן לענין הסכום המדוייק של הקנס והן לגבי מוהר הבתולות, ואם כן אי אפשר ללמוד מכאן דברים אחרים. ושואלים: <strong>וריש לקיש נמי מיבעי ליה</strong> <small>[גם כן</small> הרי <small>צריך לו]</small> <strong>ל</strong>למוד מן הפסוק אותו דבר שלמד <strong>אביי,</strong> שאינו נותן לאבי המתה, <strong>ו</strong>כן <strong>רב פפא נמי מיבעי ליה</strong> <small>[גם כן צריך לו]</small> את הפסוק שהוא למד ממנו <strong>לגזירה שוה!</strong>
 <strong>אלא</strong> יש לומר כך: <strong>שיתא קראי כתיבי</strong> <small>[ששה כתובים נאמרו]</small> ומכולם אנו למדים. כיצד? נאמר בפרשיות של אונס ומפתה <strong>"נערה" "נערה" "הנערה" "בתולה" "בתולת" "הבתולת", תרי — לגופייהו</strong> <small>[שניים לעצמם],</small> כלומר, לצורך משמעות הדברים באונס ובמפתה. <strong>חד</strong> <small>[אחד]</small> ("הנערה") — <strong>ל</strong>מה שאמר <strong>אביי, וחד</strong> <small>[ואחד]</small> ("הבתולות") — <strong>לגזירה שוה</strong> לגבי מוהר הבתולות. <strong>אייתרו ליה תרי</strong> <small>[נשארו להם</small> עוד <small>שני</small> כתובים<small>];</small> <strong>חד</strong> <small>[אחד] —</small> <strong>לאתויי</strong> <small>[להביא,</small> לרבות<small>]</small> <strong>חייבי לאוין, וחד</strong> <small>[ואחד] —</small> <strong>לאתויי</strong> <small>[להביא,</small> לרבות<small>]</small> <strong>חייבי כריתות.</strong> וריש לקיש ורב פפא לא נחלקו, אלא מדברי שניהם משלימים מדרש זה.
 <big>ב</big> ומעירים: משנתנו האומרת כי יש קנס לממזרת ולאחותו, באה <strong>לאפוקי מהאי תנא</strong> <small>[להוציא מ</small>דברי <small>תנא זה],</small> <strong>דתניא</strong> <small>[ש</small>כן <small>שנינו בברייתא</small><small>],</small> נאמר: <strong>"ולו תהיה לאשה"</strong> (דברים כב, כט), <strong>שמעון התימני אומר: אשה שיש בה הויה</strong> (קידושין). כלומר, דין זה נאמר דווקא באשה שיכול להיות לו בה קידושין. ואם היתה אסורה עליו באיסור כרת, שאז אין קידושין תופסים בה — ממילא לא חלים עליה כל דיני נערה אנוסה. <strong>ר' שמעון בן מנסיא אומר: אשה הראויה לקיימה</strong> ואינו צריך לגרשה מחמת הפסול שבה.
 ותחילה מבררים <strong>מאי בינייהו</strong> <small>[מה</small> ההבדל <small>ביניהם],</small> בין שיטת שמעון התימני ושיטת ר' שמעון בן מנסיא, למעשה? ומשיבים: <strong>אמר ר' זירא:</strong> לגבי <strong>ממזרת ונתינה</strong> ושאר איסורי לאוין <strong>איכא בינייהו</strong> <small>[יש ביניהם</small> הבדל<small>].</small> <strong>למאן דאמר</strong> <small>[ל</small>דעת <small>מי שאומר]</small> כי דווקא לאשה ש<strong>יש בה הויה,</strong> וזהו הצד הקובע — <strong>הא נמי</strong> <small>[זו גם כן]</small> <strong>יש בה הויה.</strong> שאם מקדש אדם מישראל ממזרת או נתינה, אף שאסור לו לעשות כן, מכל מקום יש בה "הויה", והקידושין חלים. ואילו <strong>למאן דאמר</strong> <small>[ל</small>דעת <small>מי שאומר]</small> ש<strong>ראויה לקיימה, הא</strong> <small>[זו]</small> <strong>אינה ראויה לקיימה</strong> כי הוא חייב לגרש אותה.
 ושואלים, <strong>ול</strong>דעת <strong>ר' עקיבא</strong> ש<strong>אמר: אין קידושין תופסין בחייבי לאוין,</strong> אם כן <strong>מאי בינייהו</strong> <small>[מה</small> ההבדל <small>ביניהם]</small> שלדעתו אף בממזרת אין הויה! ומשיבים: <strong>איכא בינייהו</strong> <small>[יש ביניהם</small> הבדל<small>]</small> למעשה לגבי <strong>אלמנה</strong> שנבעלה באונס <strong>לכהן גדול,</strong> ו<strong>כ</strong>שיטת <strong>ר' סימאי, דתניא</strong> <small>[ש</small>כן <small>שנינו בברייתא</small><small>]:</small> <strong>ר' סימאי אומר: מן הכל,</strong> מכל הוולדות שנולדו בביאות אסורות <strong>עושה ר' עקיבא ממזרין, חוץ</strong> מוולד הנולד <strong>מ</strong>נישואי <strong>אלמנה לכהן גדול.</strong> ומדוע? <strong>שהרי אמרה</strong> ה<strong>תורה:</strong> "אלמנה וגרושה... את אלה <strong>לא יקח... ולא יחלל</strong> זרעו בעמיו" (ויקרא כא, יד-טו), ומכאן אנו למדים: <strong>חילולין הוא עושה,</strong> שאם בא על נשים אלו הילדים הנולדים נקראים חללים, אבל <strong>אין</strong> הוא <strong>עושה</strong> בכך <strong>ממזרין,</strong> ומכאן שאף קידושין תופסין בהן ויש בהן הויה.
 ושואלים: <strong>ו</strong>מה נאמר <strong>ל</strong>פי דברי <strong>ר' ישבב,</strong> ש<strong>אמר: בואו ונצוח על עקיבא בן יוסף</strong> שמרבה ממזרים, מפני <strong>שהיה אומר: כל שאין לו ביאה בישראל,</strong> שכל ביאה שיש בה איסור (ואף אלמנה לכהן גדול) — <strong>הולד ממזר</strong> לר' עקיבא. אם כן לשיטה זו <strong>מאי בינייהו</strong> <small>[מה</small> ההבדל <small>ביניהם]</small> בין האומר שיש בה הויה ובין האומר שחייב בקנס רק בזו שראויה לקיימה? שהרי לדברי ר' ישבב בשיטת ר' עקיבא אפילו אלמנה לכהן גדול אינה בת הויה. ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי
## דף ל.
 <strong>חייבי עשה,</strong> כגוי <strong>מצרי ואדומי.</strong> כלומר, אם אנס גיורת מצרית או אדומית בדור הראשון או השני או השלישי לגירותם, שאף לדעת ר' ישבב אין הוולד ממזר, ויש לו הויה, והמחלוקת היא האם במקרה כזה יש קנס, אף כי אסור לו לקיימה.
 ושואלים: <strong>הניחא</strong> <small>[זה נוח]</small> <strong>ל</strong>דעת <strong>ר' ישבב, אי לאפוקי מטעמא</strong> <small>[אם להוציא מטעמו]</small> של <strong>ר' סימאי קאתי שפיר</strong> <small>[בא־יפה],</small> כלומר, אם דברי ר' ישבב מתייחסים לדברי ר' סימאי, שר' סימאי סבור שמן הכל עושה ר' עקיבא ממזרים חוץ מאלמנה לכהן גדול, ור' ישבב חולק על דבריו ולדבריו אפשר לפרש שלדעתו ר' עקיבא סבור שיש ממזרות (ואין הויה) אפילו בחיוב לאוין של כהונה אף שבחייבי עשה אין ממזרים, ואם כן יש לומר שנחלקו שמעון התימני ור' שמעון בן מנסיא בחייבי עשה. <strong>אלא אי טעמא דנפשיה קאמר</strong> <small>[אם טעם של עצמו הוא אומר]</small> ואין דבריו מתייחסים לדברי ר' סימאי, הרי משמעות דבריו היא כללית יותר ש<strong>כל שאין לו ביאה בישראל הולד ממזר</strong> בכל מקום שיש איסור כלשהו בביאה, <strong>ו</strong>אם כן — בכלל זה <strong>אפילו חייבי עשה</strong> (כגיורת מצרית או אדומית). ולשיטה זו, לדעת ר' עקיבא, בכל מקום שיש איסור ביאה, אין בו דין הויה וקידושין, ואם כן <strong>מאי בינייהו</strong> <small>[מה</small> ההבדל <small>ביניהם</small> בין שמעון התימני ור' שמעון בן מנסיא<small>]?</small>
 ומשיבים: <strong>איכא בינייהו</strong> <small>[יש ביניהם</small> הבדל<small>]</small> למעשה לגבי <strong>בעולה</strong> שאנס אותה <strong>כהן גדול.</strong> ושואלים: <strong>ומאי שנא</strong> <small>[ומה שונה],</small> הרי גם בזו יש איסור עשה (שהרי הוא, הכהן הגדול, עובר על מה שאמרה התורה "כי אם בתולה מעמיו יקח אשה") ואם אומרים שלר' עקיבא אין קידושין תופסים באיסורי עשה, מה שונה איסור זה? ומשיבים: <strong>דהוה ליה</strong> <small>[שהרי זהו]</small> <strong>עשה שאינו שוה בכל,</strong> כי מאחר שאיסור עשה זה הוא רק בכהן הגדול ולא בכל ישראל, אם כן יש בו שני צדדים להקל; הראשון, שהוא רק איסור עשה ולא לאו, והשני, שאינו שוה בכל, ובזה אפילו ר' ישבב מודה שר' עקיבא אינו עושה ממזרים, והנישואין תופסים, כלומר, שיש בהם הויה, אך האשה אינה ראויה לקיימה, ובזה החילוק בין ר' שמעון בן מנסיא ושמעון התימני.
 <big>א</big> <strong>אמר רב חסדא: הכל מודים בבא</strong> באונס <strong>על הנדה שמשלם קנס.</strong> והטעם: <strong>למאן דאמר</strong> <small>[ל</small>דעת <small>מי שאומר]</small> שמשלם קנס רק אם <strong>יש בה הויה — הא נמי</strong> <small>[זו גם כן]</small> <strong>יש בה הויה,</strong> שהלא אם מקדש את הנדה, הקידושין תופסים. <strong>למאן דאמר</strong> <small>[ל</small>דעת <small>מי שאומר]</small> שמשלם קנס רק אם היא אשה <strong>ראויה לקיימה — הא נמי</strong> <small>[זו גם כן]</small> <strong>ראויה לקיימה,</strong> שהרי כל אשת איש היא נדה מזמן לזמן ונישואיה אינם בטלים.
 <big>ב</big> מעירים, שמשנתנו שמחייבת קנס את הבא על אחותו, באה <strong>לאפוקי</strong> <small>[להוציא]</small> <strong>מ</strong>דברי <strong>ר' נחוניא בן הקנה. דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' נחוניא בן הקנה היה עושה את יום הכפורים כשבת ל</strong>דין <strong>תשלומין.</strong> כיצד? <strong>מה</strong> כאשר חילל <strong>שבת</strong> ותוך כדי כך גרם נזק לאחר — הריהו <strong>מתחייב בנפשו ופטור מן התשלומין,</strong> לפי הכלל שאדם אינו יכול להידון בשני עונשים, ונידון בעונש החמור יותר, שהוא בענייננו, עונש מוות, <strong>אף</strong> המחלל <strong>יום הכפורים</strong> הריהו <strong>מתחייב בנפשו,</strong> כיון שיש כאן איסור כרת, שהוא עונש מוות בידי שמים <strong>ו</strong>לכן <strong>פטור מן התשלומין.</strong>
 ולדברי ר' נחוניא, הבא על אחותו צריך להיות פטור מן הקנס, שהרי הוא מתחייב בעונש כרת, ושואלים: <strong>מאי טעמא</strong> <small>[מה הטעם]</small> של <strong>ר' נחוניא בן הקנה? אמר אביי: נאמר "אסון" בידי אדם</strong> ("ואם אסון יהיה ונתתה נפש תחת נפש". שמות כא, כג), <strong>ונאמר "אסון" בידי שמים</strong> ("לא ירד בני עמכם... וקראהו אסון בדרך". בראשית מב, לח), <strong>מה "אסון" האמור בידי אדם</strong> אם הרג אדם והתחייב מיתה <strong>פטור מן התשלומין, אף "אסון" האמור בידי שמים — פטור מן התשלומין.</strong>
 <strong>מתקיף לה</strong> <small>[מקשה על כך]</small> <strong>רב אדא בר אהבה: ממאי</strong> <small>[ממה]</small> יודע אתה <strong>דכי קא מזהר להו</strong> <small>[שכאשר מזהיר אותם]</small> <strong>יעקב לבניה</strong> <small>[את בניו]</small> <strong>על צינים ופחים</strong> (צינה וחום) ש<strong>בידי שמים נינהו</strong> <small>[הם]</small> אזהרותיו? <strong>דלמא</strong> <small>[שמא]</small> <strong>על</strong> דברים כגון <strong>אריא וגנבי</strong> <small>[אריה וגנבים]</small> שאסונות ש<strong>בידי אדם נינהו</strong> <small>[הם]</small> הוא מזהירם?! ודוחים: דבר זה אי אפשר לומר, כי <strong>אטו</strong> <small>[וכי]</small> <strong>יעקב אהא אזהר</strong> <small>[על זה,</small> על אסונות שבידי אדם, <small>הזהיר]</small> ואילו <strong>אהא</strong> <small>[על זה],</small> על אסונות שבידי שמים, <strong>לא אזהר</strong> <small>[הזהיר]?</small> ודאי ש<strong>יעקב על כל מילי</strong> <small>[דבר]</small> <strong>אזהר</strong> <small>[הזהיר],</small> שהרי חשש מפני כל אסון שהוא, ולא מאסון מסוג מסויים דווקא.
 לגופו של דבר שואלים: <strong>ו</strong>כי <strong>צינים פחים בידי שמים נינהו</strong> <small>[הם]?</small> <strong>והתניא</strong> <small>[והרי</small> <small>שנינו בברייתא</small><small>]:</small> <strong>הכל בידי שמים חוץ מצינים פחים, שנאמר: "צנים פחים בדרך עקש שומר נפשו ירחק מהם"</strong> (משלי כב, ה), משמע שצינים ופחים הם מפגעים שבידי אדם ובידו להימנע מהם! <strong>ותו</strong> <small>[ועוד]</small> האם <strong>אריא וגנבי</strong> <small>[אריה וגנבים]</small> נזקים שבאים רק <strong>בידי אדם נינהו</strong> <small>[הם]?</small> <strong>והאמר</strong> <small>[והרי אמר]</small> <strong>רב יוסף וכן תני</strong> <small>[שנה]</small> <strong>ר' חייא</strong> בברייתא: <strong>מיום שחרב בית המקדש, אף על פי שבטלו סנהדרין — ארבע מיתות</strong> בית דין <strong>לא בטלו.</strong> ותוהים על הלשון: <strong>לא בטלו?!</strong> איך אפשר לומר שארבע מיתות בית דין לא בטלו? <strong>הא</strong> <small>[הרי]</small> <strong>בטלו להו</strong> <small>[להם],</small> שודאי אין בימינו סנהדרין ומיתות בית דין! <strong>אלא</strong> כך צריך לומר:
## דף ל:
 <strong>דין</strong> (עונש) <strong>ארבע מיתות לא בטלו.</strong> כיצד? <strong>מי שנתחייב סקילה,</strong> כיון שאין בית דין שיענישנו בסקילה כדין, הריהו נידון מידי שמים בעונש מעין סקילה — <strong>או נופל מן הגג, או חיה דורסתו.</strong> שכך דין הנסקלים שתחילה מפילים אותם ממקום גבוה, ואחר כך משליכים עליהם אבנים. <strong>ומי שנתחייב שריפה — או נופל</strong> ונשרף <strong>בדליקה, או נחש מכישו,</strong> וארס הנחש גורם לו יסורי מיתה מעין אלה של שריפה. <strong>ומי שנתחייב הריגה</strong> בסייף — <strong>או נמסר למלכות</strong> שהורגת בסייף, <strong>או ליסטים</strong> (שודדים) <strong>באין עליו</strong> והורגים אותו. <strong>ומי שנתחייב חנק — או טובע בנהר</strong> ונחנק בטביעתו, <strong>או מת בסרונכי</strong> (במחלת האסכרה). ובכל אופן רואים שצינים ופחים הם נזקים שבידי אדם ואריה וגנבים הם בידי שמים, ושלא כפי שהובן בתחילה?! <strong>אלא, איפוך</strong> <small>[הפוך]</small> את סדר הדברים: <strong>אריא וגנבי</strong> <small>[אריה וגנבים]</small> הם נזקים שבאים <strong>בידי שמים,</strong> ואילו <strong>צינים ופחים</strong> הם <strong>בידי אדם.</strong> עד כאן הבאנו שיטה אחת להסברת טעמו של ר' נחוניא בן הקנה, שאמר שכל העושה מעשה ביום הכיפורים שבעטיו הוא מתחייב שני עונשים, כרת וממון, אף בכך (כמו במתחייב מיתת בית־דין וממון) אין דנים אותו אלא בחמור שביניהם ואינו משלם.
 ואילו <strong>רבא אמר: טעמא</strong> <small>[הטעם]</small> של <strong>ר' נחוניא בן הקנה מהכא</strong> <small>[מכאן]:</small> נאמר שהנותן מזרעו למולך חייב סקילה, <strong>"ואם העלם יעלימו עם הארץ את עיניהם מן האיש ההוא בתתו מזרעו למלך</strong> לבלתי המית אותו. <strong>ושמתי אני את פני באיש ההוא ובמשפחתו והכרתי אתו"</strong> (ויקרא כ, ד-ה), <strong>אמרה</strong> ה<strong>תורה</strong> בפסוק זה: <strong>כרת שלי</strong> הרי הוא <strong>כמיתה שלכם,</strong> מיתת בית־דין<strong>.</strong> ומכאן נלמד גם לענין אחר: <strong>מה מיתה שלכם,</strong> מי שנתחייב בה — <strong>פטור מן התשלומין. אף כרת שלי,</strong> מי שנתחייב בו — <strong>פטור מן התשלומין.</strong>
 ושואלים: <strong>מאי איכא</strong> <small>[מה יש</small> הבדל<small>]</small> הלכה למעשה <strong>בין רבא לאביי</strong> בפירוש מקור דברי ר' נחוניא בן הקנה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> בדין <strong>זר</strong> (מי שאינו כהן) <strong>שאכל תרומה</strong> במזיד, שחייב מיתה בידי שמים ולא כרת — <strong>ל</strong>דעת <strong>אביי פטור</strong> מלשלם עבורה לכהן, משום שזר שאכל תרומה עונשו מיתה בידי שמים, ולדעת אביי כל עונשי מיתה בידי שמים נחשבים כעונשים בידי אדם, וכל שנתחייב בכל סוג של מיתה בידי שמים, הרי זה כחייב מיתה בידי אדם, ופטור מן התשלומין. <strong>ולרבא</strong> הסבור שדין זה נלמד מדין כרת המפורש בכתוב, כיון שבזר שאכל תרומה אין עונש כרת, יהיה <strong>חייב</strong> לשלם על מה שאכל.
 ושואלים: <strong>ו</strong>האם אמנם <strong>ל</strong>דעת <strong>אביי</strong> זר שאכל תרומה <strong>פטור?! והאמר</strong> <small>[והרי אמר]</small> <strong>רב חסדא: מודה ר' נחוניא בן הקנה ב</strong>מי ש<strong>גונב חלבו של חבירו ואכלו, שהוא חייב</strong> לשלם לו עבור החלב, למרות שחייב כרת, ומדוע — <strong>שכבר נתחייב בגניבה קודם שבא לידי איסור חלב. אלמא</strong> <small>[מכאן]</small> <strong>דמעידנא דאגביה קנייה</strong> <small>[שמזמן שהגביהו</small> את החלב הזה כדי לגונבו <small>קנה אותו],</small> שיש לו בו קנין כדי לחייבו באחריות עליו, ומתחייב בתשלומים. אבל <strong>מתחייב בנפשו לא הוה</strong> <small>[איננו]</small> <strong>עד דאכיל ליה</strong> <small>[ש</small>הוא <small>אוכל אותו],</small> <strong>הכא נמי</strong> <small>[כאן גם כן]</small> בזר שאכל תרומה, הלא <strong>בעידנא דאגביה, קנייה</strong> <small>[בזמן שהגביהה, קנה אותה]</small> והריהו מתחייב בתשלום עבורה, ואולם <strong>מתחייב בנפשו לא הוי</strong> <small>[איננו]</small> <strong>עד דאכיל ליה</strong> <small>[ש</small>הוא <small>אוכל אותה]!</small> ומשיבים: <strong>הכא במאי עסקינן</strong> <small>[כאן במה אנו עוסקים] —</small> <strong>כגון שתחב לו חבירו</strong> את התרומה <strong>לתוך פיו,</strong> שהקונה לא עשה בה פעולת הגבהה כלל ולא קנאה, וחיובי התשלומים והמיתה באים כאחת.
 ומקשים: <strong>סוף סוף כיון דלעסיה</strong> <small>[שלעסה]</small> את התרומה הזו בפיו <strong>קנייה</strong> <small>[קנה אותה]</small> ונתחייב בתשלום, אבל <strong>מתחייב בנפשו לא הוי</strong> <small>[איננו]</small> <strong>עד דבלעה</strong> <small>[ש</small>הוא <small>בולע אותה],</small> וכיון ששתי העבירות לא בוצעו באותו זמן עצמו, יהא חייב גם בתשלומים! ומשיבים: צריך לומר שמדובר <strong>כגון שתחב לו לתוך בית הבליעה,</strong> שלא היתה התרומה כלל בתוך פיו ובזמן הבליעה עבירות הגניבה והאכילה נעשו כאחת. ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי דמצי לאהדורה</strong> <small>[אם</small> זה באופן <small>ש</small>הוא <small>יכול להחזירה],</small> להוציא ולהקיא את התרומה בלי שתיפסד — <strong>ניהדר</strong> <small>[שיחזיר]</small> אותה כשהיא עדיין בבית הבליעה ולא יתחייב בתשלומים, וכיון שלא הוציא מתחייב בתשלומים קודם שיתחייב בעונש מיתה. <strong>אי</strong> <small>[אם]</small> <strong>לא מצי לאהדורה</strong> <small>[יכול להחזירה]</small> <strong>אמאי</strong> <small>[מדוע]</small> <strong>חייב</strong> מיתה? והרי אנוס הוא, שהרי הוא לא עשה את המעשה אלא החבר הוא שתחב בגרונו! ומשיבים: <strong>לא צריכא</strong> <small>[נצרכה]</small> אלא כגון <strong>דמצי לאהדורה</strong> <small>[ש</small>הוא <small>יכול להחזירה]</small> <strong>על ידי הדחק,</strong> שאם יעשה מאמץ, יוכל להוציא את התרומה.
 <strong>רב פפא אמר: כגון שתחב לו חבירו משקין של תרומה לתוך פיו,</strong> שאז, ברגע שנכנס הדבר לתוך פיו, נמאס משתיה נוספת, ונחשב שמעשה הקנייה וגם הנאתו היו בבת אחת. <strong>רב אשי אמר:</strong> אפשר לפרש זאת <strong>בזר שאכל תרומה משלו,</strong> שהיתה שייכת לו, כגון שזר זה ירש תרומה מקרובו הכהן, או קנה מכהן את הזכות הקניינית שיש בתרומה, שלא היה כאן איסור גניבה, אבל יש איסור מיתה, על אכילתה, ואף באותה שעה שהוא אוכל תרומה משלו,
## דף לא.
 <strong>וקרע שיראין</strong> (משי) <strong>של חבירו.</strong> והשאלה היא, האם ברגע זה כשהוא מתחייב מיתה בידי שמים על אכילת התרומה הוא גם נפטר מחיובי ממון שנתחייב באותו רגע עצמו.
 <big>א</big> <strong>גופא</strong> <small>[לגופה]</small> של הלכה זו שהזכרנו <strong>אמר רב חסדא:</strong> אף שאמר ר' נחוניא בן הקנה כי העושה מעשה המחייבו בכרת ובתשלומים נפטר מן התשלומים מדין קים ליה בדרבה מיניה, מכל מקום <strong>מודה ר' נחוניא בן הקנה בגונב חלבו של חבירו ואכלו שהוא חייב</strong> בתשלומים, מפני <strong>שכבר נתחייב בגנבה קודם שיבא לידי איסור חלב.</strong> ומעירים: <strong>לימא פליגא</strong> <small>[</small>האם <small>לומר</small> ש<small>חלוקה]</small> הלכה זו על שיטתו של <strong>ר' אבין.</strong> ש<strong>אמר ר' אבין: הזורק חץ</strong> בשבת <strong>מתחילת ארבע</strong> אמות <strong>לסוף ארבע</strong> אמות ברשות הרבים, ועשה איפוא מלאכה שחייבים עליה מיתת בית־דין, <strong>וקרע</strong> החץ <strong>שיראין בהליכתו</strong> — הריהו <strong>פטור</strong> מתשלום על קריעת השיראין, משום שהתחייב בעונש החמור יותר על חילול שבת, למרות שקריעת השיראין נעשתה לפני שנגמרה המלאכה שחייבים עליה בשבת, שהרי עדיין לא נח החץ. והטעם הוא: <strong>שעקירה צורך הנחה היא,</strong> שכיון שמלאכה זו של טלטול בשבת מוגדרת על ידי עקירתו של החפץ ממקומו והנחתו במקום אחר, הרי משעה שירה את החץ, גם כשמהלך החץ באוויר, הרי הוא חלק ממהלך ביצוע אותה העבירה עצמה של חילול שבת במזיד, שמתחייב עליה בנפשו. ואם כן <strong>הכא נמי</strong> <small>[כאן גם כן]</small> לעניין הגונב חלב ואכלו, נאמר כי ה<strong>הגבהה</strong> של החלב שנעשתה בזמן הגניבה, <strong>צורך אכילה היא,</strong> ואם כן אפשר לומר שהיתה כאן פעולה אחת נמשכת ולא שתי פעולות נפרדות, וממילא יפטר מן התשלומים!
 ודוחים: <strong>הכי השתא</strong> <small>[איך אתה משווה]?!</small> <strong>התם</strong> <small>[שם],</small> בזריקת החץ, <strong>אי אפשר להנחה בלא עקירה,</strong> שאין ההנחה נחשבת לכשעצמה למלאכה בלא שתהיה עקירה קודם לכן, ואם כן העקירה וההנחה הן יחידה אחת. ואולם <strong>הכא</strong> <small>[כאן],</small> בגנב חלב ואכלו, הלא <strong>אפשר לאכילה בלא הגבהה,</strong> שלמרות שבדרך כלל מגביהים לפני האכילה אבל אין הדבר מחוייב מעצמו, <strong>דאי בעי, גחין ואכיל</strong> <small>[שאם</small> היה <small>רוצה,</small> היה <small>מתכופף ואוכל]</small> בלי להגביה. <strong>אי נמי</strong> <small>[או גם כן]</small> יש לחלק באופן אחר: <strong>התם</strong> <small>[שם]</small> ביריית החץ <strong>אי בעי לאהדורה</strong> <small>[אם</small> היה <small>רוצה להחזירו,</small> את החץ<small>]</small> לאחר שירה אותו, <strong>לא מצי מהדר לה</strong> <small>[</small>היה <small>יכול להחזירו],</small> ולפיכך העקירה וההנחה הן יחידה אחת. ואולם <strong>הכא</strong> <small>[כאן] —</small> <strong>מצי מהדר לה</strong> <small>[</small>היה <small>יכול להחזירו],</small> את החלב לאחר שהגביהו.
 ושואלים: <strong>מאי איכא</strong> <small>[מה יש,</small> מה ההבדל<small>]</small> <strong>בין האי לישנא</strong> <small>[לשון זו]</small> <strong>להאי לישנא</strong> <small>[ללשון זו]?</small> כלומר, מה ההבדל למעשה אם מסבירים באופן זה או אחר את ההבדל בין אכילת חלב של חבירו ליריית חץ בשבת וגרימת נזק. ואומרים: <strong>איכא בינייהו</strong> <small>[יש ביניהם</small> הבדל<small>]</small> למעשה לגבי <strong>המעביר סכין ברשות הרבים וקרע שיראין בהליכתו. להך לישנא דאמרת</strong> <small>[ל</small>פי <small>אותה לשון שאמרת]</small> ש<strong>אי אפשר להנחה בלא עקירה</strong> — אם כן <strong>הכא נמי</strong> <small>[כאן גם כן]</small> כשמעביר את הסכין <strong>אי אפשר</strong> מבחינת ההגדרה ההלכתית <strong>להנחה בלא עקירה,</strong> ששני החלקים הללו קשורים זה בזה ולפיכך בנזק הנגרם על ידי הסכין בהליכתו יהיה פטור. אבל <strong>להך לישנא דאמרת</strong> <small>[לפי אותה לשון שאמרת]</small> שפטור ביריית חץ מן הנזק שגרם לפי ש<strong>לא מצי מהדר לה</strong> <small>[</small>ש<small>איננו יכול להחזירו,</small> את החץ<small>],</small> <strong>הכא מצי מהדר לה</strong> <small>[כאן יכול להחזירה,</small> את הסכין<small>],</small> ולפי הבחנה זו אין הדבר דומה ליריית חץ ויהיה חייב על הנזק הנגרם מהסכין.
 <big>ב</big> <strong>גופא</strong> <small>[לגופה]</small> של הלכה זו ש<strong>אמר ר' אבין: הזורק חץ מתחלת ארבע לסוף ארבע וקרע שיראין בהליכתו — פטור</strong> מלשלם לבעליהם, <strong>שעקירה צורך הנחה היא, מתיב</strong> <small>[מקשה]</small> על כך <strong>רב ביבי בר אביי</strong> ממה ששנינו: <strong>הגונב כיס</strong> (ארנק) <strong>בשבת — חייב</strong> לשלם את הגניבה, מפני <strong>שכבר נתחייב בגניבה קודם שיבא לידי איסור סקילה.</strong> שכן, כשהגביה את החפץ התחייב משום גניבה, אבל משום חילול שבת של איסור טלטול מרשות לרשות, לא התחייב עד שהוציאו לרשות הרבים, ואם כן קדם איסור גניבה ונתחייב עליו. ואם לא הגביה את הכיס אלא <strong>היה מגרר</strong> (גורר) אותו על גבי הארץ <strong>ויוצא</strong> לרשות הרבים, <strong>מגרר ויוצא,</strong> ואז מתחייב משום גניבה רק בשעה שהוציא את הכיס מרשות בעליו לרשות הרבים, ובאותה שעה חל גם חיוב מלאכת הוצאה לענין שבת, ולכן <strong>פטור, שהרי איסור שבת וגניבה באין כאחד.</strong>
 ויש לשאול: <strong>ואמאי</strong> <small>[ומדוע]</small> נאמר כך, שאם הגביהו ברשות הבעלים וקנאו, חייב? <strong>הכא נמי לימא</strong> <small>[כאן גם כן נאמר]</small> <strong>הגבהה</strong> שהיא העקירה שהיתה במלאכה זו, הלא <strong>צורך הוצאה היא</strong> שלא ייתכן איסור הוצאה בשבת בלי העקירה, שבמקרה זה היא הגבהת החפץ, ואם כן עבירת הגניבה נעשתה תוך כדי מלאכת שבת! ומשיבים: <strong>הכא במאי עסקינן</strong> <small>[כאן במה אנו עוסקים] —</small> <strong>כגון שהגביהו</strong> את הכיס לא כדי להוציאו מרשות הבעלים לרשות הרבים, אלא <strong>על מנת להצניעו</strong> (להחביאו) במקומו באותה רשות, <strong>ונמלך עליו</strong> אחר כך <strong>והוציאו,</strong> שההגבהה לא היתה לצורך הוצאה ולפיכך חייב על הגניבה.
 ומקשים: <strong>וכי האי גוונא מי</strong> <small>[וכגון זה,</small> כאשר שינה את דעתו באמצע <small>האם]</small> הוא <strong>חייב</strong> משום הוצאה בשבת? <strong>והאמר</strong> <small>[והרי אמר]</small> <strong>רב סימון אמר ר' אמי אמר ר' יוחנן: המפנה חפצים מזוית לזוית</strong> בביתו בשבת, <strong>ונמלך עליהם</strong> לאחר שעקרם <strong>והוציאן</strong> לרשות הרבים — <strong>פטור,</strong> מפני <strong>שלא היתה עקירה משעה ראשונה לכך,</strong> לשם הוצאה מרשות לרשות. ואף כאן נאמר, שכיון שלא התכוון להגביה את הכיס הזה כדי להוציאו, אין כאן חיוב שבת כלל!
 ומתקנים: <strong>לא תימא</strong> <small>[אל תאמר]</small> שהגביהו <strong>על מנת להצניעו, אלא אימא</strong> <small>[אמור]</small> שהגביהו <strong>על מנת להוציאו,</strong> ואף־על־פי־כן אין הדברים שווים, כי <strong>הכא במאי עסקינן</strong> <small>[כאן במה אנו עוסקים]</small> — <strong>כשעמד</strong> בתוך החצר לפני שהוציא את הכיס. שהיתה פה הגבהה אחרת של גניבה ולא של הוצאה בשבת, שכשעמד באותו רשות התבטלה אותה עקירה לגבי איסור הוצאה. אך כבר התחייב בגניבה עם עקירת (הגבהת) החפץ בראשונה וכשעקר שוב ממקומו התחילה עקירה אחרת, ורק כשהוציא את החפץ לרשות הרבים חייב עליה משום מלאכת הוצאה בשבת.
 ושואלים: <strong>עמד למאי</strong> <small>[ל</small>שם <small>מה]?</small> <strong>אי</strong> <small>[אם]</small> תאמר שעמד כדי <strong>לכתף,</strong> ליישר את המשא על כתיפו — הלא <strong>אורחיה הוא</strong> <small>[דרכו היא],</small> ועמידה כזו איננה נחשבת הפסקה, אלא המשך של פעולת ההוצאה! <strong>אלא</strong> צריך אתה לפרש שמדובר <strong>בעומד לפוש</strong> (לנוח), וכשעקר ממקומו ויצא, היתה זו תחילת פעולה אחרת. ונדייק מכאן: <strong>אבל</strong> אם עמד <strong>לכתף מאי</strong> <small>[מה]</small> יהיה הדין לשיטה זו?
## דף לא:
 <strong>פטור.</strong> אולם אם אתה אומר כן, <strong>אדתני</strong> <small>[עד</small> שהוא <small>שונה]</small> בהמשך הברייתא <strong>"היה מגרר ויוצא מגרר ויוצא פטור", נפלוג וניתני בדידה</strong> <small>[שיחלק וישנה בתוכה]</small> חלוקה פנימית דקה יותר, והיא: <strong>במה דברים אמורים</strong> שכשעומד הרי זה כהפסקה ואין קנין החפץ ומלאכת שבת נעשים כאחת ולכן חייב בתשלום — <strong>בעומד לפוש, אבל</strong> העומד <strong>לכתף — פטור.</strong>
 <strong>אלא</strong> חוזרים מהתירוץ האחרון ואומרים: <strong>הא מני</strong> <small>[</small>הלכה <small>זו</small> כשיטת <small>מי היא]</small> — כשיטת <strong>בן עזאי היא,</strong> ש<strong>אמר: מהלך כעומד דמי</strong> <small>[</small>הוא <small>נחשב],</small> וכאשר אדם מהלך תמיד, הריהו עומד בכל פעם, ומפסיק על ידי כך בין פעולת העקירה וההנחה, ונמצא שעל העקירה הראשונה אינו מתחייב משום שבת. ושואלים: אם כן לשיטה זו <strong>אבל זורק</strong> את החפץ לרשות אחרת <strong>מאי</strong> <small>[מה]</small> יהיה דינו — <strong>פטור</strong> מתשלומים, שעקירה צורך הוצאה היתה ונמצא מתחייב בגניבת החפץ ומוציא מרשות אחת לחברתה כאחת — אם כן <strong>ניפלוג וניתני בדידה</strong> <small>[שיחלוק וישנה בה עצמה]:</small> <strong>במה דברים אמורים</strong> שחייב משום גניבה — <strong>במהלך,</strong> שמפסיק את מלאכת ההוצאה, ואין שתי הפעולות באות כאחת, <strong>אבל זורק — פטור</strong> מן התשלומים, שכן חיוב שבת וחיובו בגניבה נעשו כאחת!
 ומשיבים: אמנם דין זה נכון הוא לשיטה זו, אלא ש<strong>מגרר ויוצא איצטריכא ליה</strong> <small>[הוצרך לו],</small> שיש בכך חידוש אחר, כי <strong>סלקא דעתך אמינא</strong> <small>[יעלה על דעתך לומר]</small> כי <strong>אין דרך הוצאה בכך,</strong> שאין זו הדרך הרגילה להוציא על ידי גרירה, ומאחר שעשה מלאכה שלא כדרכה, שלא באופן שרגילים לעשותה, לא תיחשב איפוא כמלאכה גמורה ואינו חייב עליה מיתה. על כן <strong>קא משמע לן</strong> <small>[השמיע לנו]</small> שגם זו דרך הוצאה.
 <strong>ו</strong>מבררים: <strong>במאי</strong> <small>[ובמה]</small> מדובר פה? <strong>אי ברברבי</strong> <small>[אם ב</small>משאות <small>גדולים,</small> בכיס גדול<small>]</small> — הרי בודאי <strong>אורחיה</strong> <small>[דרכו]</small> <strong>הוא</strong> להוציאו בגרירה ואין חידוש בדבר. <strong>אי בזוטרי</strong> <small>[אם בקטנים] —</small> ודאי <strong>לאו אורחיה</strong> <small>[לא דרכו]</small> <strong>הוא,</strong> ואם הוציא בגרירה, ודאי אינו חייב על כך. <strong>אלא</strong> מדובר כאן <strong>במיצעי</strong> <small>[באמצעיים,</small> בממוצעים<small>],</small> והחידוש הוא, שלמרות שלא תמיד מוציאים אותם כך, כיון שפעמים עושים כן, אנו אומרים שדרך הוצאה בכך, וחייב בהוצאתן משום חילול שבת ופטור מגניבה.
 ועוד מבררים באותה הלכה: <strong>ודאפקיה להיכא</strong> <small>[ושהוציאו,</small> את הכיס, <small>להיכן]?</small> <strong>אי דאפקיה</strong> <small>[אם שהוציאו]</small> מרשות הבעלים <strong>לרשות הרבים</strong> — אמנם <strong>איסור שבת איכא</strong> <small>[יש</small> כאן<small>],</small> שהרי הוציא חפץ מרשות היחיד לרשות הרבים, אבל <strong>איסור גניבה ליכא</strong> <small>[אין],</small> שהרי הוציא אותו לרשות הרבים, ואין אדם קונה חפץ במשיכה לרשות הרבים, ואם כן עדיין לא נקנה לו החפץ ולא חל איסור גניבה. <strong>אי דאפקיה</strong> <small>[אם שהוציאו,</small> את הכיס<small>]</small> מרשות יחיד אחת <strong>לרשות היחיד</strong> של עצמו — <strong>איסור גניבה איכא</strong> <small>[יש],</small> שכן חצירו קונה לו, אבל <strong>איסור שבת ליכא</strong> <small>[אין],</small> שכן אין איסור הוצאה מן התורה מרשות היחיד אלא לרשות הרבים! ומשיבים: <strong>לא צריכא</strong> <small>[נצרכה]</small> אלא לאופן <strong>דאפקיה</strong> <small>[שהוציאו]</small> <strong>לצידי רשות הרבים.</strong> שסמוך לרשות הרבים יש שטח השייך לבתים הסמוכים ואינו נבדל מהם במחיצה גבוהה אלא ביתידות קטנות וכדומה.
 <strong>ו</strong>שואלים: <strong>כמאן</strong> <small>[וכ</small>דעת <small>מי]</small> אומרים הסבר זה? <strong>אי</strong> <small>[אם]</small> <strong>כ</strong>שיטת <strong>ר' אליעזר</strong> ש<strong>אמר</strong> ש<strong>צידי רשות הרבים כרשות הרבים דמו</strong> <small>[</small>הם <small>נחשבים] —</small> הרי <strong>איסור שבת איכא</strong> <small>[יש</small> כאן<small>]</small> בהוצאה לצידי רשות הרבים, אבל <strong>איסור גניבה ליכא</strong> <small>[אין],</small> שהרי בהוצאה לרשות הרבים אין החפץ נקנה לו! <strong>אי</strong> <small>[אם]</small> תאמר שהוא <strong>כ</strong>שיטת <strong>רבנן דאמרי</strong> <small>[חכמים</small> <small>שאומרים]</small> ש<strong>צידי רשות הרבים לאו</strong> <small>[לא]</small> <strong>כרשות הרבים דמו</strong> <small>[</small>הם <small>נחשבים],</small> אם כן <strong>איסור גניבה איכא</strong> <small>[יש],</small> <strong>איסור שבת ליכא</strong> <small>[אין]!</small>
 ומשיבים: <strong>לעולם</strong> תפרש שהוא <strong>כר' אליעזר, וכי</strong> <small>[וכאשר]</small> <strong>אמר ר' אליעזר</strong> כי <strong>צידי רשות הרבים כרשות הרבים דמו</strong> <small>[</small>הם <small>נחשבים] —</small> <strong>הני מילי</strong> <small>[דברים אלה</small> אמורים<small>]</small> <strong>לענין חיובא</strong> <small>[חיוב]</small> <strong>שבת</strong> בלבד, וטעמו של דבר — <strong>דזימנין דדחקי</strong> <small>[שפעמים שדוחקים]</small> <strong>רבים ועיילי להתם</strong> <small>[ונכנסים לשם],</small> וכיון שהמקום פתוח לרשות הרבים, והרבים לפעמים נמצאים בו — נחשב הוא כרשות הרבים לענין שבת. <strong>אבל לענין מיקנא</strong> <small>[קנין</small> בו<small>]</small> — <strong>קני</strong> <small>[</small>הוא <small>קונה].</small> <strong>מאי טעמא</strong> <small>[מה טעם] —</small> <strong>דהא לא שכיחי</strong> <small>[שהרי אין מצויים]</small> שם <strong>רבים,</strong> ובמקום שאין רבים מצויים בו, יכול לקנות.
 <strong>רב אשי אמר:</strong> אפשר לפרש באופן אחר, שמה שאמרנו שמגרר ויוצא פטור, מדובר באופן שאכן לא הגביהו ברשות היחיד, אלא שגררו מרשות היחיד לרשות הרבים, ו<strong>כגון שצירף</strong> (חיבר) <strong>ידו</strong> השניה <strong>למטה משלשה</strong> טפחים מן הקרקע <strong>וקיבלו</strong> (קיבל את הכיס) מן היד הראשונה מיד כשהוציאו לרשות הרבים. וכשיטת <strong>רבא,</strong> ש<strong>אמר רבא: ידו של אדם חשובה לו</strong> לענין הנחה בשבת <strong>כ</strong>מקום שיש בו <strong>ארבעה על ארבעה</strong> טפחים, ולכן נחשב הדבר כהנחה ברשות הרבים לענין שבת, וכיון שהניח את הכיס בידו, הרי ידו נחשבת עבורו כרשותו הפרטית לענין קנין, ונקנתה לו באותה שעה גם הגניבה. <strong>רב אחא מתני הכי</strong> <small>[היה שונה</small> את כל הענין הזה <small>כך]</small> כפי הנוסח שלמדנו.
 <strong>רבינא מתני</strong> <small>[היה שונה]</small> בנוסח אחר: <strong>לעולם</strong> תפרש <strong>דאפקיה</strong> <small>[שהוציאו,</small> את החפץ<small>],</small> <strong>לרשות הרבים, וברשות הרבים נמי</strong> <small>[גם כן]</small> <strong>קנה</strong> את הגניבה לעצמו על ידי שהוציאו מרשות הבעלים, ואין צורך שיביאנה לרשות עצמו. ומעירים: <strong>ותרוייהו בדיוקא דהא מתניתין קמיפלגי</strong> <small>[ושניהם,</small> רב אחא ורבינא, <small>בדיוק</small> הדברים <small>של משנה זו</small> הם <small>חלוקים].</small> <strong>דתנן</strong> <small>[ששנינו</small> במשנה<small>]:</small> מי שגנב בעל חיים מחבירו, ו<strong>היה מושכו ויוצא ומת ברשות בעלים — פטור</strong> הגנב מלשלם, שהרי עדיין לא נקנתה לו הגניבה, ואינו חייב על מיתתה שאירעה באונס. <strong>הגביהו או שהוציאו מרשות בעלים,</strong> שאז נקנתה לו הגניבה <strong>ומת — חייב</strong> לשלם, שהרי ברשות הגנב מתה.
 ובכך נחלקו: <strong>רבינא דייק מרישא</strong> <small>[מראשה,</small> מתחילתה של המשנה<small>],</small> ו<strong>רב אחא דייק מסיפא</strong> <small>[מסופה].</small> כיצד? <strong>רבינא דייק מרישא</strong> <small>[מראשה],</small> ששנינו: <strong>היה מושכו ויוצא ומת ברשות בעלים — פטור.</strong> ודייק כך: <strong>טעמא</strong> <small>[הטעם,</small> דווקא<small>]</small> ש<strong>מת ברשות</strong> ה<strong>בעלים, הא</strong> <small>[הרי]</small> אם <strong>הוציאו מרשות</strong> ה<strong>בעלים ומת — חייב,</strong> לפי שעצם הוצאתו מרשות הבעלים, ואפילו הוציאו לרשות הרבים, מקנה לגנב את החפץ, ומתחייב עליו. <strong>רב אחא דייק מסיפא</strong> <small>[מסופה],</small> ששנינו: <strong>הגביהו או שהוציאו,</strong> ונדייק: <strong>הוצאה דומיא</strong> <small>[בדומה]</small> ל<strong>הגבהה, מה הגבהה</strong> היא מעשה קנין שעל ידה <strong>אתי לרשותיה</strong> <small>[הגיעה</small> הגניבה <small>לרשותו],</small> <strong>אף הוצאה נמי דאתי לרשותיה</strong> <small>[גם כן</small> כ<small>שהגיעה לרשותו]</small> ורק אז נקנה לו החפץ.
 ומעירים: אם כן, <strong>לרב אחא קשיא רישא</strong> <small>[קשה</small> הדיוק של <small>ההתחלה],</small> ו<strong>לרבינא קשיא סיפא</strong> <small>[קשה</small> הדיוק של <small>הסוף]!</small> ומתרצים: <strong>רישא</strong> <small>[</small>דיוק <small>תחילת</small> המשנה<small>]</small> <strong>לרב אחא לא קשיא</strong> <small>[אינו קשה]</small> ומדוע? — שהוא מפרש: כל <strong>כמה</strong> ש<strong>לא אתי לרשותיה</strong> <small>[הגיע</small> הדבר ממש <small>לרשותו],</small> גם אם יצא מרשות הבעלים, עדיין <strong>רשות בעלים קרינא ביה</strong> <small>[אנו קוראים בו,</small> אותו<small>].</small> <strong>סיפא</strong> <small>[הסוף]</small> <strong>לרבינא</strong> גם כן <strong>לא קשיא</strong> <small>[קשה]</small> כי הדיוק הזה של רב אחא ש<strong>הוצאה דומיא</strong> <small>[בדומה]</small> ל<strong>הגבהה — לא אמרינן</strong> <small>[אין אנו אומרים],</small> ולכן יש לפרש במשנה שההוצאה בלבד מרשות הבעלים מקנה לו את החפץ.
 <big>א</big> שנינו במשנה: <strong>הבא על אחותו ועל אחות אביו כו'</strong> הרי הוא חייב עליהן קנס. <strong>ורמינהו</strong> <small>[משליכים,</small> מראים סתירה<small>]</small> ממה ששנינו במסכת מכות, <strong>אלו הן הלוקין: הבא על אחותו, ו</strong>כן הבא <strong>על אחות אביו, ו</strong>כן הבא <strong>על אחות אמו, ו</strong>כן הבא <strong>על אחות אשתו,</strong> או <strong>על אשת אחיו,</strong> או <strong>על אשת אחי אביו,</strong> או <strong>על הנדה.</strong> שהבא על אחת מאלה במזיד, לוקה.
## דף לב.
 <strong>וקיימא לן</strong> <small>[ומוחזק לנו,</small> יודעים אנו<small>]</small> ש<strong>אינו לוקה ומשלם,</strong> ואם לוקה על אונס אחותו, מדוע אם כן משלם גם קנס על כך? <strong>אמר עולא: לא קשיא</strong> <small>[אינו קשה];</small> <strong>כאן</strong> במשנה שלנו מדובר שבא על <strong>אחותו נערה</strong> שמשלם עליה קנס ולכן אינו לוקה, ואילו <strong>כאן</strong> במסכת מכות מדובר <strong>ב</strong>מקרה שבא על <strong>אחותו בוגרת</strong> שאינו משלם קנס, ולכן לוקה.
 ושואלים: וכשבא באונס על <strong>אחותו</strong> ה<strong>בוגרת נמי</strong> <small>[גם כן]</small> אף שאינו משלם קנס <strong>הא איכא</strong> <small>[הרי יש]</small> תשלומי <strong>בושת ופגם</strong> שהם חיובי ממון ולא קנס, ואף שם צריך לשלם ולא ללקות! ומשיבים: מדובר שם <strong>בשוטה</strong> שאין לה בושת, ואף אין משלם פגם, מפני שעצם היותה שוטה הוא פגם גדול כל כך שאין אחריו פגם נוסף. ומקשים: <strong>והא איכא צערא</strong> <small>[והרי יש</small> תשלום <small>צער]</small> שמשלם אפילו לשוטה על שהכאיב לה בביאת אונס! ומשיבים: מדובר שם <strong>במפותה,</strong> שאינה מקבלת עבור צער, שהרי מרצונה נבעלה.
 ומעירים: <strong>השתא דאתית להכי</strong> <small>[עכשיו שבאת,</small> שהגעת <small>לכך]</small> להסבר זה שמדובר במפותה, <strong>אפילו תימא</strong> <small>[תאמר]</small> שמדובר שם ב<strong>אחותו</strong> ה<strong>נערה,</strong> ובכל זאת אינו משלם קנס, כי מדובר <strong>ביתומה</strong> שכל התשלומים שחייב לה מגיעים לה ולא לאביה, <strong>ו</strong>כן ב<strong>מפותה,</strong> שכיון שהיתה מפותה, שעשתה מדעתה, אין כאן חיוב תשלומים כלל, ולכן יש עליו חיוב מלקות.
 ומעירים: <strong>אלמא קסבר</strong> <small>[מכאן שסבור]</small> <strong>עולא</strong> כי <strong>כל היכא דאיכא</strong> <small>[מקום שיש]</small> חיוב גם של <strong>ממון ו</strong>גם של <strong>מלקות — ממונא</strong> <small>[ממון]</small> הוא ש<strong>משלם</strong> אבל <strong>מילקא לא לקי</strong> <small>[ללקות, אינו לוקה],</small> ולכן הבא על אחותו נערה, משלם קנס ואינו לוקה. ושואלים: <strong>מנא ליה</strong> <small>[מנין לו]</small> <strong>לעולא הא</strong> <small>[</small>דבר <small>זה]?</small> ומשיבים: <strong>גמר</strong> <small>[למד]</small> <strong>מ</strong>דין ה<strong>חובל בחבירו; מה חובל בחבירו דאיכא</strong> <small>[שיש]</small> גם עונש <strong>ממון</strong> עבור החבלה, <strong>ו</strong>גם <strong>מלקות</strong> שעבר על לאו מן התורה ("פן יוסיף להכותו". דברים כה, ג), וההלכה היא כי <strong>ממונא</strong> <small>[ממון]</small> הוא <strong>משלם,</strong> אבל <strong>מילקא לא לקי</strong> <small>[ללקות, אינו לוקה],</small> ומכאן נלמד הכלל: <strong>אף כל היכא דאיכא</strong> <small>[מקום שיש]</small> חיוב <strong>ממון ומלקות — ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה].</small>
 ומקשים: <strong>מה לחובל בחבירו</strong> שאי אפשר ללמוד ממנו הלכה כללית שמשלם ממון — לפי שחיוב הממון שבחובל הוא חיוב חמור, <strong>שכן חייב בחמשה דברים</strong> (נזק, צער, ריפוי, שבת, בושת) ואין ללמוד מכאן למקרים אחרים שיהא חייב לשלם ממון. ומצד שני: <strong>ואי ממונא לקולא</strong> <small>[ואם</small> תאמר שעונש <small>ממון</small> הוא עונש <small>קל]</small> יותר ממלקות, ושמא נלמד מחובל שתמיד נותנים את העונש הקל ממון ולא מלקות — אין ללמוד מחובל בחבירו הלכה כללית להקל שישלם בכל מקום ממון, משום שעבירה זו של החובל בחבירו יש בה צד קל, <strong>שכן</strong> איסור חבלה אינו איסור בכל מקרה, שהרי <strong>הותר מכללו בבית דין,</strong> שהרי מלקים וחובלים בבית דין את החייבים מלקות, ואין ללמוד מכאן לאיסורים אחרים שאין להם צד היתר.
 <strong>אלא</strong> חוזרים מלימוד זה ואומרים כי <strong>גמר</strong> <small>[למד]</small> <strong>מעדים זוממין; מה עדים זוממין דאיכא</strong> <small>[שיש]</small> גם חיוב <strong>ממון</strong> אם זממו לחייבו ממון בעדותם, <strong>ו</strong>גם <strong>מלקות</strong> (שעברו על מצות לא תעשה של "לא תענה ברעך עד שקר". שמות כ, יג), ואנו יודעים כי דינם של עדים זוממים שרצו לחייב ממון הוא — <strong>ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה],</small> ומכאן נלמד <strong>אף כל היכא</strong> <small>[מקום]</small> <strong>דאיכא</strong> <small>[שיש]</small> חיוב <strong>ממון ומלקות</strong> יחד — <strong>ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה].</small>
 ודוחים: <strong>מה לעדים זוממין</strong> שהתורה החמירה בדינם, <strong>שכן אינן צריכים התראה,</strong> כי כרגיל אין האדם נענש אלא אם כן התרו בו תחילה שלא יעבור, וכיון שהחמירה בהם התורה בפרט זה, החמירה גם שיחוייבו לשלם ממון החמור ולא יפטרו במלקות בלבד. <strong>ו</strong>מצד שני, <strong>אי ממונא לקולא</strong> <small>[אם</small> תאמר שנתינת <small>ממון</small> בדרך כלל <small>להקל]</small> <strong>הוא</strong> יותר ממלקות, שהרי אפשר לומר שיש באיסורם של העדים הזוממים צד קל, <strong>שכן לא עשו מעשה</strong> בגופם אלא רק בדיבור בלבד, ושמא מקילים בהם מטעם זה שישלמו רק ממון הקל, אבל במקרים אחרים שנעשה בהם מעשה, יש להחמיר ולחייב מלקות!
 <strong>אלא</strong> יש לומר כי <strong>גמר מתרוייהו</strong> <small>[למד משניהם</small> יחד<small>],</small> ובדרך זו: <strong>מה הצד השוה שבהן,</strong> בחובל בחבירו ועדים זוממים, <strong>דאיכא</strong> <small>[שיש]</small> באותה עבירה חיוב <strong>ממון ומלקות,</strong> ובשניהם <strong>ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה],</small> <strong>אף כל היכא דאיכא</strong> <small>[מקום שיש]</small> חיוב <strong>ממון ומלקות, ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה].</small> ודוחים: <strong>מה להצד השוה שבהן — שכן יש בהן צד חמור</strong> שאינו קיים בכל העבירות, שכן החובל חייב בחמישה מיני תשלומים, ועדים זוממים אין בהם התראה, <strong>ואי ממונא לקולא</strong> <small>[ואם</small> צד <small>ממון להקל]</small> <strong>הוא,</strong> אפשר לחלק ביניהם לשאר איסורי תורה — <strong>שכן יש בהן צד הקל</strong> בעונשם, שהחובל — הותר מכללו, ועדים זוממים — לא עשו מעשה, ולפיכך נידונים בעונש קל, ואין ללמוד מהם הלכה כללית.
## דף לב:
 <strong>אלא</strong> יש לומר כי <strong>עולא</strong> בגזירה שווה של <strong>"תחת" "תחת" גמר</strong> <small>[למד];</small> <strong>כתיב הכא</strong> <small>[נאמר כאן]</small> בענין אונס: <strong>"תחת אשר ענה"</strong> (דברים כב, כט), <strong>וכתיב התם</strong> <small>[ונאמר שם]</small> בענין חבלה: <strong>"עין תחת עין"</strong> (שמות כא, כד), <strong>מה התם</strong> <small>[שם]</small> בענין חבלה <strong>ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה],</small> <strong>אף כל היכא דאיכא ממונא</strong> <small>[מקום שיש</small> חיוב <small>ממון]</small> <strong>ומלקות — ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה].</small>
 <big>א</big> <strong>ר' יוחנן אמר</strong> הסבר אחר לסתירה בין המשנה שלנו המחייבת קנס באחותו, והמשנה במסכת מכות שנאמר בה שלוקים על כך ובשל כך אינו חייב בקנס: <strong>אפילו תימא</strong> <small>[תאמר]</small> שמדובר בשני המקומות בבא על <strong>אחותו נערה,</strong> אלא <strong>כאן</strong> במשנה במסכת מכות מדובר <strong>שהתרו בו</strong> ולכן חייב מלקות, ומתוך שלוקה — אינו משלם קנס. ואילו <strong>כאן,</strong> במשנתנו, מדובר באופן <strong>שלא התרו בו,</strong> וכיון שאין מלקות ללא התראה מוקדמת — הריהו משלם ממון.
 ומכאן מסיקים: <strong>אלמא קסבר</strong> <small>[מכאן</small> ש<small>סבור]</small> <strong>ר' יוחנן</strong> כי <strong>כל היכא דאיכא</strong> <small>[מקום שיש]</small> באותה עבירה גם עונש <strong>ממון ו</strong>גם עונש <strong>מלקות ואתרו ביה</strong> <small>[והתרו בו] —</small> <strong>מילקא לקי</strong> <small>[ללקות, לוקה],</small> <strong>ממונא</strong> <small>[ממון]</small> <strong>לא משלם.</strong> ושואלים: <strong>מנא ליה</strong> <small>[מנין לו]</small> <strong>לר' יוחנן הא</strong> <small>[</small>דבר <small>זה]?</small> ומסבירים: <strong>אמר קרא</strong> <small>[הכתוב]</small> בדין מי שנתחייב מלקות בבית דין: <strong>"כדי רשעתו"</strong> (דברים כה, ב), ומכאן אנחנו למדים: <strong>משום רשעה אחת אתה מחייבו,</strong> כלומר, אתה מעניש אדם בעונש אחד <strong>ואי</strong> <small>[ואין]</small> <strong>אתה מחייבו משום שתי רשעיות. וסמיך ליה</strong> <small>[וסמוך לו]</small> לפסוק זה נאמר <strong>"ארבעים יכנו"</strong> (דברים כה, ג), ומכאן למדים שאם מתחייב אדם בשני עונשים, מלקות וממון, הרי מענישים אותו רק באחד מהם — שלוקה ואינו משלם ממון.
 ומקשים: <strong>והרי חובל בחבירו דאיכא</strong> <small>[שיש]</small> גם <strong>ממון ו</strong>גם <strong>מלקות,</strong> ממון בשל החבלה ומלקות בשל האיסור להכות את חבירו ("פן יוסיף להכותו". דברים כה, ג) ובכל זאת <strong>ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה]!</small> <strong>וכי תימא</strong> <small>[ואם תאמר]</small> כי <strong>הני מילי</strong> <small>[דברים אלה]</small> שמשלם ואינו לוקה, הרי זה דווקא <strong>היכא</strong> <small>[היכן]</small> ש<strong>לא אתרו ביה</strong> <small>[התרו בו],</small> <strong>אבל</strong> אם <strong>אתרו ביה</strong> <small>[התרו בו]</small> לפני שהיכה את חבירו — <strong>מילקא לקי</strong> <small>[ללקות, לוקה],</small> <strong>ממונא</strong> <small>[ממון]</small> <strong>לא משלם</strong> — <strong>והאמר</strong> <small>[והרי אמר]</small> <strong>ר' אמי אמר ר' יוחנן:</strong> אם <strong>הכהו</strong> את חבירו <strong>הכאה שאין בה שוה פרוטה,</strong> כלומר, שאין התשלום עליה מגיע לשווה פרוטה — <strong>לוקה.</strong> ונברר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> מדובר באופן ש<strong>לא אתרו ביה</strong> <small>[התרו בו]</small> <strong>אמאי</strong> <small>[מדוע]</small> <strong>לוקה?</strong> שהרי אין לוקים בלי התראה מוקדמת. <strong>אלא פשיטא דאתרו ביה</strong> <small>[פשוט</small> שמדובר <small>שהתרו בו],</small> <strong>וטעמא</strong> <small>[והטעם,</small> דווקא<small>],</small> שלוקה — משום <strong>דלית</strong> <small>[שאין]</small> <strong>בה</strong> בתשלום עבירה זו <strong>שוה פרוטה,</strong> שזה סכום הממון הקטן ביותר שאין חיוב תשלומים על סכום זה, <strong>הא אית</strong> <small>[הרי</small> אם <small>יש]</small> <strong>בה שוה פרוטה — ממונא</strong> <small>[ממון]</small> <strong>משלם, מילקא לא לקי</strong> <small>[ללקות, אינו לוקה]</small> למרות שהתרו בו!
 ומשיבים: אפשר לומר <strong>כ</strong>פי ש<strong>אמר ר' אילעא</strong> בענין עדים זוממים: <strong>בפירוש ריבתה תורה עדים זוממין לתשלומין,</strong> שיש ריבוי לשון מיוחד בתורה שעדים זוממים שרצו לחייב אדם בממון משלמים ואינם לוקים — <strong>הכא נמי</strong> <small>[כאן גם כן]</small> בחבלה, <strong>בפירוש ריבתה תורה חובל בחבירו לתשלומין.</strong> ושואלים: <strong>והיכא איתמר</strong> <small>[והיכן נאמר]</small> דבר זה של <strong>ר' אילעא? ומשיבים, אהא</strong> <small>[על זה],</small> ששנינו: באו עדים ואמרו <strong>"מעידין אנו את איש פלוני שחייב לחבירו מאתים זוז", ונמצאו</strong> העדים <strong>זוממין</strong> — הרי הם <strong>לוקין ומשלמין, שלא השם</strong> (הגורם, הסיבה) <strong>המביאן לידי מכות מביאן לידי תשלומין,</strong> שהרי העדים לוקים משום שעברו על "לא תענה ברעך עד שקר", ומשלמים משום "ועשיתם לו כאשר זמם", אלו <strong>דברי ר' מאיר. וחכמים אומרים: כל המשלם אינו לוקה.</strong>
 ושאלו שם: <strong>ונימא</strong> <small>[ונאמר]</small> להיפך: <strong>כל הלוקה אינו משלם! אמר ר' אילעא: בפירוש ריבתה תורה עדים זוממין לתשלומין</strong> דווקא. ושואלים: <strong>היכן ריבתה תורה?</strong> ומסבירים: <strong>מכדי כתיב</strong> <small>[הרי נאמר]</small> בפרשת עדים זוממים: <strong>"ועשיתם לו כאשר זמם לעשות לאחיו"</strong> (דברים יט, יט), ואם כן, מה שנאמר הלאה (דברים יט, כא) בפירוט העונש <strong>"יד ביד" למה לי?</strong> — הרי זה בא לרמוז: <strong>דבר הניתן מיד ליד, ומאי ניהו</strong> <small>[ומהו זה] —</small> <strong>ממון.</strong> ומכאן אנו למדים שהחיוב הראשון שחל על עדים זוממים הוא חיוב ממון, ולא חיוב המלקות.
 אם כן אפשר לומר כי <strong>חובל בחבירו נמי</strong> <small>[גם כן],</small> <strong>מכדי כתיב</strong> <small>[הלא נאמר]:</small> <strong>"</strong>ואיש כי יתן מום בעמיתו <strong>כאשר עשה כן יעשה לו"</strong> (ויקרא כד, יט), אם כן, <strong>"</strong>כאשר יתן מום באדם <strong>כן ינתן בו"</strong> (ויקרא כד, כ) <strong>למה לי?</strong> — הרי זה בא ללמדנו: <strong>דבר שיש בו נתינה, ומאי ניהו</strong> <small>[ומהו זה] —</small> <strong>ממון.</strong>
 ושואלים: <strong>ור' יוחנן: מאי טעמא</strong> <small>[מה טעם]</small> <strong>לא אמר כעולא</strong> הלומד מגזירה שווה שבכל מקום שיש חיוב ממון ומלקות — משלם ממון ואינו לוקה? ומשיבים: <strong>אם כן</strong> אתה אומר, <strong>בטלת</strong> את איסור לא תעשה שיש בו חיוב מלקות של <strong>"ערות אחותך... לא תגלה"</strong> (ויקרא יח, ט), שהרי לשיטה זו יוצא הוא בתשלום קנס, ונפטר מן המלקות.
## דף לג.
 <strong>חובל בחבירו נמי</strong> <small>[גם כן],</small> <strong>אם כן</strong> שמשלם ואינו לוקה, <strong>בטלת</strong> את דברי הכתוב <strong>"</strong>ארבעים יכנו <strong>לא יסיף פן יסיף"</strong> (דברים כה, ג)! וכן לגבי <strong>עדים זוממין נמי</strong> <small>[גם כן],</small> <strong>אם כן בטלת "והיה אם בן הכות הרשע"</strong> (דברים כה, ב)! <strong>אלא</strong> יש לומר: ב<strong>עדים זוממין אפשר לקיומה</strong> <small>[לקיימה],</small> את המלקות שיש בלאו זה <strong>בבן גרושה ובן חלוצה</strong> שאין בו תשלום ממון. שאם העידו על כהן שהוא בן גרושה או בן חלוצה ונמצאו זוממים — מלקים אותם. <strong>חובל בחבירו נמי</strong> <small>[גם כן]</small> <strong>איכא לקיומה</strong> <small>[יש</small> מקום <small>לקיימה]</small> <strong>כגון שהכהו הכאה שאין בה שוה פרוטה,</strong> וכיון שאינו משלם — לוקה.
 ומקשים: אם כן <strong>אחותו נמי</strong> <small>[גם כן]</small> <strong>איכא לקיומה</strong> <small>[יש</small> מקום <small>לקיימה]</small> <strong>ב</strong>בא על <strong>אחותו</strong> ה<strong>בוגרת</strong> שאין בה קנס, ולוקה? ואם כן, לא נתבטל חיוב המלקות שבלאו זה! ומשיבים: <strong>אמר לך</strong> <small>[יכול היה</small> <small>לומר לך]</small> <strong>ר' יוחנן</strong> תירוץ אחר מדוע אינו סובר כעולא; <strong>האי</strong> <small>[</small>הכתוב <small>הזה]</small> <strong>"תחת אשר ענה"</strong> (דברים כב, כט) אינו מופנה לגזירה שווה, אלא <strong>מיבעי ליה</strong> <small>[נצרך לו]</small> <strong>ל</strong>כמו זה שאמר <strong>אביי.</strong> ש<strong>אמר אביי, אמר קרא</strong> <small>[הכתוב]:</small> <strong>"</strong>ונתן האיש השוכב עמה... חמישים כסף... <strong>תחת אשר ענה"</strong> (דברים כב, כט), והכוונה היא: <strong>האי</strong> <small>[</small>סכום <small>זה]</small> של חמישים כסף, הוא <strong>"תחת אשר ענה"</strong> בלבד, <strong>מכלל דאיכא</strong> <small>[מכאן שיש]</small> גם תשלומי <strong>בושת ופגם</strong> שהוא משלם יתר על הקנס.
 ושואלים: <strong>ועולא</strong> שהשתמש בכתוב זה לגזירה שווה, מניין לו הלכה זו של אביי? ומשיבים: <strong>נפקא ליה</strong> <small>[יוצא לו]</small> דבר זה <strong>מ</strong>מה שאמר <strong>רבא</strong> באותו ענין. ש<strong>אמר רבא, אמר קרא</strong> <small>[הכתוב]:</small> <strong>"ונתן האיש השכב עמה לאבי הנערה חמשים כסף"</strong> (דברים כב, כט), והוא מדייק מיתור הלשון "השוכב עמה", כי תמורת <strong>הנאת שכיבה</strong> משלם <strong>חמשים</strong> שקל כסף, והוא הקנס, <strong>מכלל דאיכא</strong> <small>[מכאן שיש]</small> עוד תשלום <strong>בושת ופגם</strong> שהוא משלם נוסף לכך.
 <big>א</big> <strong>ר' אליעזר אומר:</strong> הטעם שבגללו <strong>עדים זוממין ממונא משלמי ומילקא לא לקי</strong> <small>[ממון משלמים וללקות אינם לוקים],</small> הוא <strong>משום דלאו</strong> <small>[שלא]</small> <strong>בני התראה נינהו</strong> <small>[הם],</small> וכיון שאין מתרים בהם, אף אין לוקים על הלאו הזה. <strong>אמר רבא: תדע</strong> שאינם בני התראה, כי למעשה אי אפשר להתרות בהם. שכן <strong>ניתרי בהו אימת</strong> <small>[מתי נתרה בהם]?</small> אם <strong>ניתרי בהו מעיקרא</strong> <small>[נתרה בהם מתחילה],</small> זמן מסויים לפני שהם באים להעיד — <strong>אמרי</strong> <small>[יאמרו]:</small> <strong>אישתלין</strong> <small>[שכחנו]</small> את ההתראה, ונמצא שלא היתה להתראה משמעות, שהרי ההתראה באה כדי להיות בטוחים שאדם עובר עבירה בזדון ובידיעה. ואם <strong>ניתרי בהו</strong> <small>[נתרה בהם]</small> <strong>בשעת מעשה,</strong> בשעת העדות — <strong>פרשי</strong> <small>[יפרשו]</small> <strong>ולא מסהדי</strong> <small>[יעידו]</small> כלל, ואפילו אמת, כי שמא יבהלו מחמת התראה זו, ויחליטו שמוטב להם לשתוק. ואם <strong>ניתרי בהו</strong> <small>[נתרה בהם]</small> <strong>לבסוף,</strong> לאחר שהעידו — <strong>מאי דהוה הוה</strong> <small>[מה שהיה היה],</small> ואין התראה לאחר מעשה.
 <strong>מתקיף לה</strong> <small>[מקשה על כך]</small> <strong>אביי: וניתרי בהו</strong> <small>[ונתרה בהם]</small> <strong>בתוך כדי דבור</strong> מיד בסיום דבריהם. וכיון שההתראה בתוך כדי דיבור לעדותם, יכולים הם עדיין לחזור בהם או לשנות עדותם, ואין זו התראה הבאה לאחר מעשה? <strong>מתקיף לה רב אחא בריה</strong> <small>[בנו]</small> של <strong>רב איקא</strong> בדרך אחרת: <strong>וניתרי בהו מעיקרא</strong> <small>[ונתרה בהם מתחילה]</small> לפני שהתחילו להעיד <strong>ונרמז בהו רמוזי</strong> <small>[ונרמוז להם רמזים]</small> בשעת עדותם, שייזכרו בהתראה, ולא יוכלו לומר ששכחו אותה?
 <strong>הדר</strong> <small>[חזר]</small> ו<strong>אמר אביי: לאו מילתא היא דאמרי</strong> <small>[אין זה דבר</small> מה <small>שאמרתי],</small> כלומר, מה שאמרתי אינו נימוק אמיתי, ואכן אין עדים זוממים צריכים התראה כדי לעונשם, והנימוק לכך הוא: <strong>אי סלקא דעתך</strong> <small>[אם עולה על דעתך]</small> לומר ש<strong>עדים זוממין צריכין התראה,</strong> אם כן נצטרך לומר <strong>כי</strong> <small>[כאשר]</small> <strong>לא מתרינן בהו</strong> <small>[מתרים אנו בהם]</small> <strong>לא קטלינן להו</strong> <small>[אין</small> יכולים <small>להרוג אותם],</small> אולם: <strong>מי איכא מידי</strong> <small>[האם יש דבר]</small> כזה, <strong>דאינהו בעו קטיל</strong> <small>[שהם רצו להרוג</small> את האדם שהעלילו עליו<small>]</small> <strong>בלי התראה,</strong> שהרי כל עדותם בשקר היתה, <strong>ואינהו בעו</strong> <small>[והם צריכים]</small> <strong>התראה? הא בעינן</strong> <small>[הרי צריכים אנו]</small> שיתקיים בהם <strong>"ועשיתם לו כאשר זמם לעשות לאחיו"</strong> (דברים יט, יט) <strong>וליכא</strong> <small>[ואין כאן].</small>
 <strong>מתקיף לה</strong> <small>[מקשה על כך]</small> <strong>רב סמא בריה</strong> <small>[בנו]</small> של <strong>רב ירמיה: אלא מעתה,</strong> לפי שיקול זה, עדים זוממים שהעלילו על אחד שהוא <strong>בן גרושה</strong> או <strong>בן חלוצה,</strong> ש<strong>לא</strong> מן הכתוב <strong>מ"כאשר זמם" קא מיתרבי</strong> <small>[הם מתרבים],</small> כלומר, שהם אינם נענשים משום שכתוב "כאשר זמם" — שהרי אין עושים להם כאשר זממו לעשות לאחיהם, ואינם לוקים אלא מפני שעברו על "לא תענה ברעך עד שקר", ואם כן <strong>ליבעי</strong> <small>[יצטרכו]</small> <strong>התראה!</strong> ומשיבים, <strong>אמר קרא</strong> <small>[הכתוב]:</small> <strong>"משפט אחד יהיה לכם"</strong> (ויקרא כד, כב), ללמד: צריך שיהיה <strong>משפט השוה לכולכם,</strong> כלומר, הואיל ובדרך כלל אין עדים זוממים צריכים התראה, אף במקרה מיוחד זה (שזממו לעשותו בן גרושה או בן חלוצה) אינם צריכים התראה.
 <big>ב</big> <strong>רב שישא בריה</strong> <small>[בנו]</small> של <strong>רב אידי אמר: חובל בחבירו נמי</strong> <small>[גם כן]</small> מה שאמרו כי <strong>ממונא</strong> <small>[ממון]</small> <strong>משלם ומילקא לא לקי</strong> <small>[וללקות, אינו לוקה],</small> יש לכך ראיה לא מגזירה שווה, אלא <strong>מהכא</strong> <small>[מכאן],</small> ממה שנאמר: <strong>"וכי ינצו אנשים ונגפו אשה הרה ויצאו ילדיה</strong> ולא יהיה אסון ענוש יענש כאשר ישית עליו בעל האשה...<strong>"</strong> (שמות כא, כב), <strong>ואמר ר' אלעזר: במצות</strong> (בקטטה) <strong>שבמיתה הכתוב מדבר.</strong> שמדובר שם באנשים שניסו להכות זה את זה עד מוות, והראייה שכך הוא — <strong>דכתיב</strong> <small>[שנאמר]:</small> <strong>"ואם אסון יהיה ונתתה נפש תחת נפש"</strong> (שמות כא, כג).
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> מדובר באופן ש<strong>לא אתרו ביה</strong> <small>[התרו בו]</small> מתחילה שלא יהרוג את חבירו, ושאם יהרוג — ייהרג, אם כן <strong>אמאי מיקטיל</strong> <small>[מדוע ייהרג]</small> גם כאשר גרם למוות? <strong>אלא פשיטא דאתרו ביה</strong> <small>[פשוט שהתרו בו],</small> והכלל הוא: <strong>ומותרה לדבר חמור, הוי</strong> <small>[הריהו]</small> נחשב <strong>מותרה לדבר הקל.</strong> שההתראה שהתרו בהם לא להרוג נפש כוללת בתוכה לא רק רציחה, אלא גם שאר חבלות, ולכן הם נחשבים כמותרים גם לעניין החבלה והנזק שגרמו לאשה, <strong>ו</strong>בכל זאת <strong>אמר רחמנא</strong> <small>[אמרה התורה]</small> <strong>"ולא יהיה אסון ענוש יענש"</strong> (שמות כא, כב), משמע שמשלמים ממון ואינם לוקים, אף על פי שהיו מותרים גם לענין איסור חבלה.
 <strong>מתקיף לה</strong> <small>[מקשה על כך]</small> על ההוכחה הזו, <strong>רב אשי,</strong> ראשית לגבי ההנחה הראשונה: <strong>ממאי</strong> <small>[ממה</small> מניין<small>]</small> יודע אתה ש<strong>מותרה לדבר חמור הוי</strong> <small>[הריהו]</small> <strong>מותרה לדבר הקל? דלמא לא הוי</strong> <small>[שמא אינו]</small> נחשב למותרה?! ועוד, גם <strong>אם תמצא</strong> <small>[תרצה]</small> <strong>לומר</strong> שמותרה לדבר חמור <strong>הוי</strong> <small>[הריהו]</small> מותרה גם לדבר קל, יש לשאול: <strong>ממאי</strong> <small>[ממה]</small> יודע אתה ש<strong>מיתה</strong> היא <strong>חמורה</strong> ממלקות?
## דף לג:
 <strong>דלמא</strong> <small>[שמא]</small> עונש <strong>מלקות חמור</strong> יותר? שהרי <strong>אמר רב: אילמלי</strong> <small>[אילו]</small> <strong>נגדוה</strong> <small>[היו מכים]</small> את <strong>חנניה מישאל ועזריה</strong> כדי שיעבדו עבודה זרה ולא היו משליכים אותם לכבשן האש — <strong>פלחו לצלמא</strong> <small>[</small>היו <small>עובדים לצלם],</small> הרי שמכות קשות ממוות! <strong>אמר ליה</strong> <small>[לו]</small> <strong>רב סמא בריה</strong> <small>[בנו]</small> של <strong>רב אסי לרב אשי: ואמרי לה</strong> <small>[ויש אומרים]</small> שאמר זאת <strong>רב סמא בריה</strong> <small>[בנו]</small> של <strong>רב אשי לרב אשי: ולא שני לך</strong> <small>[ו</small>כי <small>אין שונה לך,</small> אינך מבדיל<small>]</small> <strong>בין הכאה שיש לה קצבה</strong> ומספר כמו זו של ארבעים המלקות כעונש הכתוב בתורה, <strong>להכאה שאין לה קצבה?</strong> שודאי עונש מלקות שבתורה קל ממוות, ומה שאמר רב בעניינם חנניה מישאל ועזריה, הריהו במלקות שאין להן שיעור, שהן קשות יותר ממוות.
 על עיקר הראיה מדין זה לענין כל תשלומים של חבלה <strong>מתקיף לה</strong> <small>[מקשה על כך]</small> <strong>רב יעקב מנהר פקוד: הניחא לרבנן</strong> <small>[זה נוח ל</small>שיטת <small>חכמים]</small> <strong>דאמרי</strong> <small>[שאומרים]</small> שמה שנאמר בכתוב "ונתתה נפש תחת נפש" (שמות כא, כג), הוא <strong>נפש ממש,</strong> שאם גרם למות האשה — ממיתים אותו. <strong>אלא ל</strong>שיטת <strong>רבי</strong> ש<strong>אמר</strong> שכיון שלא נתכוונו לפגוע באשה, אינם חייבים מיתה כלל, אלא משלמים <strong>ממון,</strong> כופר נפש, על שגרמו לה מיתה, <strong>מאי איכא למימר</strong> <small>[מה</small> אם כן <small>יש לומר]?</small> שכן לפי שיטה זו אפשר לומר שלא היתה כאן כל התראה לענין מלקות, ולא נתחייבו אלא ממון כדין מזיק.
 <strong>אלא אמר רב יעקב מנהר פקוד משמיה</strong> <small>[משמו]</small> של <strong>רבא:</strong> יש לחזור בנו ממה שאמרנו, והראיה היא <strong>מהכא</strong> <small>[מכאן],</small> שמכתוב אחר למדים הוכחה לדבר, שנאמר במי שהיכה את חבירו באבן או באגרוף ולא הרגו מיד אלא נפל למשכב, <strong>"אם יקום והתהלך בחוץ על משענתו ונקה המכה"</strong> (שמות כא, יט), ולכאורה הכתוב הזה מיותר, <strong>וכי תעלה על דעתך שזה</strong> (המוכה) <strong>מהלך בשוק, וזה</strong> (המכה) <strong>נהרג</strong> בגללו כרוצח? <strong>אלא מלמד</strong> כתוב זה <strong>שחובשין</strong> (אוסרים) <strong>אותו</strong> את המכה במשך הזמן שהמוכה חולה, <strong>ואי מית</strong> <small>[ואם מת]</small> אחר כך מחמת המכה — <strong>קטלינן ליה</strong> <small>[הורגים אנו אותו],</small> <strong>ואי</strong> <small>[ואם]</small> <strong>לא מית</strong> <small>[מת] —</small> "ונקה המכה" ויוצא מן המאסר, אלא שחייב לשלם לו, כאמור <strong>"שבתו יתן ורפא ירפא"</strong> (שמות כא, יט).
 ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> ש<strong>לא אתרו ביה</strong> <small>[התרו בו]</small> מתחילה — <strong>אמאי מיקטיל</strong> <small>[מדוע ייהרג</small> המכה<small>]</small> אם מת המוכה, הרי בלא התראה אין הורגים! <strong>אלא פשיטא דאתרו ביה</strong> <small>[פשוט שהתרו בו]</small> <strong>ומותרה לדבר חמור</strong> שהתרו בו שאם יהרוג ייענש עונש מוות, הריהו <strong>מותרה</strong> גם <strong>לדבר הקל</strong> לחבלה שעונשה מלקות, <strong>ואמר רחמנא</strong> <small>[ואמרה תורה]</small> <strong>"שבתו יתן ורפא ירפא".</strong> הרי שאינו לוקה על החבלה (למרות ההתראה) אלא משלם.
 <strong>מתקיף לה</strong> <small>[מקשה על כך]</small> <strong>רב אשי: ממאי</strong> <small>[ממה</small> מניין<small>]</small> יודע אתה ש<strong>מותרה לדבר חמור הוי</strong> <small>[הריהו]</small> <strong>מותרה לדבר הקל? דלמא לא הוי</strong> <small>[שמא אינו]!</small> <strong>ואם תמצא</strong> <small>[תרצה]</small> <strong>לומר</strong> כי <strong>הוי</strong> <small>[הריהו]</small> מותרה, <strong>ממאי</strong> <small>[ממה]</small> יודע אתה ש<strong>מיתה חמורה? דלמא</strong> <small>[שמא]</small> עונש <strong>מלקות חמור</strong> ממנה? שהרי <strong>אמר רב: אילמלי נגדוה</strong> <small>[אילו היו מכים]</small> את <strong>חנניה מישאל ועזריה</strong> כדי שיעבדו עבודה זרה, <strong>פלחו לצלמא</strong> <small>[</small>היו <small>עובדים לצלם]!</small>
 ועל כך <strong>אמר ליה</strong> <small>[לו]</small> <strong>רב סמא בריה דרב אסי לרב אשי ואמרי לה</strong> <small>[ויש אומרים]</small> שאמר זאת <strong>רב סמא בריה</strong> <small>[בנו]</small> של <strong>רב אשי לרב אשי: ולא שני לך</strong> <small>[ו</small>כי <small>אינו שונה לך]</small> <strong>בין הכאה שיש לה קצבה להכאה שאין לה קצבה?</strong>
 על עיקר הוכחה זו, שמשלם ואינו לוקה, <strong>מתקיף לה</strong> <small>[מקשה על כך]</small> <strong>רב מרי: ממאי</strong> <small>[ממה</small> מניין<small>]</small> יודע אתה שמדובר כאן במי שהיכה את חבירו <strong>במזיד,</strong> ומה שנאמר "ונקה המכה" (שמות כא, יט) כוונתו <strong>"ונקה" מקטלא</strong> <small>[מ</small>עונש <small>מוות]?</small> <strong>דלמא</strong> <small>[שמא]</small> מדובר פה במכה חבירו <strong>בשוגג,</strong> וכוונת הכתוב <strong>"ונקה"</strong> — שנפטר <strong>מגלות?</strong> וכיון שלא היתה כאן התראה (שהרי היה הדבר בשוגג), אינו לוקה, ומשלם ממון? ואם כן אין להוכיח מכאן שהחובל משלם ואינו לוקה. ומסכמים: אכן, <strong>קשיא</strong> <small>[קשה]</small> ואין הוכחה לדבר.
 <big>א</big> <strong>ריש לקיש אמר</strong> הסבר אחר לסתירה בין המשנה שלנו, האומרת שמשלם קנס כאשר בא על אחותו באונס, והמשנה במסכת מכות שנאמר בה שחייב מלקות: <strong>הא מני</strong> <small>[זו,</small> משנתנו, כשיטת <small>מי היא]</small> — שיטת <strong>ר' מאיר היא,</strong> ש<strong>אמר</strong> שבכל מעשה שמתחייב בעטיו מלקות וממון, אין אומרים קם ליה בדרבה מיניה, אלא <strong>לוקה ומשלם.</strong> ומקשים: <strong>אי</strong> <small>[אם]</small> אתה מפרש שמשנתנו כדעת <strong>ר' מאיר</strong> היא — <strong>אפילו</strong> בא על <strong>בתו</strong> באונס <strong>נמי</strong> <small>[גם כן]</small> ישלם קנס! והרי במשנה נמנו רק אלו שבאו על חייבי לאוין וכריתות, ולא חייבי מיתה בידי אדם!
 <strong>וכי תימא</strong> <small>[ואם תאמר]</small> ש<strong>ר' מאיר</strong> הלכה זו של <strong>לוקה ומשלם אית ליה</strong> <small>[יש לו],</small> אבל את ההלכה של <strong>מת ומשלם לית ליה</strong> <small>[אין לו],</small> <strong>ולא</strong> <small>[ו</small>האם <small>אינו]</small> סבור שמת ומשלם? <strong>והתניא</strong> <small>[והרי שנינו</small> בברייתא<small>]:</small> <strong>גנב</strong> בהמה של אחר <strong>וטבח</strong> אותה <strong>בשבת,</strong> או <strong>גנב וטבח לעבודה זרה,</strong> או <strong>גנב שור הנסקל</strong> (שור שנידון להיסקל, ואסור בהנאה, ואם כן אין לו בעצם כל ערך) <strong>וטבחו</strong> — הרי על כל אלה <strong>משלם תשלומי ארבעה וחמשה</strong> לבעלים, ככל מי שגנב בהמת חבירו וטבחה, אלו <strong>דברי ר' מאיר, וחכמים פוטרין</strong> מתשלומים, משום שבמעשהו נתחייב בעונש מיתה (על שחיטה בשבת או שחיטה לעבודה זרה) ונפטר מתשלום ממון. משמע שר' מאיר סבור שאף־על־פי שמתחייב בנפשו, חייב גם בתשלומים!
 קושיה זו דוחים: <strong>הא איתמר עלה</strong> <small>[הרי</small> כבר <small>נאמר עליה]</small> על ברייתא זו, <strong>אמר ר' יעקב אמר ר' יוחנן, ואמרי לה</strong> <small>[ויש אומרים],</small> מוסרים הלכה זו באופן אחר: <strong>אמר ר' ירמיה אמר ר' שמעון בן לקיש,</strong> ש<strong>ר' אבין ור' אילעא וכל חבורתא</strong> <small>[החבורה]</small> <strong>משמיה</strong> <small>[משמו]</small> של <strong>ר' יוחנן אמרי</strong> <small>[אומרים]:</small> שם מדובר <strong>בטובח על ידי אחר,</strong> כלומר, לא הגנב עצמו טבח, אלא שלוחו הוא שטבח בשבת או טבח לעבודה זרה על פי הוראתו. ולפי הסבר זה, הגנב הוא שמשלם תשלומים אלה והוא לא נתחייב כלל בעונש מוות, שהרי את העבירה עשה שלוחו, ואין מכאן כל ראיה לשיטת ר' מאיר בזה.
 תחילה, מבררים הסבר זה של ר' יוחנן לגופו: <strong>וכי זה חוטא וזה מתחייב?</strong> וכי אפשר לומר שאדם זה, השליח, חטא בטביחה, והאחר (הגנב) יהיה מתחייב בתשלומי ארבעה וחמשה, והרי כלל הוא שאין שליח לדבר עבירה? ומשיבים: יש כאן דין מיוחד, ש<strong>אמר רבא, אמר רחמנא</strong> <small>[אמרה תורה]:</small> <strong>"</strong>כי יגנוב איש שור או שה<strong> וטבחו או מכרו"</strong> (שמות כא, לז) — <strong>מה מכירה</strong> נעשית <strong>על ידי אחר,</strong> שהרי אין מכירה בלי שיהיה מישהו אחר קונה, והגנב מתחייב אף שהיה אחר שותף עמו בעבירה, <strong>אף טביחה</strong> מתחייב עליה <strong>על ידי אחר.</strong> ואם כן גזירת הכתוב היא שלמרות שכרגיל אין שליח לדבר עבירה, מכל מקום כאן מתחייב אדם גם על ידי חבירו.
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]</small> הוכחה אחרת לדין זה שבטביחה מתחייב על ידי שליח, שנאמר: "וטבחו או מכרו" — <strong>"או"</strong> זה בא <strong>לרבות את השליח. דבי</strong> <small>[בבית</small> מדרשו<small>]</small> של <strong>חזקיה תנא</strong> <small>[שנה]</small> ראיה אחרת, לפי שנאמר שם: "ישלם תחת השור... תחת השה" — <strong>"תחת"</strong> בא <strong>לרבות את השליח.</strong>
 <strong>מתקיף לה</strong> <small>[מקשה על כך],</small> על הסבר זה, <strong>מר זוטרא</strong> מצד אחר: <strong>מי איכא מידי</strong> <small>[האם יש דבר]</small> ש<strong>אילו עבד איהו</strong> <small>[היה עושה</small> אותו <small>הוא</small> עצמו<small>]</small> <strong>לא מיחייב</strong> <small>[</small>היה <small>מתחייב],</small> <strong>ועביד</strong> <small>[ועושה]</small> אותו <strong>שליח ומחייב</strong> <small>[ו</small>הוא <small>מתחייב]?</small> שהרי אילו היה הוא עצמו טובח בשבת — היה פטור מתשלומים, וכשעושה זאת שליחו — הוא מתחייב! ומשיבים: <strong>איהו</strong> <small>[הוא]</small> נפטר, <strong>לאו</strong> <small>[לא]</small> <strong>משום דלא מיחייב</strong> <small>[שאינו מתחייב]</small> על עצם הטביחה, <strong>אלא משום דקם ליה בדרבה מיניה</strong> <small>[שעומד לו,</small> די לו, <small>ב</small>עונש <small>בגדול ממנו]</small> שהוא עונש מיתה על חילול השבת, ואז למרות שחל עליו בעצם חיוב, אי אפשר להיפרע ממנו בפועל. אבל כשעושה על ידי שליח, כיון שלא חל עליו עונש מיתה — החיוב שחל עליו ניתן עכשיו לתשלומים.
 ושואלים מעתה על הסברו של ר' יוחנן לעיקר ההלכה, <strong>אי</strong> <small>[אם]</small> מדובר כאן <strong>בטובח על ידי אחר,</strong> יש מקום לתמיהה הפוכה: <strong>מאי טעמייהו דרבנן דפטרי</strong> <small>[מה טעמם של חכמים שפוטרים]?</small> שהרי הוא עצמו לא עשה עבירה שיש בה חיוב מיתה, ושלוחו שעשה את מעשה הטביחה הוא שהתחייב בנפשו, ומדוע לא יתחייב השולח (הגנב) בתשלומים? ומשיבים: <strong>מאן</strong> <small>[מי הם]</small> <strong>חכמים</strong> אלה החולקים על ר' מאיר —
## דף לד.
 <strong>ר' שמעון היא,</strong> ש<strong>אמר: שחיטה שאינה ראויה,</strong> כלומר, שחיטה שאינה מכשירה את הבשר לאכילה — <strong>לא שמה שחיטה</strong> אינה נחשבת שחיטה לכל ענין, ולכן מה שטבח — אינו נחשב. ושואלים: <strong>התינח</strong> <small>[נניח]</small> לענין <strong>עבודה זרה ושור הנסקל,</strong> שכיון ששחיטתם אינה מכשירה אותם לאכילה, הרי היא שחיטה שאינה ראויה. <strong>אלא שחיטת שבת</strong> — הלא <strong>שחיטה ראויה היא! דתנן</strong> <small>[ש</small>כן <small>שנינו</small> במשנה<small>]:</small> <strong>השוחט בשבת וביום הכפורים, אף על פי שמתחייב בנפשו</strong> משום חילול שבת — <strong>שחיטתו כשרה</strong> וראויה לאכילה!
 ודוחים: <strong>סבר לה</strong> <small>[סבור הוא]</small> בברייתא שאנו דנים בה <strong>כר' יוחנן הסנדלר. דתניא</strong> <small>[ש</small>כן <small>שנינו בברייתא</small><small>]:</small> <strong>המבשל בשבת,</strong> אם בישל <strong>בשוגג — יאכל, במזיד — לא יאכל</strong> הוא עצמו כלל מתבשיל זה שעשה באיסור, אלו <strong>דברי ר' מאיר. ר' יהודה אומר: בשוגג — יאכל למוצאי שבת</strong> שקנסוהו, אף שבישל בשוגג, שלא יהנה מיד מן המבושל באיסור, <strong>במזיד — לא יאכל</strong> ממנו <strong>עולמית. ר' יוחנן הסנדלר אומר: בשוגג — יאכל</strong> התבשיל <strong>למוצאי שבת לאחרים ולא לו, במזיד — לא יאכל עולמית, לא לו ולא ל</strong>יהודים <strong>אחרים.</strong> הרי שלשיטת ר' יוחנן הסנדלר דבר שנעשה בחילול שבת במזיד, אינו ראוי לאכילה, וממילא גם שחיטה בשבת היא שחיטה שאינה ראויה.
 ושואלים: <strong>מאי טעמא</strong> <small>[מה הטעם]</small> של <strong>ר' יוחנן הסנדלר?</strong> ומסבירים: <strong>כדדריש ר' חייא אפיתחא דבי נשיאה</strong> <small>[כפי</small> <small>שדרש ר' חייא על פתחו של בית הנשיא],</small> נאמר: <strong>"ושמרתם את השבת כי קדש היא לכם</strong> מחלליה מות יומת<strong>"</strong> (שמות לא, יד) ולומדים: <strong>מה קודש</strong> (שהוקדש לבית המקדש) <strong>אסור באכילה — אף מעשה</strong> שנעשה בחילול <strong>שבת אסורין באכילה</strong> לעולם. ומקשים: <strong>אי</strong> <small>[אם</small> כן<small>]</small> אולי נלמד באופן אחר: <strong>מה קודש אסור בהנאה — אף מעשה שבת אסור בהנאה!</strong> ומשיבים, <strong>תלמוד לומר: "</strong>קודש היא <strong>לכם"</strong> (שמות לא, יד) — כוונתו <strong>שלכם יהא</strong> להנאה.
 ושואלים עוד: אם השווינו מלאכת שבת לקודש, <strong>יכול אפילו</strong> אם עשה <strong>בשוגג</strong> יהיו מעשה שבת אסורים באכילה כקודש? — <strong>תלמוד לומר: "מחלליה מות יומת"</strong> (שמות לא, יד), לומר: <strong>במזיד אמרתי לך,</strong> שהרי מדובר כאן בעבודה שיש עליה עונש מיתה <strong>ולא בשוגג,</strong> שאין חיוב מיתה בשוגג.
 ומעירים: <strong>פליגי</strong> <small>[נחלקו]</small> <strong>בה</strong> בשאלה זו <strong>רב אחא ורבינא, חד</strong> <small>[אחד]</small> מהם <strong>אמר: מעשה שבת</strong> אסור <strong>דאורייתא</strong> <small>[מן התורה],</small> <strong>וחד</strong> <small>[ואחד]</small> מהם <strong>אמר</strong> שאסור רק <strong>דרבנן</strong> <small>[מדברי חכמים].</small> <strong>מאן דאמר דאורייתא</strong> <small>[מי שאומר ש</small>הוא <small>מן התורה] —</small> <strong>כדאמרן</strong> <small>[כפי שאמרנו]</small> בדרשה זו מן המקרא. ו<strong>מאן דאמר דרבנן</strong> <small>[</small>ו<small>מי שאומר ש</small>הוא <small>מדברי חכמים],</small> הרי הוא מדייק באופן אחר: <strong>אמר קרא</strong> <small>[הכתוב]</small> <strong>"קדש היא",</strong> ובא הכתוב למעט: <strong>היא</strong> עצמה, <strong>קודש, ואין מעשיה קודש</strong> ומותרים מן התורה באכילה.
 ושואלים: <strong>ולמאן דאמר דרבנן, מאי טעמייהו דרבנן דפטרי</strong> <small>[ול</small>דעת <small>מי שאומר</small> שמעשה שבת אסורים רק <small>מדברי חכמים, מה טעמם של</small> אותם <small>חכמים שפוטרים]</small> את מי שגנב וטבח בשבת? ומשיבים: <strong>כי קא פטרי רבנן</strong> <small>[כאשר פוטרים חכמים]</small> הרי זה <strong>אשארא</strong> <small>[על השאר]</small> על המקרים האחרים: השוחט שור הנסקל והשוחט לעבודה זרה.
 ועוד שואלים על דברי ר' מאיר המחייב בטובח לעבודה זרה: <strong>טובח לעבודה זרה, כיון</strong> ש<strong>שחט ביה פורתא</strong> <small>[בה מעט]</small> בתחילת מעשה השחיטה הלא <strong>איתסר ליה</strong> <small>[נאסרה לו]</small> הבהמה בהנאה משום תקרובת עבודה זרה, <strong>אידך כי קא טבח לאו דמריה קא טבח</strong> <small>[השאר כאשר</small> הוא גומר <small>לטבוח,</small> לשחוט, <small>לא</small> את <small>של בעליו</small> הוא <small>טובח]</small> שהרי חל על הבהמה הזו איסור הנאה, והופקעה מרשות הבעלים? <strong>אמר רבא:</strong> מדובר שם <strong>באומר</strong> בשעת שחיטה זו שרק <strong>בגמר זביחה</strong> <small>[שחיטה]</small> <strong>הוא עובדה</strong> לעבודה זרה, ואם כן אין האיסור חל מתחילת השחיטה, אלא רק בסופה.
 ועוד שואלים על שיטת ר' מאיר: <strong>שור הנסקל לאו דידיה</strong> <small>[לא</small> את <small>שלו],</small> של הבעלים, <strong>הוא דקטבח</strong> <small>[שטובח]!</small> שהרי הוא אסור בהנאה מזמן שנגמר דינו לסקילה! <strong>אמר רבה: הכא במאי עסקינן</strong> <small>[כאן במה אנו עוסקים]</small> — <strong>כגון שמסרו</strong> הבעלים את השור <strong>לשומר, והזיק</strong> השור <strong>בבית</strong> ה<strong>שומר, ונגמר דיניה</strong> <small>[דינו]</small> <strong>בבית שומר</strong> לסקילה, <strong>וגנבו גנב מבית</strong> ה<strong>שומר</strong> וטבחו.
 <strong>ו</strong>צריכים להוסיף כי <strong>ר' מאיר סבר לה</strong> <small>[סבור]</small> <strong>כ</strong>שיטת <strong>ר' יעקב וסבר לה</strong> <small>[וסבור]</small> <strong>כ</strong>שיטת <strong>ר' שמעון.</strong> וכיצד? <strong>סבר לה כר' יעקב —</strong> ש<strong>אמר: אף משנגמר דינו</strong> של השור, אם <strong>החזירו שומר לבעליו — מוחזר,</strong> ואין הבעלים יכולים לומר שהשור הזה איננו שוה כעת מאומה משום שנידון לסקילה — שהרי בגופו של השור לא נעשה כל שינוי. <strong>ו</strong>מצד שני <strong>סבר לה</strong> ר' מאיר <strong>כר' שמעון,</strong> ש<strong>אמר: דבר הגורם לממון — כממון דמי</strong> <small>[</small>הוא <small>נחשב]</small> שאף דבר זה כשלעצמו אין לו ערך, כיון שחסרונו גורם להפסד ממון — הרי זה כדבר של ממון. ואף כאן, אף ששור הנסקל הזה שנאסר בהנאה אין לו ערך לעצמו, מכל מקום אם הוא שחוט — שוב אין השומר יכול להחזירו, ומתחייב בממון בתמורתו, לכן חייב הגנב לשלם לשומר אף שגנב שור הנסקל, שהרי לגבי השומר נחשב הוא כממון. עד כאן הוסברו הדברים לפי ההנחה שהטביחה נעשתה על ידי אחר.
 <strong>רבה אמר:</strong> יש לפרש ש<strong>לעולם</strong> מדובר <strong>בטובח על ידי עצמו,</strong> שטובח את השור או את השה בעצמו,
## דף לד:
 <strong>ור' מאיר</strong> את ההלכה של <strong>לוקה ומשלם אית ליה</strong> <small>[יש לו,</small> הוא מקבל<small>],</small> אבל את ההלכה של <strong>מת ומשלם לית ליה</strong> <small>[אין לו,</small> אינו מקבל<small>],</small> <strong>ושאני הני</strong> <small>[ושונים</small> דינים <small>אלה],</small> משום ש<strong>חידוש הוא שחידשה תורה בקנס, אף על גב דמיקטיל</strong> <small>[</small>ש<small>אף על פי ש</small>הוא <small>נהרג]</small> בכל זאת הוא <strong>משלם. ואזדא</strong> <small>[והולך]</small> <strong>רבה</strong> בענין זה <strong>לטעמיה</strong> <small>[לטעמו,</small> לשיטתו<small>].</small> ש<strong>אמר רבה: היה</strong> ברשותו <strong>גדי גנוב לו</strong> זה מכבר, שגנבו קודם לכן, <strong>וטבחו</strong> (שחטו) <strong>בשבת</strong> — הריהו <strong>חייב</strong> ארבעה וחמישה משום טובח, מפני <strong>שכבר נתחייב בגניבה קודם שיבא לידי איסור שבת.</strong> ולמרות שהטביחה היתה בשבת — חייב, כיון שתשלומי ארבעה וחמישה על מעשה הטביחה הם קנס ואין המיתה פוטרתו מחיוב קנס. אולם אם <strong>גנב וטבח בשבת</strong> עצמה — <strong>פטור, שאם אין</strong> עליו חיוב תשלום משום ה<strong>גניבה,</strong> שהרי נתחייב מיתה משום שבת, והמיתה פוטרתו מחיוב תשלום הגניבה שהינו חיוב ממון מעיקר הדין, ולא קנס, וממילא <strong>אין</strong> גם חיוב תשלום ארבעה וחמישה על ה<strong>טביחה</strong> (שחיטה) <strong>ואין</strong> חיוב על <strong>מכירה</strong> אף שהוא קנס. שכיון שאינו משלם את הקרן, הרי שאין מתקיימים בכך דברי הכתוב "חמישה בקר ישלם תחת השור וארבע צאן תחת השה" (שמות כא, לז), שהרי אינו משלם ארבעה וחמישה, אלא שלושה וארבעה בלבד.
 <strong>ו</strong>עוד <strong>אמר רבה: היה גדי גנוב לו וטבחו במחתרת,</strong> שחתר בבית כדי להוציאו משם — אף שדין מוות עליו, שהרי אם מצאו בעל הבית בבואו במחתרת והרגו אינו חייב עליו, בכל זאת <strong>חייב</strong> ככל טובח ומוכר, משום <strong>שכבר נתחייב בגניבה קודם שיבא לידי איסור מחתרת.</strong> אבל אם <strong>גנב וטבח</strong> (שחט) <strong>במחתרת</strong> — <strong>פטור,</strong> כיון שמותר לבעל הבית להורגו שם, נמצא שחייב בעונש חמור יותר. ואף שתשלומי ארבעה וחמישה הינם קנס ואין המיתה פוטרתו מהם, מכל מקום נפטר מהם, משום <strong>שאם אין</strong> חיוב תשלום בשל ה<strong>גניבה, אין</strong> גם תשלום בשל ה<strong>טביחה ואין</strong> גם חיוב בשל ה<strong>מכירה.</strong> ומדברי רבה אלו יש ראיה שעל תשלומי קנס כטביחה ומכירה חייב גם כאשר מתחייב בעונש חמור של מיתה.
 ומעירים: <strong>וצריכא</strong> <small>[וצריך]</small> שיאמר רבה את דבריו גם לענין גניבה בשבת וגם לענין מחתרת. <strong>דאי אשמעינן</strong> <small>[שאם היה משמיע לנו]</small> רק בענין <strong>שבת,</strong> היינו אומרים: <strong>משום</strong> שהיא חמורה ש<strong>איסורה איסור עולם,</strong> וכל אימת שיעידוהו שעבר על איסור זה, על בית הדין להמיתו, ולכן כאשר מתחייב בה, פטור מן התשלומים, <strong>אבל מחתרת,</strong> ש<strong>איסור שעה הוא,</strong> שהרי החיוב בנפשו של הבא במחתרת איננו איסור קבוע, אלא רק בשעה ובמקום שהוא בא לגנוב שם, ואם כבר יצא מן המחתרת — אסור להורגו, ואם כן <strong>אימא</strong> <small>[אמור]</small> ש<strong>לא</strong> ייפטר בגלל זה מחובת הממון. ולהיפך: <strong>ואי אשמעינן</strong> <small>[ואם היה משמיע לנו]</small> רק בענין <strong>מחתרת,</strong> היינו אומרים: <strong>משום</strong> ש<strong>מחתרתו זו היא התראתו.</strong> כלומר, עצם העובדה שהוא נכנס לשם או חותר שם — הרי זה מעשה המקביל להתראה שמתרים בעובר עבירה במזיד, שבודאי בא להרוג אם לא יתנו לו את הממון, ולכן נפטר בקבלת העונש החמור, <strong>אבל שבת, דבעיא</strong> <small>[שצריכה]</small> עוד <strong>התראה</strong> — אין עונשה חמור כל כך, ואם כן <strong>אימא</strong> <small>[אמור]</small> ש<strong>לא</strong> יהיה פטור בגללה, על כן <strong>צריכא</strong> <small>[צריך]</small> הדבר להיאמר.
 <strong>אמר רב פפא: היתה פרה גנובה לו</strong> זה מכבר, <strong>וטבחה</strong> (שחטה) <strong>בשבת — חייב</strong> לשלם חמש פרות, משום <strong>שכבר נתחייב בגניבה קודם שיבא לידי איסור שבת.</strong> אבל אם <strong>היתה פרה שאולה לו, וטבחה בשבת — פטור</strong> מלהחזיר דמי פרה אחרת. שהרי אינו נעשה גנב עליה אלא משעת שחיטתה, ובאותה שעה הרי מתחייב מיתה. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> וכי <strong>רב פפא</strong> דין <strong>פרה אתא לאשמועינן</strong> <small>[בא להשמיע לנו]?!</small> כלומר, מה הוסיף רב פפא על דברי רבה? וכי ייתכן שרבה אמר הלכה בגדי ורב פפא אמר אותה ההלכה בפרה? שהרי לכאורה העקרון אחד הוא — שאם בשעת הגניבה היה חייב לשלם, הוא מוסיף ומתחייב גם על טביחה למרות שיש בה איסור מיתה!
 <strong>אמר ליה</strong> <small>[לו]</small> רב אשי: <strong>רב פפא</strong> לענין <strong>שאולה אתא לאשמועינן</strong> <small>[בא להשמיע לנו]</small> חידוש; <strong>סלקא דעתך אמינא</strong> <small>[היה עולה על דעתך לומר]</small> <strong>הואיל ואמר רב פפא</strong> כי <strong>משעת משיכה</strong> של הפרה לרשותו של השואל <strong>הוא דאתחייב ליה</strong> <small>[שהתחייב לו]</small> השואל <strong>במזונותיה</strong> של הפרה, <strong>הכא נמי</strong> <small>[כך גם כן]</small> תאמר ש<strong>משעת שאלה אתחייב</strong> <small>[התחייב]</small> <strong>באונסיה,</strong> שנעשה כקניינו לענין שהוא משלם על כל מקרה אונס שקורה לה אחר כך, ואפילו טבח בשבת יתחייב על שעת השאלה. על כן <strong>קא משמע לן</strong> <small>[השמיע לנו]</small> שהחיוב בתשלומי אונסים חל רק משעה שהיה האונס בפועל, ואם היה בשבת נפטר.
 <strong>אמר רבא:</strong> בנים ש<strong>הניח להן אביהן פרה שאולה — משתמשין בה כל ימי שאלתה,</strong> שזכות השאילה נמשכת אף שהשואל עצמו כבר מת, ואם <strong>מתה — אין חייבין באונסה,</strong> שכיון שלא הם היו השואלים, לא חל עליהם חיוב באונסים. וכן אם <strong>כסבורין</strong> היו שהפרה הזו <strong>של אביהם היא וטבחוה ואכלוה — משלמין דמי בשר בזול.</strong> שמשלמים רק מה שנהנו, ולא את כל הנזק שנגרם לבעלים. אבל אם <strong>הניח להן אביהן אחריות נכסים,</strong> שהניח להם נכסים שיש להם אחריות והשעבוד חל איפוא על הנכסים עוד בחייו — <strong>חייבין לשלם</strong> את כל הנזק.
 ומעירים: <strong>איכא דמתני לה ארישא ואיכא דמתני לה אסיפא</strong> <small>[יש ש</small>היה <small>שונה</small> את הפיסקה האחרונה <small>הזו על ראשה</small> של ההלכה, <small>ויש ש</small>היה <small>שונה אותה על סופה].</small> ומסבירים: <strong>מאן דמתני לה ארישא</strong> <small>[מי ש</small>היה <small>שונה אותה על ראשה],</small> שבזמן שיש אחריות נכסים חייבים בכל אונס שאירע לפרה השאולה — <strong>כל שכן</strong> שהלכה זו שייכת <strong>אסיפא</strong> <small>[על סופה],</small> שמאחר שהם עצמם שחטוה, ודאי חייבים לשלם הכל. <strong>ו</strong>אם כן <strong>פליגא</strong> <small>[חלוקה]</small> דעה זו על <strong>רב פפא,</strong> שהרי הבסיס לשיטה זו הוא שחיוב השואל באונסים חל משעת השאילה. <strong>ומאן דמתני לה אסיפא</strong> <small>[ומי ששונה אותה על סופה]</small> כשטבחו ואכלו, <strong>אבל ארישא</strong> <small>[על ראשה]</small> שמתה באונס <strong>לא,</strong> אינו שונה אותה, שאף הוא סבור שחיוב האונסים אינו חל משעת המשיכה אלא רק בשעה שאירע האונס, <strong>ו</strong>אם כן <strong>היינו</strong> <small>[זהו]</small> כמו בדינו של <strong>רב פפא.</strong>
 <big>א</big> כאמור, שיטת משנתנו המחייבת את הבא על אחותו באונס בתשלום קנס, אף שבשל כך נתחייב מלקות, הוסברה איפוא בכמה דרכים. ר' יוחנן מעמיד את המשנה באופן שלא התרו בו, ולכן אינו לוקה. וכיון שאינו לוקה — משלם. וריש לקיש מעמיד את המשנה כשיטת ר' מאיר הסובר שכל העושה מעשה המחייב מלקות וממון, לוקה ומשלם. ומעירים: <strong>בשלמא</strong> <small>[נניח]</small> כי <strong>ר' יוחנן לא אמר כריש לקיש</strong> ולא פירש את משנתנו לדעת ר' מאיר, משום <strong>דקא מוקים לה כרבנן</strong> <small>[ש</small>הוא <small>מעמיד אותה כ</small>דעת <small>חכמים]</small> החולקים על ר' מאיר, ועדיף בעיניו שסתם משנה תהיה כהלכה, <strong>אלא ריש לקיש מאי טעמא</strong> <small>[מה טעם]</small> <strong>לא אמר כר' יוחנן?</strong> ומשיבים: כיון שר' יוחנן מסביר שמדובר במקרה שלא התרו בו, <strong>אמר לך</strong> <small>[</small>היה יכול ריש לקיש <small>לומר לך]:</small> <strong>כיון</strong> ש<strong>אילו אתרו ביה</strong> <small>[</small>היו <small>מתרים בו]</small> היה <strong>פטור</strong> מתשלומים — <strong>כי</strong> <small>[כאשר]</small> <strong>לא אתרו ביה</strong> <small>[התרו בו]</small> <strong>נמי</strong> <small>[גם כן]</small> <strong>פטור.</strong>
 <strong>ואזדו לטעמייהו</strong> <small>[והולכים</small> הם <small>לטעמם,</small> לשיטתם<small>].</small> <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר: חייבי מיתות שוגגין,</strong> מי שעבר עבירה שחייב עליה מיתה, אלא שעשה אותה בשוגג, או <strong>חייבי מלקיות שוגגין ודבר אחר,</strong> כלומר, שנוסף לכך היה בעבירה זו גם חיוב ממון — <strong>ר' יוחנן אמר: חייב,</strong> מאחר שהעבירה נעשתה בשגגה ולא קיבל עליה עונש חמור. <strong>וריש לקיש אמר: פטור.</strong> וטעמיהם — <strong>ר' יוחנן אמר חייב</strong> — <strong>דהא</strong> <small>[שהרי]</small> <strong>לא אתרו ביה</strong> <small>[התרו בו]</small> בעבירה זו שעונשה מיתה, ובשוגג עשאה. <strong>ריש לקיש אמר פטור</strong> — <strong>כיון</strong> ש<strong>אילו אתרו ביה</strong> <small>[התרו בו]</small> היה <strong>פטור</strong> מלשלם, <strong>כי</strong> <small>[כאשר]</small> <strong>לא אתרו ביה</strong> <small>[התרו בו]</small> <strong>נמי</strong> <small>[גם כן]</small> <strong>פטור.</strong>
 <strong>איתיביה</strong> <small>[הקשה לו]</small> <strong>ריש לקיש לר' יוחנן</strong> מן הכתוב בשני אנשים שרבו זה עם זה, ותוך כדי כך פגעו באשה הרה וגרמו לה להפיל, שנאמר: <strong>"ולא יהיה אסון ענוש יענש</strong> כאשר ישית עליו בעל האשה<strong>"</strong> (שמות כא, כב),
## דף לה.
 <strong>מאי לאו</strong> <small>[האם לא]</small> הכוונה ש"אסון" משמעו <strong>אסון ממש,</strong> שמתה האשה ואז אינו משלם ממון כלל, ואפילו כשלא התרו בו, שהרי היה הדבר בשוגג, ושלא כשיטת ר' יוחנן! ודוחים: <strong>לא,</strong> אפשר לומר שהכוונה היא <strong>דין אסון,</strong> דבר שיש בו דין של אסון. כלומר, חיוב מיתת בית דין בעדים והתראה, רק אז פטור המכה מתשלומים, אבל כשלא היה דין אסון, כגון שמתה האשה ולא התרו במכה — חייב בתשלומים. <strong>איכא דאמרי</strong> <small>[יש שאומרים]</small> כי <strong>איתיביה</strong> <small>[הקשה לו]</small> <strong>ר' יוחנן לריש לקיש:</strong> נאמר <strong>"ולא יהיה אסון ענוש יענש"</strong> (שמות כא, כב), <strong>מאי לאו</strong> <small>[האם לא]</small> הכוונה היא <strong>דין אסון?</strong> ודוחים: <strong>לא,</strong> הכוונה היא <strong>אסון ממש.</strong>
 <strong>אמר רבא: ומי איכא למאן דאמר</strong> <small>[והאם יש מי שאומר]</small> שאותם עושי מעשה במזיד שבגללו הינם <strong>חייבי מיתות,</strong> אם עשו זאת <strong>שוגגין, חייבים</strong> בתשלומים? <strong>והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>חזקיה:</strong> נאמר דין <strong>מכה אדם ו</strong>נאמר דין <strong>מכה בהמה,</strong> והכתוב מקיש אותם זה לזה באומרו "ומכה בהמה ישלמנה ומכה אדם יומת" (ויקרא כד, כא), ללמדנו:
 <strong>מה מכה בהמה לא חילקת בו, בין בשוגג בין במזיד, בין מתכוין לשאין מתכוין, בין דרך ירידה לדרך עלייה</strong> שבכל אחד מהאופנים הללו אין אתה בא <strong>לפוטרו</strong> מתשלום <strong>ממון, אלא לחייבו ממון,</strong> שכל אדם המזיק רכוש של חבירו צריך בכל מקרה לשלם — <strong>אף מכה אדם לא תחלוק בו בין</strong> אם עשה זאת <strong>בשוגג, בין במזיד, בין מתכוין</strong> להרוג <strong>לשאין מתכוין, בין</strong> שהיתה מכת מוות <strong>דרך ירידה לדרך עלייה</strong> (למרות שלענין גלות חייב רק המכה בדרך ירידה) — <strong>לחייבו ממון,</strong> כשבאותה שעה שהרג אדם גרם להפסד ממון, <strong>אלא לפוטרו ממון.</strong> וההשוואה בין מכה אדם למכה בהמה היא איפוא ששני הדינים הללו הם מוחלטים, שבדיני נזקי ממון בכל מקרה יש חיוב תשלומים, ובדיני מיתה בכל מקרה פטור מן התשלומים.
 <strong>אלא,</strong> יש לחזור בנו ממה שאמרנו, ו<strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר: חייבי מיתות שוגגין כולי עלמא לא פליגי</strong> <small>[הכל אינם חלוקים]</small> שהם <strong>פטורין,</strong> כפי שלמדנו מדברי תנא דבי חזקיה. <strong>כי פליגי</strong> <small>[כאשר</small> הם <small>חלוקים],</small> הרי זה <strong>בחייבי מלקות שוגגין ודבר אחר,</strong> וכגון שעשו בשוגג עבירה שחייבים עליה מלקות אילו היתה נעשית במזיד, וגם התחייבו ממון. <strong>ר' יוחנן אמר: חייב,</strong> ומדוע — <strong>חייבי מיתות איתקוש</strong> <small>[הוקשו,</small> הושוו<small>]</small> לדיני ממונות כפי הדרשה שלמעלה, ולמדנו שהם פטורים מממון בכל מקרה, אף כשהם שוגגים ואינם בחיוב מיתה, אבל <strong>חייבי מלקיות לא איתקוש</strong> <small>[הוקשו,</small> הושוו<small>],</small> ולכן, כשאין מלקות ממש — משלם. <strong>ריש לקיש אמר: פטור,</strong> כי <strong>בפירוש ריבתה תורה</strong> להשוות <strong>חייבי מלקיות כחייבי מיתות.</strong>
 ושואלים: <strong>היכן ריבתה תורה</strong> דבר זה? <strong>אמר אביי: אתיא</strong> <small>[בא,</small> נלמד<small>]</small> הדבר מגזירה שווה <strong>"רשע" "רשע";</strong> שבמקום אחד נאמר "אשר הוא רשע למות" (במדבר לה, לא), ונאמר "אם בן הכות הרשע" (דברים כה, ב), הרי שמשווה הכתוב חייבי מלקות לחייבי מיתה. <strong>רבא אמר אתיא</strong> <small>[בא</small> נלמד הדבר<small>]</small> בגזירה שווה של <strong>"מכה" "מכה". אמר ליה</strong> <small>[לו]</small> <strong>רב פפא לרבא:</strong> על <strong>הי</strong> <small>[איזה]</small> <strong>"מכה"</strong> אתה מדבר? <strong>אילימא</strong> <small>[אם תאמר]</small> להשוואה של <strong>"ומכה בהמה ישלמנה ומכה אדם יומת"</strong> (ויקרא כד, כא) — הלא <strong>האי בקטלא כתיב</strong> <small>[</small>"מכה אדם" <small>זה</small> שנאמר, <small>במיתה</small> הוא ש<small>נאמר],</small> שהכאה האמורה שם היא הכאה של מיתה! <strong>אלא האי "מכה"</strong> <small>["מכה" זה]</small> שנאמר במקום אחר; <strong>"</strong>ו<strong>מכה נפש בהמה ישלמנה נפש תחת נפש"</strong> (ויקרא, כד יח), <strong>וסמיך ליה</strong> <small>[וסמוך לו]</small> <strong>"ואיש כי יתן מום בעמיתו כאשר עשה כן יעשה לו"</strong> (ויקרא כד, יט), ומשוים חייבי מלקות לחייבי ממון לפטור אותם מממון, אף על זה יש להקשות:
 <strong>והאי לאו</strong> <small>[ו</small>הלא <small>זה לא]</small> <strong>"מכה" היא!</strong> שהרי בפסוק זה לא נאמרה המלה "מכה" כלל, אלא "כי יתן מום בעמיתו", ואם כן אין כאן גזירה שווה! ומשיבים: אין זו גזירה שווה של מילים זהות, אלא <strong>אנן</strong> <small>[אנו]</small> <strong>"הכאה" "הכאה" קאמרינן</strong> <small>[אומרים],</small> שהיא גזירה שווה הקשורה במושגים, שכן נתינת מום היא תוצאה של הכאה, ובכך די כדי להשוות דין הכאה בבהמה לדין הכאה באדם. ומקשים: <strong>והא כי כתיב</strong> <small>[והרי כאשר נאמר]</small> כתוב זה של נתינת מום — <strong>בחובל בחבירו הוא דכתיב</strong> <small>[שנאמר],</small> <strong>וחובל בחבירו</strong> הלא <strong>בר תשלומין הוא</strong> ואינו לוקה, ואם כן כל הראיה מעורערת מעיקרה! ומשיבים: <strong>אם אינו ענין להכאה שיש בה שוה פרוטה,</strong> שבה הוא משלם ואינו לוקה — <strong>תנהו ענין להכאה שאין בה שוה פרוטה,</strong> שעל הכאה כזו אינו משלם, ולכן חייב מלקות.
## דף לה:
 <strong>סוף סוף</strong> הרי חובל זה שלוקה <strong>לאו בר</strong> <small>[לא בן]</small> <strong>תשלומין הוא,</strong> כיון שאין בו שוה פרוטה, ולא משום שנתחייב במלקות, ומהיכן למדים להלכה הכללית שבכל מקום, שיש בו צד חיוב מלקות אינו משלם, גם כאשר אינו לוקה ממש? ומשיבים: <strong>לא צריכא</strong> <small>[נצרכה]</small> ההשוואה בין הכתובים אלא באופן כזה, <strong>דבהדי דמחייה</strong> <small>[שביחד,</small> באותו זמן <small>שהיכה אותו]</small> <strong>קרע</strong> גם <strong>שיראין דיליה</strong> <small>[משי שלו],</small> שהיו כאן שתי עבירות שונות ובכל זאת למדים מן ההיקש שהוא פטור מכל תשלום ממון שהוא.
 <big>א</big> <strong>אמר ליה</strong> <small>[לו]</small> <strong>רב חייא לרבא: ול</strong>שיטת ה<strong>תנא דבי</strong> <small>[מבית</small> מדרשו<small>]</small> של <strong>חזקיה</strong> ש<strong>אמר "מכה אדם" ו"מכה בהמה", ממאי</strong> <small>[ממה,</small> מניין<small>]</small> יודע הוא שכל אלה <strong>ב</strong>יום <strong>חול כתיב</strong> <small>[נאמרו],</small> <strong>וליכא לאיפלוגי</strong> <small>[ואין לחלק]</small> בין שוגג למזיד, <strong>דלמא</strong> <small>[שמא]</small> <strong>בשבת כתיב</strong> <small>[נאמר</small> הדבר<small>]</small> שחבל בבהמה בשבת ש<strong>בבהמה גופה</strong> <small>[עצמה]</small> <strong>איכא לאיפלוגי</strong> <small>[יש</small> מקום <small>לחלק],</small> בין שוגג למזיד, שבשוגג שאינו חייב במיתה, הוא מתחייב בתשלומים, ובמזיד פטור מתשלומים, מפני שנענש עונש חמור על חילול שבת, ואם כן אין מקום כלל ללימוד זה!
 ומשיבים: <strong>לא סלקא דעתך</strong> <small>[תעלה על דעתך]</small> לומר כך, משום <strong>דכתיב</strong> <small>[שנאמר]:</small> <strong>"ומכה בהמה ישלמנה ומכה אדם יומת"</strong> (ויקרא כד, כא) ויש לברר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> מדובר במקרה ש<strong>לא אתרו ביה</strong> <small>[התרו בו],</small> אם כן <strong>מכה אדם אמאי</strong> <small>[מדוע]</small> <strong>יומת?</strong> הלא אין עונשים עונשי גוף אלא לאחר התראה! <strong>אלא פשיטא</strong> <small>[פשוט</small> הדבר<small>]</small> <strong>דאתרו ביה</strong> <small>[שהתרו בו],</small> <strong>ואי</strong> <small>[ואם]</small> מדובר שעשה זאת <strong>בשבת</strong> והתרו בו, וכי <strong>מכה בהמה ישלמנה?!</strong> שכן אם התרו בו שלא להרוג את הבהמה בשבת, הריהו חייב משום חילול שבת שיש בהריגת הבהמה ובודאי לא ישלמנה. <strong>אלא לאו</strong> <small>[לא]</small> מדובר פה אלא <strong>ב</strong>יום <strong>חול.</strong>
 <big>ב</big> <strong>אמר ליה</strong> <small>[לו]</small> <strong>רב פפא לאביי: לרבה</strong> ש<strong>אמר</strong> כי <strong>חידוש הוא שחידשה תורה בקנס, ואף על גב דמיקטיל</strong> <small>[ואף על פי שנהרג]</small> והתחייב מיתה על מה שעשה, <strong>משלם</strong> קנס, <strong>מתניתין כמאן מוקים לה</strong> <small>[</small>את <small>משנתנו כמי</small> הוא <small>מעמיד,</small> מסביר <small>אותה]?</small> <strong>אי</strong> <small>[אם]</small> הוא מפרש <strong>כ</strong>דעת <strong>ר' מאיר</strong> הסובר שבכל מקום שעושה מעשה המחייבו מלקות ותשלום, הריהו לוקה ומשלם, אם כן <strong>קשיא</strong> <small>[קשה]</small> מדוע לא שנה גם <strong>בתו,</strong> שלדעתו אין הבדל בין בתו לאחרת, שהרי לשיטת רבה סבור ר' מאיר שאף שחייב מיתה משלם! <strong>אי</strong> <small>[אם]</small> <small>כ</small>דעת <strong>ר' נחוניא בן הקנה,</strong> הסובר אף הוא כר' מאיר שלוקה ומשלם, אם כן <strong>קשיא</strong> <small>[קשה]</small> מדוע נאמר שם שחייב על <strong>אחותו,</strong> שהרי לדעתו חייבי כריתות הם כחייבי מיתות בית דין לפטור מן הקנס, ואף שאין המלקות פוטרות אותו מן התשלום, מכל מקום יפטרנו הכרת! <strong>אי</strong> <small>[אם]</small> <strong>כ</strong>דעת <strong>ר' יצחק,</strong> הסבור שחייבי כריתות אינם לוקים, ולכן משלמים קנס, אבל בדרך כלל אין לוקה ומשלם <strong>קשיא</strong> <small>[קשה]</small> מדוע מנויה במשנה <strong>ממזרת</strong> שיש בה חיוב מלקות לדעת הכל!
 <strong>הניחא</strong> <small>[זה נוח,</small> מובן<small>]</small> <strong>אי סבר לה</strong> <small>[אם סבור</small> רבה<small>]</small> <strong>כר' יוחנן</strong> הסובר שמי שלא התרו בו, אף שעבר עבירה שיש עליה חיוב מלקות — משלם אם היה גם חיוב ממון, אם כן <strong>הוא נמי</strong> <small>[גם כן]</small> <strong>מתרץ לה</strong> <small>[אותה,</small> את המשנה<small>]</small> <strong>כר' יוחנן</strong> שכל אלה חייבי מלקות השנויים במשנה הם כאשר לא התרו בו. <strong>אלא אי סבר</strong> <small>[אם סבור</small> רבה<small>]</small> <strong>כריש לקיש,</strong> שעבירה שיש בה חיוב מלקות, גם אם אינו לוקה בפועל מכיון שלא התרו בו, מכל מקום פטור מתשלומים, <strong>היכי</strong> <small>[כיצד]</small> הוא <strong>מתרץ לה</strong> <small>[אותה]?</small> שהרי אינה כאף אחת מהשיטות! ומשיבים: <strong>על כרחך</strong> אתה צריך לומר ש<strong>כר' יוחנן סבירא ליה</strong> <small>[סבור הוא]</small> בענין זה.
 <strong>אמר ליה</strong> <small>[לו]</small> <strong>רב מתנא לאביי, לריש לקיש</strong> ש<strong>אמר: בפירוש ריבתה תורה חייבי מלקיות כחייבי מיתות,</strong> שאף אם חטא בשוגג פטור מן התשלומים, <strong>מאן</strong> <small>[מיהו]</small> ה<strong>תנא דפליג עליה</strong> <small>[שחולק עליו]</small> על <strong>ר' נחוניא בן הקנה</strong> ומחייב תשלומים במקום חיוב כרת, והרי יש עם הכרת גם חיוב מלקות, שפוטר מממון? ומשיבים: <strong>אי</strong> <small>[או]</small> <strong>ר' מאיר</strong> הסבור שלוקה ומשלם, <strong>אי</strong> <small>[או]</small> <strong>ר' יצחק</strong> האומר שחייבי כריתות אינם לוקים.
 <big>ג</big> ומעתה עוברים לדון בענין אחר הקשור באותה בעיה, <strong>תנו רבנן</strong> <small>[שנו חכמים]:</small> הבא על אחת מן <strong>עריות</strong> או ה<strong>שניות לעריות</strong> — <strong>אין להן</strong> ממנו <strong>לא קנס</strong> של אונס, <strong>ולא</strong> קנס של <strong>פיתוי.</strong> וכן <strong>הממאנת,</strong> שהיא היתומה שהשיאוה אימה או אחיה ובטרם בגרה מיאנה בבעלה — <strong>אין לה לא קנס ולא פיתוי,</strong> שכיון שנישאה כבר, אף שיצאה במיאון אינה עוד בחזקת בתולה. <strong>איילונית</strong> היא זו שיש בה מום שאינה מגיעה להתבגרות, וכיון שאין לה סימני נערות אינה בגדר נערה, ו<strong>אין לה לא קנס ולא פיתוי, והיוצאת משום שם רע אין לה לא קנס ולא פיתוי.</strong> ומבארים את דברי הברייתא הזו.
 תחילה דנים בפירוש המושגים: <strong>מאי</strong> <small>[מה]</small> פירוש <strong>"עריות" ומאי</strong> <small>[ומה]</small> פירוש <strong>"שניות לעריות"? אילימא</strong> <small>[אם תאמר]</small> ש<strong>"עריות"</strong> הן
## דף לו.
 <strong>עריות ממש,</strong> נשים האסורות מן התורה משום גילוי ערוה, ו<strong>"שניות"</strong> הן כמשמען בכל מקום — אותן קרובות שהוסיפו חכמים לאסור <strong>מדברי סופרים</strong> — אי אפשר לומר כן, לפי שאותן שניות <strong>כיון דמדאורייתא חזיא ליה</strong> <small>[שמן התורה</small> היא <small>ראויה לו]</small> להינשא לאונס, <strong>אמאי</strong> <small>[מדוע]</small> <strong>אין להן קנס? אלא</strong> יש לפרש שכוונת הדברים היא, בשינוי המשמעות הרגילה: <strong>"עריות",</strong> הן עריות חמורות, <strong>חייבי מיתות בית דין, "שניות"</strong> הן <strong>חייבי כריתות,</strong> שהן שניות בחומרתן לחייבי מיתות בית דין, <strong>אבל חייבי לאוין — יש להן קנס, ו</strong>אם כן <strong>מני</strong> <small>[ו</small>שיטת <small>מי היא] —</small> שיטת <strong>שמעון התימני היא</strong> שפוטר מקנס רק את האונס אשה שאין קדושין תופסים בה.
 <strong>איכא דאמרי</strong> <small>[יש שאומרים]</small> שאפשר לפרש ש<strong>"עריות"</strong> הכוונה לעריות חמורות, והן כוללות <strong>חייבי מיתות בית דין וחייבי כריתות, שניות</strong> הן השניות להן בחומרה והן — <strong>חייבי לאוין.</strong> ולפי זה <strong>מני</strong> <small>[</small>כשיטת <small>מי היא] —</small> שיטת <strong>ר' שמעון בן מנסיא היא,</strong> שאמר שאף האונס אשה שהיא מחייבי לאוין שקידושין תופסים בה — אין לה קנס.
 <big>א</big> שנינו בברייתא, ש<strong>הממאנת אין לה לא קנס ולא פיתוי</strong> משום שהיתה כבר נשואה, ומן הסתם אינה עוד בתולה, ונדייק: <strong>הא</strong> <small>[הרי]</small> <strong>קטנה בעלמא</strong> <small>[סתם] —</small> <strong>אית</strong> <small>[יש]</small> <strong>לה</strong> קנס. ואם כן <strong>מני</strong> <small>[</small>כשיטת <small>מי היא]</small> ברייתא זו — כשיטת <strong>רבנן</strong> <small>[חכמים]</small> <strong>היא דאמרי</strong> <small>[שאומרים</small> בכלל<small>]:</small> <strong>קטנה יש לה קנס,</strong> אולם <strong>אימא סיפא</strong> <small>[אמור</small> את <small>סופה]</small> של ברייתא זו: <strong>איילונית אין לה לא קנס ולא פיתוי</strong> לפי שאינה מביאה סימני בגרות (שתי שערות) ונחשבת קטנה עד שנתה העשרים, ומאותו זמן ואילך נחשבת כבוגרת. ואם כן <strong>אתא</strong> <small>[בא,</small> הגיע<small>]</small> <strong>ל</strong>שיטת <strong>ר' מאיר,</strong> ש<strong>אמר: קטנה אין לה קנס, והא</strong> <small>[וזו]</small> האיילונית <strong>מקטנותה יצתה</strong> (יצאה) <strong>לבגר</strong> (בגרות), כשמגיעה לגיל עשרים, ואין לה כלל זמן של נערות. ולכן אין לאיילונית קנס לפי שאין קנס אלא בנערה בלבד. וזו שיטת ר' מאיר. נמצא איפוא שברייתא זו <strong>רישא רבנן</strong> <small>[ראשה</small> כשיטת <small>חכמים]</small> <strong>וסיפא</strong> <small>[וסופה]</small> כשיטת <strong>ר' מאיר!</strong>
 <strong>וכי תימא</strong> <small>[ואם תאמר]</small> כי הברייתא <strong>כולה</strong> כשיטת <strong>ר' מאיר היא ו</strong>אולם <strong>בממאנת סבר לה</strong> <small>[סבור]</small> ר' מאיר <strong>כ</strong>שיטת <strong>ר' יהודה</strong> שלא רק קטנה אלא גם נערה רשאית למאן, ומדובר גם בנערה, ואין ללמוד על קטנה כלום. אולם <strong>ומי סבר לה</strong> <small>[והאם סבור</small> הוא <small>כן]?</small> <strong>והתניא</strong> <small>[והרי שנינו</small> בברייתא<small>]:</small> <strong>עד מתי הבת ממאנת — עד שתביא שתי שערות,</strong> כלומר, עד תחילת זמן נערותה, אלו <strong>דברי ר' מאיר. ר' יהודה אומר:</strong> יכולה עוד למאן <strong>עד שירבה</strong> במקום ערווה שיער <strong>שחור על הלבן</strong> שהוא כחצי שנה לאחר מכן, עד שמגיעה לבגרות.
 <strong>אלא,</strong> יש להסביר להיפך: שהברייתא הזו כשיטת <strong>ר' יהודה היא, ו</strong>אולם <strong>בקטנה סבר לה</strong> <small>[סבור הוא]</small> <strong>כ</strong>שיטת <strong>ר' מאיר</strong> שקטנה אין לה קנס, ולכן אין קנס באיילונית. ומקשים: <strong>ומי סבר לה</strong> <small>[והאם סבור</small> הוא <small>כך]</small>? <strong>והאמר</strong> <small>[והרי אמר]</small> <strong>רב יהודה אמר רב</strong> על המשנה להלן (כתובות מ, ב) שנאמר בה שבזמן שיש זכות מכר לאב (כשהבת היא קטנה) אין לה קנס. ואמר רב: <strong>זו דברי ר' מאיר. ואם איתא</strong> <small>[יש]</small> מקום לסברה שגם ר' יהודה סבור כן, אם כן <strong>זו דברי ר' מאיר ור' יהודה מיבעי ליה</strong> <small>[צריך היה לו</small> לומר<small>]!</small> אלא יש לומר כי כאן יש שיטה שלישית, וכי <strong>האי תנא</strong> <small>[תנא זה]</small> של הברייתא <strong>סבר לה</strong> <small>[סבור]</small> <strong>כ</strong>שיטת <strong>ר' מאיר בחדא</strong> <small>[ב</small>הלכה <small>אחת],</small> בענין שאין קנס לקטנה, <strong>ופליג עליה בחדא</strong> <small>[וחלק עליו באחת]</small> בענין עד מתי ממאנת, ובזו סבר כר' יהודה שגם בנערותה ממאנת.
 <strong>רפרם אמר</strong> הסבר אחר: ברייתא זו כולה כדעת ר' מאיר, ו<strong>מאי</strong> <small>[מה</small> פירוש<small>]</small> <strong>"ממאנת"</strong> האמור כאן — אותה <strong>הראויה למאן,</strong> כלומר, כל שהיא עדיין קטנה. ולשיטת ר' מאיר אין קנס בקטנה. ומקשים: לשם מה לו לשנות בברייתא בלשון מסובכת זו? <strong>וליתני</strong> <small>[ושישנה]</small> במפורש <strong>"קטנה"!</strong> ומעירים: אכן, <strong>קשיא</strong> <small>[קשה]</small> הדבר.
 <big>ב</big> שנינו בברייתא שה<strong>איילונית אין לה לא קנס ולא פיתוי. ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: <strong>החרשת והשוטה והאיילונית — יש להן קנס, ויש להן טענת בתולים.</strong> שאם נישאה בחזקת בתולה, יכול הבעל לטעון כנגדה שלא מצא לה בתולים ולהפסיד את כתובתה. קושיה זו דוחים: <strong>והא, מאי רומיא</strong> <small>[וזו, מה סתירה</small> היא<small>]?</small> הלא אפשר להסביר בפשטות <strong>הא</strong> <small>[זו],</small> הברייתא הראשונה, היא כדעת <strong>ר' מאיר,</strong> ואילו <strong>הא</strong> <small>[זו],</small> הברייתא השניה — כדעת <strong>רבנן</strong> <small>[חכמים],</small> המחייבים קנס בקטנה, וגם איילונית בכלל זה! ותוהים: כיון שהתירוץ פשוט כל כך, <strong>ודקארי לה, מאי קארי לה</strong> <small>[ו</small>זה <small>שהקשה אותה, מה הקשה אותה],</small> מה ראה מקום לקושיה זו, הלא ידוע שיש מחלוקת בדבר!
 ומשיבים: <strong>משום דאית ליה למירמא אחריתי עילויה</strong> <small>[שיש לו להשליך,</small> להראות סתירה, <small>אחרת עליה],</small> וקושיה זו היא רק כעין הקדמה לה, שכן שנינו בברייתא שלישית: <strong>החרשת והשוטה והבוגרת ומוכת עץ — אין להן טענת בתולים,</strong> שאינן עוד בחזקת בתולות. אולם <strong>הסומא</strong> (עוורת) <strong>ואיילונית — יש להן טענת בתולים. סומכוס אומר משום ר' מאיר: סומא — אין לה טענת בתולים.</strong> ועל כל פנים יש כאן סתירה בין הברייתות לענין טענת בתולים בחרשת ושוטה.
 <strong>אמר רב ששת: לא קשיא</strong> <small>[אין</small> זה <small>קשה]</small> <strong>הא</strong> <small>[זו],</small> כשיטת <strong>רבן גמליאל</strong> האומר שמאמינים לאשה הטוענת שלאחר האירוסין נאנסה. ואף חרשת ושוטה, למרות שהן עצמן אינן טוענות זאת — טוענים אנו עבורן. לכן אינו יכול לבוא בטענת בתולים, שמא נאנסו אחרי האירוסין. <strong>והא</strong> <small>[וזו]</small> שיטת <strong>ר' יהושע,</strong> שאומר שאין מאמינים לה בטענה זו. על הסבר זה מקשים: <strong>אימר דשמעת ליה</strong> <small>[אמור ששמעת אותו]</small> את <strong>רבן גמליאל</strong> שסומך על דבריה <strong>היכא דקא טענה איהי</strong> <small>[היכן שטוענת היא]</small> במפורש שנאנסה אחר האירוסין, ואולם <strong>היכא דלא קא טענה איהי, מי שמעת ליה</strong> <small>[היכן שאין היא טוענת, האם שמעת אותו]</small> שיש לתלות באונס כזה ולטעון בשבילה? ומשיבים: <strong>אין</strong> <small>[כן],</small> <strong>כיון</strong> ש<strong>אמר רבן גמליאל</strong> שבטענה כגון זו <strong>מהימנא</strong> <small>[נאמנת],</small> הרי באשה <strong>כגון זו,</strong> כשהיא חרשת או שוטה, בכלל דברי הכתוב <strong>"פתח פיך לאלם"</strong> (משלי לא, ח) <strong>הוא,</strong> וצריך לטעון עבורה, כיון שאין לה דעת לטעון כך בעצמה.
 <big>ג</big> שנינו באותה ברייתא ש<strong>הבוגרת אין לה טענת בתולים,</strong> כלומר, שאנחנו מניחים שבתוליה כלו מאליהם בזמן בגרותה. ומקשים, <strong>והאמר</strong> <small>[והרי אמר]</small> <strong>רב: בוגרת</strong> שנבעלה, <strong>נותנין לה לילה הראשון,</strong> שמניחים שכל דם שיוצא ממנה בלילה הראשון דם בתולים הוא ולא דם נדה. ואם כן מוכח מכאן שאף בוגרת יש לה בתולים!
## דף לו:
 <strong>אי דקא טעין</strong> <small>[אם ש</small>הוא <small>טוען</small> עליה<small>]</small> <strong>טענת דמים,</strong> שבעל ולא מצא דם — <strong>הכי נמי</strong> <small>[כך גם כן]</small> הוא הדין שאף בבוגרת אם היא בתולה יש לה דמים. <strong>הכא במאי עסקינן</strong> <small>[כאן במה אנו עוסקים] —</small> <strong>דקטעין</strong> <small>[ש</small>הוא <small>טוען]</small> <strong>טענת פתח פתוח,</strong> ובוגרת פתחה פתוח.
 <big>א</big> שנינו בברייתא: <strong>סומכוס אומר משום ר' מאיר: סומא</strong> (עיוורת) <strong>אין לה טענת בתולים.</strong> ושואלים: <strong>מאי טעמא</strong> <small>[מה הטעם]</small> של <strong>סומכוס? אמר ר' זירא: מפני ש</strong>העיוורת פעמים רבות <strong>נחבטת</strong> (נופלת ומקבלת מכה) <strong>על גבי קרקע</strong> ושמא נשרו בתוליה על ידי כך. ותוהים: <strong>כולהו נמי חבוטי מיחבטי</strong> <small>[</small>כל הבנות <small>כולן גם כן</small> עלולות <small>להיחבט</small> על הקרקע<small>]</small> ואם כן מה המיוחד לגבי עיוורת? ומשיבים: <strong>כולהו</strong> <small>[כולן]</small> <strong>רואות</strong> שזב מהן דם לאחר החבטה <strong>ומראות לאמן,</strong> והאם בודקת ויודעת שהבת שוב אינה בתולה, ואילו <strong>זו,</strong> העיוורת <strong>אינה רואה</strong> בזוב דמה <strong>ו</strong>ממילא <strong>אינה מראה לאמה</strong> ולכן ייתכן שאירע לה דבר ואין איש יודע, וכשנשאה ודאי העלה על דעתו שמא אינה בתולה, ואינו יכול לטעון טענת בתולים.
 <big>ב</big> שנינו שם: <strong>והיוצאת משום שם רע אין לה לא קנס ולא פיתוי.</strong> והבינו תחילה שהכוונה היא שיוצאת מבעלה משום שזינתה. ותוהים: <strong>היוצאת משום שם רע</strong> הלא בעצם <strong>בת סקילה היא</strong> (ראויה להיסקל) שהלא זינתה תחת בעלה, ופשוט שאין לה קנס! <strong>אמר רב ששת: הכי קאמר</strong> <small>[כך אמר],</small> זו היא הכוונה: <strong>מי שיצא עליה שם רע בילדותה</strong> שזינתה — <strong>אין לה לא קנס ולא פיתוי,</strong> כי אנו מניחים שהיא כבר בעולה.
 <strong>אמר רב פפא: שמע מינה</strong> <small>[למד מכאן],</small> מהלכה זו, לענין אחר: <strong>האי שטרא ריעא</strong> <small>[שטר זה</small> שנעשה <small>רעוע],</small> שנתעורר חשש לגבי אמיתותו, <strong>לא מגבינן ביה</strong> <small>[אין אנו גובים בו].</small> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אילימא דנפק קלא עליה דשטרא דזייפא</strong> <small>[אם תאמר שיצא קול עליו ששטר מזויף]</small> <strong>הוא, דכוותה הכא</strong> <small>[</small>ו<small>כיוצא בזה כאן]</small> במקרה שלנו, של שם רע, <strong>דנפק עלה קלא דזנאי</strong> <small>[שיצא עליה קול שזינתה],</small> <strong>והא</strong> <small>[והרי]</small> <strong>אמר רבא:</strong> אשה ש<strong>יצא לה שם מזנה בעיר — אין חוששין לה,</strong> ומניחים שאין ממש בקול זה. ואם כן מדין זה אפשר ללמוד שאין ממש בקול בלא עדות ממשית.
 <strong>אלא</strong> כך צריך לומר: <strong>דאתו בי תרי ואמרי</strong> <small>[שבאו שניים ואמרו,</small> העידו<small>]:</small> <strong>לדידהו תבעתנהי באיסורא</strong> <small>[אותנו תבעה</small> לתשמיש <small>באיסור],</small> ואם כן, <strong>דכוותה הכא</strong> <small>[כיוצא בזה כאן,</small> בענין שטר<small>]</small> <strong>דאתו בי תרי ואמרי</strong> <small>[שבאו שניים ואמרו]:</small> <strong>לדידהו אמר להו</strong> <small>[לנו אמר]:</small> <strong>"זייפו לי</strong> שטר". ותוהים: <strong>בשלמא התם</strong> <small>[נניח שם]</small> בענין זנות — <strong>שכיחי</strong> <small>[מצויים]</small> <strong>פרוצין</strong> ואם שניים אלה נתבעו ולא נענו לה, יש להניח שהיא תבעה אחר והוא בעל אותה. <strong>אלא הכא</strong> <small>[כאן]</small> בענין זיוף <strong>אם הוא הוחזק</strong> כמחזר אחר זיוף <strong>כל ישראל מי</strong> <small>[האם]</small> <strong>הוחזקו</strong> כזייפנים? ואם כן מדוע נחשוד שמישהו זייף לו את השטר? ומשיבים: <strong>הכא נמי</strong> <small>[כאן גם כן]</small> <strong>כיון דקא מהדר אזיופא</strong> <small>[</small>ש<small>הוא מחזר,</small> מחפש, <small>אחר הזיוף],</small> <strong>אימר</strong> <small>[אמור]</small> מתוך שלא נענה, לבסוף הוא עצמו <strong>זיופי זייף</strong> <small>[זייף]</small> <strong>וכתב,</strong> וגם אם אין לחשוד באחרים — בו עצמו יש מקום לחשוד ויש איפוא דמיון בין שטר רעוע למי שיצא עליה שם רע.
 <big>ג משנה</big> <strong>ואלו</strong> הן נערות <strong>שאין להן קנס: הבא על הגיורת,</strong> או <strong>על השבויה,</strong> או <strong>על השפחה, שנפדו,</strong> או <strong>שנתגיירו,</strong> או <strong>שנשתחררו</strong> כשהיו <strong>יתירות על בנות שלש שנים ויום אחד,</strong> שיש להניח שאינן בתולות, ואין קנס אלא לבתולות. <strong>ר' יהודה אומר: שבויה שנפדית הרי היא בקדושתה אף על פי ש</strong>היא <strong>גדולה,</strong> שאין לומר שבודאי נבעלה.
 ועוד נערות שאין להן קנס: <strong>הבא על בתו,</strong> או <strong>על בת בתו,</strong> או <strong>על בת בנו,</strong> או <strong>על בת אשתו,</strong> או <strong>על בת בנה,</strong> או <strong>על בת בתה</strong> — כל אלה <strong>אין להן קנס, מפני שמתחייב בנפשו</strong> על עבירה זו, <strong>שמיתתן בידי בית דין, וכל המתחייב בנפשו — אין משלם ממון. שנאמר: "ו(אם) לא יהיה אסון ענוש יענש"</strong> (שמות כא, כב), ומכאן למדים שאם היה אסון, והמכה חייב מיתה, אינו נענש בממון.
 <big>ד גמרא</big> <strong>אמר ר' יוחנן: ר' יהודה ור' דוסא אמרו דבר אחד,</strong> כלומר, יש להם שיטה אחת בענין היתר שבויה. <strong>ר' יהודה — הא דאמרן</strong> <small>[זה שאמרנו]</small> במשנה. <strong>ר' דוסא — דתניא</strong> <small>[ש</small>כן <small>שנינו בברייתא</small><small>]:</small> <strong>שבויה</strong> בת כהן, או אשת כהן שנפדית משביה — <strong>אוכלת בתרומה,</strong> אלו <strong>דברי ר' דוסא.</strong> וכהסבר <strong>אמר ר' דוסא: וכי מה עשה לה ערבי הלז</strong> (הזה) שהיה השובה שלה? <strong>וכי מפני שמיעך לה בין דדיה</strong> בדרך פריצות, <strong>פסלה</strong> משום כך <strong>מן הכהונה?</strong> שלגבי שבויה אין חשש לבעילה ממש, והחשש המצוי הוא לפריצות בלבד.
 <strong>אמר רבה: דלמא</strong> <small>[שמא]</small> <strong>לא היא</strong> ואין כאן שיטה אחת, כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה הכא</strong> <small>[כאן]</small> לענין קנס <strong>אלא</strong> מפני הטעם <strong>שלא יהא חוטא נשכר,</strong> וכי מפני שנשבתה אותה ילדה ייפטר האונס אותה מן הקנס? <strong>אבל התם</strong> <small>[שם,</small> לענין תרומה<small>] —</small> <strong>כרבנן סבירא ליה</strong> <small>[כ</small>דעת <small>חכמים סבור הוא</small> ר' יהודה<small>]</small> ותהיה אסורה לכהונה. <strong>אי נמי</strong> <small>[או גם כן]</small> אפשר לחלק באופן אחר: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' דוסא התם</strong> <small>[שם]</small> <strong>אלא ב</strong>אכילת <strong>תרומה</strong> בזמן הזה שהיא <strong>דרבנן</strong> <small>[מדברי סופרים]</small> <strong>אבל</strong> בענין <strong>קנס</strong> שהוא חיוב <strong>דאורייתא</strong> <small>[מן התורה]</small> <strong>כרבנן סבירא ליה</strong> <small>[כ</small>דעת <small>חכמים הוא סבור]</small> שאין לחייב אותו בחיוב ממון מן התורה אלא כשיש ודאות בדבר, וכאן יש חשש שהיא בעולה.
 <strong>אמר ליה</strong> <small>[לו]</small> <strong>אביי</strong> לרבה: <strong>וטעמיה</strong> <small>[ו</small>כי <small>טעמו]</small> של <strong>ר' יהודה הכא</strong> <small>[כאן]</small> בקנס <strong>שלא יהא חוטא נשכר הוא? והא תניא</strong> <small>[והרי</small> <small>שנינו בברייתא</small><small>],</small> <strong>ר' יהודה אומר: שבויה שנשבית הרי היא בקדושתה</strong> ובחזקת בתולה, ו<strong>אפילו</strong> היתה <strong>בת עשר שנים — כתובתה מאתים.</strong> וכיון שמדובר בכתובה, <strong>והתם מאי</strong> <small>[ושם מה</small> נימוק<small>]</small> <strong>שלא יהא חוטא נשכר איכא</strong> <small>[יש],</small> הלא אין כאן חטא? ומשיבים: <strong>התם נמי דלמא מימנעי</strong> <small>[שם גם כן</small> הטעם הוא <small>שמא יימנעו]</small> <strong>ולא נסבי לה</strong> <small>[ישאו אותה]</small> מפני החשש שהיא בעולה, ולכן אמר שמחזיקים אותה כבתולה ונותנים לה כתובה מאתיים זוז, ולא יהא לה קושי להינשא.
 ושואלים: <strong>וסבר</strong> <small>[ו</small>האם <small>סבור]</small> <strong>ר' יהודה</strong> ששבויה <strong>בקדושתה קיימה</strong> <small>[עומדת]</small> היא? <strong>והתניא</strong> <small>[והרי</small> <small>שנינו בברייתא</small><small>]:</small> <strong>הפודה את השבויה — ישאנה.</strong> מותר לו לשאתה אפילו אם הוא כהן. אבל אם הוא עצמו <strong>מעיד בה</strong> שלא נבעלה — <strong>לא ישאנה. ר' יהודה אומר: בין כך ובין כך לא ישאנה,</strong> שמא נבעלה ונפסלה לכהונה! ומעירים: <strong>הא גופה קשיא</strong> <small>[היא</small> הברייתא <small>עצמה קשה],</small> <strong>אמרת</strong> מצד אחד: <strong>הפודה את השבויה ישאנה, והדר תנא</strong> <small>[וחזר ושנה]</small> <strong>מעיד בה לא ישאנה.</strong> וכי <strong>משום ש</strong>גם <strong>מעיד בה לא ישאנה?!</strong>
 ומשיבים: <strong>הא לא קשיא</strong> <small>[זו אינה קשה],</small> כי ודאי <strong>הכי קאמר</strong> <small>[כך אמר],</small> כך יש להבין את הדברים: <strong>הפודה את השבויה ומעיד בה</strong> שהיא טהורה — <strong>ישאנה, מעיד בה כדי</strong> <small>[סתם]</small> שפדאה משביה — <strong>לא ישאנה.</strong>
 ולענייננו, <strong>מכל מקום קשיא</strong> <small>[קשה</small> הדבר<small>]</small> <strong>לר' יהודה,</strong> שהרי מברייתא זו נראה שהוא מניח שסתם שבויה בחזקת בעולה היא! <strong>אמר רב פפא: אימא</strong> <small>[אמור,</small> תקן<small>]</small> את הגרסה כך: <strong>ר' יהודה אומר: בין כך ובין כך ישאנה. רב הונא בריה</strong> <small>[בנו]</small> של <strong>רב יהושע אומר: לעולם כדקתני</strong> <small>[כפי ששנינו</small> בברייתא<small>]</small> בלא תיקון, אלא <strong>ר' יהודה לדבריהם דרבנן</strong> <small>[של חכמים]</small> <strong>קאמר להו</strong> <small>[אומר להם],</small> וכך יש להבין את דבריו: <strong>לדידי</strong> <small>[לשיטתי]</small> שאני מניח שהשבויה היא טהורה — <strong>בין כך ובין כך ישאנה, אלא לדידכו</strong> <small>[לשיטתכם]</small> שאתם חוששים לבעילה, אם כן <strong>בין כך ובין כך לא ישאנה מבעי ליה</strong> <small>[צריך</small> היה <small>לו</small> להיות<small>]!</small>
 ומסבירים: <strong>ורבנן</strong> <small>[וחכמים]</small> מה טעמם — <strong>הפודה את השבויה ומעיד בה ישאנה</strong> כי <strong>לא שדי איניש זוזי בכדי</strong> <small>[אין אדם זורק כסף לחינם],</small> ואם הוציא עליה כספים ודאי בטוח הוא שלא נבעלה. אבל <strong>מעיד בה כדי</strong> <small>[סתם]</small> <strong>לא ישאנה — שמא עיניו נתן בה</strong> שרוצה לשאתה לאשה, ומעיד שקר.
 <strong>רמי ליה</strong> <small>[השליך לו,</small> הראה לו סתירה<small>]</small> <strong>רב פפא בר שמואל לרב יוסף:</strong>
## דף לז.
 <strong>וסבר</strong> <small>[ו</small>האם <small>סבור]</small> <strong>ר' יהודה</strong> ששבויה <strong>בקדושתה קיימא</strong> <small>[עומדת]?</small> <strong>והתניא</strong> <small>[והרי</small> <small>שנינו בברייתא</small><small>]:</small> <strong>הגיורת שנתגיירה וראתה דם</strong> נדה בו ביום, <strong>ר' יהודה אומר: דיה שעתה.</strong> ואין גוזרים שתטמא דברים שנגעה בהם גם למפרע, מחשש שמא יצא הדם קודם לכן, אלא רק מאותה שעה שראתה היא מטמאה. <strong>ר' יוסי אומר: הרי היא ככל הנשים</strong> בישראל, <strong>ומטמאה מעת לעת</strong> (עשרים וארבע שעות) למפרע מאז שנתגיירה, או <strong>מפקידה לפקידה,</strong> מבדיקה אחת לבדיקה אחרת, כלומר, מזמן הבדיקה האחרונה.
 <strong>ו</strong>עוד אמר בגיורת: <strong>צריכה להמתין</strong> מאז שנתגיירה <strong>שלשה חדשים</strong> עד שתינשא לישראל, שאנו חוששים שמא היא מעוברת, ויתערב זרעה זה שלא היה בקדושת ישראל בזה שיוולד בקדושת ישראל, אלו <strong>דברי ר' יהודה. ר' יוסי מתיר ליארס ולינשא מיד.</strong> משמע שלגבי גיורת חושש ר' יהודה שנבעלה קודם! <strong>אמר ליה</strong> <small>[לו]</small> רב יוסף: מ<strong>גיורת</strong> על <strong>שבויה קא רמית</strong> <small>[אתה משליך,</small> מקשה<small>]?</small> <strong>גיורת</strong> לפני שמתגיירת <strong>לא מנטרא נפשה</strong> <small>[אינה שומרת</small> את <small>עצמה</small> מלהיבעל<small>],</small> <strong>שבויה מנטרא נפשה</strong> <small>[שומרת</small> את <small>עצמה]</small> בגלל מודעותה לקדושת ישראל ואינה רוצה להיטמא.
 <strong>ו</strong>מצד אחר <strong>רמי</strong> <small>[השליך,</small> הראה סתירה<small>]</small> מדין <strong>שבויה</strong> על דין <strong>שבויה, דתניא</strong> <small>[ש</small>כן <small>שנינו בברייתא</small><small>]:</small> <strong>הגיורת והשבויה והשפחה שנפדו</strong> או <strong>שנתגיירו</strong> או <strong>שנשתחררו</strong> כשהן <strong>יתירות על בנות שלש שנים ויום אחד</strong> — <strong>צריכות להמתין שלשה חדשים</strong> עד שתנשאנה, אלו <strong>דברי ר' יהודה, ר' יוסי מתיר ליארס ולינשא מיד.</strong> ועל כל פנים נראה מכאן שר' יהודה חושש גם בשבויות שמא נבעלו, בניגוד לדברים שאמרנו כאן! <strong>אשתיק</strong> <small>[שתק]</small> רב יוסף ולא מצא תשובה.
 אחר כך <strong>אמר ליה</strong> <small>[לו]:</small> <strong>מידי שמיע לך בהא</strong> <small>[האם שמעת דבר</small> מה <small>ב</small>ענין <small>זה]?</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב ששת</strong> בפירוש הלכה זו, שדברי ר' יהודה אלה הם בשבויה <strong>שראוה שנבעלה.</strong> ושואלים: <strong>אי הכי מאי טעמא</strong> <small>[אם כך, מה הטעם]</small> של <strong>ר' יוסי</strong> המתיר לה להינשא מיד? הלא יש חשש שהיא מעוברת! <strong>אמר רבה, קסבר</strong> <small>[סבור]</small> <strong>ר' יוסי: אשה מזנה משמשת במוך,</strong> שמניחה מוך בצוואר הרחם כדי <strong>שלא תתעבר.</strong>
 ושואלים: <strong>בשלמא</strong> <small>[נניח]</small> <strong>גיורת, כיון</strong> ש<strong>דעתה לאיגיורי</strong> <small>[להתגייר]</small> הריהי <strong>מנטרא נפשה</strong> <small>[שומרת</small> את <small>עצמה]</small> ונוקטת באמצעים לא להתעבר, <strong>שבויה נמי</strong> <small>[גם כן]</small> שומרת את עצמה מלהתעבר, כיון <strong>דלא ידעה היכא ממטו לה</strong> <small>[שאינה יודעת להיכן מביאים אותה]</small> ולכן אינה רוצה להיות מעוברת. <strong>שפחה נמי</strong> <small>[גם כן]</small> אפשר לומר שהיא משמשת במוך, כיון <strong>דשמעה</strong> <small>[ששומעת]</small> <strong>מפי מרה</strong> <small>[אדוניה]</small> שהוא עומד לשחררה, ולכן היא רוצה שבניה שיוולדו לאחר מכן יהיו כשרים בלא ספק. <strong>אלא</strong> שפחה שנשתחררה מפני ש<strong>יוצאה בשן ועין,</strong> שחבל בה אדוניה ופצע אותה ובגלל כך יצאה לחירות, <strong>מאי איכא למימר</strong> <small>[מה יש לומר]?</small> הרי במקרה כזה אינה יודעת שתשתחרר, ומן הסתם אינה שומרת את עצמה, והרי פה מדובר שראוה שנבעלה!
 <strong>וכי תימא</strong> <small>[ואם תאמר]</small> ש<strong>כל</strong> דבר שנעשה <strong>ממילא</strong> <small>[מעצמו]</small> שלא מדעת האשה כמו ביוצאת בשן ועין <strong>לא אמר ר' יוסי</strong> שמותרת להנשא מיד, ובמקרה זה מודה לר' יהודה, <strong>הרי אנוסה ומפותה,</strong> שהדבר בא <strong>ממילא</strong> <small>[מעצמו],</small> כלומר, בלא שהיא מוכנה לכך, <strong>ותניא</strong> <small>[ושנינו</small> בברייתא אחרת<small>]:</small> <strong>אנוסה ומפותה צריכות להמתין שלשה חדשים</strong> עד שתנשאנה, אלו <strong>דברי ר' יהודה. ר' יוסי מתיר</strong> להן <strong>ליארס ולינשא מיד!</strong>
 <strong>אלא אמר רבה:</strong> טעמו של ר' יוסי אינו משום שאשה משמשת במוך שמכניסה לפני תשמיש, אלא <strong>קסבר</strong> <small>[סבור]</small> <strong>ר' יוסי: אשה מזנה מתהפכת</strong> לאחר הבעילה <strong>כדי שלא תתעבר.</strong> ולכן גם אם נבעלה שלא ברצונה — עושה מעשה שלא תתעבר. ושואלים: ואם כך הוא, <strong>ואידך</strong> <small>[והאחר,</small> ר' יהודה<small>]</small> מה טעמו? ומשיבים: <strong>חיישינן</strong> <small>[חוששים אנו]</small> <strong>שמא לא נהפכה יפה יפה</strong> ונשאר הזרע במעיה וממנו התעברה.
 <big>א</big> נאמר במשנה שראיה לדבר שהמתחייב בנפשו איננו משלם, ממה <strong>שנאמר: "ולא יהיה אסון ענוש יענש" וכו'</strong> (שמות כא, כב) ושואלים: <strong>והא, מהכא נפקא</strong> <small>[ו</small>דבר <small>זה, מכאן</small> הוא <small>יוצא]?</small> הלא <strong>מהתם נפקא</strong> <small>[משם,</small> ממקור אחר, הוא <small>יוצא],</small> שנאמר: <strong>"</strong>והכהו לפניו <strong>כדי רשעתו"</strong> (דברים כה, ב), ודיוק הלשון "רשעתו" בא ללמד כי <strong>משום רשעה אחת אתה מחייבו,</strong> כלומר, שאדם מתחייב רק בעונש אחד על מה שעבר בפעם אחת גם אם היו במעשה זה שני עונשים, <strong>ואי</strong> <small>[ואין]</small> <strong>אתה מחייבו משום שתי רשעיות!</strong>
 ומשיבים: <strong>חדא</strong> <small>[אחת]</small> מן הדרשות נאמרה <strong>במיתה וממון,</strong> שחיוב מיתה מפקיעו מלשלם ממון, והוא הפסוק "ולא יהיה אסון", <strong>וחדא</strong> <small>[ואחת]</small> הדרשות, מהפסוק "כדי רשעתו" — <strong>במלקות וממון,</strong> ומסבירים: <strong>וצריכא</strong> <small>[וצריך]</small> שתיאמרנה שתיהן: <strong>דאי אשמעינן</strong> <small>[שאם היה משמיע לנו]</small> ב<strong>מיתה וממון</strong> בלבד, היינו אומרים ששם הוא פטור מלשלם <strong>משום דאיכא</strong> <small>[שיש]</small> <strong>איבוד נשמה,</strong> שהוא עונש חמור מאד ודיו בעונש זה, <strong>אבל מלקות וממון, דליכא</strong> <small>[שאין]</small> במלקות <strong>איבוד נשמה,</strong> ואינו עונש כה חמור <strong>אימא</strong> <small>[אמור]</small> ש<strong>לא</strong> יפטר ויצטרך ללקות וגם לשלם.
 ולהיפך: <strong>ואי אשמעינן</strong> <small>[ואם היה משמיע לנו]</small> רק שב<strong>מלקות וממון</strong> לוקה ואינו משלם, הייינו אומרים: <strong>משום</strong> שהעבירה שחייבים עליה מלקות <strong>דלא חמיר איסוריה</strong> <small>[שאין איסורו חמור]</small> כל כך, שהרי אינו נידון אלא במלקות, ולכן אין מענישים אותו בשני עונשים, <strong>אבל מיתה וממון דחמיר איסוריה</strong> <small>[שאיסורו חמור],</small> שהרי חייב עליו מיתה, <strong>אימא</strong> <small>[אמור]</small> ש<strong>לא</strong> יפטר וייענש כפליים, על כן <strong>צריכא</strong> <small>[צריך]</small> שייאמר הדבר במפורש שבשני המקרים אינו משלם.
 ושואלים: <strong>ולר' מאיר</strong> ש<strong>אמר</strong> בכלל שכל העושה דבר שבעטיו הוא מתחייב מלקות וממון הריהו <strong>לוקה ומשלם,</strong> אם כן <strong>תרתי</strong> <small>[שתי</small> ראיות<small>]</small> <strong>למה לי?</strong> שהרי לדעתו שני הכתובים באים ללמד שאין אדם מת ומשלם! ומשיבים: <strong>חדא</strong> <small>[אחת]</small> מהן נאמרה <strong>במיתה וממון,</strong> שמי שחייב מיתה אינו משלם ממון,
## דף לז:
 <strong>וחדא</strong> <small>[ואחת]</small> מהדרשות מדברת <strong>במיתה ומלקות,</strong> שמי שחייב מיתה אין מלקים אותו. ומעירים: <strong>וצריכא</strong> <small>[וצריך]</small> שייאמרו שני כתובים: <strong>דאי אשמעינן</strong> <small>[שאם היה משמיע לנו]</small> רק בענין <strong>מיתה וממון,</strong> היינו אומרים: <strong>משום דחדא בגופיה וחדא בממוניה לא עבדינן</strong> <small>[ש</small>עונש <small>אחד בגופו ואחד בממונו אין אנו עושים]</small> להעניש שני עונשים נבדלים, <strong>אבל במיתה ומלקות דאידי ואידי בגופיה</strong> <small>[שזה וזה בגופו],</small> <strong>אימא</strong> <small>[אמור]</small> ש<strong>מיתה אריכתא</strong> <small>[ארוכה]</small> <strong>היא, ונעביד ביה</strong> <small>[ונעשה בו]</small> את שניהם, שקודם ילקו אותו ומיד אחר כך ימיתוהו, ותהא זו כאילו מיתה מיסורים.
 ולהיפך: <strong>ואי אשמעינן</strong> <small>[ואם היה משמיע לנו]</small> רק לענין <strong>מיתה ומלקות,</strong> היינו אומרים <strong>דתרתי בגופיה לא עבדינן</strong> <small>[ששני</small> עונשים <small>בגופו אין אנו עושים],</small> <strong>אבל מיתה וממון דחדא בגופיה וחדא בממוניה</strong> <small>[שאחד בגופו ואחד בממונו]</small> אין זה קשה כל כך, ואם כן <strong>אימא נעביד ביה</strong> <small>[אמור</small> ש<small>נעשה בו],</small> על כן <strong>צריכא</strong> <small>[צריך]</small> שייאמרו שני הכתובים, שמהם נלמד כי רק עונש אחד נעשה בו.
 ושואלים: הפסוק <strong>"ולא תקחו כפר לנפש רצח</strong> אשר הוא רשע למות<strong>"</strong> (במדבר לה, לא) שאפשר להבינו במשמעות שאין לקחת עונש כספי מאדם שנידון למוות, <strong>למה לי</strong> אם הדבר נלמד ממקור אחר? ומסבירים: <strong>דאמר רחמנא</strong> <small>[שאמרה התורה]:</small> <strong>לא תשקול ממונא מיניה ותפטריה מקטלא</strong> <small>[אל תקח כסף ממנו</small> כעונש <small>ותפטור אותו ממיתה].</small> וכן מה שנאמר שם <strong>"</strong>ו<strong>לא תקחו כפר לנוס אל עיר מקלטו"</strong> (במדבר לה, לב), <strong>למה לי? דאמר רחמנא</strong> <small>[שאמרה התורה]:</small> <strong>לא תשקול ממונא מיניה ותפטריה</strong> <small>[אל תקח ממון ממנו ותפטור אותו]</small> <strong>מן</strong> ה<strong>גלות.</strong>
 ושואלים: <strong>ותרי קראי</strong> <small>[ושני כתובים]</small> <strong>למה לי,</strong> הרי התוכן אחד הוא בשניהם! ומסבירים: <strong>חד</strong> <small>[אחד]</small> מהם הרי מדבר במי שרצח <strong>בשוגג, וחד</strong> <small>[ואחד]</small> מדבר ברוצח <strong>במזיד. וצריכי</strong> <small>[וצריכים]</small> שני הפסוקים להיכתב, <strong>דאי אשמעינן</strong> <small>[שאם היה משמיע לנו]</small> רק ב<strong>מזיד</strong> שאינו נפטר בעונש ממון, היינו אומרים <strong>משום דחמיר איסוריה</strong> <small>[שחמור איסורו]</small> שעבר עבירה חמורה, <strong>אבל שוגג דלא חמיר איסוריה אימא</strong> <small>[שאין איסורו חמור</small> כל כך <small>אמור]</small> ש<strong>לא,</strong> ואולי יפטר בממון. ולהיפך: <strong>ואי אשמעינן</strong> <small>[ואם היה משמיע לנו]</small> רק ב<strong>שוגג</strong> היינו אומרים <strong>משום דליכא</strong> <small>[שאין]</small> בו <strong>איבוד נשמה,</strong> שהרי הוא רק גולה, והיינו סבורים שאין לפטור אותו מן הגלות שהרי אין זה עונש כבד כל כך, <strong>אבל מזיד דאיכא</strong> <small>[שיש]</small> בכך <strong>איבוד נשמה</strong> של הרוצח — <strong>אימא</strong> <small>[אמור]</small> ש<strong>לא,</strong> ושמא יוכל להציל עצמו על ידי כופר של ממון ולא יהיה איבוד נשמה, על כן <strong>צריכא</strong> <small>[צריך]</small> שייאמרו שניהם.
 ושואלים: אם כן, מה שנאמר שם עוד <strong>"ולארץ לא יכפר לדם אשר שפך בה כי אם בדם שפכו"</strong> (במדבר לה, לג) שמובן ממנו שאינו נפטר בממון, <strong>למה לי?</strong>
 ומסבירים: <strong>מבעי ליה</strong> <small>[צריך אותו]</small> <strong>לכדתניא</strong> <small>[לכפי ששנינו</small> בברייתא<small>]</small> לענין אחר: <strong>מנין שאם נתערפה עגלה</strong> ערופה, שכאשר מוצאים הרוג ואין יודע מי הרגו, זקני העיר הקרובה למקום המצאו של החלל עורפים עגלה בנחל ומתפללים שעוון הרצח הזה יכופר, <strong>ו</strong>אם <strong>אחר כך,</strong> אחר עריפת העגלה <strong>נמצא ההורג, מנין שאין פוטרין אותו,</strong> ואין אומרים שכבר נתכפר לו על ידי עריפת העגלה — <strong>שנאמר: "ולארץ לא יכפר לדם אשר שפך בה</strong> כי אם בדם שופכו<strong>"</strong>, ללמדנו: ולא בדם אחר, של העגלה.
 ושואלים: והכתוב בסוף פרשת עגלה ערופה <strong>"ואתה תבער הדם הנקי מקרבך"</strong> (דברים כא, ט), <strong>למה לי?</strong> שהרי לכאורה אומר הכתוב אותו דבר עצמו, שצריך להמית את הרוצח! ומשיבים: <strong>מיבעי ליה</strong> <small>[צריך לו]</small> כתוב זה, <strong>לכדתניא</strong> <small>[לכפי ששנינו</small> בברייתא<small>]:</small> <strong>מנין למומתים ב</strong>מיתת <strong>סייף,</strong> שהוא עונשם של הרוצחים, <strong>שהוא מן הצואר</strong> ולא באופן אחר — <strong>תלמוד לומר: "ואתה תבער הדם הנקי מקרבך"</strong> — <strong>הוקשו</strong> (הושוו) <strong>כל שופכי דמים לעגלה ערופה</strong> הבאה על שפיכות דמים, <strong>מה להלן</strong> בעגלה ערופה עריפתה <strong>מן הצואר — אף שופכי דמים</strong> עונשם הוא בהסרת הראש <strong>מן הצואר.</strong>
 ושואלים: <strong>אי</strong> <small>[או]</small> <strong>מה להלן</strong> בעגלה ערופה עושים זאת <strong>בקופיץ</strong> (סכין גדולה) <strong>וממול עורף</strong> (מתחת לראש מאחוריו) — <strong>אף כאן</strong> בחייבי מיתות בית דין שמא נעשה זאת <strong>בקופיץ וממול עורף? אמר רב נחמן אמר רבה בר אבוה: אמר קרא</strong> <small>[הכתוב]:</small> <strong>"ואהבת לרעך כמוך"</strong> (ויקרא יט, יח), ומכאן למדים בין השאר: <strong>ברור</strong> (בחר) <strong>לו מיתה יפה,</strong> שלא יתנוול במיתתו, והמיתה בקופיץ היא מיתה מגונה, ולכן דיו שממיתים אותו בהתזת הראש מן הצואר, אבל לא בכל הפרטים כבעגלה ערופה.
 ושואלים עוד: מהכתוב <strong>"כל חרם אשר יחרם מן האדם לא יפדה"</strong> (ויקרא כז, כט), שמבינים אותו במשמעות שמי שנגזר עליו דין מוות ("חרם") אין לו פדיון בכסף — <strong>למה לי?</strong> ומסבירים: <strong>מיבעי ליה לכדתניא</strong> <small>[צריך אותו לכפי ששנינו</small> בברייתא<small>]:</small> <strong>מנין ל</strong>אדם שהיה <strong>יוצא ליהרג, ואמר אחד "ערכו עלי",</strong> כלומר, אני נודב למקדש את ערכו של זה היוצא להיהרג, <strong>מנין שלא אמר כלום,</strong> שאין ממש בנדר זה —
 <strong>שנאמר: "כל חרם אשר יחרם מן האדם לא יפדה",</strong> שהנדר הזה ("חרם") שמעריכים אדם היוצא למות ("יחרם מן האדם") — אין לו ערך, משום שאדם זה שיוצא למות נחשב כבר כמת, שאין לו ערך. <strong>יכול אף קודם שנגמר דינו</strong> שהיה נאשם בעבירה שעונשה מיתה, יהא דינו <strong>כן</strong> שאם אמר אדם "ערכו של הנידון עלי" שמא לא אמר כלום? — <strong>תלמוד לומר: "מן האדם"</strong> — למעט: <strong>ולא כל האדם,</strong> שכל זמן שלא נגמר דינו למיתה נחשב הוא לאדם שלם שיש לו ערך.
 ושואלים: <strong>ול</strong>דעת <strong>ר' חנניא בן עקביא,</strong> ש<strong>אמר</strong> כי גם זה שיוצא ליהרג <strong>נערך,</strong> כלומר, אם נודרים את ערכו חייבים לשלמו, ומדוע — <strong>מפני שדמיו קצובין.</strong> כי הערך האמור בתורה אינו תלוי בשוויו של הנערך, אלא קבוע לפי מספר שנותיו, ולכן כל עוד לא מת — יש לו ערך, אם כן חוזרת הקושיה למקומה: <strong>האי</strong> <small>[</small>הפסוק <small>הזה]</small> <strong>"כל חרם" מאי עביד ליה</strong> <small>[מה</small> הוא <small>עושה בו]?</small>
 ומשיבים: <strong>מיבעי ליה לכדתניא</strong> <small>[צריך</small> הוא <small>לו לכפי ששנינו</small> בברייתא אחרת<small>]:</small> <strong>ר' ישמעאל בנו של ר' יוחנן בן ברוקה אומר: לפי שמצינו למומתים בידי שמים,</strong> כלומר, למי שחייב מיתה בידי שמים, <strong>שנותנין ממון ומתכפר להן, שנאמר:</strong> "השור יסקל וגם בעליו יומת. <strong>אם כפר יושת עליו</strong> ונתן פדיון נפשו ככל אשר יושת עליו" (שמות כא, כט-ל), שמי ששורו הרג אדם חייב בעצם מיתה בידי שמים, אלא שיכול להתכפר בממון. <strong>יכול אף</strong> המומתים <strong>בידי אדם כן</strong> יכולים לתת כופר נפשם ולהיפטר? <strong>תלמוד לומר: "חרם מן האדם לא יפדה"</strong> כלומר, שאם מצות החרם (עונש המוות) היא "מן האדם" שהוא חייב מיתה בידי אדם, אין הוא נפדה על ידי כסף.
 <strong>ואין לי אלא מיתות חמורות</strong> כגון מכה אביו וכיוצא בהן <strong>שלא ניתנה שגגתן לכפרה,</strong> שלא נתפרש בכתוב מה כפרתו של העושה אותן בשוגג, אבל <strong>מיתות קלות</strong> כגון חילול שבת <strong>שניתנה שגגתן לכפרה,</strong> שנתפרש שאם עושה אותן בשגגה מביא קרבן חטאת, <strong>מנין</strong> שגם להן אין כפרה בממון — <strong>תלמוד לומר: "כל חרם"</strong> המרבה גם שאר מיתות.
 ושואלים: <strong>ולא ממילא</strong> (והאם לא מעצם הדבר) <strong>מ</strong>מה שנאמר ברציחה <strong>"</strong>ו<strong>לא תקחו כפר</strong> לנפש רוצח<strong>"</strong> (במדבר לה, לא) <strong>שמעת מינה</strong> <small>[שומע אתה ממנה]</small> <strong>לא תשקול ממונא מיניה ותיפטריה</strong> <small>[אל תקח ממון ממנו ותפטרנו]</small> ואם כן ריבוי הפסוק <strong>"כל חרם" למה לי?</strong> הלא כבר אנחנו יודעים זאת מפסוק אחר! <strong>אמר רמי בר חמא: איצטריך</strong> <small>[צריך]</small> שייכתב הדבר שנית, ומדוע — <strong>סלקא דעתך אמינא</strong> <small>[יעלה על דעתך לומר]</small>
## דף לח.
 <strong>הני מילי</strong> <small>[דברים אלה],</small> שאין כפרה על ידי ממון, אמורים דווקא <strong>היכא</strong> <small>[היכן,</small> כאשר<small>]</small> <strong>הרגו דרך עלייה,</strong> שזו היא עבירה <strong>שלא ניתנה</strong> בה <strong>שגגתו לכפרה,</strong> שאם הרג נפש בשוגג בדרך זו, אינו נענש בגלות ואין לו כפרה מפורשת אחרת, <strong>אבל</strong> אם <strong>הרגו</strong> במזיד <strong>דרך ירידה,</strong> ש<strong>ניתנה שגגתו,</strong> אילו הרג בשוגג, <strong>לכפרה</strong> על ידי גלות, <strong>אימא נישקול ממונא מיניה וניפטריה</strong> <small>[אמור</small> ש<small>ניטול ממון ממנו ונפטרנו],</small> על כן <strong>קא משמע לן</strong> <small>[השמיע לנו]</small> הפסוק "כל חרם" שאין לו תקנה בכך.
 <strong>אמר ליה</strong> <small>[לו]</small> <strong>רבא: הא</strong> <small>[</small>דבר <small>זה]</small> <strong>מדתנא דבי</strong> <small>[מ</small>מה <small>ששנה</small> החכם מ<small>בית</small> מדרשו<small>]</small> של <strong>חזקיה נפקא</strong> <small>[</small>הוא <small>יוצא,</small> נלמד<small>],</small> <strong>דתנא דבי</strong> <small>[ששנה</small> החכם ב<small>בית</small> מדרשו<small>]</small> של <strong>חזקיה:</strong> נאמרו בכתוב אחד (ויקרא כד, כא) דין <strong>מכה אדם ו</strong>דין <strong>מכה בהמה,</strong> ועל ידי כך הם מושווים זה לזה בכתוב, 
 ומכאן נלמד: <strong>מה מכה בהמה לא חלקת בו בין</strong> שמכה אותה ב<strong>שוגג ל</strong>בין ב<strong>מזיד, בין</strong> ש<strong>מתכוין</strong> להכאה <strong>ל</strong>בין <strong>שאין מתכוין, בין דרך ירידה לדרך עלייה,</strong> שבכל אלה לא באת <strong>לפוטרו ממון אלא לחייבו ממון,</strong> שהוא חייב תשלומים בכל מקרה, <strong>אף מכה אדם</strong> והרגו <strong>לא תחלוק בו בין שוגג למזיד, בין מתכוין לשאין מתכוין, בין דרך ירידה לדרך עליה</strong> שלא <strong>לחייבו ממון אלא</strong> תמיד <strong>לפוטרו ממון.</strong> לומר שכל מי שהרג אדם בכל דרך ובכל אופן פטור מן התשלומים, ואם כן אין צורך בכתוב נוסף לזה!
 <strong>אלא אמר רמי בר חמא: איצטריך</strong> <small>[צריך]</small> הכתוב של "כל חרם" (ויקרא כז, כט) לענין אחר, והוא: <strong>סלקא דעתך אמינא</strong> <small>[יעלה על דעתך לומר],</small> כי <strong>הני מילי</strong> <small>[דברים אלה]</small> שאין אדם משלם ומומת, זה רק <strong>היכא</strong> <small>[היכן,</small> כאשר<small>]</small> <strong>סימא את עינו והרגו בה,</strong> שעל ידי הפגיעה בעינו גרם גם למותו, <strong>אבל היכא</strong> <small>[היכן]</small> ש<strong>סימא את עינו והרגו בדבר אחר — אימא נישקול ממונא מיניה</strong> <small>[אמור</small> ש<small>נקח ממון ממנו]</small> עבור הנזק שגרם לו באותה שעה שסימא את עינו, על כן השמיע לנו הכתוב שלא. <strong>אמר ליה</strong> <small>[לו]</small> <strong>רבא: הא נמי</strong> <small>[</small>דבר <small>זה,</small> שסימא את עינו והרגו בה, <small>גם כן]</small> <strong>מאידך תנא דבי</strong> <small>[מ</small>דבר <small>אחר ששנה בבית</small> מדרשו<small>]</small> של <strong>חזקיה נפקא</strong> <small>[</small>הוא <small>יוצא,</small> נלמד<small>]</small> <strong>דתנא דבי</strong> <small>[ששנה בבית</small> מדרשו<small>]</small> של <strong>חזקיה,</strong> נאמר: <strong>"עין תחת עין"</strong> (שמות כא, כד), הרי זה למעט: שמשלם דמי עין בלבד, <strong>ולא עין ונפש תחת עין.</strong> הרי אנו למדים שבזמן שהוא נותן נפש על שהרג בהוצאת עין — אינו נותן כסף תמורת העין.
 <strong>אלא אמר רב אשי:</strong> יש לחזור מפירושים אלה, ולומר כי <strong>איצטריך</strong> <small>[צריך]</small> בכל זאת לכתוב "כל חרם". כי <strong>סלקא דעתך אמינא</strong> <small>[יעלה על דעתך לומר]</small> <strong>הואיל וחידוש הוא שחידשה תורה בקנס,</strong> שדיני קנסות שבתורה אינם תלויים בערך הממשי של הנזק אלא גזירת הכתוב היא, ולכך הייתי אומר שהתורה מחמירה בו <strong>אף על גב דמיקטיל</strong> <small>[אף על פי</small> שזה <small>שנהרג]</small> <strong>משלם</strong> גם קנס, על כן <strong>קא משמע לן</strong> <small>[השמיע לנו]</small> שאפילו תשלומי קנס איננו משלם. ושואלים: <strong>ול</strong>שיטת <strong>רבה</strong> ש<strong>אמר חידוש הוא שחידשה תורה בקנס,</strong> ובאמת <strong>אף על גב דמיקטיל</strong> <small>[אף על פי שנהרג]</small> הוא <strong>משלם,</strong> אם כן <strong>האי</strong> <small>[</small>הפסוק <small>הזה],</small> <strong>"כל חרם", מאי עביד ליה</strong> <small>[מה עושה</small> הוא <small>בו]?</small> ומסבירים: חייבים לומר ש<strong>סבר לה</strong> <small>[סבור הוא]</small> רבה בפירוש המקרא הזה <strong>כ</strong>שיטת ה<strong>תנא קמא</strong> <small>[הראשון]</small> של <strong>ר' חנניא בן עקביא,</strong> שאומר שכתוב זה בא ללמדנו שהאומר "ערכו של יוצא ליהרג עלי" לא אמר כלום.
 <big>א משנה</big> <strong>נערה שנתארסה ו</strong>אחר כך <strong>נתגרשה,</strong> ונאנסה — <strong>ר' יוסי הגלילי אומר: אין לה קנס. ר' עקיבא אומר: יש לה קנס,</strong> אבל כיון שהיא כבר היתה ארוסה ונתגרשה אינה עוד ברשות אביה, <strong>וקנסה</strong> הוא <strong>לעצמה</strong> ולא לאב.
 <big>ב גמרא</big> <strong>מאי טעמא</strong> <small>[מה הטעם]</small> של <strong>ר' יוסי הגלילי?</strong> — <strong>אמר קרא</strong> <small>[הכתוב]:</small> <strong>"</strong>כי ימצא איש נערה בתולה <strong>אשר לא ארשה"</strong> (דברים כב, כח), ומכאן נלמד: <strong>הא</strong> <small>[הרי]</small> אם <strong>אורסה — אין לה קנס.</strong> ושואלים: <strong>ור' עקיבא,</strong> כיצד הוא מפרש? ומסבירים: אם היא נערה <strong>אשר לא ארשה</strong> — יש לנהוג בה כדברי הכתוב וקנסה <strong>לאביה, הא</strong> <small>[הרי]</small> אם <strong>אורסה</strong> — הרי קנסה <strong>לעצמה.</strong>
 ומקשים על שיטת ר' עקיבא: <strong>אלא מעתה,</strong> לפי אותה דרך־פירוש, מה שאנחנו מדייקים מן הכתוב שעונש קנס הוא באונס <strong>נערה ולא</strong> באונס <strong>בוגרת,</strong> האם <strong>הכי נמי</strong> <small>[כך גם כן]</small> נאמר שיש לה קנס וקנסה יהיה <strong>לעצמה?</strong> וכן את הדיוק <strong>"בתולה" ולא בעולה, הכי נמי</strong> <small>[כך גם כן]</small> תאמר שיש לה קנס וקנסה הוא <strong>לעצמה?</strong> חידוש כזה הלא לא מצאנו בשום מקום! <strong>אלא</strong> ודאי שמפרשים שהאונס בוגרת או בעולה <strong>לגמרי</strong> פטר אותו הכתוב מקנס, <strong>הכא נמי</strong> <small>[כאן גם כן]</small> לגבי "לא אורשה" צריך לפרש כי <strong>לגמרי</strong> פטר הכתוב אם אורסה!
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>ר' עקיבא: האי</strong> <small>[</small>הכתוב <small>הזה]</small> <strong>"לא ארשה" מיבעי ליה לכדתניא</strong> <small>[צריך אותו לכפי ששנינו</small> בברייתא אחרת<small>]:</small> מה שנאמר <strong>"אשר לא ארשה"</strong> — משמעות הפסוק היא <strong>פרט לנערה שנתארסה ונתגרשה, שאין לה קנס,</strong> אלו <strong>דברי ר' יוסי הגלילי. ר' עקיבא אומר: יש לה קנס, וקנסה לאביה</strong> (והיא שיטה שונה משיטתו במשנתנו). <strong>ו</strong>לכאורה אין צורך בכתוב מפורש כזה כי <strong>הדין נותן,</strong> כלומר, סברה היא שיהא כן, <strong>הואיל ו</strong>בכלל <strong>אביה זכאי בכסף קידושיה,</strong> שאם מקדש אותה לפני שבגרה, כסף הקידושין שייך לאב, <strong>ו</strong>כן <strong>אביה זכאי בכסף קנסה.</strong> ומכאן נדון: <strong>מה כסף קידושיה אף על פי שנתארסה ונתגרשה,</strong> אם מתקדשת שוב בעודה נערה, כסף הקידושין הוא <strong>לאביה — אף כסף קנסה, אף על פי שנתארסה ונתגרשה</strong> הוא <strong>לאביה.</strong>
 <strong>אם כן</strong> שהלכה זו נלמדת מן הסברה, <strong>מה תלמוד לומר "אשר לא ארשה"</strong> — הרי זה מקרא <strong>מופנה</strong> (מיותר) שאינו נחוץ לעניינו, והוא בא <strong>להקיש לו ולדון הימנו</strong> (ממנו) <strong>גזירה שוה: נאמר כאן</strong> בדין אנוסה <strong>"אשר לא ארשה", ונאמר להלן</strong> בדין מפותה <strong>"</strong>וכי יפתה איש בתולה <strong>אשר לא ארשה"</strong> (שמות כב, טו), <strong>מה כאן</strong> מפרש הכתוב באונס שמשלם <strong>חמישים</strong> כסף ("ונתן האיש השוכב עמה לאבי הנערה חמישים כסף". דברים כב, כט) — <strong>אף להלן,</strong> במפתה, צריך לשלם <strong>חמישים</strong> כסף למרות שאין הסכום מפורש בכתוב, ומגזירה שווה זו נלמד גם להיפך: <strong>ומה להלן,</strong> במפותה, הוא משלם <strong>שקלים,</strong> ככתוב "כסף ישקול" (שמות כב טז), — <strong>אף כאן</strong> באונס, חמישים אלה שנאמרו — <strong>שקלים</strong> הם. ומצאנו איפוא שר' עקיבא דורש הלכה אחרת מהמילים "אשר לא אורשה".
 ושואלים: <strong>ור' עקיבא, מאי חזית</strong> <small>[מה ראית]</small> שאת המילים <strong>"אשר לא ארשה"</strong> יש ללמוד <strong>לגזירה שוה, ו</strong>המלה <strong>"בתולה"</strong> הכתובה כאן באה <strong>למעוטי</strong> <small>[למעט]</small> <strong>בעולה</strong> שאין לה קנס,
## דף לח:
 <strong>אימא</strong> <small>[אמור]</small> להיפך: <strong>"בתולה"</strong> שנאמרה גם באנוסה וגם במפותה — <strong>לגזירה שוה</strong> היא, ואין ללמוד מכאן להוציא בעולה, <strong>ו</strong>מה שנאמר <strong>"אשר לא אורסה"</strong> (שמות כב, טו), יתפרש כר' יוסי הגלילי — <strong>פרט לנערה שנתארסה ונתגרשה!</strong>
 ומשיבים: <strong>מסתברא</strong> <small>[מסתבר]</small> לומר ש<strong>"אשר לא אורסה"</strong> הוא שבא <strong>לגזירה שוה</strong> ולא למעט נתארסה ונתגרשה, <strong>שהרי</strong> גם בזו שאורסה <strong>אני קורא בה "נערה בתולה",</strong> כלומר, עדיין מתקיים בה חלקו האחר של הכתוב. ומקשים: <strong>אדרבה</strong> (להיפך), נלמד ש<strong>"בתולה" לגזירה שוה</strong> היא באה, <strong>שהרי אני קורא בה,</strong> גם בבתולה וגם בבעולה, <strong>"אשר לא אורסה"!</strong> ומשיבים: <strong>מסתברא</strong> <small>[מסתבר]</small> לומר שהפסוק "בתולה" בא להוציא את הבעולה, ו"אשר לא אורסה" לא בא למעט נתארסה ונתגרשה, אלא לגזירה שווה. שהרי <strong>הא</strong> <small>[זו</small> שנבעלה<small>],</small> <strong>אישתני</strong> <small>[נשתנה]</small> <strong>גופה, והא</strong> <small>[וזו</small> שנתארסה ונתגרשה<small>],</small> <strong>לא אישתני</strong> <small>[השתנה]</small> <strong>גופה,</strong> וגם דינה לגבי קנס לא השתנה.
 ושואלים: <strong>ור' יוסי הגלילי האי סברא מנא ליה</strong> <small>[סברה זו</small> לגבי סכום הקנס במפתה, ומאיזה כסף משלם האונס, <small>מנין לו]?</small> ומשיבים: <strong>נפקא ליה מדתניא</strong> <small>[יוצא לו</small> הדבר <small>ממה ששנינו</small> בברייתא אחרת<small>];</small> נאמר במפתה: <strong>"כסף ישקל כמהר הבתולת"</strong> (שמות כב, טז), לומר <strong>שיהא זה</strong> סכום הקנס <strong>כמוהר הבתולות,</strong> כלומר, חמישים כסף, <strong>ומוהר הבתולות</strong> יהיה <strong>כזה,</strong> שיהיה אף הוא בשקלים.
 <big>א</big> ומעירים: <strong>קשיא</strong> <small>[קשה]</small> מדברי <strong>ר' עקיבא</strong> על דברי <strong>ר' עקיבא.</strong> שהרי בברייתא שנינו שר' עקיבא אומר שקנסה של זו שנתארסה ונתגרשה גם הוא לאביה, ולא כבמשנתנו שהוא לעצמה! ומשיבים: זו היא מחלוקת של <strong>תרי תנאי</strong> <small>[שני תנאים]</small> <strong>ואליבא</strong> <small>[ועל פי</small> שיטתו<small>]</small> של <strong>ר' עקיבא.</strong>
 ומעירים: <strong>בשלמא</strong> <small>[נניח]</small> לשיטת <strong>ר' עקיבא דמתניתין</strong> <small>[של משנתנו],</small> לדעתו <strong>לא אתיא</strong> <small>[באה]</small> <strong>גזירה שוה</strong> של "אורסה" "אורסה" <strong>ומפקא ליה לקרא מפשטיה</strong> <small>[ומוציאה אותו את הכתוב מפשוטו]</small> <strong>לגמרי,</strong> שהרי לשיטתו מה שנאמר "לא אורסה" מלמדנו שיש הבדל בדין בין מאורסה ושאינה מאורסה, שזו שנתארסה קנסה לעצמה. <strong>אלא לר' עקיבא</strong> של ה<strong>ברייתא,</strong> הרי <strong>אתיא</strong> <small>[באה]</small> <strong>גזירה שוה ומפקא מפשטיה</strong> <small>[ומוציאה</small> את הכתוב <small>מפשוטו]</small> <strong>לגמרי,</strong> שהרי לשיטה זו אין הבדל כלל בין ארוסה ושאינה ארוסה, בניגוד לנשמע מפשוטו של מקרא, המדגיש "אשר לא אורשה".
 <strong>אמר רב נחמן בר יצחק: קרי ביה</strong> <small>[קרא בו]</small> בכתוב זה <strong>"אשר לא ארוסה",</strong> שאין פירוש הביטוי לא אורסה בעבר, אלא אשר לא ארוסה בהווה, שכעת היא פנויה ואינה ארוסה. ותוהים: לשם כך אין צורך בכתוב מיוחד, הלא <strong>ארוסה בת סקילה היא,</strong> כלומר, ראויה היא להיסקל, כמפורש בפסוקים אחרים ובודאי אין לה קנס! ומשיבים: <strong>סלקא דעתך אמינא</strong> <small>[יעלה על דעתך לומר]</small> <strong>הואיל וחידוש הוא שחידשה תורה בקנס,</strong> ולכן, כיון שחידוש הוא <strong>אף על גב דמיקטיל</strong> <small>[אף על פי</small> שהוא <small>נהרג]</small> משום שבועל נערה ארוסה — הוא גם <strong>משלם</strong> קנס, על כן השמיע לנו שאין זה כך.
 ושואלים: <strong>ול</strong>דעת <strong>רבה</strong> ש<strong>אמר:</strong> אכן, <strong>חידוש הוא שחידשה תורה בקנס, אף על גב דמיקטיל</strong> <small>[אף על פי ש</small>הוא <small>נהרג]</small> <strong>משלם</strong> קנס, אם כן, <strong>מאי איכא למימר</strong> <small>[מה יש לומר]</small> לשיטתו ולאיזה צורך יש בפסוק זה? ומשיבים: <strong>סבר לה</strong> <small>[סבור הוא]</small> רבה <strong>כר' עקיבא דמתניתין</strong> <small>[של משנתנו]</small> שלשיטתו "לא אורסה" מתפרש כפשוטו ואינו ענין לקנס במקום חיוב מיתה.
 <strong>תנו רבנן:</strong> <small>[שנו חכמים]:</small> אנוסה, <strong>קנסה למי — לאביה. ויש אומרים: לעצמה.</strong> ותוהים: <strong>לעצמה אמאי</strong> <small>[מדוע],</small> הלא מפורש במקרא שמשלם לאביה! <strong>אמר רב חסדא: הכא</strong> <small>[כאן]</small> <strong>בנערה שנתארסה ונתגרשה עסקינן</strong> <small>[עוסקים אנו]</small> <strong>וקמיפלגי בפלוגתא</strong> <small>[וחולקים</small> חכמים אלה שבברייתא <small>במחלוקת]</small> של <strong>ר' עקיבא דמתניתין</strong> <small>[של משנתנו]</small> <strong>ור' עקיבא</strong> של ה<strong>ברייתא</strong> למי הקנס.
 <big>ב</big> <strong>אמר אביי: בא עליה,</strong> על נערה, באונס <strong>ומתה</strong> לפני שנתחייב בדין — הרי הוא <strong>פטור</strong> מקנס, <strong>שנאמר: "ונתן</strong> האיש השוכב עמה <strong>לאבי הנערה"</strong> (דברים כב, כט), ומלשון הכתוב משמע — <strong>ולא לאבי מתה.</strong> ומעירים: <strong>מלתא דפשיטא ליה</strong> <small>[דבר</small> שהיה <small>פשוט לו]</small> <strong>לאביי, מיבעיא ליה</strong> <small>[</small>היה <small>מסופק לו]</small> <strong>לרבא.</strong>
 <strong>דבעי</strong> <small>[ששאל]</small> <strong>רבא:</strong> האם <strong>יש בגר בקבר,</strong> כלומר, נערה שנאנסה ולא עמד האונס בדין עד שמתה ועבר משך זמן כזה שאילו היתה חיה היתה כבר בוגרת (שקנסה לעצמה) ורק אז עמד בדין. והשאלה היא: האם כיון שהתחייב בדין בזמן שהיתה כבר צריכה להיות בוגרת אם היתה חיה, הרי הקנס ניתן לה, <strong>או אין בגר בקבר</strong> ודינה כנערה וקנסה לאביה. וההבדל הנובע מכאן למעשה, אם <strong>יש בגר בקבר ו</strong>הקנס היה שייך משום כך לה — הרי של <strong>בנה הוי</strong> <small>[הוא],</small> שהרי הוא יורש את אמו, <strong>או דלמא</strong> <small>[שמא]</small> <strong>אין בגר בקבר, ו</strong>הקנס, כיון שבמותה היתה נערה, של <strong>אביה הוי</strong> <small>[הוא].</small>
## דף לט.
 <strong>ומי מעברא</strong> <small>[והאם</small> קטנה שנבעלה <small>מתעברת]?</small> <strong>והתני</strong> <small>[והרי שנה]</small> <strong>רב ביבי קמיה</strong> <small>[לפני]</small> <strong>רב נחמן</strong> ברייתא זו: <strong>שלש נשים משמשות במוך,</strong> כלומר, מותר להן לשים מוך בצוואר הרחם כדי להימנע מהריון, <strong>אלו הן: קטנה, ו</strong>זו שהיא כבר <strong>מעוברת, ומניקה.</strong> וטעמו של דבר: <strong>קטנה — שמא תתעבר ותמות, מעוברת — שמא</strong> תתעבר שנית ו<strong>תעשה עוברה</strong> הראשון <strong>סנדל,</strong> כלומר, שימעך בגלל העובר השני עליו, <strong>מניקה — שמא</strong> תתעבר וייפסק חלבה ו<strong>תגמול את בנה</strong> מיניקה לפני הזמן ויסתכן.
 <strong>ו</strong>אמרו שם: <strong>איזוהי קטנה</strong> לענין זה — <strong>מבת אחת עשרה שנה ויום אחד עד שתים עשרה שנה ויום אחד, פחות מיכן</strong> או <strong>יתר על כן — משמשת כדרכה והולכת,</strong> אלו <strong>דברי ר' מאיר.</strong> כלומר, שקטנה פחות מבת אחת עשרה איננה מתעברת כלל ואין לה סכנה. <strong>וחכמים אומרים: אחת זו ואחת זו</strong> בכל המקרים <strong>משמשת כדרכה והולכת, ומן השמים ירחמו</strong> שלא יקרה מכשול, <strong>משום שנאמר: "שמר פתאים ה'"</strong> (תהלים קטז, ו). ומכאן שלא ייתכן שתתעבר ותלד כשהיא קטנה!
 <strong>וכי תימא דאיעברא</strong> <small>[ואם תאמר שהתעברה]</small> <strong>כשהיא נערה</strong> בת שתים עשרה <strong>ו</strong>גם <strong>אולידה</strong> <small>[ילדה]</small> <strong>כשהיא נערה</strong> ומתה לפני שבגרה, אולם, <strong>ובשיתא ירחי מי קא ילדה</strong> <small>[ובשישה חדשים האם</small> יכולה <small>ללדת]?</small> <strong>והאמר</strong> <small>[והרי אמר]</small> <strong>שמואל: אין בין</strong> זמן <strong>נערות ל</strong>זמן <strong>בגרות אלא ששה חדשים</strong> והרי מתה לפני שבגרה! <strong>וכי תימא</strong> <small>[ואם תאמר]</small> ותפרש את דברי שמואל: <strong>בציר</strong> <small>[פחות</small> מכאן<small>]</small> משישה חדשים <strong>הוא דליכא</strong> <small>[שאין],</small> <strong>הא טפי</strong> <small>[אבל יותר]</small> — <strong>איכא</strong> <small>[יש],</small> שיש נערה המאחרת ליבגר והספיקה ללדת לפני בגרות — אולם דבר זה אי אפשר לומר, <strong>הא</strong> <small>[הרי]</small> <strong>"אלא" קאמר</strong> <small>[אמר],</small> משמע שכוונתו רק לזמן זה דווקא ולא יותר מזה!
 <strong>אלא,</strong> יש לומר שלא היתה כוונת שאלת רבא האם היא בוגרת בקבר ובנה יורש אותה, אלא לעניין אחר; <strong>הכי קמיבעיא ליה</strong> <small>[כך הסתפק לו]:</small> האם <strong>יש בגר בקבר ופקע</strong> <small>[ופקעה]</small> תביעתו של ה<strong>אב,</strong> וכיון שכך אין מי שיזכה, ואין האונס משלם, <strong>או דלמא</strong> <small>[שמא]</small> <strong>אין בגר בקבר, ולא פקע</strong> <small>[פקעה]</small> זכות ה<strong>אב. מר בר רב אשי בעי לה הכי</strong> <small>[שאל</small> את השאלה הזו <small>כך],</small> בצורה זו: האם <strong>מיתה עושה בגרות,</strong> כלומר, האם דינה של מיתה עצמה כבגרות, שמפקיעה זכות האב, <strong>או אין</strong> המיתה עצמה <strong>עושה בגרות?</strong> ולשאלה זו לא נמצאה תשובה, ונשארה ב<strong>תיקו</strong> <small>[תעמוד]</small> השאלה במקומה. ועל כל פנים רואים מכאן שמה שהיה ברור לאביי, שמיתה מפקיעה את חובת הקנס, היה בגדר ספק אצל רבא.
 ועוד בענין דומה <strong>בעי מיניה</strong> <small>[שאל אותו]</small> <strong>רבא מאביי: בא עליה,</strong> על הנערה באונס, <strong>ונתארסה</strong> לאחר מכן, <strong>מהו</strong> הדין, האם הקנס לעצמה או לאביה? <strong>אמר ליה</strong> <small>[לו]</small> <strong>מי כתיב</strong> <small>[האם נאמר]</small> <strong>"ונתן לאבי הנערה אשר לא ארוסה"?</strong> הרי נאמר "כי ימצא איש נערה... אשר לא ארשה" (דברים כב, כח), משמע שלא היתה ארוסה בעבר, שיש הבדל בדין אם היתה מאורסת קודם שבא עליה, אבל אין הדבר תלוי אם נתארסה לאחר מכן. הקשה לו רבא: <strong>ולטעמיך</strong> <small>[ולטעמך,</small> לשיטתך<small>]</small> <strong>הא דתניא</strong> <small>[זו ששנינו</small> בברייתא<small>]:</small> <strong>בא עליה</strong> על הנערה <strong>ונשאת</strong> אחר כך, שהדין הוא שהקנס הוא <strong>לעצמה</strong> ולא לאביה, ומדוע לא תאמר אף שם כמו כן: <strong>מי כתיב</strong> <small>[האם נאמר]</small> <strong>"ונתן לאבי הנערה אשר לא נשואה"?</strong> והרי על אף שלא נאמר כך, אם נשאת אחר כך, זוכה היא בקנס!
 ענה לו אביי: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> יש מקום לשנות מלשון הכתוב, כי <strong>הואיל ובגרות מוציאה מרשות אב, ונשואין מוציאין מרשות אב,</strong> לפיכך יש לומר <strong>מה</strong> ב<strong>בגרות</strong> כש<strong>בא עליה</strong> באונס בעודה נערה <strong>ובגרה</strong> — קנסה הוא <strong>לעצמה, אף נישואין</strong> אם <strong>בא עליה</strong> באונס <strong>ונשאת</strong> לאחר מכן — קנסה <strong>לעצמה. אלא אירוסין, מי קא מפקי מרשותא</strong> <small>[האם הם</small> <small>מוציאים מרשות]</small> ה<strong>אב לגמרי? הא תנן</strong> <small>[הרי שנינו</small> במשנה<small>]:</small> <strong>נערה המאורסה אביה ובעלה</strong> יחד <strong>מפירין לה נדריה.</strong> משמע שעל ידי האירוסין עדיין לא יצאה לגמרי מרשות האב, ואין ללמוד אירוסין מבגרות, ואם כן באירוסין אין מקום לשאלה.
 <big>א משנה</big> <strong>המפתה נותן</strong> לאבי המפותה <strong>שלשה דברים, והאונס</strong> נותן לאבי האנוסה <strong>ארבעה.</strong> ומפרטים: <strong>המפתה נותן בושת ופגם וקנס, ומוסיף עליו אונס שנותן את הצער.</strong> ומלבד ענין זה <strong>מה</strong> ההבדל <strong>בין</strong> דין <strong>אונס למפתה: האונס נותן את הצער והמפתה אינו נותן את הצער,</strong> כאמור, וכן <strong>האונס נותן</strong> לאנוסה <strong>מיד, והמפתה</strong> איננו נותן לה מיד אלא <strong>לכשיוציא,</strong> כשלא ירצה לישא אותה, ישלם לה את מה שחייב לה: קנס, בושת ופגם. ועוד הבדל יש: <strong>האונס שותה בעציצו</strong> (בכלי שלו, בכלי שבחר לשתות ממנו), כלומר, חייב לשאת את הנערה, <strong>והמפתה, אם רצה להוציא</strong> (לא לכנוס) — <strong>מוציא.</strong>
 ומפרטים, <strong>כיצד שותה בעציצו: אפילו היא</strong> האנוסה <strong>חיגרת, אפילו היא סומא</strong> (עיוורת), <strong>ואפילו היא מוכת שחין</strong> — חייב לשאת אותה ואינו רשאי לגרשה. אולם אם <strong>נמצא בה דבר ערוה,</strong> כגון שזנתה בזמן נישואיה <strong>או שאינה ראויה לבא בישראל,</strong> כגון שהיא ממזרת — <strong>אינו רשאי לקיימה, שנאמר: "ולו תהיה לאשה"</strong> (דברים כב, כט), ואנחנו מדייקים בלשון שתהא על כל פנים <strong>אשה הראויה לו</strong> מצד הדין.
 <big>ב גמרא</big> אמרנו שהאונס משלם בעד הצער. ושואלים: <strong>צער דמאי</strong> <small>[של מה]</small> בעד איזה צער הוא משלם? <strong>אמר אבוה</strong> <small>[אביו]</small> של <strong>שמואל: צער שחבטה</strong> והפילה <strong>על גבי קרקע</strong> כשאנס אותה. <strong>מתקיף לה</strong> <small>[מקשה על כך]</small> <strong>ר' זירא: אלא מעתה,</strong> אם <strong>חבטה על גבי שיראין</strong> (משי), במקרה זה <strong>הכי נמי</strong> <small>[כך גם כן]</small> תאמר שהוא <strong>פטור</strong> לשלם בעד הצער? <strong>וכי תימא הכי נמי</strong> <small>[ואם תאמר: כך</small> הוא <small>גם כן]</small> — <strong>והתניא</strong> <small>[והרי</small> <small>שנינו בברייתא</small><small>],</small> <strong>ר' שמעון בן יהודה אומר משום ר' שמעון: אונס אינו משלם את הצער</strong> וטעמו של דבר — <strong>מפני</strong>
## דף לט:
 <strong>שסופה להצטער תחת בעלה</strong> בכגון אותו צער שמחמת הביאה. <strong>אמרו לו: אינו דומה נבעלת באונס לנבעלת ברצון.</strong> משמע שהצער שבאונס הוא צער שנגרם ישירות מהביאה עצמה ולא הצער שבא מסיבה אחרת שבאותו מקרה! <strong>אלא אמר רב נחמן אמר רבה בר אבוה: צער של פיסוק הרגלים</strong> בשעת ביאה. <strong>וכן הוא אומר: "ותפשקי את רגליך לכל עובר"</strong> (יחזקאל טז, כה).
 ושואלים: <strong>אי הכי</strong> <small>[אם כך]</small> שיש בזה צער, ומשלם על צער כזה — <strong>מפותה נמי</strong> <small>[גם כן]</small> צריך היה לשלם! <strong>אמר רב נחמן אמר רבה בר אבוה: משל</strong> של זו ה<strong>מפותה למה הדבר דומה — לאדם שאמר לחבירו: קרע שיראין</strong> (משי) <strong>שלי והפטר,</strong> שאם עשה כדבריו, הוא פטור. ואף זו, כיון שנבעלה מרצונה, בודאי מוחלת לו ואיננו מתחייב על מה שציער אותה. על עצם ההשוואה ל"קרע שיראין שלי", תוהים: <strong>שלי?!</strong> וכי הנזק רק שלה? הלא <strong>דאבוה נינהו</strong> <small>[של אביה הוא]</small> שהרי הקנס והתשלומים מגיעים לאביה, וכיצד יכולה היא למחול עליהם? <strong>אלא אמר רב נחמן אמר רבה בר אבוה:</strong> יש לחזור מהתירוצים הקודמים ולומר כך: <strong>פקחות שבהן,</strong> שבין הנשים, <strong>אומרות: מפותה אין לה צער</strong> בשעת ביאה, שכיון שעושה מרצונה — אינה מצטערת בכך.
 ושואלים: <strong>והא קא חזינן דאית לה</strong> <small>[והרי אנו רואים ש</small>גם אשה הנבעלת ברצון וכגון זו הנישאת <small>יש לה]</small> כאב בשעת ביאה ראשונה? <strong>אמר אביי: אמרה לי אם</strong> (אומנתי) שהצער הזה אינו קשה כל כך, שהוא <strong>כמיא חמימי על רישיה דקרחא</strong> <small>[כמו מים חמים על ראשו של</small> איש <small>קרח].</small> <strong>רבא אמר: אמרה לי בת רב חסדא</strong> (אשתו): <strong>כי ריבדא דכוסילתא</strong> <small>[כמו דקירה של סכין הקזה].</small> <strong>רב פפא אמר: אמרה לי בת אבא סוראה</strong> (אשתו): הכאב הוא <strong>כי נהמא אקושא בחינכי</strong> <small>[כמו לחם קשה בחניכיים],</small> שכאשר נבעלת האשה מרצונה הצער הוא מועט, ואינו צריך לשלם עליו.
 <big>א</big> שנינו במשנה ש<strong>האונס נותן מיד</strong> ו<strong>המפתה לכשיוציא וכו'.</strong> ותוהים: <strong>לכשיוציא?!</strong> וכי <strong>אשתו היא?</strong> הרי עדיין לא נשא אותה, ואם כן מדוע אומרים לכשיוציא? <strong>אמר אביי: אימא</strong> <small>[אמור,</small> הכוונה היא<small>]</small> <strong>לכשלא יכנוס.</strong> כלומר, אם רוצה לשאתה — אינו משלם, אבל אם אינו רוצה לכונסה — משלם. <strong>תניא נמי הכי</strong> <small>[שנויה גם כן</small> בברייתא<small>]</small> במפורש: <strong>אף על פי שאמרו המפתה נותן</strong> קנס <strong>לכשלא יכנוס,</strong> מכל מקום <strong>בושת ופגם נותן מיד.</strong> ועוד נאמר שם: <strong>ואחד האונס ואחד המפתה, בין היא ובין אביה יכולין לעכב.</strong> שאף על פי שהאונס חייב לשאת את האנוסה, היא או אביה יכולים לסרב.
 ושואלים: <strong>בשלמא</strong> <small>[נניח]</small> בענין <strong>מפותה — כתיב</strong> <small>[נאמר]:</small> <strong>"אם מאן ימאן אביה</strong> לתתה לו<strong>"</strong> (שמות כב, טז), ודרשו חכמים: <strong>אין לי אלא אביה</strong> שיכול למאן, <strong>היא עצמה מנין</strong> שיכולה למאן בו — <strong>תלמוד לומר: "ימאן", מכל מקום,</strong> שמכפל הלשון למדים שאף היא רשאית למאן.
 <strong>אלא אונס,</strong> מניין לנו דין זה? <strong>בשלמא איהי</strong> <small>[נניח היא]</small> שיכולה למאן — <strong>כתיב</strong> <small>[נאמר]:</small> <strong>"ולו תהיה</strong> לאשה<strong>"</strong> (דברים כב, כט), משמע "תהיה" היא — <strong>מדעתה</strong> ומרצונה. <strong>אלא אביה מנלן</strong> <small>[מניין לנו]</small> שיכול לעכב?
 <strong>אמר אביי:</strong> יש סברה בדבר: <strong>שלא יהא חוטא נשכר,</strong> שאם אין אביה יכול למאן, נמצא שעל ידי שחטא בה ואנסה יוכל לשאתה למרות סירובו של אביה. <strong>רבא אמר: קל וחומר</strong> הוא, <strong>ומה מפתה שלא עבר אלא על דעת אביה בלבד,</strong> שהרי היא עצמה התרצתה לו, בכל זאת <strong>בין היא ובין אביה יכולין לעכב — אונס שעבר על דעת אביה ועל דעת עצמה לא כל שכן</strong> ששניהם יכולים לעכב.
 ומסבירים: <strong>רבא לא אמר כאביי</strong> ומדוע — <strong>כיון דקא</strong> <small>[שהוא]</small> <strong>משלם קנס</strong> אם כן <strong>לאו</strong> <small>[לא]</small> <strong>חוטא נשכר הוא,</strong> שאינו מרויח מן האונס, שהרי הוא משלם כמוהר הבתולות גם כאשר הוא נושא אותה. <strong>אביי לא אמר כרבא,</strong> וטעמו הוא: <strong>מפתה דאיהו מצי מעכב</strong> <small>[שהוא</small> עצמו <small>יכול לעכב],</small> כלומר, הוא יכול להחליט אם הוא רוצה לשאתה או לא — <strong>אביה נמי מצי מעכב</strong> <small>[גם כן יכול לעכב],</small> <strong>אונס דאיהו לא מצי מעכב</strong> <small>[שהוא</small> עצמו <small>אינו יכול לעכב]</small> וחייב לשאתה בעל כרחו, אפשר היה לומר ש<strong>אביה נמי לא מצי מעכב</strong> <small>[גם כן אינו יכול לעכב].</small>
 <strong>תניא אידך</strong> <small>[שנויה</small> ברייתא <small>אחרת]:</small> <strong>אף על פי שאמרו אונס נותן מיד, כשיוציא הוא אין לה עליו כלום.</strong> מתחילה תוהים על עצם הלשון: <strong>כשיוציא?! מי מצי מפיק לה</strong> <small>[האם</small> הוא <small>יכול להוציא אותה]?!</small> והרי הכתוב אומר שאסור לו לגרש אותה! אלא <strong>אימא</strong> <small>[אמור],</small> תקן את הלשון, כך: <strong>כשתצא היא,</strong> אם היא רוצה להתגרש ממנו ותובעת ממנו גט <strong>אין לה עליו כלום</strong> כל תביעה נוספת של ממון. וכן אם <strong>מת</strong> ובטלו נישואיהם לא על ידי גירושין אלא על ידי מיתה — <strong>יצא כסף קנסה בכתובתה,</strong> שכיון ששילם כבר קנס כמוהר הבתולות, הרי כסף הקנס הוא במקום תשלום הכתובה. <strong>ר' יוסי בר' יהודה אומר:</strong> אף אנוסה <strong>יש לה כתובה מנה</strong> (ככתובתה של כל אשה שאינה בתולה).
 ושואלים: <strong>במאי קמיפלגי</strong> <small>[במה,</small> באיזה עקרון הם <small>חולקים],</small> כשדנו אם יש לה כתובה. ומסבירים, <strong>רבנן סברי</strong> <small>[סבורים]:</small> <strong>טעמא מאי תקינו רבנן</strong> <small>[מה טעם תיקנו חכמים]</small> <strong>כתובה</strong> לאשה <small>—</small> <strong>כדי שלא תהא קלה בעיניו להוציאה,</strong> שכשהדבר יהיה קשור בהוצאה כספית יתעכב הדבר, <strong>והא לא מצי מפיק לה</strong> <small>[וזו,</small> האנוסה, הרי <small>אינו יכול להוציאה]</small> שהרי מדין תורה אסור לו לגרשה, ולכן אין לה כתובה. <strong>ור' יוסי בר' יהודה סבר: הא נמי מצער לה</strong> <small>[זה גם כן</small> יכול הוא <small>לצער אותה]</small> <strong>עד דאמרה</strong> <small>[שאומרת]</small> <strong>היא "לא בעינא לך</strong> <small>[אינני רוצה אותך]</small> <strong>"</strong>ויגרשנה, ולכן תיקנו גם לה כתובה של מנה, כדי שלא ימהר לעשות זאת.
 <big>ב</big> שנינו במשנה <strong>אונס שותה בעציצו,</strong> שחייב לשאת את אנוסתו, מה שאין כן המפתה שאינו חייב לשאת את מפותתו. <strong>אמר ליה</strong> <small>[לו]</small> <strong>רבא מפרזקיא לרב אשי: מכדי מיגמר גמרי מהדדי</strong> <small>[הלא למודים הם</small> אונס ומפתה <small>זה מזה]</small> לענין סכום הקנס, משמע שדיניהם דומים זה לזה, ואם כן,
## דף מ.
 <strong>להא מילתא נמי ליגמרו מהדדי</strong> <small>[לדבר זה</small> שיהא מפתה חייב לשאת בעל כרחו <small>גם כן ילמדו זה מזה]!</small> ענה לו רב אשי: <strong>אמר קרא</strong> <small>[הכתוב]</small> בענין מפתה: <strong>"מהר ימהרנה לו לאשה"</strong> (שמות כב, טו) והלשון <strong>"לו"</strong> כוונתה <strong>מדעתו.</strong>
 <big>א</big> שנינו במשנה <strong>כיצד שותה בעציצו כו',</strong> ואמרו שם שגם אם יש בה מומים — חייב לשאתה לאשה. אבל אם יש בה איסור בנישואיה, בין אם זה מצד התנהגותה בפריצות, ובין אם זה מצד פגם יוחסין — אינו חייב לשאתה. <strong>אמר רב כהנא: אמריתא לשמעתא קמיה</strong> <small>[אמרתי מימרה</small> זו <small>לפני]</small> <strong>רב זביד מנהרדעא</strong> ושאלתי: מדוע לא נאמר כי <strong>ניתי</strong> <small>[תבוא]</small> מצוות <strong>עשה</strong> של "ולו תהיה לאשה" <strong>ונדחה</strong> <small>[ותדחה]</small> את מצוות <strong>לא תעשה</strong> שיש בנישואין פסולים, ונאמר שגם אם יש בה איסור "לא תעשה" — מכל מקום העשה של נישואין ידחה אותו, כפי הכלל שמצוות "עשה" דוחה מצוות "לא תעשה"!
 <strong>אמר לי: היכא אמרינן ניתי</strong> <small>[היכן אומרים אנו</small> את הכלל ש<small>תבוא]</small> מצוות <strong>עשה ונידחי</strong> <small>[ותדחה]</small> את מצוות <strong>לא תעשה,</strong> הרי זה <strong>כגון</strong> במקרה של <strong>מילה בצרעת,</strong> שעם ביצוע מצוות המילה הוא חותך את נגע הצרעת שהיתה על הערלה. ומותר לו לעשות זאת משום שהעשה של מילה דוחה את הלא תעשה האוסר לחתוך את נגע הצרעת. וזאת מפני <strong>דלא</strong> <small>[שאי]</small> <strong>אפשר לקיומיה</strong> <small>[לקיים]</small> את ה<strong>עשה</strong> בלא לדחות על ידי כך את הלא תעשה, ובמקרה כזה העשה דוחה. <strong>אבל הכא</strong> <small>[כאן],</small> בענין אונס, הלא <strong>אי אמרה דלא בעינא</strong> <small>[אם</small> היא <small>אומרת שאינה רוצה]</small> אותו לבעל <strong>מי איתיה</strong> <small>[האם ישנו]</small> <strong>לעשה</strong> ב<strong>כלל?</strong> וכיון שמצוות עשה זו איננה חיוב הכרחי לגמרי, ואפשר לדחותו על פי רצון האשה, לכן אין עשה זה יכול לדחות מצוות לא תעשה.
 <big>ב משנה</big> נערה <strong>יתומה,</strong> או נערה <strong>שנתארסה ונתגרשה, ר' אלעזר אומר: האונס</strong> אותה בנערותה <strong>חייב</strong> בקנס שהרי היא נערה בתולה שחייב לשלם קנס עליה, <strong>והמפתה</strong> — <strong>פטור.</strong> כיון שהיא יתומה, או שנתארסה ונתגרשה, הרי היא כעומדת ברשות עצמה, ומכיון שנתפתתה מרצון, ממילא מחלה על הקנס.
 <big>ג גמרא</big> <strong>אמר רבה בר בר חנה אמר ר' יוחנן: ר' אלעזר בשיטת ר' עקיבא רבו אמרה</strong> להלכה זו. ש<strong>אמר</strong> ר' עקיבא במשנה לעיל (כתובות לח, א) שנערה שנתארסה ונתגרשה ואחר כך נאנסה, <strong>יש לה קנס וקנסה לעצמה.</strong> ואילו לר' יוסי הגלילי אין לה קנס. ו<strong>ממאי</strong> <small>[</small>ו<small>ממה,</small> מניין<small>]</small> אנו יודעים זאת — <strong>מדקתני</strong> <small>[ממה ששנה]</small> במשנה: <strong>יתומה, ר' אלעזר אומר: האונס חייב והמפתה פטור.</strong>
 ויש לשאול: <strong>יתומה, פשיטא</strong> <small>[פשוט]</small> שכן הוא, שהרי אין לה אב ואינה ברשות אחר, ואם כן, מדוע ישלם לה קנס על מה שעושה מרצונה? <strong>אלא הא קא משמע לן</strong> <small>[</small>דבר <small>זה השמיע לנו]</small> ש<strong>נערה שנתארסה ונתגרשה,</strong> אפילו כשיש לה אב, דינה <strong>כיתומה, מה יתומה</strong> קנסה <strong>לעצמה — אף נערה שנתארסה ונתגרשה</strong> קנסה <strong>לעצמה.</strong>
 <strong>אמר ר' זירא אמר רבה בר שילא אמר רב המנונא סבא אמר רב אדא בר אהבה אמר רב: הלכה כר' אלעזר.</strong> ובכלל <strong>קרי</strong> <small>[</small>היה <small>קורא]</small> <strong>רב עליה</strong> <small>[עליו]</small> על <strong>ר' אלעזר: "טובינא דחכימי"</strong> <small>["מאושר שבחכמים"],</small> משום שהיה סבור שהלכה כמותו בהרבה מקומות.
 <big>ד משנה</big> <strong>איזהו בושת,</strong> איך אומדים את הערך הכספי של הבושת באונס ובפיתוי? — <strong>הכל לפי המבייש והמתבייש.</strong> שהדבר תלוי הן במעלת משפחת האנוסה והן בטיבו של האונס. <strong>פגם</strong> כיצד אומדים אותו — <strong>רואין אותה כאילו היא שפחה הנמכרת בשוק</strong> ובודקים <strong>כמה היתה יפה</strong> (שווה) קודם לכן, <strong>וכמה היא יפה</strong> כעת לאחר הבעילה. סכום ה<strong>קנס שוה בכל אדם,</strong> שכלל הוא: <strong>וכל שיש לו קצבה מן התורה — שוה בכל אדם,</strong> ואין מבחינים לפי חשיבותו של הנפגע.
 <big>ה גמרא</big> לעיקר דברי המשנה שהאונס משלם בושת ופגם שואלים: <strong>ואימא</strong> <small>[ואמור</small> כך<small>]:</small> <strong>חמשים סלעים אמר רחמנא</strong> <small>[אמרה תורה]</small> שמשלם, והכוונה היא <strong>מכל מילי</strong> <small>[</small>ה<small>דברים</small> יחד<small>],</small> שכל התשלומים הנזכרים כאן, גם הקנס וגם הפגם, והבושת והצער, כל אלה יסתכמו בחמישים סלעים! <strong>אמר ר' זירא:</strong> אי אפשר לומר כך, כי <strong>יאמרו:</strong> אם <strong>בעל בת מלכים</strong> משלם בסך הכל <strong>חמשים</strong> סלעים, ואם <strong>בעל בת הדיוטות</strong> ישלם גם כן <strong>חמשים?! אמר ליה</strong> <small>[לו]</small> <strong>אביי:</strong> זה אינו נימוק מכריע, כי <strong>אי הכי</strong> <small>[אם כך]</small> ל<strong>גבי</strong> דין ה<strong>עבד</strong> שאמרה תורה שאם שור הרג עבד כנעני, חייב בעל השור לשלם לאדוניו של העבד שלושים שקלים — <strong>נמי</strong> <small>[גם כן]</small> <strong>יאמרו: עבד נוקב מרגליות</strong> ששווה הרבה, משום שאומנותו חשובה — משלם עבורו <strong>שלשים, עבד</strong> ש<strong>עושה</strong>
## דף מ:
 <strong>מעשה מחט</strong> (חייט) שמלאכתו פשוטה ושוויו מועט — ישלם גם כן <strong>שלשים?!</strong> אלא ודאי יש לומר שזו היא גזירת התורה, ואינה מבדילה בטיבו של הניזק, ואף באנוסה אפשר לומר כן!
 <strong>אלא אמר ר' זירא,</strong> ודאי שאין הבושת והפגם בכלל החמישים, ויש להוכיח זאת באופן אחר: <strong>אילו באו עליה שנים, אחד</strong> בא עליה <strong>כדרכה, ואחד</strong> בא עליה <strong>שלא כדרכה,</strong> האם <strong>יאמרו</strong> שמי ש<strong>בעל</strong> בתולה <strong>שלימה</strong> משלם <strong>חמשים,</strong> ומי ש<strong>בעל</strong> אותה כשהיא <strong>פגומה,</strong> שכבר נבעלה מקודם שלא כדרכה, משלם גם כן <strong>חמשים?</strong> אלא ודאי תשלום חמישים הוא תשלום קצוב של קנס, והשאר משתנה בהתאם לפרטי המעשה. <strong>אמר ליה</strong> <small>[לו]</small> <strong>אביי:</strong> גם זו אינה הוכחה, כי <strong>אי הכי</strong> <small>[אם כך]</small> <strong>גבי עבד נמי</strong> <small>[גם כן]</small> <strong>יאמרו:</strong> אם נגח השור <strong>עבד בריא</strong> — משלם <strong>שלשים,</strong> ואם נגח <strong>עבד מוכה שחין</strong> — משלם <strong>שלשים?!</strong>
 <strong>אלא אמר אביי,</strong> להוכיח באופן אחר שאין הבושת והפגם בכלל החמישים, שכן <strong>אמר קרא</strong> <small>[הכתוב]:</small> <strong>"תחת אשר ענה"</strong> (דברים כב, כט), <strong>הני</strong> <small>[</small>תשלומים <small>אלה]</small> של הקנס הם <strong>תחת אשר עינה</strong> בלבד, ו<strong>מכלל</strong> זה נלמד <strong>דאיכא</strong> <small>[שיש]</small> עוד תשלומים נוספים של <strong>בושת ופגם</strong> שלא נמנו בכתוב זה משום שאינם בכלל העינוי. <strong>רבא אמר</strong> הוכחה אחרת, <strong>אמר קרא</strong> <small>[הכתוב]:</small> <strong>"ונתן האיש השכב עמה לאבי הנערה חמשים כסף"</strong> (דברים כב, כט), ההדגשה של "השוכב עמה" באה לומר: עבור <strong>הנאת שכיבה</strong> נותן הוא <strong>חמשים, מכלל</strong> זה נלמד <strong>דאיכא</strong> <small>[שיש]</small> עוד תשלומי <strong>בושת ופגם</strong> שאינם משום הנאת השכיבה, ואותם הוא מוסיף על הקנס.
 שואלים בענין אחר: <strong>ואימא לדידה</strong> <small>[ואמור</small> שאת התשלומים הנוספים הללו ישלם <small>לה]</small> ולא לאביה? ומשיבים: <strong>אמר קרא</strong> <small>[הכתוב]:</small> <strong>"</strong>בין אב לבתו <strong>בנעריה בית אביה"</strong> (במדבר ל, יז), ומכאן למדים: <strong>כל שבח נעוריה,</strong> כל מה שהיא מרוויחה בנעוריה בכל אופן שהוא — שייך <strong>לאביה.</strong>
 ושואלים: <strong>ואלא הא</strong> <small>[זו]</small> ש<strong>אמר רב הונא אמר רב: מנין שמעשה הבת</strong> שייכים <strong>לאביה — שנאמר: "וכי ימכר איש את בתו לאמה"</strong> (שמות כא, ז), מההיקש של בת לאמה למדים: <strong>מה אמה מעשה ידיה לרבה</strong> (אדוניה), שהרי לכך נמכרה — <strong>אף בת מעשה ידיה לאביה.</strong> אולם הוכחה מסובכת זו <strong>למה לי? תיפוק ליה</strong> <small>[תצא לו]</small> ההוכחה במישרין <strong>מ"בנעריה בית אביה"! אלא,</strong> ודאי אין ללמוד מן הכתוב "בנעוריה בית אביה" כי <strong>ההיא</strong> (אותה הלכה) <strong>בהפרת נדרים הוא דכתיב</strong> <small>[שנאמר],</small> שלענין נדרים שנדרה הרי היא ברשות האב, בהיותה בנעוריה בבית אביה, ואביה מיפר לה את נדריה, אבל אין ללמוד מכאן לענין ממונות,
 <strong>וכי תימא נילף מיניה</strong> <small>[ואם תאמר נלמד מכאן]</small> שכשם שלענין נדרים היא ברשות אביה, כך לענין ממון היא ברשות אביה, הרי זה בניגוד לכלל ש<strong>ממונא מאיסורא לא ילפינן</strong> <small>[ממון מאיסור אין אנו למדים],</small> <strong>וכי תימא נילף מקנסא</strong> <small>[ואם תאמר נלמד מקנס],</small> שכשם שמפורש בתורה שהקנס מגיע לאביה, אף ממון המגיע לה ממעשה ידיה גם הוא לאביה, אולם דבר זה הוא כנגד הכלל ש<strong>ממונא מקנסא לא ילפינן</strong> <small>[</small>דין חיוב <small>ממון מקנס אין אנו למדים],</small> שקנס הוא חידוש לעצמו, ואיננו מלמד לגבי שאר חיובי ממונות. <strong>אלא</strong> יש לומר כי <strong>מסתברא</strong> <small>[מסתבר]</small> על פי ההגיון, כי של <strong>אביה הוי</strong> <small>[הוא]</small> תשלום בושת ופגם, כיון <strong>דאי בעי</strong> <small>[שאם</small> היה <small>רוצה]</small> הלא <strong>מסר לה</strong> (אותה) לנישואין <strong>למנוול ומוכה שחין,</strong> והיתה לה בושת על ידי כך, וכיון שבושתה תלויה בו, לכן התשלום עבור בושת, שלו הוא.
 <big>א</big> נאמר במשנה שלגבי <strong>פגם רואין אותה כאילו היא שפחה נמכרת,</strong> ורואים בכמה פחת מחירה. ושואלים: <strong>היכי שיימינן לה</strong> <small>[איך אומדים אותה]</small> לענין זה? <strong>אמר אבוה</strong> <small>[אביו]</small> של <strong>שמואל: אומדין כמה אדם רוצה ליתן</strong> ולהוסיף <strong>בין שפחה בתולה לשפחה בעולה לשמשו</strong> (לשרת אותו).
 ותוהים: <strong>שפחה בעולה לשמשו מאי נפקא ליה מינה</strong> <small>[מה יוצא לו מזה]</small> אם בתולה היא או בעולה היא? שכיון שמשתמש בה לעבודה בלבד מה ההבדל עבורו אם היא בתולה או בעולה? <strong>אלא</strong> ההבדל <strong>בין שפחה בעולה לשפחה שאינה בעולה</strong> הוא באופן שרוצה <strong>להשיאה לעבדו.</strong> ושואלים עוד: <strong>ולעבדו מאי נפקא ליה מינה</strong> <small>[מה יוצא לו מזה]</small> מה איכפת לו איזו שפחה תהיה נשואה לעבד? ומשיבים: <strong>בעבד שיש לו לרבו קורת רוח הימנו</strong> והאדון רוצה לעשות לעבד גם כן נחת רוח, ולכן רוצה לחפש עבורו שפחה בתולה דווקא, וכיוון שיש הבדל במחירה, ההבדל הזה הוא סכום הפגם שיש לשלם לאנוסה.
 <big>ב משנה</big> <strong>כל מקום שיש מכר,</strong> כלומר, בזמן שיש זכות לאב למכור את בתו לאמה, כשהיא קטנה — <strong>אין קנס</strong> אם נאנסה. <strong>וכל מקום שיש קנס,</strong> כלומר, שהיא נערה — <strong>אין מכר,</strong> אין זכות לאב למכור. ופירוט הדברים: <strong>קטנה — יש לה מכר,</strong> שהיא נמכרת על ידי האב <strong>ואין לה קנס, נערה — יש לה קנס ואין לה מכר. הבוגרת — אין לה לא מכר ולא קנס.</strong>
 <big>ג גמרא</big> <strong>אמר רב יהודה אמר רב:</strong> משנה <strong>זו דברי ר' מאיר</strong> היא, <strong>אבל חכמים אומרים: יש לה קנס</strong> גם <strong>במקום</strong> שיש בה <strong>מכר. דתניא</strong> <small>[ש</small>כן <small>שנינו בברייתא</small><small>]:</small> <strong>קטנה מבת יום אחד ועד שתביא שתי שערות</strong> (שאז נעשית נערה) <strong>— יש לה מכר ואין לה קנס. משתביא שתי שערות עד שתיבגר — יש לה קנס ואין לה מכר,</strong> אלו <strong>דברי ר' מאיר. שהיה ר' מאיר אומר</strong> כלל: <strong>כל מקום שיש מכר — אין קנס, וכל מקום שיש קנס — אין מכר. וחכמים אומרים: קטנה מבת שלש שנים ויום אחד ועד שתיבגר — יש לה קנס.</strong>
 תחילה תוהים על לשון חכמים בברייתא: <strong>קנס — אין</strong> <small>[כן],</small> <strong>מכר — לא?!</strong> האם לדעתם אין רשאי למכור אותה לאמה כשהיא קטנה? אלא <strong>אימא</strong> <small>[אמור,</small> תקן<small>]:</small> <strong>אף קנס</strong> יש לה <strong>במקום</strong> שיש בה גם <strong>מכר. אמר רב חסדא: מאי טעמא</strong> <small>[מה הטעם]</small> של <strong>ר' מאיר?</strong> — <strong>אמר קרא</strong> <small>[הכתוב]</small> באונס: <strong>"ולו תהיה לאשה"</strong> (דברים כב, כט) — <strong>במהוה</strong> (במשיאה) <strong>עצמה הכתוב מדבר.</strong> שהיא בגיל שיכולה להשיא את עצמה, ואם כן צריכה היא להיות לפחות נערה, הנחשבת כבת דעת וברשות עצמה. ושואלים: <strong>ורבנן</strong> <small>[וחכמים]</small> מה טעמם? — <strong>אמר ריש לקיש: אמר קרא</strong> <small>[הכתוב]</small> <strong>"נערה"</strong> והכתיב שם הוא "נער", וכתיב חסר זה בא ללמד ש<strong>אפילו קטנה במשמע.</strong>
 מספרים: <strong>שמעה</strong> <small>[שמע</small> את ההלכה הזאת<small>]</small> <strong>רב פפא בריה</strong> <small>[בנו]</small> של <strong>רב חנן מ</strong>המקום הנקרא <strong>בי כלוחית, אזל</strong> <small>[הלך]</small> ו<strong>אמרה קמיה</strong> <small>[לפני]</small> <strong>רב שימי בר אשי. אמר ליה</strong> <small>[לו]</small> רב שימי: <strong>אתון, אהא מתניתו לה</strong> <small>[אתם, על זה,</small> על בעיה זו <small>אתם שונים אותה]</small> את השמועה הזאת, <strong>אנן, אהא מתנינן לה</strong> <small>[אנו,</small> לפי מסורות שבידינו, <small>על</small> דבר <small>זה אנו שונים אותה],</small> ש<strong>אמר ריש לקיש: המוציא שם רע על הקטנה פטור</strong> מקנס, <strong>שנאמר: "ונתנו לאבי הנערה"</strong> (דברים כב, יט), <strong>"נערה"</strong> בכתיב <strong>מלא דיבר הכתוב.</strong> ללמד שדין זה הוא רק בנערה ולא בקטנה, משמע שאם המלה כתובה חסר, היינו למדים שאף קטנה בכלל זה.
 <strong>מתקיף לה</strong> <small>[מקשה על כך]</small> <strong>רב אדא בר אהבה: טעמא</strong> <small>[הטעם,</small> דווקא<small>]</small> <strong>דכתב רחמנא</strong> <small>[שכתבה התורה]</small> <strong>"נערה"</strong> מלא, <strong>הא לאו הכי הוה אמינא</strong> <small>[הרי לולא זה הייתי</small> לכאורה <small>אומר]</small> ש<strong>אפילו קטנה</strong> בכלל דין זה? אולם איך אפשר לומר כך? <strong>והא כתיב</strong> <small>[והרי נאמר]:</small> <strong>"ואם אמת היה הדבר הזה לא נמצאו בתולים לנער. והוציאו את הנער אל פתח בית אביה וסקלוה"</strong> (דברים כב, כ-כא), ש"נער" בכתיב חסר נאמרה כאן, וחייבים לומר שכאן מדובר בנערה שהיא כבר בת דעת ובת עונשין, שהרי <strong>קטנה לאו בת עונשין היא! אלא</strong> כך צריך לומר: <strong>כאן</strong> בענין מוציא שם רע <strong>נערה</strong> דווקא ולא קטנה, וכיון שרק בדין זה כתובה המלה "נערה" מלא (דברים כב, יט), נלמד מכאן: <strong>הא</strong> <small>[הרי]</small> <strong>כל מקום שנאמר "נער"</strong> בכתיב חסר של נערה — <strong>אפילו קטנה במשמע.</strong>
## דף מא.
 <big>א משנה</big> <strong>האומר: "פתיתי את בתו של פלוני" — משלם בושת ופגם על פי</strong> הודאת <strong>עצמו, ואין משלם קנס</strong> על פי הודאת עצמו. וכן <strong>האומר: "גנבתי" — משלם את הקרן,</strong> את שווי הגניבה עצמה, <strong>על פי עצמו, ואין משלם תשלומי כפל ותשלומי ארבעה וחמשה</strong> אם טבח או מכר את הגניבה, לפי שהם קנס ואין אדם משלם קנס על פי עצמו. וכן אם הודה: <strong>"המית שורי את פלוני", או:</strong> "המית שורי את <strong>שורו של פלוני" — הרי זה משלם על פי עצמו.</strong> אבל אמר: <strong>"המית שורי</strong> את <strong>עבדו של פלוני" — אין משלם על פי עצמו,</strong> לפי שהתשלום על כך הוא בגדר קנס. <strong>זה הכלל: כל המשלם יתר על מה שהזיק,</strong> ואלה הרי הם בגדר של קנסות — <strong>אינו משלם על פי</strong> הודאת <strong>עצמו,</strong> אלא רק על פי עדות אחרת.
 <big>ב גמרא</big> שואלים: <strong>וליתני</strong> <small>[ושישנה]</small> האומר <strong>"אנסתי</strong> את בתו של פלוני <strong>"</strong>ולמה אמרה המשנה את הדין דווקא בפיתוי? ומשיבים: בלשון <strong>לא מבעיא</strong> <small>[נצרכה]</small> <strong>קאמר</strong> <small>[אמר]</small> באופן זה: <strong>לא מבעיא</strong> <small>[נצרכה]</small> המשנה להשמיענו כשאומר <strong>"אנסתי", דלא קא פגים לה</strong> <small>[שאינו פוגם אותה],</small> שהרי הוא מעיד רק בגנות עצמו, ש<strong>משלם בושת ופגם על פי עצמו, אבל</strong> כשאמר <strong>"פתיתי</strong> את בתו של פלוני <strong>", דקא פגים לה</strong> <small>[שפוגם אותה],</small> שהרי הוא מעיד שזנתה עמו מרצונה, <strong>אימא</strong> <small>[אמור]</small> ש<strong>לא משלם על פי עצמו — על כן קא משמע לן</strong> <small>[השמיע לנו]</small> שכיון שהודה בדבר, חייב את עצמו בתשלומים.
 ומעירים: <strong>מתניתין</strong> <small>[משנתנו]</small> ש<strong>לא כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו בברייתא</small><small>]:</small> <strong>ר' שמעון בן יהודה אומר משום ר' שמעון: אף בושת ופגם אינו משלם על פי עצמו,</strong> והטעם — <strong>לא כל הימנו,</strong> כלומר, אין זה בכוחו <strong>שיפגום בתו של פלוני</strong> על ידי הודאתו בלבד, וכל עוד אין לנו עדות אחרת בדבר, אין להאמין כלל שנתפתתה לו.
 <strong>אמר ליה</strong> <small>[לו]</small> <strong>רב פפא לאביי:</strong> לשיטת ר' שמעון, אם <strong>ניחא</strong> <small>[נוח]</small> <strong>לה לדידה</strong> <small>[עצמה]</small> <strong>מאי</strong> <small>[מה</small> יהא הדין<small>],</small> שאם גם היא מודה בדבר, האם גם אז יאמר שאינו חייב בבושת ופגם? ענה לו: <strong>דלמא</strong> <small>[שמא]</small> <strong>לא ניחא ליה</strong> <small>[נוח לו</small> הדבר<small>]</small> <strong>לאביה</strong> שיצא על בתו שם רע, ולפיכך גם במקרה כזה לא נסמוך על הודאתו בלא עדות אחרת. המשיך רב פפא ושאל: אם <strong>ניחא ליה</strong> <small>[נוח לו]</small> גם <strong>לאביה, מאי</strong> <small>[מה</small> הדין<small>]?</small> ענה לו: <strong>דלמא</strong> <small>[שמא]</small> <strong>לא ניחא להו</strong> <small>[נוח להם]</small> <strong>לבני</strong> ה<strong>משפחה</strong> האחרים, שיפגם שם אחת מקרובותיהם. חזר ושאל: אם <strong>ניחא להו</strong> <small>[נוח להם]</small> <strong>לבני</strong> ה<strong>משפחה מאי</strong> <small>[מה</small> יהא הדין<small>]?</small> ענה לו: <strong>אי אפשר דליכא חד</strong> <small>[שאין אחד]</small> <strong>במדינת הים,</strong> כלומר, בארץ רחוקה, ש<strong>לא ניחא ליה</strong> <small>[נוח לו],</small> שגם אם הקרובים שלפנינו אומרים שלא איכפת להם, עדיין ניתן לומר שאחד הקרובים במרחקים מקפיד בדבר.
 <big>ג</big> שנינו במשנה: <strong>האומר "גנבתי"</strong> — <strong>משלם את הקרן,</strong> אבל אינו משלם תשלומי כפל ותשלומי ארבעה וחמישה. <strong>איתמר</strong> <small>[נאמר]</small> שנחלקו אמוראים ביחס ל<strong>פלגא ניזקא</strong> <small>[חצי נזק]</small> שחייב אדם לשלם אם הזיק שור תם שלו (שעדיין לא העידו בו שנגח שלוש פעמים) את שורו של אחר. <strong>רב פפא אמר: פלגא ניזקא</strong> <small>[חצי נזק]</small> — <strong>ממונא</strong> <small>[</small>זה הוא <small>ממון],</small> כלומר, תשלום זה הוא חיוב ממון שיש לשלם לניזק על הנזק שנגרם לו. <strong>רב הונא בריה</strong> <small>[בנו]</small> של <strong>רב יהושע אמר: פלגא ניזקא</strong> <small>[חצי נזק]</small> — <strong>קנסא</strong> <small>[קנס</small> הוא<small>].</small>
 ומסבירים את טעמיהם: <strong>רב פפא אמר פלגא ניזקא ממונא</strong> <small>[חצי נזק ממון</small> הוא<small>],</small> <strong>קסבר</strong> <small>[סבור</small> הוא<small>]</small> כי <strong>סתם שוורים לאו בחזקת שימור קיימי</strong> <small>[עומדים],</small> שההנחה העקרונית היא שסתם שוורים אינם שמורים והם בחזקת מזיקים, <strong>ובדין הוא דמשלם כוליה</strong> <small>[שישלם</small> את הנזק <small>כולו],</small> <strong>ורחמנא הוא דחייס עלויה</strong> <small>[והתורה היא שחסה עליו],</small> משום <strong>דאכתי</strong> <small>[שעדיין]</small> <strong>לא איעד תורא</strong> <small>[הועד השור],</small> שרק בנגיחת הפעם השלישית הוא נעשה מועד, אך על כל פנים, אותו סכום שהוא משלם — מן הדין הוא משלם. ואילו <strong>רב הונא בריה</strong> <small>[בנו]</small> של <strong>רב יהושע אמר: פלגא ניזקא קנסא</strong> <small>[חצי נזק קנס</small> הוא<small>],</small> <strong>קסבר</strong> <small>[סבור</small> הוא<small>]</small> <strong>סתם שוורים בחזקת שימור קיימי</strong> <small>[עומדים],</small> ואין להניח שהם מזיקים, <strong>ובדין הוא</strong> ש<strong>לא לישלם</strong> <small>[ישלם]</small> <strong>כלל,</strong> לפי שסתם שור שנוגח עושה מעשה שאין לצפותו מראש, ואינו בגדר אחריותו של בעליו. <strong>ורחמנא הוא דקנסיה כי היכי דנינטריה לתוריה</strong> <small>[והתורה היא שקנסה אותו כדי שישמור את שורו],</small> ואם כן מה שמשלם הוא רק קנס.
 ונותנים <strong>סימן</strong> להלכות שמהן יביאו להלן ראיה בדין זה, והן: <strong>היזיק, מה, והמית, כלל. תנן</strong> <small>[שנינו</small> במשנה<small>],</small> שכאשר נגח שור תם את שורו של אדם אחר והרגו — <strong>הניזק והמזיק בתשלומין,</strong> כלומר, שניהם מפסידים בשל אותה נגיחה. ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>פלגא ניזקא ממונא</strong> <small>[חצי נזק ממון</small> הוא<small>],</small> <strong>היינו</strong> <small>[זהו</small> הטעם<small>]</small> ש<strong>שייך</strong> ה<strong>ניזק בתשלומין.</strong> שהרי לשיטתו מן הדין היה הניזק צריך לקבל את כל דמי הנזק, אבל כיון שהיה המזיק שור תם, נמצא שהניזק משתתף בעצמו ומכסה חצי סכום הנזק, ולכן אמרה המשנה שגם הוא "בתשלומים". <strong>אלא למאן דאמר פלגא ניזקא קנסא</strong> <small>[ל</small>דעת <small>מי שאומר</small> ש<small>חצי נזק קנס</small> הוא<small>]</small> ולדבריו מן הדין לא מגיע לניזק כלום, אם כן <strong>השתא דלאו דידיה קא שקיל</strong> <small>[עכשיו,</small> הרי, מה <small>שאינו שלו</small> מן הדין, הוא <small>נוטל],</small> וכי <strong>בתשלומין איתיה</strong> <small>[הוא נמצא]?!</small> שהרי מה שמקבל הניזק אינו אלא משום שקנסו את המזיק, ואם כן הניזק בעצם אינו משלם כלום!
 ומשיבים: <strong>לא נצרכא</strong> <small>[נצרכה]</small> מימרה זו <strong>אלא לפחת נבילה.</strong> אמנם מעריכים את חצי הנזק כאשר מחלקים לשנים את ההפרש שבין דמי שור חי ודמי הנבילה בשעת עמידה בדין. ואולם מה שערך הנבילה פוחת אחר כך, עד הזמן שבעל הנבילה מוכר אותה בפועל — את זה אין משלמים לניזק, ונמצא שהניזק נעשה גם הוא שותף בתשלומים, שהרי הוא מפסיד את הסכום הזה משל עצמו. ומקשים על תירוץ זה: <strong>פחת נבילה</strong> הלא <strong>תנינא</strong> <small>[שנינו]</small> כבר במפורש בברייתא במסכת בבא קמא, שמה נאמר במשנה <strong>"תשלומי נזק"</strong> — הרי זה <strong>מלמד שהבעלים מטפלין בנבילה</strong> ועל חשבונם הפחת ממחירה!
 ומשיבים: <strong>חדא</strong> <small>[</small>הלכה <small>אחת]</small> נאמרה לגבי שור <strong>תם וחדא</strong> <small>[ו</small>הלכה <small>אחת]</small> נאמרה לגבי שור <strong>מועד.</strong> ומעירים: <strong>וצריכא</strong> <small>[וצריך]</small> שתיאמרנה שתיהן; <strong>דאי אשמועינן</strong> <small>[שאם</small> היה <small>משמיע לנו]</small> דין זה רק ב<strong>תם,</strong> היינו אומרים: <strong>משום דאכתי</strong> <small>[שעדיין]</small> <strong>לא איעד</strong> <small>[הועד]</small> השור, לכן מקילים בדינו של המזיק, <strong>אבל מועד דאיעד</strong> <small>[ש</small>כבר <small>הועד],</small> <strong>אימא</strong> <small>[אמור]</small> ש<strong>לא</strong> ויתחייב בעל השור המזיק גם בתשלומי הפחת. ולהיפך: <strong>ואי אשמועינן</strong> <small>[ואם היה משמיע לנו]</small> רק ב<strong>מועד,</strong> היינו אומרים: <strong>משום דקא</strong> <small>[שהוא]</small> <strong>משלם</strong> את הנזק <strong>כוליה</strong> <small>[כולו]</small> ופחת הדמים של הנבילה שהוא הפסד קטן ביחס, אינו נחשב, <strong>אבל תם אימא</strong> <small>[אמור]</small> ש<strong>לא,</strong> שכיון שמשלם רק את חצי הנזק, ישלם גם מהפסד פחת ערך הנבילה. ולכן <strong>צריכא</strong> <small>[צריך]</small> שייאמרו דברים בשני המקרים. ולפי הסבר זה אין להוכיח ממשנה זו לענייננו האם "חצי נזק" הינו חיוב ממוני או קנס.
 ומציעים ראיה אחרת: <strong>תא שמע</strong> <small>[בוא</small> ו<small>שמע],</small> ראיה ממה ששנינו בברייתא: <strong>מה בין תם למועד — שהתם משלם חצי נזק מגופו,</strong> מדמי השור המזיק עצמו, ואם אינו שווה כדי חצי הנזק, כגון אם שור זול הזיק שור יקר — הרי זה הפסדו של הניזק. <strong>ומועד משלם נזק שלם מן העלייה</strong> (מרכוש הבעלים). שבעליו משלם את דמי כל הנזק מרכושו בלי קשר לשווי השור המזיק. <strong>ולא קתני</strong> <small>[שנה]</small> שם את ההבדל הנוסף, <strong>שהתם אינו משלם על פי עצמו, ומועד משלם על פי עצמו.</strong> שהרי לפי הכלל שלמדנו במשנתנו שהמודה בקנס פטור, אין המודה בכך צריך לשלם! ומכאן ראיה שחצי נזק אינו קנס אלא ממון.
 ודוחים: מכאן אין ראיה, כי <strong>תנא</strong> <small>[שנה</small> החכם<small>]</small> <strong>ושייר,</strong> ולא שנה את כל פרטי ההבדלים בין תם ומועד. ושואלים: <strong>מאי</strong> <small>[מה]</small> <strong>שייר</strong> עוד שאתה אומר <strong>דהאי</strong> <small>[ש</small>את הלכה <small>זו]</small> גם <strong>שייר,</strong> שהרי אי אפשר לטעון ששייר החכם, אם אין הוכחה אחרת לכך שלא נמנו כל ההבדלים האפשריים! ומשיבים: <strong>שייר חצי כופר.</strong> שיש הבדל נוסף ביניהם, כי שור מועד שהרג את האדם משלם בעליו כופר, וכששור תם הורג אדם איננו משלם אפילו חצי כופר. ודוחים: <strong>אי</strong> <small>[אם]</small> <strong>משום חצי כופר — זה לאו שיורא</strong> <small>[לא שיור]</small> <strong>הוא,</strong> וטעמו של דבר —
## דף מא:
 <strong>הא מני</strong> <small>[זו</small> שיטת <small>מי היא],</small> כשיטת <strong>ר' יוסי הגלילי היא,</strong> ש<strong>אמר: תם משלם חצי כופר,</strong> ולשיטה זו אין לענין זה הבדל בין תם למועד אלא רק מה שנתפרש במשנה.
 ומביאים ראיה נוספת: <strong>תא שמע</strong> <small>[בוא</small> ו<small>שמע]</small> ראיה ממה ששנינו, אם אמר: <strong>"המית שורי את פלוני", או: "</strong>המית שורי את <strong>שורו של פלוני" — הרי זה משלם על פי עצמו. מאי לאו</strong> <small>[האם לא]</small> מדובר שם <strong>ב</strong>שור <strong>תם,</strong> שמשלם חצי נזק, והרי זו הוכחה שתשלום זה נחשב לתשלום ממון, ולא לקנס! שאילו לא היה זה חיוב ממון, לא היה מתחייב בהודאתו. ודוחים: <strong>לא,</strong> מדובר כאן <strong>במועד.</strong>
 ושואלים: אם כן, <strong>אבל בתם מאי</strong> <small>[מה]</small> יהא הדין, ש<strong>אינו משלם על פי עצמו,</strong> אם כן <strong>אדתני סיפא</strong> <small>[עד ש</small>הוא <small>שונה</small> ב<small>סופה,</small> בהמשכה של המשנה<small>]</small> שאם אמר <strong>"</strong>המית שורי <strong>עבדו של פלוני" — אינו משלם על פי עצמו, ניפלוג וניתני בדידה</strong> <small>[שיחלוק וישנה בה עצמה]</small> חלוקה פנימית קרובה יותר: <strong>במה דברים אמורים — במועד, אבל תם — אינו משלם על פי עצמו!</strong> ודוחים: כל המשנה <strong>כולה במועד קמיירי</strong> <small>[עוסקת],</small> ואינה דנה כאן כלל בדיניו של שור תם, ולפיכך אינה מחלקת בין תם למועד, ולכן אין ממנה הוכחה לענייננו.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנתנו, <strong>זה הכלל: כל המשלם יתר על מה שהזיק — אינו משלם על פי עצמו,</strong> שהיתר על מה שהזיק נקרא קנס. ונדייק מכאן: <strong>הא</strong> <small>[הרי]</small> אם משלם <strong>פחות ממה שהזיק — משלם על פי עצמו.</strong> והרי זו הוכחה שחצי נזק הוא תשלום ממון ולא קנס! ודוחים: <strong>לא תימא</strong> <small>[אל תאמר]</small> ותדייק <strong>הא</strong> <small>[הרי]</small> <strong>פחות ממה שהזיק, אלא אימא</strong> <small>[אמור]</small> ודייק כך: <strong>הא</strong> <small>[הרי]</small> אם משלם <strong>כמה שהזיק — משלם על פי עצמו.</strong>
 ומקשים: אם כן לפי פירוש זה, <strong>אבל</strong> אם משלם <strong>פחות</strong> ממה שהזיק — <strong>מאי</strong> <small>[מה]</small> יהא הדין לדעתך — ש<strong>אינו משלם על פי עצמו,</strong> אם כן <strong>ליתני</strong> <small>[שישנה]</small> לשון כללית יותר: <strong>זה הכלל כל שאינו משלם כמה שהזיק — אינו משלם על פי עצמו, דמשמע</strong> <small>[שמשמעות]</small> לשון זו היא כוללת גם כשמשלם <strong>פחות, ומשמע</strong> גם כשמשלם <strong>יתר!</strong> ואומרים: אכן, מכאן הרי זו <strong>תיובתא</strong> <small>[קושיה חמורה]</small> על דברי רב הונא בנו של רב יהושע שחצי נזק הוא קנס.
 ומסכמים להלכה: <strong>והלכתא</strong> <small>[והלכה</small> היא<small>]:</small> <strong>פלגא ניזקא קנסא</strong> <small>[חצי נזק קנס</small> הוא<small>].</small> ותוהים: <strong>תיובתא והלכתא</strong> <small>[קושיה חמורה</small> עליו <small>והלכה</small> כמותו<small>]?!</small> ומשיבים: <strong>אין</strong> <small>[כן],</small> הלכה כמותו, כי יש להסביר: <strong>טעמא מאי איתותב</strong> <small>[מה טעם הושב,</small> הוקשו דבריו ונשארו בקושיה<small>] —</small> <strong>משום דלא קתני</strong> <small>[שאינו שונה]</small> <strong>"כמה שהזיק",</strong> אולם לשון זו <strong>לא פסיקא ליה</strong> <small>[אינה פסוקה,</small> אינה מוחלטת, <small>לו],</small> משום שיש יוצאים מן הכלל. <strong>כיון דאיכא</strong> <small>[שיש]</small> הלכה של <strong>חצי נזק צרורות.</strong> שאם הלך בעל חיים כדרכו, ותוך כדי הילוכו העיף צרורות, אבנים, והן גרמו נזק — משלם על כך רק חצי נזק, ולא את כל הנזק כולו. <strong>דהלכתא גמירי לה דממונא</strong> <small>[שהלכה למודה לנו ש</small>חיוב <small>ממון]</small> <strong>הוא</strong> ולא קנס, ודינו לכל ענין כדין נזקי רגל, אלא שמשלם רק חצי הנזק. <strong>משום הכי</strong> <small>[כך]</small> <strong>לא קתני</strong> <small>[שנה]</small> אותה הצעה "כמה שהזיק" באופן כללי שרק אם המשלם כפי שהזיק משלם על פי עצמו, שהרי יש בהלכה דבר הדומה לחצי נזק בנגיחה, ולכל הדעות זה תשלום ממון וגם אותו ישלמו בהודאת עצמו.
 ומן הפסק הזה ממשיכים ומסיימים: <strong>והשתא דאמרת פלגא ניזקא קנסא</strong> <small>[ועכשיו שאמרת,</small> ופסקת, ש<small>חצי נזק קנס</small> הוא<small>],</small> <strong>האי כלבא דאכל אימרי</strong> <small>[כלב זה שאכל טלאים],</small> <strong>ושונרא דאכיל תרנגולי רברבי</strong> <small>[וחתול שאכל תרנגולים גדולים],</small> הרי נזק <strong>משונה הוא</strong> ובתם משלם רק חצי נזק כמו בנגיחה, <strong>ולא מגבינן</strong> <small>[ואין אנו גובים</small> אותו<small>]</small> <strong>בבבל,</strong> משום שתשלום עבור נזק בלתי רגיל הוא קנס, ואין גובים קנסות בבבל, שאין בה דיינים סמוכים הרשאים לדון בדיני קנסות. <strong>אבל,</strong> אם אכל החתול תרנגולים <strong>זוטרי</strong> <small>[קטנים]</small> — <strong>אורחיה הוא ומגבינן</strong> <small>[דרכו היא ואנחנו גובים</small> לו לניזק<small>],</small> שאין זה קנס אלא ממון.
 ומעירים: <strong>ו</strong>במקרים כאלה שהם בתורת קנס — גם בבבל, <strong>אי</strong> <small>[אם]</small> <strong>תפס</strong> הניזק מנכסי המזיק כדי שיעור הקנס — <strong>לא מפקינן מיניה</strong> <small>[אין אנו מוציאים ממנו],</small> שהרי מעיקר הדין מגיע לו תשלום, ואין הנתבע יכול לטעון שאינו חייב כלום. <strong>ואי</strong> <small>[ואם]</small> <strong>אמר</strong> הניזק לבית הדין: <strong>אקבעו</strong> <small>[קיבעו]</small> <strong>לי זימנא</strong> <small>[זמן]</small> ללכת <strong>לארץ ישראל,</strong> ששם אפשר לדון גם בדיני קנסות — <strong>מקבעינן ליה</strong> <small>[קובעים לו].</small> <strong>ואי</strong> <small>[ואם]</small> <strong>לא אזיל</strong> <small>[הולך]</small> הנתבע לארץ ישראל לפי טענת התובע — <strong>משמתינן ליה</strong> <small>[מנדים אותו].</small>
 ומעירים: <strong>בין כך ובין כך,</strong> בין אם עלה לארץ ישראל ובין אם לא עלה, אפילו כשלא מחייבים אותו בבבל לשלם קנס, מכל מקום <strong>משמתינן ליה</strong> <small>[מנדים אותו]</small> אם לא יסלק את המזיק, <strong>דאמרינן ליה</strong> <small>[שאומרים אנו לו]:</small> <strong>סליק הזיקך</strong> <small>[סלק</small> את <small>המזיק שלך]</small> וכדברי <strong>ר' נתן. דתניא</strong> <small>[ש</small>כן <small>שנינו בברייתא</small><small>],</small> <strong>ר' נתן אומר: מנין שלא יגדל אדם כלב רע בתוך ביתו, ולא יעמיד סולם רעוע בתוך ביתו — שנאמר: "</strong>ועשית מעקה לגגך <strong>ולא תשים דמים בביתך"</strong> (דברים כב, ח), מכאן שאסור לו לאדם שישהה בביתו דבר המסכן את הבריות ("דמים"). ואם אינו מסלקו — מנדים אותו.
 
 <big>א משנה</big> <strong>נערה שנתפתתה — בושתה ופגמה וקנסה של אביה, ו</strong>כן דמי <strong>הצער בתפוסה</strong> (אנוסה). <strong>עמדה</strong> הנערה <strong>בדין</strong> עם המפתה או האונס <strong>עד שלא מת האב — הרי הן של אב,</strong> כפי שאמרנו. לפיכך אם <strong>מת האב</strong> לפני שהספיק לגבות את הכסף מן האיש — <strong>הרי הן,</strong> הכספים הללו, <strong>של אחין,</strong> משום שהם היורשים את אביהם וכבר זכה בהן האב.
 אולם אם <strong>לא הספיקה לעמוד בדין</strong> עם המפתה או האונס <strong>עד שמת האב,</strong> ואחר כך עמדה בדין וזכתה — <strong>הרי הן,</strong> הכספים הללו, <strong>של עצמה,</strong> שכיון שמת האב, הרי היא ברשות עצמה לכל דבר. וכן אם <strong>עמדה בדין עד שלא בגרה — הרי הן של אב,</strong> ואם <strong>מת האב — הרי הן של אחין</strong> היורשים אותו, אף שבגרה בינתיים. אבל אם <strong>לא הספיקה לעמוד בדין עד שבגרה — הרי הן של עצמה. ר' שמעון אומר:</strong> אפילו <strong>אם</strong> עמדה בדין בחיי האב, ו<strong>לא הספיקה לגבות עד שמת האב</strong> — אין האחים יורשים את הכסף הזה, אלא <strong>הרי הן של עצמה,</strong> שכל עוד לא הגיע הכסף לידי האב ממש, אינו שלו<strong>.</strong>
## דף מב.
 אבל <strong>מעשה ידיה ו</strong>כן <strong>מציאתה, אף על פי שלא גבתה,</strong> כגון שעדיין לא קיבלה את שכר עבודתה, גם אם <strong>מת האב — הרי הן של אחין</strong> שהם יורשי האב, שכיון שזכתה באלה בחיי האב, נעשו כרכושו, והאחים יורשים אותו.
 <big>א גמרא</big> על המשנה שואלים: <strong>מאי קא משמע לן</strong> <small>[מה השמיע לנו]</small> במשנה זו? הלא <strong>תנינא</strong> <small>[שנינו]</small> כבר: <strong>המפתה נותן שלשה דברים, והאונס ארבעה. המפתה נותן בושת ופגם וקנס, מוסיף עליו אונס שנותן את הצער!</strong> ומשיבים: <strong>לאביה איצטריך ליה</strong> <small>[הוצרך לו],</small> כלומר, החידוש אינו בפירוט החיובים שלו, אלא בכך שהכל ניתן לאביה. ושואלים: <strong>לאביה נמי פשיטא</strong> <small>[גם כן פשוט]</small> הדבר <strong>מדקא יהיב</strong> <small>[מ</small>מה <small>שנותן]</small> <strong>מפתה</strong> תשלום כל עיקר, הרי בודאי לאביה הוא נותן, <strong>דאי</strong> <small>[שאם]</small> <strong>לעצמה</strong> הוא נותן — <strong>אמאי יהיב</strong> <small>[מדוע</small> בכלל <small>נותן]</small> <strong>המפתה</strong> קנס? הלא <strong>מדעתה עבד</strong> <small>[עשה]</small> מה שעשה, וכיצד היא יכולה לתבוע ממנו פיצויים על מה שעשה מרצונה?
 ומסבירים: בגלל המקרה שבסיפא, ש<strong>עמדה בדין</strong> ואחר כך מת האב לפני שהספיקה לגבות <strong>איצטריכא ליה</strong> <small>[הוצרכה לו]</small> לשנות, ומשום <strong>פלוגתא</strong> <small>[</small>ה<small>מחלוקת]</small> של <strong>ר' שמעון ורבנן</strong> <small>[וחכמים]</small> בשאלה האם הבנים יורשים את הפיצויים הללו מן האב, או אינם יורשים והקנס לעצמה.
 <big>ב</big> <strong>תנן התם</strong> <small>[שנינו</small> במשנה <small>שם]</small> במסכת שבועות, מי שאמר לאחר: <strong>"אנסת</strong> את בתי, או <strong>פיתית את בתי", והוא,</strong> הנתבע, <strong>אומר: "לא אנסתי ולא פיתיתי",</strong> ואמר לו האב: <strong>"משביעך אני", ואמר</strong> הנתבע: <strong>"אמן", ואחר כך הודה</strong> שאכן אנס או פיתה את הבת — הרי זה <strong>חייב,</strong> הן בתשלומים של אונס או מפתה, והן בתוספת חומש ובהבאת קרבן על שבועת שקר.
 <strong>ר' שמעון פוטר.</strong> וטעמו: <strong>שאינו משלם קנס על פי עצמו.</strong> ולכן, גם אם היה מודה לאב מתחילה — לא היה צריך לשלם, ואי אפשר לומר שרק בשל השבועה יצטרך לשלם דבר שבעצם אפשר לתבוע ממנו רק כשיש עדים. <strong>אמרו לו</strong> חכמים: <strong>אף על פי שאינו משלם קנס על פי עצמו — אבל משלם בושת ופגם על פי עצמו,</strong> ואם כן יש כאן תביעת ממון שכפר בה, ובמקרה כזה, כאשר הודה שנשבע לשקר משלם ומביא קרבן.
 <strong>בעא מיניה</strong> <small>[שאל אותו]</small> <strong>אביי מרבה, האומר לחבירו: "אנסת</strong> או <strong>פיתית את בתי והעמדתיך בדין</strong> על זה <strong>ונתחייבת לי ממון"</strong> ולא שילמת, <strong>והוא,</strong> הנתבע, <strong>אומר: "לא אנסתי ולא פיתיתי ולא העמדתני בדין ולא נתחייבתי לך ממון". ונשבע</strong> הנתבע על דבריו, <strong>ו</strong>אחר כך <strong>הודה — ל</strong>דעת <strong>ר' שמעון מאי</strong> <small>[מה]</small> הדין?
 האם נאמר: <strong>כיון</strong> ש<strong>עמד בדין</strong> וכבר נתחייב — <strong>ממונא הואי, ומיחייב עליה</strong> <small>[ממון הוא, וחייב עליו]</small> <strong>קרבן שבועה,</strong> כדין כל הכופר בתביעת ממון. <strong>או דלמא</strong> <small>[שמא],</small> <strong>אף על גב</strong> <small>[אף על פי]</small> ש<strong>עמד בדין,</strong> עיקרו של הכסף <strong>קנס הוי</strong> <small>[הוא]?</small> <strong>אמר ליה</strong> <small>[לו]:</small> מכיון שנתחייב כבר בדין הרי <strong>ממונא הוי, ומיחייב עליה</strong> <small>[ממון הוא, וחייב עליו]</small> <strong>קרבן שבועה.</strong>
 <strong>איתיביה</strong> <small>[הקשה לו]</small> אביי מברייתא, <strong>ר' שמעון אומר: יכול האומר לחבירו "אנסת ופיתית את בתי", והוא,</strong> הנתבע, <strong>אומר: "לא אנסתי ולא פיתיתי",</strong> או שטוען: <strong>"המית שורך את עבדי", והוא אומר: "לא המית". או שאמר לו עבדו: "הפלת את שיני וסימית את עיני</strong> ואתה צריך לשחררני <strong>", והוא,</strong> האדון, <strong>אומר: "לא הפלתי ולא סימיתי", ונשבע</strong> הנתבע על טענתו, <strong>והודה</strong> לאחר מכן, <strong>יכול יהא חייב</strong> קרבן משום שבועת כפירת ממון —
 <strong>תלמוד לומר</strong> בכתוב המדבר בקרבן שבועה: <strong>"וכחש בעמיתו בפקדון או בתשומת יד או בגזל או עשק את עמיתו. או מצא אבדה וכחש בה ונשבע על שקר"</strong> (ויקרא ה, כא-כב), <strong>מה אלו מיוחדין שהן ממון,</strong> שכל הדברים המנויים באותו כתוב הם חיובי ממון שבין אדם לחבירו, <strong>אף כל</strong> חיובים <strong>שהן</strong> תביעות של <strong>ממון, יצאו אלו</strong> של האונס, המפתה וכיוצא בהם, <strong>שהן קנס.</strong>
## דף מב:
 <strong>מאי לאו</strong> <small>[האם לא]</small> מדובר שם <strong>בשעמד בדין,</strong> ובכל זאת, כיון שעיקר הכסף היה קנס, אין ר' שמעון מחייב על השבועה! ודחה רבה: <strong>לא,</strong> שם מדובר <strong>בשלא עמד בדין.</strong>
 חזר אביי והקשה: <strong>והא מדרישא</strong> <small>[והרי מ</small>כיון <small>שראשה</small> של ברייתא זו<small>]</small> דנה <strong>ב</strong>מקרה <strong>שעמד בדין — סיפא נמי</strong> <small>[סופה גם כן]</small> <strong>בשעמד בדין. דקתני רישא</strong> <small>[ששנה</small> ב<small>ראשה]</small> של הברייתא הזו: <strong>אין לי</strong> שיתחייב בקרן חומש ואשם <strong>אלא</strong> ב<strong>דברים שמשלמין עליהם את הקרן. תשלומי כפל, תשלומי ארבעה וחמשה, והאונס, והמפתה, ומוציא שם רע, מנין</strong> שהם בכלל החיוב בקרבן שבועת הפקדון — <strong>תלמוד לומר: "</strong>נפש כי תחטא <strong>ומעלה מעל"</strong> (ויקרא ה, כא), <strong>ריבה</strong> כל מיני חטא ומעל.
 ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> מדובר באופן ש<strong>לא עמד בדין,</strong> אם כן <strong>כפילא מי איכא</strong> <small>[כפל, האם יש</small> כאן<small>]?</small> שהרי לדעת הכל מי שהודה מעצמו אינו משלם כפל, וכאן הרי מוזכר תשלום כפל! <strong>אלא פשיטא</strong> <small>[פשוט]</small> שמדובר כאן <strong>בשעמד בדין,</strong> ונחלקו במקרה שהדיינים פסקו כי אכן חייב כפל. <strong>ומדרישא</strong> <small>[ומ</small>כיון <small>שראשה]</small> של הברייתא הוא מדברת <strong>ב</strong>אופן <strong>שעמד בדין,</strong> אם כן <strong>סיפא נמי</strong> <small>[סופה גם כן]</small> מדברת <strong>ב</strong>אופן <strong>שעמד בדין</strong> ולמרות זאת אין ר' שמעון מחייב על השבועה!
 <strong>אמר ליה</strong> <small>[לו]</small> רבה: <strong>יכילנא לשנויי לך</strong> <small>[יכול אני לתרץ לך]</small> ש<strong>רישא</strong> <small>[</small>ב<small>ראשה]</small> מדובר <strong>ב</strong>מקרה <strong>שעמד בדין, וסיפא</strong> <small>[וסופה]</small> מדובר <strong>בשלא עמד בדין, ו</strong>הברייתא הזו <strong>כולה</strong> כשיטת <strong>ר' שמעון היא.</strong> ומודה ר' שמעון שלאחר שעמד בדין נעשה אף הכפל כממון, ולפיכך ברישא חייב בקרבן ובתשלום על הודאתו, <strong>ו</strong>אולם <strong>שינויי דחיקי לא משנינן לך</strong> <small>[תירוצים דחוקים אינני מתרץ לך].</small> ש<strong>אם כן,</strong> שכל הברייתא היא לשיטת ר' שמעון, אזי <strong>אמרת</strong> <small>[</small>יכול היית <small>לומר]</small> <strong>לי</strong> או <strong>ליתני רישא</strong> <small>[שישנה</small> ב<small>ראשה]</small> במפורש <strong>"ר' שמעון אומר"</strong> וכו', <strong>או ליתני סיפא</strong> <small>[שישנה</small> ב<small>סופה]</small> <strong>"</strong>אלו <strong>דברי ר' שמעון".</strong>
 <strong>אלא,</strong> כך אני מפרש: אכן כל הברייתא <strong>כולה</strong> מדברת <strong>בשעמד בדין, ו</strong>לענין החילוק בפסקי הדינים <strong>רישא רבנן</strong> <small>[ראשה</small> באמת הוא כשיטת <small>חכמים]</small> שמחייבים אותו בקרבן שבועה כשהתובע אומר שעמד בדין ונתחייב והנתבע נשבע לשקר. <strong>וסיפא</strong> <small>[וסופה]</small> הוא שיטת <strong>ר' שמעון,</strong> שפוטר מקרבן שבועה את המודה על פי עצמו.
 <strong>ומודינא</strong> <small>[ומודה אני]</small> <strong>לך</strong> אביי <strong>לענין קרבן שבועה דרחמנא פטריה</strong> <small>[שהתורה פטרה אותו]</small> מקרבן שבועה במקרה זה, מפני שהוא לומד <strong>מ"וכחש</strong> בעמיתו בפקדון<strong>"</strong> וכו' (ויקרא ה, כא) שאינו חייב קרבן אלא כאשר נשבע על דבר שהוא מעיקרו חיוב ממון.
 <strong>וכי קאמינא</strong> <small>[וכאשר אומר אני]</small> שלדעת ר' שמעון <strong>ממון הוי</strong> <small>[הוא]</small> לאחר שנתחייב בדין, לא לענין להתחייב על הודאה בו בקרבן שבועה, אלא הרי זה לענין זכותו <strong>להורישו לבניו.</strong> שאינו כדין קנס, שאין אדם יכול להורישו לבניו, אלא ממון גמור הוא ומורישו.
 <strong>איתיביה</strong> <small>[הקשה לו]</small> אביי על פרט אחרון זה ממשנתנו עצמה, <strong>ר' שמעון אומר: אם לא הספיקה</strong> הבת <strong>לגבות עד שמת האב — הרי הן של עצמה. ואי אמרת</strong> <small>[ואם אומר אתה]</small> שקנס זה <strong>ממון הוי</strong> <small>[הוא]</small> <strong>להורישו לבניו</strong> לאחר העמדה בדין, אם כן <strong>לעצמה אמאי</strong> <small>[מדוע]?</small> מדוע יהא הכסף לעצמה? הלא כיון שעמדה בדין הרי של ה<strong>אחין בעי מיהוי</strong> <small>[</small>הוא <small>צריך להיות]</small> שהאב מוריש לבניו את הקנס — שהריהו כבר ממון! ונשארה איפוא שיטת רבה ללא פתרון מספיק.
 <strong>אמר רבא: האי מילתא קשאי בה</strong> <small>[דבר זה התקשו בו]</small> <strong>רבה ורב יוסף עשרין ותרתין שנין</strong> <small>[עשרים ושתים שנה]</small> <strong>ולא איפרק</strong> <small>[תורץ],</small> <strong>עד דיתיב</strong> <small>[שישב]</small> <strong>רב יוסף ברישא ופירקה</strong> <small>[ב</small>כסא <small>ראש</small> הישיבה <small>ותירץ אותה],</small> וכך אמר: <strong>שאני התם</strong> <small>[שונה שם]</small> במקרה של אונס, ש<strong>אמר קרא</strong> <small>[הכתוב]:</small> <strong>"ונתן האיש השכב עמה לאבי הנערה חמשים כסף"</strong> (דברים כב, כט), לומר: <strong>לא זיכתה תורה</strong> ממון זה <strong>לאב, אלא משעת נתינה.</strong> ולכן, מאחר שלא הספיקה הבת לזכות ממון זה לאביה בחייו, אף שכבר נתחייב האונס בדין — לא זכה בו האב להורישו לבניו.
 <strong>וכי קאמר</strong> <small>[וכאשר אמר]</small> <strong>רבה</strong> שקנס שנתחייב בו בבית דין <strong>ממונא הוי</strong> <small>[ממון הוא]</small> לענין <strong>להורישו לבניו</strong> — לא במקרה מיוחד זה של אונס ומפתה אמר, אלא רק <strong>בשאר קנסות</strong> שדינם כממון לאחר החיוב בדין, ולפיכך מורישו האב לבניו.
 ושואלים: <strong>אלא מעתה</strong> שהוא לומד מדיוק הלשון "ונתן", <strong>גבי</strong> (אצל, בענין) שור שהמית <strong>עבד, דכתיב</strong> <small>[שנאמר</small> בעניינו<small>]:</small> <strong>"כסף שלשים שקלים יתן לאדניו"</strong> (שמות כא, לב), <strong>הכי נמי</strong> <small>[כך גם כן]</small> תאמר ש<strong>לא זיכתה תורה לאדון אלא משעת נתינה?!</strong> ומתרצים: <strong>"יתן" לחוד "ונתן" לחוד,</strong> שלשון "יתן", שהוא בעתיד, אין משמעה שזוכה רק משעת נתינה, אבל לשון "נתן", בעבר, כוונתה שרק לאחר שכבר נתן האונס את הקנס, הרי הוא של האב.
 ומקשים: <strong>אי הכי</strong> <small>[אם כך],</small> שעיקר ההוכחה היא מלשון "ונתן", אם כן מה ששנינו בברייתא למעלה לגבי חיוב קרבן שבועה באונס ומפתה, <strong>תלמוד לומר: "וכחש"</strong> אינו הוכחה כלל לענייננו, והלוא <strong>תלמוד לומר: "ונתן" מיבעי ליה</strong> <small>[צריך היה]</small> לו לומר! שכן אפילו אחר העמדה בדין נחשב כקנס.
 <strong>אמר רבא: כי איצטריך</strong> <small>[כאשר הוצרך]</small> להביא את הראיה מן הפסוק <strong>"וכחש"</strong> — מדובר <strong>כגון שעמדה</strong> הבת <strong>בדין, ובגרה ומתה.</strong> והחידוש הוא: <strong>דהתם, כי קא ירית</strong> <small>[ששם, כאשר יורש]</small> <strong>אביה</strong> — <strong>מינה דידה קא ירית</strong> <small>[ממנה עצמה</small> הוא <small>יורש],</small> שכיון שבגרה לא זכה האב בקנס מכוח עצמו והיה צריך להיחשב כשאר ממון שהיא מורישה לו. ולכן צריך לימוד מיוחד, לומר שבכל זאת אינו חייב על ממון זה קרבן שבועה אם נשבע לשקר, מפני שעיקרו קנס.
 ומקשים: <strong>אי הכי</strong> <small>[אם כך]</small> אתה מפרש, אם כן הביטוי הנאמר באותה ברייתא, <strong>"יצאו אלו שהן קנס"</strong> איננו נכון, שכן <strong>ממון הוא</strong> ולא קנס! <strong>אמר רב נחמן בר יצחק</strong> פירוש הביטוי הוא: <strong>יצאו אלו שעיקרן קנס,</strong> כלומר, החיוב מעיקרו בא בגלל קנס.
 <strong>איתיביה</strong> <small>[הקשה לו]</small> ממה ששנינו: <strong>ר' שמעון פוטר, שאינו משלם קנס על פי עצמו.</strong> ונדייק מן הלשון: <strong>טעמא</strong> <small>[הטעם,</small> דווקא<small>]</small> ש<strong>לא עמד בדין</strong> ואינו משלם על פי עצמו, <strong>הא</strong> <small>[הרי]</small> אם <strong>עמד בדין,</strong> ש<strong>משלם על פי עצמו, קרבן שבועה נמי מיחייב</strong> <small>[גם כן</small> הוא <small>מתחייב],</small> ולא כדברי רבה!
 ומשיבים: <strong>ר' שמעון לדבריהם דרבנן</strong> <small>[של חכמים]</small> <strong>קאמר להו</strong> <small>[אומר להם],</small> וכך צריך לפרש את דבריו: <strong>לדידי</strong> <small>[לשיטתי],</small> <strong>אף על גב</strong> <small>[אף על פי]</small> ש<strong>עמד בדין רחמנא פטריה</strong> <small>[פטרה אותו התורה]</small> מקרבן שבועה, וזה נלמד <strong>מ</strong>המלה <strong>"וכחש...</strong> בפקדון <strong>",</strong> שממנה משתמע שאין חיוב זה אלא בדבר שעיקרו ממון. <strong>אלא לדידכו אודו</strong> <small>[לשיטתכם, הודו]</small> <strong>לי מיהת</strong> <small>[על כל פנים]</small> <strong>היכא</strong> <small>[היכן,</small> כאשר<small>]</small> ש<strong>לא עמד בדין, דכי קא תבע, קנסא קא תבע</strong> <small>[שכאשר</small> הוא <small>תובע, קנס</small> הוא <small>תובע],</small> שבמקרה כזה גם אתם תסכימו אתו שאין כאן תביעת ממון, אלא קנס.
## דף מג.
 <strong>ו</strong>כלל הוא ש<strong>מודה בקנס פטור. ו</strong>מסבירים: <strong>רבנן סברי</strong> <small>[חכמים סבורים]</small> <strong>כי קא תבע</strong> <small>[</small>ש<small>כאשר</small> האב <small>תובע]</small> בבית דין — <strong>בושת ופגם קא תבע</strong> <small>[הוא תובע]</small> ואין עיקר כוונתו לקנס, ואם כן יש כאן תביעת ממון שכיחש בה.
 ושואלים: אם כן, לפי הסבר זה <strong>במאי קא מיפלגי</strong> <small>[במה</small> באיזה ענין <small>חלוקים</small> הם<small>]?</small> <strong>אמר רב פפא: ר' שמעון סבר</strong> כי <strong>לא שביק איניש מידי דקיץ</strong> <small>[אין אדם מניח</small> מלתבוע <small>דבר ש</small>הוא <small>קצוב],</small> כגון תביעת הקנס, <strong>ותבע מידי דלא קיץ</strong> <small>[ותובע דבר שאינו קצוב],</small> כגון תביעת בושת ופגם. ומשום כך, תביעה של אונס, בעיקרה היא תביעת הקנס. <strong>ו</strong>אילו <strong>רבנן סברי</strong> <small>[וחכמים סבורים]</small> כי <strong>לא שביק איניש מידי דכי מודי ביה לא מיפטר</strong> <small>[אין אדם מניח</small> מלתבוע <small>דבר שכאשר מודה בו אין</small> הנתבע <small>נפטר],</small> כמו בושת ופגם <strong>ותבע מידי דכי</strong> <small>[ותובע דבר שכאשר]</small> <strong>מודה ביה</strong> <small>[בו]</small> הנתבע <strong>מיפטר</strong> <small>[ייפטר],</small> ולכן יש לומר שעיקר התביעה היתה לגבי בושת ופגם.
 <big>א</big> <strong>בעא מיניה</strong> <small>[שאל אותו]</small> <strong>ר' אבינא מרב ששת: בת הניזונת מן האחין.</strong> כלומר, שאביה מת והאחים מפרנסים אותה ממה שירשו מאביהם — שהאב מתחייב בין שאר תנאי הכתובה לספק מזונות הבת מרכושו — בת זו, <strong>מעשה ידיה למי</strong> הם שייכים?
 האם לומר ש<strong>במקום אב קיימי</strong> <small>[עומדים]</small> האחים, ו<strong>מה התם</strong> <small>[שם]</small> כשהאב קיים — <strong>מעשה ידיה לאב, הכא נמי</strong> <small>[כאן גם כן]</small> <strong>מעשה ידיה לאחין, או דלמא לא דמי</strong> <small>[שמא אין דומה]</small> <strong>לאב,</strong> ומדוע — <strong>התם, מדידיה מיתזנא</strong> <small>[שם, משלו</small> היא <small>ניזונה]</small> ולכן ראוי שיהיו מעשי ידיה שלו, ואולם <strong>הכא לאו מדידהו מיתזנא</strong> <small>[כאן לא משלהם</small> היא <small>ניזונה]</small> אלא מן הירושה, ולכן אין להם זכות במעשה ידיה.
 <strong>אמר ליה</strong> <small>[לו]</small> רב ששת: <strong>תניתוה</strong> <small>[</small>כבר <small>למדתם אותה],</small> כלומר, אפשר ללמוד תשובה לשאלה זו מדברי המשנה, ששנינו: <strong>אלמנה ניזונת מנכסי יתומים ומעשה ידיה שלהן.</strong> הרי שאף שהאלמנה ניזונה על פי תנאי הכתובה, ומקבלת מזונות מן הירושה, מכל מקום מעשי ידיה של היתומים, והוא הדין לבת הניזונה מן האחים.
 ודוחים: <strong>מי דמי</strong> <small>[האם</small> הדבר <small>דומה]?</small> <strong>אלמנתו לא ניחא ליה</strong> <small>[נוח לו]</small> ואין לו ענין מיוחד <strong>בהרווחה</strong> ובנוחיות שלה, כלומר, אין לנו הוכחה שרצונו שתחיה ברווחה, ולכן נותן לה בדיוק כפי תנאי הכתובה, ומעשה ידיה ליורשים. ואולם <strong>בתו,</strong> ודאי <strong>ניחא ליה</strong> <small>[נוח לו]</small> <strong>בהרווחה</strong> שלה, ורוצה שתקבל את הכל בשלימות, ומעשה ידיה יהיו ברשותה להרווחה יתירה.
 ושואלים: <strong>למימרא</strong> <small>[</small>האם <small>לומר]</small> ש<strong>בתו עדיפא ליה</strong> <small>[עדיפה לו]</small> <strong>מאלמנתו? והאמר</strong> <small>[והרי אמר]</small> <strong>ר' אבא אמר ר' יוסי:</strong> מי שמת והותיר אחריו אלמנה ובת, <strong>עשו</strong> דין <strong>אלמנה אצל הבת</strong> שגם לה יש זכות להיזון מן הירושה <strong>כ</strong>דין <strong>בת אצל אחין בנכסין מועטין,</strong> שאינם מספיקים לפרנס את הבת ואת הבנים במשך שנים עשר חודש,
 ו<strong>מה הבת אצל אחין,</strong> הכלל הוא: <strong>הבת ניזונת</strong> מן הנכסים, <strong>והאחין</strong> אם אין להם מה לאכול — ילכו ו<strong>ישאלו</strong> (יקבצו נדבות) <strong>על הפתחים. אף אלמנה אצל הבת — אלמנה ניזונת, והבת תשאל על הפתחים.</strong> ומכאן שעדיפה לאדם אלמנתו מאשר בתו! ומסבירים: אין הדברים דומים, ש<strong>לענין</strong> מניעת <strong>זילותא</strong> <small>[זלזול] —</small> <strong>אלמנתו</strong> אכן <strong>עדיפא ליה</strong> <small>[עדיפה לו].</small> שבמקרה שאחת מהן צריכה לחזור על הפתחים — מעדיף הוא שתהיה זו בתו ולא אלמנתו. אולם <strong>לענין הרווחה</strong> ונוחיות — <strong>בתו עדיפא ליה</strong> <small>[עדיפה לו].</small>
 <strong>מתיב</strong> <small>[מקשה]</small> <strong>רב יוסף</strong> על מסקנתו של רב ששת שמעשה ידיה לאחין, שנינו במשנתנו: <strong>מעשה ידיה ומציאתה</strong> של האב <strong>אף על פי שלא גבתה,</strong> ואם <strong>מת האב — הרי הן של אחין,</strong> ונדייק: <strong>טעמא</strong> <small>[הטעם,</small> דווקא<small>]</small> שזכה האב במעשה ידיה <strong>בחיי האב</strong> ומשמת מורישו לבניו, <strong>הא</strong> <small>[הרי]</small> שכר מעשה ידיה שעשתה <strong>לאחר מיתת האב — לעצמה</strong> הוא. <strong>מאי לאו</strong> <small>[האם לא]</small> מדובר כאן גם <strong>ב</strong>בת כזו ש<strong>ניזונת</strong> מן הנכסים? ודוחים: <strong>לא,</strong> מדובר כאן <strong>בשאינה ניזונת</strong> מן הנכסים, והיא מפרנסת את עצמה ממעשה ידיה.
 ושואלים: <strong>אי</strong> <small>[אם]</small> מדובר <strong>בשאינה ניזונת — מאי למימרא</strong> <small>[מה</small> יש <small>לומר,</small> להשמיענו<small>]</small> בזה? הלא מובן מאליו שכך הוא. ש<strong>אפילו למאן דאמר</strong> <small>[ל</small>דעת <small>מי שאומר]</small> <strong>יכול הרב</strong> (האדון) <strong>לומר לעבד "עשה עמי</strong> (עבוד אצלי) <strong>ואיני זנך",</strong> שאין על האדון חובה הלכתית לפרנס את העבד. אולם <strong>הני מילי</strong> <small>[דברים אלה</small> אמורים<small>]</small> <strong>בעבד כנעני,</strong> ש<strong>לא כתיב ביה</strong> <small>[נאמר בו]</small> <strong>"עמך",</strong> ואין עליו חובה לפרנסו.
 <strong>אבל עבד עברי דכתיב ביה</strong> <small>[שנאמר בו]</small> <strong>"עמך"</strong> (דברים טו, טז), שמשמעות הכתוב שהעבד העברי חי עם אדוניו כשווה לו — <strong>לא,</strong> שאין האדון רשאי לתבוע ממנו לעבוד אלא אם כן מפרנס אותו. <strong>כל שכן בתו,</strong> שוודאי אי אפשר לומר שנערה זו תעבוד, והאחים יקבלו את דמי עבודתה ולא יפרנסו אותה!
 <strong>אמר רבה בר עולא: לא נצרכה אלא להעדפה.</strong> שאין מדובר כאן שהאחים יטלו את כל מעשה ידיה ולא יתנו לה כלום, אלא השאלה היא כאשר מרובה שכר מעשה ידיה יותר ממזונותיה, ונשאר לה עודף מסויים, למי מגיע הסכום הזה. <strong>אמר רבא</strong> כנגד דברי רבה בר עולא: וכי <strong>גברא רבה</strong> <small>[אדם גדול]</small> <strong>כרב יוסף לא ידע דאיכא</strong> <small>[אינו יודע שיש]</small> אפשרות להסביר ב<strong>העדפה, וקמותיב תיובתא</strong> <small>[ומקשה קושיה</small> על רב ששת<small>]?</small> — ודאי לא ייתכן לומר כך.
 <strong>אלא אמר רבא: רב יוסף מתניתין גופא קשיא ליה</strong> <small>[המשנה שלנו עצמה</small> היתה <small>קשה לו]</small> ומשום כך הגיע למסקנתו. <strong>דקתני</strong> <small>[ששנה</small> בה<small>]:</small> <strong>מעשה ידיה ומציאתה, אף על פי שלא גבתה.</strong> ודקדק בלשון המשנה: <strong>מציאתה ממאן גביא</strong> <small>[ממי</small> היא <small>גובה],</small> הרי אין כאן מקום למושג "גביה"?
 <strong>אלא לאו הכי קאמר</strong> <small>[</small>האם <small>לא כך אמר],</small> כך צריך לפרש את הדברים: <strong>מעשה ידיה</strong> עצמם הם <strong>כמציאתה, מה מציאתה בחיי האב</strong> שייכת <strong>לאב,</strong> ו<strong>לאחר מיתת האב</strong> שייכת <strong>לעצמה, אף מעשה ידיה נמי</strong> <small>[גם כן]:</small> <strong>בחיי האב</strong> שייכים <strong>לאב,</strong> ו<strong>לאחר מיתת האב</strong> שייכים <strong>לעצמה,</strong> גם כשניזונת מהירושה. ומסכמים: אכן, מתוך דיוק זה <strong>שמע מינה</strong> <small>[למד מכאן]</small> שכן הוא, שמדובר במעשה ידיה עצמם ולא בהעדפה, ושלא כדברי רב ששת.
 <strong>איתמר נמי</strong> <small>[נאמר גם כן]</small> דבר זה בהלכה בשם אמוראים, ש<strong>אמר רב יהודה אמר רב: בת הניזונת מן האחין</strong> בכל זאת <strong>מעשה ידיה לעצמה. אמר רב כהנא: מאי טעמא</strong> <small>[מה טעם]</small> הדבר — <strong>דכתיב</strong> <small>[שנאמר]</small> בעבדים: <strong>"והתנחלתם אתם לבניכם אחריכם"</strong> (ויקרא כה, מו) ואומרים שלשון זו באה להדגיש: <strong>אותם,</strong> את העבדים הכנענים בלבד אתם מנחילים <strong>לבניכם, ולא</strong> את <strong>בנותיכם לבניכם. מגיד</strong> כתוב זה <strong>שאין אדם מוריש</strong> כל <strong>זכות</strong> שיש לו אצל <strong>בתו, לבנו.</strong> שהזכויות שהיו לאב בבתו, הן זכויות אישיות, ואולם אינן דבר שמעביר בירושה.
 <strong>מתקיף לה</strong> <small>[מקשה על כך]</small> <strong>רבה:</strong> מניין יודע אתה שהכוונה היא לענין זכות האב במעשה ידיה, <strong>ואימא</strong> <small>[ואמור]</small> ש<strong>בפיתוי הבת, וקנסות וחבלות</strong> שאירעו לה <strong>הכתוב מדבר,</strong> שאין זכות האב בקנסות ובפיצויים המגיעים לבת עוברת ליורשיו אחריו. <strong>ו</strong>אכן <strong>כן תנא</strong> <small>[שנה</small> במפורש<small>]</small> <strong>רב חנינא: בפתוי הבת וקנסות וחבלות הכתוב מדבר!</strong>
 על לשון זו שואלים: <strong>חבלות,</strong> הלא <strong>צערא דגופא נינהו</strong> <small>[צער הגוף הן]</small> ואנו יודעים שהפיצוי על דבר שגרם צער לבת איננו שייך לאב, והוא רק שומר אותו עבורה, ואם כן, לא היה מקום להזכיר כאן חבלות. <strong>אמר ר' יוסי בר חנינא:</strong>
## דף מג:
 <strong>שפצעה בפניה,</strong> והחובל בה משלם גם על הפחת שנפחת ערכה לגבי נישואין, וסכום זה, ככסף קידושיה, שייך לאב. <strong>אמר רב זירא אמר רב מתנה אמר רב, ואמרי לה</strong> <small>[ויש אומרים],</small> <strong>אמר רבי זירא אמר רב מתנה אמר רב: בת הניזונת מן האחין — מעשה ידיה לעצמה, דכתיב</strong> <small>[שנאמר]:</small> <strong>"והתנחלתם אתם לבניכם אחריכם"</strong> (ויקרא כה, מו), ללמד: <strong>אותם,</strong> את העבדים, אתם מנחילים <strong>לבניכם, ולא</strong> את <strong>בנותיכם לבניכם, מגיד</strong> הכתוב <strong>שאין אדם מוריש זכות</strong> שיש לו אצל <strong>בתו לבנו.</strong>
 <strong>אמר ליה</strong> <small>[לו]</small> <strong>אבימי בר פפי</strong> לר' זירא: <strong>שקוד אמרה</strong> את ההלכה הזו. ושואלים: <strong>שקוד מנו</strong> <small>[מיהו]?</small> הרי זה כינוי ל<strong>שמואל,</strong> ואולם <strong>הא</strong> <small>[הרי]</small> <strong>רב אמרה</strong> שהרי כפי שראינו יש מקור נוסף לכך שרב אמר הלכה זו! ומשיבים: <strong>אימא</strong> <small>[אמור]</small> שכך רצה אבימי לומר: <strong>אף שקוד אמרה.</strong> כלומר, גם שמואל אמר הלכה זו והסכים לה. <strong>אמר מר בר אמימר לרב אשי: הכי אמרי נהרדעי</strong> <small>[כך אומרים</small> חכמי <small>נהרדעא]:</small> <strong>הלכתא כוותיה</strong> <small>[הלכה כשיטתו]</small> של <strong>רב ששת</strong> שבת הניזונת מן האחים מעשה ידיה שלהם. <strong>רב אשי אמר: הלכתא כוותיה</strong> <small>[הלכה כשיטתו]</small> של <strong>רב</strong> שמעשה ידיה לעצמה. ומסכמים: <strong>והלכתא כוותיה</strong> <small>[הלכה כשיטתו]</small> של <strong>רב.</strong>
 <big>א משנה</big> <strong>המארס את בתו</strong> קטנה <strong>וגרשה</strong> בעלה, ואחר כך <strong>אירסה</strong> אביה לאחר <strong>ונתארמלה</strong> (נתאלמנה) — <strong>כתובתה</strong> של הבת גם מהבעל השני <strong>שלו,</strong> של האב היא. אבל אם <strong>השיאה וגרשה</strong> בעלה, ואחר כך <strong>השיאה ונתארמלה — כתובתה</strong> גם מהנישואין הראשונים <strong>שלה. ר' יהודה אומר:</strong> הכתובה <strong>הראשונה של אב. אמרו לו: (אם) משהשיאה</strong> בפעם הראשונה, <strong>אין</strong> עוד <strong>לאביה רשות בה.</strong>
 <big>ב גמרא</big> מדייקים בלשון המשנה: <strong>טעמא</strong> <small>[הטעם,</small> דווקא<small>]</small> ש<strong>השיאה וגרשה,</strong> ואחר כך <strong>השיאה</strong> פעם אחרת <strong>ונתארמלה, אבל</strong> אם <strong>נתארמלה תרי זמני</strong> <small>[שתי פעמים],</small> <strong>תו לא חזיא לאינסובי</strong> <small>[שוב אינה ראויה להינשא],</small> משום שאנו חוששים שהיא בכלל אשה "קטלנית", שגורמת בדרך כלשהי למות בעליה. ומעירים: <strong>ואגב אורחיה קא סתים לן</strong> <small>[ואגב דרכו סתם לנו]</small> ה<strong>תנא כ</strong>שיטת <strong>רבי</strong> ש<strong>אמר: בתרי זמני הויא</strong> <small>[בשתי פעמים היא</small> נעשית<small>]</small> <strong>חזקה,</strong> ולכן לאחר שמתו שני הבעלים שלה הריהי כבר בחזקת "קטלנית", ולא כשיטה האומרת שחזקה היא רק בשלוש פעמים.
 <big>ג</big> שנינו במשנה ש<strong>ר' יהודה אומר:</strong> הכתובה <strong>הראשונה של אב.</strong> ושואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> ומסבירים: <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>הואיל ומשעת אירוסין,</strong> כשהתחייב הבעל הראשון בכתובה, <strong>זכה בהן האב</strong> בדמי הכתובה, שעדיין היתה הבת ברשותו, משום כך אף שקבלה את הכתובה לאחר שנישאה ונתגרשה, ונחשבת כעומדת בזכות עצמה, מכל מקום זכה כבר האב בכתובה מזמן שהתארסה, שהיתה הבת עוד ברשותו.
 <strong>מתיב</strong> <small>[מקשה]</small> <strong>רבא</strong> מברייתא, <strong>ר' יהודה אומר:</strong> הכתובה <strong>הראשונה של אב. ומודה ר' יהודה במארס את בתו כשהיא קטנה ובגרה, ואחר כך נשאת, שאין לאביה</strong> עוד <strong>רשות בה,</strong> משעה שבגרה, ואין לו גם זכות בכתובתה. ולפי ההסבר שאמרנו <strong>אמאי</strong> <small>[מדוע]</small> יודה ר' יהודה? — <strong>הכא נמי לימא</strong> <small>[כאן גם כן יאמר]:</small> <strong>הואיל ומשעת אירוסין זכה בהן האב,</strong> תהא אם כן הכתובה לאב, למרות שנישאה לאחר בגרותה.
 <strong>אלא</strong> יש לחזור ממה שאמרנו, ולומר כי <strong>אי אתמר, הכי אתמר</strong> <small>[אם נאמר</small> הדבר, <small>כך נאמר]:</small> <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>הואיל וברשותו נכתבין</strong> הסכומים שבכתובה, שהרי כותבים כתובה קודם הנישואין, ואז היתה הבת עדיין ברשותו של האב, וזכה בה האב. ולפי זה מובן הדין כשבגרה לפני שנישאה, כי כיון שלמעשה כותבים את הכתובה רק סמוך לנישואין, ואז כבר היתה בוגרת — לא זכה האב בכתובה.
 בהמשך לדברים שאמרנו קודם שואלים: כיון שהסברנו שאף לדעת ר' יהודה כתובה נקנית מזמן הנישואין שהוא זמן הכתיבה ולא משעת אירוסין, למרות שהוסכם על הסכום באותה שעה, <strong>ומיגבא, מאימת גביא</strong> <small>[ולגבות, מאימתי</small> היא <small>גובה],</small> האם אומרים שקנין הכתובה הוא בכל זאת מזמן האירוסין, ויכולה לגבות כתובתה מנכסי הבעל שמכר מאותו זמן ואילך, או שמא אינו אלא מן הנישואין ממש,
 <strong>אמר רב הונא: מנה</strong> (לבעולה) או <strong>מאתים</strong> (לבתולה) שהם עיקר תקנת הכתובה מדברי חכמים, גובה אשה <strong>מן האירוסין,</strong> שאנחנו מניחים שבזמן האירוסין כבר נקנה סכום זה, <strong>ותוספת</strong> שהוסיף הבעל מדעתו גובים מן הלקוחות רק <strong>מן</strong> זמן <strong>הנשואין. ורב אסי אמר: אחד זה ואחד זה</strong> גובים רק <strong>מן הנשואין.</strong>
 ושואלים: <strong>ומי</strong> <small>[והאם]</small> <strong>אמר רב הונא הכי</strong> <small>[כך]</small> שגובה עיקר כתובה מזמן האירוסין? <strong>והאתמר</strong> <small>[והרי נאמר]</small> שדנו בשאלה הבאה: <strong>הוציאה עליו</strong> אשתו בזמן הגירושין <strong>שתי כתובות</strong> שכתב לה בזמנים שונים, <strong>אחת של מאתים, ואחת של שלש מאות. ואמר רב הונא: באתה</strong> (באה) <strong>לגבות,</strong> כיון שיכולה לגבות רק כתובה אחת, אם רוצה לגבות כתובה ראשונה של <strong>מאתים — גובה מזמן ראשון,</strong> כאשר נכתבה כתובה זו, ואם רוצה לגבות <strong>שלש מאות — גובה מזמן שני.</strong>
 <strong>ואם איתא</strong> <small>[ואם יש],</small> כלומר, אם אנחנו מניחים שלשיטת רב הונא אפשר לחלק, שאת עיקר החיוב גובה מזמן אחד ואת התוספת מזמן שני, <strong>תיגבי</strong> <small>[תגבה]</small> אם כן <strong>מאתים מזמן ראשון,</strong> שהרי מאותה שעה כבר זכתה בעיקר הכתובה, <strong>ומאה</strong> הנוספים הנקובים בכתובה השניה — תגבה <strong>מזמן שני</strong> כתוספת לכתובתה.
 ודוחים: <strong>ולטעמיך</strong> <small>[ולטעמך,</small> לשיטתך<small>],</small> אם אתה סבור שהכתובה השניה היא התחייבות נבדלת שאינה קשורה בכתובה הראשונה, אם כן <strong>תיגבי</strong> <small>[תגבה]</small> <strong>חמש מאות כולם,</strong> כלומר, את סכום שתי הכתובות ביחד. כיצד? — <strong>מאתים</strong> תגבה <strong>מזמן ראשון,</strong> ו<strong>תלת מאה</strong> <small>[שלוש מאות]</small> <strong>מזמן שני!</strong>
 <strong>אלא</strong> ודאי חייבים להסביר כי <strong>חמש מאות מאי טעמא לא גביא</strong> <small>[מה טעם אינה גובה]</small> <strong>כיון שלא כתב לה</strong> בכתובה השניה <strong>"צביתי ואוסיפית לך תלת מאה</strong> <small>[רציתי והוספתי לך שלוש מאות]</small> על ה<strong>מאתים</strong> הראשונים <strong>",</strong> משמע שלא נתכוון לכתוב לה תוספת לכתובתה, אלא <strong>הכי קאמר</strong> <small>[כך אמר לה]</small> <strong>לה,</strong> כך היתה כוונתו; <strong>אי</strong> <small>[אם]</small> <strong>מזמן ראשון גביאת</strong> <small>[את גובה] —</small> <strong>גביא</strong> <small>[גובה]</small> את ה<strong>מאתים, אי</strong> <small>[אם]</small> <strong>מזמן שני גביאת</strong> <small>[את גובה] —</small> <strong>גביא תלת מאה</strong> <small>[גובה</small> את <small>שלש מאות]</small>
## דף מד.
 <strong>הכא נמי היינו טעמא דלא גביא</strong> <small>[כאן גם כן זהו הטעם שאינה גובה]</small> רק את המאה הנוספים מזמן שני, מכיון ש<strong>לא כתב לה</strong> בכתובה השניה <strong>"אוסיפית</strong> <small>[הוספתי]</small> <strong>לך מאה</strong> על ה<strong>מאתים",</strong> משמע שאין כאן תוספת על הכתובה הקיימת אלא <strong>אחולי אחילתיה לשעבודא קמא</strong> <small>[מחלה על השעבוד הראשון]</small> והסכימה לקבל את השטר השני, שתחולתו מזמן מאוחר יותר.
 <big>א</big> שיטת רב הונא הוסברה איפוא, ועכשיו מבררים נושא כללי יותר הקשור בדבריו האחרונים, <strong>אמר מר</strong> <small>[החכם],</small> רב הונא שאמר באותו דיון: <strong>אי בעיא</strong> <small>[אם רוצה] —</small> <strong>בהאי גביא</strong> <small>[בזה</small> היא <small>גובה],</small> <strong>אי בעיא</strong> <small>[אם רוצה] —</small> <strong>בהאי גביא</strong> <small>[בזה</small> היא <small>גובה].</small> ושואלים: <strong>לימא פליגא</strong> <small>[</small>האם <small>לומר</small> ש<small>חלוקה]</small> דעה זו על דעת <strong>רב נחמן?</strong> ש<strong>אמר רב נחמן: שני שטרות היוצאין בזה אחר זה</strong> על אותו דבר, כגון שני שטרות של העברת בעלות על שדה אחד שזמנם שונה — <strong>ביטל</strong> שטר <strong>שני</strong> המאוחר יותר <strong>את הראשון.</strong> ואף כאן תבטל הכתובה השניה את הראשונה לגמרי!
 ודוחים: <strong>לאו מי איתמר עלה</strong> <small>[האם לא נאמר עליה],</small> על הלכה זו של רב נחמן, <strong>אמר רב פפא: ומודה רב נחמן דאי אוסיף ביה דיקלא</strong> <small>[שאם הוסיף בו דקל]</small> בשטר השני, כגון שהקנה למקבל דקל נוסף, משמע כי <strong>לתוספת כתביה</strong> <small>[כתבו],</small> והשטר השני לא ביטל את הראשון, אלא הוסיף עליו. <strong>הכא נמי הא אוסיף</strong> <small>[כאן גם כן הרי הוסיף]</small> <strong>לה מידי</strong> <small>[דבר],</small> שהרי סכום הכתובה השניה גדול יותר!
 כיון שהוזכרה הלכה זו של רב נחמן דנים ב<strong>גופא</strong> של ההלכה. <strong>אמר רב נחמן: שני שטרות היוצאין בזה אחר זה</strong> — <strong>ביטל שני את הראשון. אמר רב פפא: ומודה רב נחמן דאי אוסיף ביה דיקלא</strong> <small>[שאם הוסיף בו דקל] —</small> <strong>לתוספת כתביה</strong> <small>[כתבו].</small> ומבארים את פרטי ההלכה. <strong>פשיטא</strong> <small>[פשוט</small> לנו<small>]</small> שאם השטר ה<strong>ראשון</strong> שכתב על השדה היה <strong>במכר, ו</strong>ה<strong>שני</strong> נכתב על אותו שדה עצמו <strong>במתנה,</strong> אין זה ביטולו של הראשון, אלא <strong>ליפות כחו</strong> של המקבל <strong>הוא</strong> ש<strong>כתב ליה</strong> <small>[לו]</small> שטר נוסף בלשון מתנה <strong>משום דינא דבר מצרא</strong> <small>[דין</small> של <small>בן המיצר],</small> כי בעל שדה המצוי בצד (על המיצר) של שדה שמוכרים אותו יש לו זכות קדימה לקנות תחילה שדה זה, ודין זה הוא רק כאשר השדה נמכר, אבל אם נותן בעל השדה את שדהו במתנה, אין כל זכות לבן המיצר, ולכן אפשר לומר שהמקנה כתב שטר מתנה כדי להסיר מן המקבל ערעור על בן המיצר.
 <strong>וכל שכן</strong> אם כתב לו שטר <strong>ראשון במתנה ושני במכר, דאמרינן</strong> <small>[שאנו אומרים]</small> ש<strong>משום דינא</strong> <small>[דין]</small> של <strong>בעל חוב הוא</strong> ש<strong>כתב כן.</strong> שחשש שמא יבוא בעל חוב ויטרוף מן המקבל, ולא תהיינה לו כל זכויות, ולכן כתב הנותן שטר מכר נוסף כדי שתהיה לו זכות לחזור ולגבות ממנו סכום זה.
 <strong>אלא אי</strong> <small>[אם]</small> <strong>שניהם במכר</strong> או <strong>שניהם במתנה — ביטל שני את הראשון.</strong> ויש לברר <strong>מאי טעמא</strong> <small>[מה הטעם]</small> לכך שהשטר הראשון בטל? ובזה נחלקו אמוראים. <strong>רפרם אמר: אימר אודויי אודי ליה</strong> <small>[אמור</small> ש<small>הודה לו]</small> בעל השטר שהיה בשטר הראשון פגם, כגון זיוף, ולכן כתב לו שטר אחר כשר. <strong>רב אחא אמר: אימר אחולי אחליה לשיעבודיה</strong> <small>[אמור</small> ש<small>מחל לו</small> הקונה <small>את השעבוד]</small> מהזמן הראשון, והסכים שיחול השעבוד רק מזמנו של השטר השני.
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]</small> אם זה או זה הוא הטעם? ומסבירים: <strong>איכא בינייהו</strong> <small>[יש ביניהם</small> הבדל<small>]</small> לכמה דברים: <strong>אורועי סהדי</strong> <small>[להרע</small> כוחם של ה<small>עדים],</small> שלדברי רפרם, שיש לחשוש שהשטר הראשון מזוייף, הרי גם חתימת העדים שעליו מפוקפקת, ויש לחשוש לעדותם וחתימתם גם בעדות אחרת.
 <strong>ולשלומי פירי</strong> <small>[ו</small>כן לענין <small>לשלם</small> את ה<small>פירות]</small> של הנכסים שהיו בין זמן שטר ראשון לזמנו של שני. שלדעת רפרם, כיון שהשטר הראשון מזוייף, צריך הלוקח לשלם לבעלים את הפירות שאכל עד זמן כתיבת השטר השני. ואילו לדעת רב אחא, אמנם מחל הלוקח על השעבוד מהזמן הראשון, אבל מה שלקח — לקח. <strong>ו</strong>כן <strong>לטסקא</strong> <small>[ל</small>תשלום <small>מיסי קרקע],</small> שאם השטר הראשון מזוייף, צריך בעל השדה הקודם לשלם את המיסים, שחלו על השדה במשך הזמן הזה.
 <big>ב</big> כל הדיונים הללו היו בעקבות המחלוקת בין רב הונא ורב אסי לענין זמן גביית הכתובה כאשר באה האשה לגבות מן הנכסים. ושואלים לגופה של אותה בעיה: <strong>מאי הוי עלה</strong> <small>[מה היה עליה]</small> על ה<strong>כתובה,</strong> כלומר, מה הדין במחלוקת זו? ומציעים: <strong>תא שמע</strong> <small>[בוא</small> ו<small>שמע]</small> ראיה ממה ש<strong>אמר רב יהודה אמר שמואל משום ר' אלעזר בר' שמעון: מנה</strong> הניתן ככתובה לבעולה ו<strong>מאתים</strong> הניתנים לבתולה, זמן גבייתם <strong>מן האירוסין, ו</strong>כל <strong>תוספת</strong> שעל זה — <strong>מן הנישואין.</strong>
 <strong>וחכמים אומרים: אחד זה ואחד זה — מן הנישואין,</strong> ואם כן מחלוקת זו היא מחלוקת תנאים. ולפי כללי ההלכה יש לסכם: <strong>והלכתא</strong> <small>[והלכה</small> היא<small>]:</small> <strong>אחד זה ואחד זה — מן הנישואין,</strong> כדעת חכמים.
 <big>ג משנה</big> <strong>הגיורת שנתגיירה בתה עמה ו</strong>אחר כך <strong>זינתה</strong> הבת כשהיתה מאורסת בעודה נערה — <strong>הרי זו</strong> נידונת <strong>בחנק,</strong> ולא בסקילה כנערה מאורסה בת ישראל, ו<strong>אין לה לא פתח בית האב,</strong> שאין צורך להוציא אותה אל פתח אביה לסקול אותה שם כפי שמביאים נערה ארוסה שזינתה ("והוציאו את הנערה אל פתח בית אביה וסקלוה אנשי עירה באבנים". דברים כב, כא), <strong>ולא מאה סלע,</strong> שבת ישראל שהוציא עליה בעלה שם רע שזינתה, והוכח ששיקר, צריך הבעל לשלם מאה סלע, ולזו אין משלמים. כי בהלכות אלה (דברים כב, יג-כא) נאמר כמה פעמים "בישראל", ללמד שדינים אלה מיוחדים דווקא לאלה שהן מזרע ישראל.
 אולם אם <strong>היתה הורתה</strong> של הבת <strong>שלא בקדושה,</strong> כלומר, הריונה התחיל כשאמה היתה עדיין גויה, <strong>ו</strong>אולם <strong>לידתה בקדושה,</strong> שהאם נתגיירה בזמן ההריון — <strong>הרי זו</strong> הבת, אם זינתה בהיותה נערה מאורסה — <strong>בסקילה, ו</strong>אולם <strong>אין לה לא פתח בית האב</strong> כשנידונה למוות, <strong>ולא מאה סלע</strong> אם התברר שבעלה הוציא עליה שם רע. ואם <strong>היתה הורתה ולידתה בקדושה,</strong> שנתגיירה אימה טרם הרותה לה <strong>— הרי היא כבת ישראל לכל דבריה.</strong>
 ובכלל בדין זה של נערה מאורסה שזינתה: אם <strong>יש לה</strong> לבת שזינתה <strong>אב ואין לה פתח בית האב,</strong> כגון שאין לאב בית משלו, או <strong>יש לה פתח בית האב ואין לה אב,</strong> שמת האב — <strong>הרי זו בסקילה,</strong> כי <strong>לא נאמר "פתח בית אב"</strong> בכתוב <strong>אלא למצוה,</strong> אבל לא לומר שאין מקיימים את שאר הדינים האמורים בה אם לא נתקיים פרט זה.
## דף מד:
 <strong>מנא הני מילי</strong> <small>[מניין דברים אלה]</small> שגיורת שהורתה שלא בקדושה ולידתה בקדושה נידונת בסקילה? <strong>אמר ריש לקיש,</strong> שכן <strong>אמר קרא</strong> <small>[הכתוב]:</small> <strong>"</strong>וסקלוה אנשי עירה באבנים <strong>ומתה"</strong> (דברים כב, כא), ולשון יתירה זו ("ומתה") באה <strong>לרבות הורתה שלא בקדושה ולידתה בקדושה.</strong>
 ושואלים: <strong>אי הכי מילקא נמי נילקי</strong> <small>[אם כך</small> שמרבה אותה הכתוב כישראל, <small>שילקה</small> הבעל <small>גם כן]</small> על שהוציא עליה שם רע, <strong>ומאה סלע נמי לשלם</strong> <small>[גם כן שישלם]!</small> ומשיבים: <strong>אמר קרא</strong> <small>[הכתוב]</small> <strong>"ומתה"</strong> לומר ש<strong>למיתה נתרבתה ולא לקנס.</strong> ושואלים: <strong>ואימא</strong> <small>[ואמור]</small> שבא הכתוב הזה <strong>לרבות</strong> רק את זו ש<strong>הורתה ולידתה בקדושה?</strong> ומשיבים: <strong>ההיא, ישראלית מעלייתא</strong> <small>[מעולה]</small> <strong>היא</strong> ואין הבדל בינה ובין כל ישראלית אחרת.
 ושואלים מצד אחר: <strong>ואימא</strong> <small>[ואמור]</small> שבא הכתוב <strong>לרבות</strong> גם את זו ש<strong>הורתה ולידתה שלא בקדושה!</strong> ומשיבים: <strong>אם כן</strong> אתה אומר, הרי מה שנאמר שם <strong>"בישראל"</strong> (דברים כב, כא) <strong>מאי אהני ליה</strong> <small>[מה הועיל לו],</small> שהרי לשון זו באה לומר שאין דין זה נוהג אלא בישראלית, ובודאי לא בא הכתוב אלא למעט את זו שהורתה שלא בקדושה ולידתה בקדושה.
 <big>ב</big> <strong>אמר ר' יוסי בר חנינא: המוציא שם רע על היתומה — פטור, שנאמר: "</strong>וענשו אותו מאה כסף <strong>ונתנו לאבי הנערה"</strong> (דברים כב, יט) — <strong>פרט לזו שאין לה אב.</strong>
 <strong>מתיב</strong> <small>[מקשה]</small> על כך <strong>ר' יוסי בר אבין, ואיתימא</strong> <small>[ויש אומרים]</small> <strong>ר' יוסי בר זבידא:</strong> הלא נאמר במפותה <strong>"אם מאן ימאן אביה</strong> לתתה לו כסף ישקול כמהר הבתולות<strong>"</strong> (שמות כב, טז), ולמדו כי לשון כפולה זו ("מאן ימאן") באה <strong>לרבות יתומה לקנס,</strong> שאף אם אין לה אב והיא ממאנת להינשא לו, משלם המפתה קנס, אלו <strong>דברי ר' יוסי הגלילי.</strong> משמע שגם אם אין לה אב, אין בזה עיכוב לגבי חיוב קנס!
 <strong>הוא מותיב לה והוא מפרק לה</strong> <small>[הוא מקשה אותה</small> קושיה <small>והוא מתרץ אותה],</small> שר' יוסי הגלילי מדבר <strong>בבא עליה ואחר כך נתיתמה</strong> וכיון שבשעת מעשה היה לה אב, חל עליו חיוב הקנס.
 <strong>רבא אמר</strong> וחלק על ר' יוסי בר חנינא, ולדעתו המוציא שם רע על היתומה <strong>חייב. ממאי</strong> <small>[ממה]</small> הוא מסיק זאת — <strong>מדתני</strong> <small>[מ</small>מה <small>ששנה]</small> החכם <strong>אמי:</strong> מהמלה "בישראל" נלמד כי רק <strong>בתולת ישראל</strong> בכלל דין זה <strong>ולא בתולת גרים.</strong>
 <strong>אי אמרת בשלמא</strong> <small>[נניח אם אתה אומר]</small> <strong>כי האי גוונא</strong> <small>[כגון זה]</small> <strong>בישראל מיחייב</strong> <small>[הוא חייב],</small> כלומר, שגם אם אין לה אב חייב לשלם, <strong>היינו דאיצטריך קרא למעוטי</strong> <small>[זהו שהוצרך הכתוב למעט]</small> <strong>גרים,</strong> כי כל גיורת היא בגדר יתומה, שכן הקשר שהיה לה עם הוריה בהיותה גויה מנותק עם גיורה, והריהי כמי שאין לה אב כלל. <strong>אלא אי אמרת</strong> <small>[אם אומר אתה]</small> <strong>בישראל כהאי גוונא</strong> <small>[כגון זה]</small> <strong>פטור, השתא</strong> <small>[עכשיו,</small> הרי<small>]</small> <strong>בישראל פטור</strong> עליה, <strong>בגרים מיבעיא</strong> <small>[נצרכה]</small> לומר פרשה מיוחדת שאין להם קנס?!
 <big>ג</big> <strong>אמר ריש לקיש: המוציא שם רע על הקטנה — פטור, שנאמר: "ונתנו לאבי הנערה" "נערה"</strong> בכתיב <strong>מלא</strong> (בה"א בסוף המלה) <strong>דבר הכתוב,</strong> שלא כמו בהרבה מקומות אחרים במקרא — למעט קטנה שלא הגיעה עדיין לגיל הנערות.
 <strong>מתקיף לה</strong> <small>[מקשה על כך]</small> <strong>רב אחא בר אבא: טעמא דכתיב</strong> <small>[הטעם,</small> דווקא, <small>שכתוב]</small> <strong>בה "הנערה"</strong> בכתיב מלא, <strong>הא לאו הכי</strong> <small>[הרי לולא זה]</small> <strong>הוה אמינא</strong> <small>[הייתי אומר]</small> <strong>אפילו קטנה</strong> בכלל דינים אלה?! אולם דבר זה לא ייתכן מסיבה אחרת כי <strong>הא כתיב</strong> <small>[הרי נאמר]</small> שם <strong>"ואם אמת היה הדבר הזה לא נמצאו בתולים לנערה. והוציאו את הנערה אל פתח בית אביה וסקלוה"</strong> (דברים כב, כ-כא) <strong>וקטנה</strong> הרי <strong>לאו בת עונשין היא!</strong> ואם כן, מן ההכרח לומר לפי הענין שמדובר בנערה דווקא ולא בקטנה שאינה בת עונשין, ואין צורך בדרשת הכתיב המלא!
 <strong>אלא,</strong> צריך לומר שהכתיב המלא בא ללמד דין אחר: <strong>כאן</strong> מובן מתוך הענין שמדובר בנערה דווקא, ולכן כתוב, <strong>"נערה"</strong> מלא, <strong>הא</strong> <small>[הרי]</small> <strong>כל מקום שנאמר "נער"</strong> בכתיב חסר — <strong>אפילו קטנה במשמע,</strong> ולא בא אלא להוציא בוגרת.
 <big>ד</big> <strong>תני</strong> <small>[שנה]</small> החכם <strong>שילא</strong> ברייתא זו: <strong>שלש מדות בנערה</strong> לענין מוציא שם רע: <strong>באו לה עדים בבית חמיה,</strong> כלומר, כשהיתה כבר נשואה, והעידו <strong>שזינתה בבית אביה</strong> בעודה ארוסה —
## דף מה.
 <strong>סוקלין אותה על פתח בית אביה, כלומר,</strong> בא הדבר לומר: <strong>ראו גידולים שגידלתם. באו לה עדים בבית אביה</strong> קודם נשואיה, והעידו <strong>שזינתה בבית אביה — סוקלין אותה על פתח שער העיר,</strong> כדין כל ארוסה שזינתה. <strong>סרחה</strong> (חטאה) בזנות בהיותה נערה <strong>ולבסוף בגרה — תידון בחנק</strong> כאשת איש.
 ושואלים על ההלכה האחרונה: <strong>למימרא</strong> <small>[</small>האם <small>לומר]</small> שב<strong>כל היכא דאשתני גופא אישתני קטלא</strong> <small>[מקום שהשתנה הגוף</small> לאחר החטא <small>השתנתה</small> גם <small>המיתה]?</small> <strong>ורמינהי</strong> <small>[ומטילים,</small> מראים סתירה<small>]</small> ממה ששנינו: <strong>נערה המאורסה שזינתה, ומשבגרה הוציא עליה</strong> בעלה <strong>שם רע — הוא אינו לוקה, ואינו נותן מאה סלע,</strong> מפני שנאמר בכתוב "נערה" דווקא, ו<strong>היא וזוממיה מקדימין לבית הסקילה,</strong> כלומר, הם נסקלים למרות שאין במקרה זה תשלום קנס.
 ובראשונה תוהים על הלשון: <strong>היא וזוממיה סלקא דעתך</strong> <small>[עולה על דעתך]?!</small> כיצד ייתכן הדבר? שהרי אם יתברר שהעדים עדי אמת והיא אכן חטאה — היא לבדה נסקלת. ואם מתברר שהם עדים זוממים והיא לא חטאה — הרי הם נסקלים והיא אינה נסקלת! <strong>אלא</strong> צריך לתקן ולומר: <strong>או היא או זוממיה מקדימין לבית הסקילה.</strong> ומכל מקום משמע מכאן לענייננו שאף על פי שהשתנה גופה, מפני שבגרה, מכל מקום לא השתנתה מיתתה!
 <strong>אמר רבא: מוציא שם רע קאמרת</strong> <small>[אומר אתה]?</small> <strong>שאני</strong> <small>[שונה]</small> <strong>מוציא שם רע</strong> ש<strong>חידוש הוא</strong> ויש בדין זה דברים שאינם דומים להלכות הכלליות, <strong>דהא</strong> <small>[שהרי]</small> אשה ש<strong>נכנסה לחופה ולא נבעלה</strong> עדיין, <strong>בעלמא</strong> <small>[בדרך כלל],</small> <strong>ו</strong>אם <strong>זינתה</strong> לאחר נישואיה — נידונה <strong>בחנק,</strong> שמכניסתה לחופה נחשבת כאשה נשואה, <strong>ואילו מוציא שם רע,</strong> אף על פי שכבר נכנסה לחופה, בשעת הוצאת השם רע, אם זינתה טרם כניסתה לחופה, הריהי נידונת <strong>בסקילה,</strong> ולא השתנתה מיתתה לחנק.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא: דלמא כי חדית רחמנא היכא</strong> <small>[שמא כאשר חידשה תורה</small> במוציא שם רע, הרי זה <small>במקום]</small> ש<strong>לא אישתני גופא</strong> <small>[השתנה הגוף</small> שלה<small>],</small> שאף שנכנסה לחופה, מכל מקום נשארה כפי שהיתה נערה בתולה, <strong>אבל היכא דאישתני גופא</strong> <small>[היכן שהשתנה גופה],</small> בבגרות, <strong>לא חדית רחמנא</strong> <small>[חידשה תורה],</small> ותידון בחנק כאשת איש!
 <strong>אלא אמר רב נחמן בר יצחק:</strong> שאלה זו אם <strong>אישתני</strong> <small>[השתנה]</small> הדין כאשר השתנה הגוף או <strong>לא אישתני</strong> <small>[השתנה],</small> <strong>תנאי</strong> <small>[</small>מחלוקת <small>תנאים]</small> <strong>היא, דתנן</strong> <small>[ש</small>כן <small>שנינו</small> במשנה<small>]:</small> נאמר בתורה כי כהן גדול או מלך מביאים קרבן מיוחד על שחטאו בשגגה (ויקרא ד, ג-יב, ויקרא כב-כו), אולם אם <strong>חטאו עד שלא נתמנו, ונתמנו,</strong> ונודע להם חטאם לאחר המינוי, <strong>הרי הן כהדיוטות</strong> ומביאים כבשה או שעירה כשאר הדיוט שחטא.
 <strong>ר' שמעון אומר: אם נודע להם</strong> החטא <strong>עד שלא נתמנו,</strong> אף על פי שנתמנו לפני שהביאו קרבן — <strong>חייבים</strong> להביא קרבן כהדיוט, אבל אם נודע להם <strong>משנתמנו — פטורים</strong> מקרבן לגמרי. כי מאחר שנשתנתה דרגתם ונשתנה קרבנם, בטל מהם חיוב קרבן ראשון לגמרי. הרי שר' שמעון סבור כי שינוי שחל באדם משנה את דינו למפרע בנוגע לעבירות שעבר במצב אחר. ודומה הדבר לענייננו, שישתנה דין נערה ארוסה שזינתה והתבגרה קודם שנודע הדבר.
## דף מה:
 <strong>אימור דשמעינן ליה</strong> <small>[אמור ששמענו אותו]</small> את <strong>ר' שמעון דאזיל</strong> <small>[שהולך]</small> <strong>אף בתר</strong> <small>[אחר]</small> <strong>ידיעה,</strong> שמתחשב גם בזמן שנודע לו החטא, וסבור שבגלל זה משתנה גם הדין, אבל <strong>דאזיל בתר</strong> <small>[שהולך אחר]</small> ה<strong>ידיעה ולא אזיל בתר</strong> <small>[הולך אחר]</small> <strong>חטאה</strong> <small>[</small>זמן ה<small>חטא]</small> <strong>מי שמעת ליה</strong> <small>[האם שמעת אותו]?</small> ש<strong>אם כן</strong> היה סבור — <strong>לייתי</strong> <small>[שיביא]</small> <strong>קרבן כי דהשתא</strong> <small>[כמו ש</small>דינו <small>עכשיו]:</small> כהן <strong>משוח</strong> יביא <strong>פר, ונשיא</strong> (מלך) יביא <strong>שעיר!</strong> ואם כן אין לנו הוכחה לשיטה שאם נודע חטאה של הנערה הארוסה לאחר שבגרה היא נידונה כבוגרת (בחנק).
 ומשיבים: בכל זאת מחלוקת היא בנושא זה כי <strong>האמר ליה</strong> <small>[הרי אמר לו]</small> <strong>ר' יוחנן לתנא</strong> (חוזר המשניות) שאמר לו את דברי שילא לגבי נערה המאורסה: <strong>תני</strong> <small>[שנה],</small> <strong>תידון בסקילה.</strong> ושואלים על דברי ר' יוחנן: <strong>ואמאי</strong> <small>[ומדוע]?</small> <strong>"נערה המאורסה" אמר רחמנא</strong> <small>[אמרה התורה]</small> <strong>והא</strong> <small>[וזו]</small> הלא <strong>בוגרת היא! אמר ר' אילעא: אמר קרא</strong> <small>[הכתוב]:</small> <strong>"הנערה"</strong> — וכוונתו: <strong>הנערה שהיתה כבר</strong> בזמן שחטאה, אף שעכשיו אינה עוד נערה.
 <strong>אמר ליה</strong> <small>[לו]</small> <strong>ר' חנניא לר' אילעא:</strong> אם הולכים אחר מה שהיתה בשעת חטאה, <strong>אי הכי מילקא נמי לילקי</strong> <small>[אם כך,</small> המוציא שם רע על זו, שבגרה, <small>שילקה גם כן]</small> <strong>ומאה סלע נמי לישלם</strong> <small>[גם כן שישלם]!</small> <strong>אמר ליה</strong> <small>[לו]:</small> <strong>רחמנא ניצלן מהאי דעתא</strong> <small>[ה' יצילנו מדעה זו],</small> כלומר, אתה אומר דברים בלתי הגיוניים. ענה לו: <strong>אדרבה, רחמנא ניצלן מדעתא דידך</strong> <small>[להיפך, ה' יצילנו מן</small> ה<small>דעה שלך]</small> שהיא־היא שאינה מסתברת.
 ושואלים: <strong>ו</strong>באמת, <strong>טעמא מאי</strong> <small>[מהו הטעם]</small> שלענין סקילה היא נידונת כנערה, ולענין קנס נידונת כבוגרת? <strong>אמר ר' יצחק בר אבין, ואיתימא</strong> <small>[ויש אומרים]</small> שאמר זאת <strong>ר' יצחק בר אבא: זו,</strong> הנערה שחטאה, <strong>מעשיה</strong> (זנותה) <strong>גרמו לה</strong> ולכן נענשת לפי המצב שהיה בזמן חטאה, <strong>וזה,</strong> הבעל שנידון בקנס, <strong>עקימת שפתיו,</strong> כלומר, מה שחטא בדיבורו, בהוצאת שם רע עליה <strong>גרמו לו.</strong> כיצד? <strong>זו מעשיה גרמו לה, כשהיא זנאי</strong> <small>[כאשר זינתה] —</small> בהיותה <strong>נערה זנאי</strong> <small>[זינתה]</small> לכן נידונת כנערה. <strong>וזה עקימת שפתיו גרמו לו, אימת קא מיחייב</strong> <small>[מתי הוא מתחייב] —</small> <strong>ההיא שעתא</strong> <small>[בשעה זו]</small> שהוציא עליה שם רע בדיבורו, <strong>וההיא שעתא</strong> <small>[ובאותה שעה]</small> <strong>בוגרת הואי</strong> <small>[היתה].</small>
 <big>א</big> <strong>תנו רבנן</strong> <small>[שנו חכמים]:</small> <strong>נערה המאורסה שזינתה</strong> — <strong>סוקלין אותה על פתח בית אביה. אין לה פתח בית האב,</strong> שאין לאביה בית <strong>— סוקלין אותה על פתח שער העיר ההיא. ובעיר שרובה גוים,</strong> ואי אפשר לעשות זאת על פתח שער העיר — <strong>סוקלין אותה על פתח בית דין. כיוצא בדבר אתה אומר: העובד עבודה זרה — סוקלין אותו על שער שעבד בו, ובעיר שרובה גויים</strong> — <strong>סוקלין אותו על פתח בית דין.</strong>
 ושואלים: <strong>מנא הני מילי</strong> <small>[מניין הדברים הללו]</small> שסוקלים אותו במקום שעבד בו? <strong>דתנו רבנן</strong> <small>[ששנו חכמים]:</small> שנאמר בדין העובד עבודה זרה: "והוצאת את האיש ההוא או את האשה ההיא אשר עשו את הדבר הרע הזה אל שעריך... וסקלתם באבנים ומתו" (דברים יז, ה), ופירושו: <strong>"שעריך" — זה שער שעבד בו</strong> עבודה זרה, ושם הוא נסקל. ושואלים: <strong>אתה אומר שער שעבד בו</strong> עבודה זרה, <strong>או אינו אלא שער שנידון בו,</strong> שער בית הדין?
 ומשיבים: <strong>נאמר "שעריך" למטה</strong> בכתוב זה המדבר בעונשו של העבריין, <strong>ונאמר "שעריך" למעלה</strong> ("כי ימצא בקרבך באחד שעריך אשר ה' אלהיך נותן לך איש או אשה אשר יעשה את הרע בעיני ה' אלקיך לעבור בריתו". (דברים יז, ב), <strong>מה "שעריך" האמור למעלה</strong> מדובר ב<strong>שער שעבד בו, אף "שעריך" האמור למטה</strong> לענין מיתה, הכוונה היא ל<strong>שער שעבד בו</strong> עבודה זרה.
 <strong>דבר אחר: "שעריך"</strong> בא להוציא: <strong>ולא שערי גוים.</strong> ותוהים: <strong>האי</strong> <small>[</small>מלה <small>זו],</small> <strong>"שעריך" הא אפיקתיה</strong> <small>[הרי</small> כבר <small>הוצאת אותה]</small> ללמוד ממנה לענין מקום העונש וכיצד אתה למד מאותה מלה דין נוסף? ומשיבים: <strong>אם כן,</strong> שהיתה הכוונה ללמדנו רק דבר אחד, <strong>לימא קרא</strong> <small>[שיאמר הכתוב]</small> רק <strong>"שער", מאי</strong> <small>[מה]</small> טעם נאמר <strong>"שעריך" — שמע מינה תרתי</strong> <small>[למד מכאן שתיים].</small>
 שואלים: <strong>אשכחן</strong> <small>[מצאנו]</small> מקור במקרא לענין <strong>עבודה זרה,</strong> שסוקלים את העבריין בשער שעבד בו, <strong>נערה המאורסה מנא לן</strong> <small>[מניין לנו]</small> שסוקלים אותה על פתח בית אביה?
 <strong>אמר ר' אבהו: גמר</strong> <small>[למד]</small> כעין גזירה שווה <strong>"פתח"</strong> האמור במוציא שם רע (דברים כב, כא) <strong>מ"פתח"</strong> האמור במשכן "פתח שער החצר" (במדבר ד, כו), <strong>ו"פתח"</strong> זה <strong>מ"שער"</strong> הסמוך לו ("פתח שער"), <strong>ו"שער"</strong> שבמשכן <strong>מ"שעריך"</strong> האמור בעבודה זרה. ללמד שדין העונש בפתח האמור בזו שזינתה הוא כדין שערים האמורים בעבודה זרה.
 <big>ב</big> <strong>תנו רבנן</strong> <small>[שנו חכמים]:</small> <strong>המוציא שם רע — לוקה ונותן מאה סלע. ר' יהודה אומר: ללקות — לוקה מכל מקום,</strong> אבל <strong>מאה סלע,</strong> אם <strong>בעל</strong> אותה — <strong>נותן, לא בעל — אינו נותן.</strong>
 ומעירים: <strong>קא מיפלגי</strong> <small>[חלוקים</small> הם<small>]</small> <strong>בפלוגתא</strong> <small>[במחלוקת]</small> של <strong>ר' אליעזר בן יעקב ורבנן</strong> <small>[וחכמים].</small> <strong>והכי קאמר</strong> <small>[וכך אמר]:</small> <strong>המוציא שם רע — לוקה ונותן מאה סלע, בין בעל בין שלא בעל, כרבנן</strong> <small>[כ</small>דעת <small>חכמים].</small> <strong>ר' יהודה אומר: ללקות — לוקה מכל מקום,</strong> אבל לגבי <strong>מאה סלע,</strong> אם <strong>בעל — נותן, לא בעל — אינו נותן,</strong> ו<strong>כ</strong>שיטת <strong>ר' אליעזר בן יעקב.</strong>
 <strong>איכא דאמרי</strong> <small>[יש שאומרים]</small> כי כל הברייתא הזו <strong>כולה כ</strong>דעת <strong>ר' אליעזר בן יעקב</strong> היא. <strong>והכי קאמר</strong> <small>[וכך אמר],</small> כך יש להבין את הדברים: <strong>המוציא שם רע — לוקה ונותן מאה סלע, והוא שבעל. ר' יהודה אומר: ללקות — לוקה מכל מקום,</strong> שלא נאמר שהדבר תלוי בבעילה אלא לענין קנס.
 ושואלים: <strong>ו</strong>האם <strong>סבר ר' יהודה</strong> כי <strong>ללקות לוקה מכל מקום? והתניא</strong> <small>[והרי שנינו</small> בברייתא<small>]</small> <strong>ר' יהודה אומר: בעל — לוקה, לא בעל — אינו לוקה! אמר רב נחמן בר יצחק:</strong> מה שאמר ר' יהודה ש<strong>לוקה</strong> מכל מקום, זוהי <strong>מכת מרדות מדרבנן</strong> <small>[מ</small>דברי <small>חכמים],</small> שכיון שעבר והוציא עליה שם רע — מלקים אותו על ששיקר וגרם לה להסתכן אבל לא מדין תורה.
## דף מו.
 <strong>רב פפא אמר: מאי</strong> <small>[מה</small> פירוש<small>]</small> <strong>"בעל לוקה" דקתני התם</strong> <small>[ששנה שם],</small> "לוקה" משמעו — שמשלם <strong>ממון.</strong> ושואלים: <strong>וקרי ליה</strong> <small>[ו</small>האם <small>קורא</small> הוא <small>לו]</small> <strong>ל</strong>תשלום <strong>ממון</strong> בשם <strong>"מלקות"?</strong> ומשיבים: <strong>אין</strong> <small>[כן],</small> <strong>והא תנן</strong> <small>[ו</small>אכן <small>כן שנינו</small> במשנה<small>]:</small> <strong>האומר "חצי ערכי עלי" — נותן חצי ערכו,</strong> כפי שנקצב לכל אדם בתורה (ויקרא כז, ב-ח) לפי מינו ולפי מספר שנותיו. <strong>ר' יוסי בר' יהודה אומר: לוקה ונותן ערך שלם.</strong> ושאלו על כך: <strong>לוקה אמאי</strong> <small>[מדוע]?</small> וכי מה עבירה עבר שילקה עליה? <strong>אמר רב פפא:</strong> הכוונה היא <strong>לוקה</strong> בממונו, שמתחייב <strong>בערך שלם.</strong>
 ומסבירים: <strong>מאי טעמא</strong> <small>[מה הטעם]</small> של ר' יוסי בר' יהודה — <strong>גזירה</strong> היא שגזרו חכמים כשאמר <strong>"חצי ערכו" אטו</strong> <small>[משום]</small> זה שאומר <strong>"ערך חציו".</strong> והאומר <strong>"ערך חציו" הוי ליה</strong> <small>[הרי הוא]</small> כמנדב <strong>אבר שהנשמה תלויה בו</strong> (כגון ראשו או לבו). וכל מי שאומר ערך על אבר שהחיים תלויים בו, הרי זה כאילו נדר ערך אדם שלם.
 <big>א</big> ועוד לענין מוציא שם רע, <strong>תנו רבנן</strong> <small>[שנו חכמים]:</small> נאמר שם <strong>"וענשו אתו"</strong> (דברים כב, יט) — הרי <strong>זה</strong> עונש <strong>ממון</strong> שהוא משלם כקנס, <strong>"ויסרו"</strong> (דברים כב, יח) — <strong>זה מלקות.</strong>
 ושואלים: <strong>בשלמא</strong> <small>[נניח]</small> זה שאמרו <strong>"וענשו" זה ממון — דכתיב</strong> <small>[שנאמר]</small> <strong>"וענשו אתו מאה כסף ונתנו לאבי הנערה"</strong> (דברים כב, יט), והדבר פשוט. <strong>אלא "ויסרו" זה מלקות — מנלן</strong> <small>[מניין לנו]?</small>
 <strong>אמר ר' אבהו: למדנו</strong> כעין גזירה שווה <strong>"יסרו"</strong> האמור כאן <strong>מ"יסרו"</strong> האמור בבן סורר ומורה ("כי יהיה לאיש בן סורר ומורה איננו שומע בקול אביו ובקול אמו ויסרו אותו" דברים כא, יח) <strong>ו"יסרו"</strong> האמור בבן סורר ומורה <strong>מ"בן"</strong> האמור שם ("בן סורר ומורה... ויסרו אותו". דברים כא, יח) <strong>ו"בן"</strong> זה <strong>מ"בן"</strong> האמור במלקות <strong>"והיה אם בן הכות הרשע"</strong> (דברים כה, ב) ללמד ש"יסור" זה, ייסור במלקות הוא.
 <big>ב</big> ושואלים: <strong>אזהרה,</strong> כלומר, הלאו, מקור האיסור שבגללו מלקים גבי <strong>מוציא שם רע, מנלן</strong> <small>[מניין לנו]?</small> <strong>ר' אלעזר אמר:</strong> הלאו הוא <strong>מ"לא תלך רכיל"</strong> (ויקרא יט, טז). <strong>ר' נתן אומר:</strong> המקור הוא <strong>מ</strong>מה שנאמר <strong>"ונשמרת מכל דבר רע"</strong> (דברים כג, י) ומפרש "דבר רע" — דיבור רע.
 ושואלים: <strong>ור' אלעזר מאי טעמא</strong> <small>[מה טעם]</small> <strong>לא אמר מהאי</strong> <small>[מ</small>פסוק <small>זה]</small> שאמר ר' נתן? ומשיבים: הפסוק <strong>ההוא</strong> "דבר" שנאמר שם <strong>מיבעי ליה</strong> <small>[נצרך לו]</small> <strong>ל</strong>כפי שאמר <strong>ר' פנחס בן יאיר.</strong> שעל הכתוב <strong>"ונשמרת מכל דבר רע", מכאן אמר ר' פנחס בן יאיר: אל יהרהר אדם ביום</strong> הרהורים של זימה (וזהו "ונשמרת") <strong>ויבא</strong> בשל כך <strong>לידי טומאה</strong> של קרי ("דבר רע") <strong>בלילה.</strong>
 ושואלים עוד: <strong>ור' נתן מאי טעמא</strong> <small>[מה טעם]</small> <strong>לא אמר מהאי</strong> <small>[מ</small>פסוק <small>זה]</small> שהביא ר' אלעזר "לא תלך רכיל"? ומסבירים: הכתוב <strong>ההוא,</strong> הוא מפרשו: <strong>אזהרה לבית דין שלא יהא רך לזה</strong> לבעל דין אחד <strong>וקשה לזה,</strong> אלא צריך לנהוג בשני הצדדים בשווה. שפירש לשון "רכיל" = רך לי.
 <big>ג</big> ועוד בדיני מוציא שם רע, שנינו: אם <strong>לא אמר</strong> הבעל <strong>לעדים "בואו והעידוני"</strong> שאשתו זינתה, <strong>והן מעידים אותו מאליהן,</strong> ונתברר שהם עדי שקר — <strong>הוא אינו לוקה, ואינו נותן מאה סלעים,</strong> שהרי הוא לא עשה מעשה לרעתה. <strong>היא וזוממיה מקדימין לבית הסקילה,</strong> כדי להורגם.
 וקודם כל תוהים על הלשון: <strong>היא וזוממיה סלקא דעתך</strong> <small>[עולה על דעתך]?!</small> שהרי אם היא חייבת ויוצאת להיסקל — אין הם זוממים, ולהיפך, אם הם זוממים ונסקלים — היא אינה חייבת! <strong>אלא</strong> יש לפרש: <strong>או היא או זוממיה מקדימין לבית הסקילה,</strong> שאם עדי אמת הם — היא נסקלת, ואם נמצאו זוממים — הם נסקלים. עד כאן לשון הברייתא.
 ומדייקים: <strong>טעמא</strong> <small>[הטעם],</small> דווקא, ש<strong>לא אמר להו</strong> <small>[להם]</small> כלל להעיד, <strong>הא</strong> <small>[הרי]</small> אם <strong>אמר להו</strong> <small>[להם]</small> <strong>אף על גב</strong> <small>[אף על פי]</small> ש<strong>לא אגרינהו</strong> <small>[שכר אותם],</small> אלא פיתה אותם בדברים שיעידו כטענתו — הוא לוקה ומשלם. והרי זה <strong>לאפוקי</strong> <small>[להוציא]</small> <strong>מ</strong>דברי <strong>ר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר:</strong> הבעל <strong>אינו חייב</strong> בעונשים כשהוציא שם רע <strong>עד שישכור עדים.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> שהרי לא נתפרש במקרא ששכר הבעל עדי שקר! <strong>אמר ר' אבהו: אתיא</strong> <small>[בא,</small> נלמד<small>]</small> הדבר בגזירה שווה של <strong>"שימה" "שימה"; כתיב הכא</strong> <small>[נאמר כאן]</small> בדין מוציא שם רע: <strong>"ושם לה עלילת דברים"</strong> (דברים כב, יד), <strong>וכתיב התם</strong> <small>[ונאמר שם]</small> בענין ריבית: <strong>"לא תשימון עליו נשך"</strong> (שמות כב, כד) <strong>מה להלן,</strong> בנשך, הכוונה היא שימה של <strong>ממון, אף כאן,</strong> "ושם לה עלילות", הוא דבר שמשלם עבורו <strong>ממון.</strong>
 <strong>אמר רב נחמן בר יצחק, וכן תני</strong> <small>[שנה]</small> <strong>רב יוסף צידוני בי</strong> <small>[</small>ב<small>בית</small> מדרשו<small>]</small> של <strong>ר' שמעון בן יוחאי: אתיא</strong> <small>[בא,</small> נלמד<small>]</small> הדבר מ<strong>"שימה" "שימה",</strong> כפי שאמר ר' אבהו.
 <strong>בעי</strong> <small>[שאל]</small> <strong>ר' ירמיה:</strong> לדעת ר' יהודה, אם <strong>שכרן בקרקע</strong> ולא בכסף, <strong>מהו</strong> הדין? שכרם <strong>בפחות משוה פרוטה מהו?</strong> שכר את העדים <strong>שניהם בפרוטה</strong> אחת <strong>מהו?</strong> שאם לומדים את הדבר מנשך הרי שם מדובר בכסף בלבד, ואין דין כסף אלא בשוה פרוטה ומעלה.
 כיוצא בזה <strong>בעי</strong> <small>[שאל]</small> <strong>רב אשי</strong> והעלה בעיות מסופקות אחרות בדיני מוציא שם רע: <strong>הוציא שם רע על הנישואין הראשונים מהו?</strong> שאם נשא אותה פעם אחת וגירש אותה, ואחר כך נשא אותה בשניה, והוציא שם רע על הנישואין הראשונים, שטען שזינתה אז תחתיו, מה יהא דינו? וכן אם הוציא שם רע <strong>על נשואי אחיו, מהו?</strong> כלומר, שהוא היה יבם, וטען שבנישואיה הראשונים, כשנשא אותה אחיו, כבר לא היתה בתולה. לשאלות אלה לא נמצאו פתרונות.
 ומעירים: <strong>פשוט מיהא חדא</strong> <small>[פתור לפחות אחת]</small> מהשאלות הללו. <strong>דתני</strong> <small>[ששנה]</small> <strong>ר' יונה</strong> על הכתוב <strong>"</strong>ואמר אבי הנערה אל הזקנים <strong>את בתי נתתי לאיש הזה"</strong> (דברים כב, טז), שהדגשה זו באה ללמד: <strong>לזה — ולא ליבם.</strong> ומכאן שאין דין זה חל על יבם המוציא שם רע על אשת אחיו שהתייבמה לו.
 <big>ד</big> בתוך הדיון הקודם הזכרנו כמה פעמים שהדברים תלויים במחלוקת חכמים ור' אליעזר בן יעקב. ושואלים: <strong>מאי רבנן</strong> <small>[מה</small> היא שיטת <small>חכמים]</small> <strong>ומאי</strong> <small>[ומה</small> היא שיטת<small>]</small> <strong>ר' אליעזר בן יעקב</strong> שאנחנו מרמזים להם? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כיצד הוצאת שם רע? בא</strong> הבעל <strong>לבית דין, ואמר</strong> לאב: <strong>"פלוני, לא מצאתי לבתך בתולים". אם יש עדים שזינתה תחתיו — יש לה כתובה מנה.</strong>
 ולפני שמסיימים להביא את הברייתא כבר מתעוררת תמיהה רבה: <strong>אם יש עדים שזינתה תחתיו יש לה כתובה מנה?!</strong> הלא <strong>בת סקילה</strong> (ראויה להיסקל) <strong>היא!</strong> ומסבירים: <strong>הכי קאמר</strong> <small>[כך אמר],</small> כך צריך לתקן את הדברים: <strong>אם יש עדים שזינתה תחתיו</strong> — הרי היא נידונת <strong>בסקילה,</strong> אולם אם <strong>זינתה מעיקרא</strong> <small>[מתחילה]</small> לפני האירוסין בעודה פנויה, נמצא שרק רימתה אותו במה שאמרה שהיא בתולה, ולכן <strong>יש לה כתובה מנה,</strong> כפי שמגיע לבעולה שנישאת.
 <strong>נמצא ששם רע אינו שם רע,</strong> כלומר, שהדברים אינם נכונים — <strong>הוא לוקה ונותן מאה סלע, בין בעל</strong> אותה בשעתו <strong>ובין לא בעל. ר' אליעזר בן יעקב אומר: לא נאמרו דברים הללו אלא כשבעל.</strong> ושואלים: <strong>בשלמא</strong> <small>[נניח]</small> <strong>ל</strong>דעת <strong>ר' אליעזר בן יעקב</strong> הוא מפרש את הכתובים כמשמעם, <strong>היינו דכתיב</strong> <small>[זהו שנאמר]</small> <strong>"ובא אליה"</strong> (דברים כב, יג) <strong>"ואקרב אליה"</strong> (דבריםך כב, יד), שהם לשונות בעילה,
 <strong>אלא לרבנן</strong> <small>[ל</small>דעת <small>חכמים]</small> <strong>מאי</strong> <small>[מה</small> פירוש<small>]</small> <strong>"ובא אליה",</strong> ומה פירוש <strong>"ואקרב אליה"</strong> אם לא בעל? ומסבירים: הם מבינים <strong>"ובא אליה"</strong> — כוונתו היא <strong>בעלילות, "ואקרב אליה" — בדברים,</strong> ולא בביאה.
 ועוד שואלים: <strong>בשלמא</strong> <small>[נניח]</small> <strong>ל</strong>דעת <strong>ר' אליעזר בן יעקב — היינו דכתיב</strong> <small>[זהו שנאמר]</small> <strong>"לא מצאתי לבתך בתולים"</strong> (דברים כב, יז), שטען שבעל אותה ומצא שאינה בתולה. <strong>אלא לרבנן</strong> <small>[ל</small>דעת <small>חכמים]</small> <strong>מאי</strong> <small>[מה</small> פירוש<small>]</small> <strong>"לא מצאתי לבתך בתולים",</strong> הרי לא בעל אותה! ומשיבים, הם מפרשים שהוא טוען: <strong>"לא מצאתי לבתך כשרי בתולים".</strong> לא מצאתי שיש לה כשרות של בתולים, שהרי טוען שנודע לו שזינתה.
 ועוד שואלים: <strong>בשלמא</strong> <small>[נניח]</small> <strong>ל</strong>דעת <strong>ר' אליעזר בן יעקב, היינו דכתיב</strong> <small>[זהו שנאמר]</small> בדברי האב <strong>"ואלה בתולי בתי"</strong> (דברים כב, יז), שיש בידו חפץ המוכיח שהיתה בתולה כנגד טענת הבעל שלא מצא הבתולים. <strong>אלא לרבנן</strong> <small>[ל</small>דעת <small>חכמים]</small> <strong>מאי</strong> <small>[מה</small> פירוש<small>]</small> <strong>"ואלה בתולי בתי"?</strong> ומסבירים לשיטתם, האב מוכיח וטוען: <strong>"ואלה כשרי בתולי בתי",</strong> שמביא עדים כנגד העדים, או הוכחות אחרות שבתו היתה בתולה כשירה.
 ועוד שואלים: <strong>בשלמא</strong> <small>[נניח]</small> <strong>ל</strong>דעת <strong>ר' אליעזר בן יעקב — היינו דכתיב</strong> <small>[זהו שנאמר]</small> <strong>"ופרשו השמלה"</strong> (דברים כב, יז), כלומר, מביאים את הסדין שנבעלה עליו ומוכיחים שהיה עליו דם בתולים. <strong>אלא לרבנן</strong> <small>[ל</small>דעת <small>חכמים]</small> האומרים שיכול להוציא שם רע גם אם לא בעל, <strong>מאי</strong> <small>[מה</small> פירוש<small>]</small> <strong>"ופרשו השמלה"?</strong>
 <strong>אמר ר' אבהו:</strong> הם מפרשים בלשון רמז: <strong>פרשו מה ששם לה</strong> ("שמלה" — דברים כב, לה), כלומר, מבררים ובודקים את העדות הזו שהעיד כנגדה. <strong>כדתניא</strong> <small>[כפי ששנינו</small> בברייתא<small>]:</small> מה שנאמר <strong>"ופרשו השמלה", מלמד שבאין עדים של זה,</strong> של הבעל, <strong>ועדים של זה,</strong> של אבי האשה, <strong>ובוררין</strong> בית דין <strong>את הדבר כשמלה חדשה,</strong> וחכמים מפרשים את הביטוי הזה כדרך משל. <strong>ר' אליעזר בן יעקב אומר: דברים ככתבן,</strong> ופרשו <strong>שמלה ממש.</strong>
 <big>ה</big> <strong>שלח ר' יצחק בר רב יעקב בר גיורי</strong> מארץ ישראל לבבל <strong>משמיה</strong> <small>[משמו]</small> של <strong>ר' יוחנן: אף על גב</strong> <small>[אף על פי]</small> <strong>שלא מצינו בכל התורה כולה שחלק הכתוב בין ביאה כדרכה לביאה שלא כדרכה,</strong> לא <strong>ל</strong>ענין <strong>מכות ו</strong>לא <strong>ל</strong>ענין <strong>עונשין</strong> אחרים, <strong>אבל</strong> ב<strong>מוציא שם רע חלק;</strong> ש<strong>אינו חייב עד שיבעול</strong> את האשה, ואפילו היתה הבעילה <strong>שלא כדרכה, ויוציא</strong> עליה <strong>שם רע</strong> שמצא שהיתה בעולה <strong>כדרכה.</strong>
 ושואלים: <strong>כמאן</strong> <small>[כ</small>שיטת <small>מי]</small> היא הלכה זו שאמר ר' יוחנן? <strong>אי כרבנן</strong> <small>[אם כ</small>דעת <small>חכמים]</small> אם כן למה צריך שיבעל אותה, הרי לדעתם <strong>אף על גב</strong> <small>[אף על פי]</small> ש<strong>לא בעל</strong> אותה כלל מתחייב. <strong>אי</strong> <small>[אם]</small> <strong>כ</strong>דעת <strong>ר' אליעזר בן יעקב</strong>
## דף מו:
 <strong>אידי ואידי</strong> <small>[זה וזה]</small> <strong>כדרכה בעינן</strong> <small>[אנו צריכים]!</small> שהרי לדעתו הדברים ככתבם, שבא עליה ומצא שאיננה בתולה. <strong>אלא שלח רב כהנא משמיה</strong> <small>[משמו]</small> של <strong>ר' יוחנן</strong> שכך היתה המימרה: <strong>אינו חייב עד שיבעול כדרכה ויוציא שם רע בכדרכה,</strong> כדברי ר' אליעזר בן יעקב.
 <big>א משנה</big> <strong>האב זכאי בבתו</strong> בעודה קטנה או נערה, <strong>בקידושיה,</strong> בכל דרך שמתקדשת: <strong>בכסף,</strong> שכסף קידושיה לו, או <strong>בשטר,</strong> שאם קיבל שטר אירוסין עליה, הריהי מקודשת, <strong>ובביאה,</strong> שרשאי למוסרה לאחר לביאה לשם קידושין. וכן <strong>זכאי</strong> האב <strong>במציאתה,</strong> שמה שמוצאת בעודה קטנה או נערה, הוא שלו. <strong>ו</strong>כמו כן זכאי האב <strong>במעשה ידיה, ובהפרת נדריה,</strong> שאביה רשאי להפר נדר שנודרת, <strong>ומקבל את גיטה</strong> אם נתגרשה לפני שבגרה. <strong>ו</strong>אולם <strong>אינו אוכל פירות בחייה,</strong> שאם היה לה רכוש משלה, כגון שירשה מקרובי אמה, אינו אוכל פירות של רכוש זה בחייה, אף שאם מתה הוא יורש אותה.
 אם <strong>נשאת</strong> הבת לאיש — <strong>יתר עליו הבעל</strong> בזכויותיו ובחובותיו. בזכויותיו — <strong>שאוכל פירות</strong> נכסיה <strong>בחייה,</strong> ובחובותיו — <strong>וחייב במזונותיה, ובפרקונה</strong> (לפדות אותה אם נשבתה), <strong>וקבורתה,</strong> אם מתה. <strong>ר' יהודה אומר: אפילו עני שבישראל לא יפחות משני חלילין ומקוננת</strong> שהיו נוהגים לשכור לצורך ההלוויה, שאף זה חלק מחובת הקבורה.
 <big>ב גמרא</big> שנינו במשנה שהאב זכאי בכסף הקידושין של בתו, ושואלים: <strong>בכסף מנלן</strong> <small>[מניין לנו]?</small> <strong>אמר רב יהודה: אמר קרא</strong> <small>[הכתוב]</small> לגבי האמה העבריה היוצאת לחופש: <strong>"ויצאה חנם אין כסף"</strong> (שמות כא, יא), ונדייק מכאן: <strong>אין כסף לאדון זה,</strong> כלומר, אדוניה אינו מקבל כסף בשעת יציאתה ממנו, <strong>ו</strong>אולם <strong>יש כסף לאדון אחר, ומנו</strong> <small>[ומיהו]?</small> <strong>אביה</strong> שהוא כמו אדון לה, שגם כשיוצאת ממנו (בקידושין) עדיין יש לו זכות בכסף קידושיה.
 ושואלים: מדוע נדייק כך? <strong>ואימא לדידה</strong> <small>[ואמור</small> שכסף קידושיה ינתן <small>לה]</small> ומן הכתוב נלמד שאין כסף לאדון זה, אבל יש כסף לה עצמה כשיוצאת מרשות האב! ודוחים: <strong>השתא</strong> <small>[עכשיו,</small> הרי<small>]</small> <strong>אביה מקבל</strong> את <strong>קידושיה,</strong> שיכול לקדשה למי שרוצה, <strong>דכתיב</strong> <small>[שנאמר]</small> <strong>"את בתי נתתי לאיש הזה"</strong> (דברים כב, טז) האם תאמר ש<strong>איהי שקלא כספא</strong> <small>[היא תקח</small> את <small>הכסף]?!</small> והרי הוא המקבל עבורה את הקידושין!
 ומקשים: <strong>ואימא הני מילי</strong> <small>[ואמור</small> ש<small>דברים אלה]</small> שאביה מקדשה אמורים ב<strong>קטנה, דלית</strong> <small>[שאין]</small> <strong>לה יד,</strong> כלומר, אין לה כוח משפטי של זכיה בעצמה, לפי שאין לה דעת, <strong>אבל נערה דאית</strong> <small>[שיש]</small> <strong>לה יד,</strong> שיצאה מקטנות והריהי בת דעת, ואם כן <strong>איהי</strong> <small>[היא]</small> <strong>תקדש נפשה</strong> <small>[</small>את <small>עצמה]</small> <strong>ואיהי תשקול כספא</strong> <small>[והיא תיקח</small> גם את <small>כסף</small> הקידושין<small>]!</small> ומשיבים, יש לימוד אחר לזה, שכן <strong>אמר קרא</strong> <small>[הכתוב]:</small> <strong>"בנעריה בית אביה"</strong> (במדבר ל, יז), ללמד: <strong>כל שבח</strong> ורווח של הבת בזמן <strong>נעורים — לאביה,</strong> ובכלל זה גם כסף קידושיה.
 ושואלים: <strong>ואלא הא</strong> <small>[זו]</small> ש<strong>אמר רב הונא אמר רב: מנין</strong> לנו <strong>שמעשה הבת לאביה — שנאמר: "וכי ימכר איש את בתו לאמה"</strong> (שמות כא, ז), <strong>מה אמה מעשה ידיה לרבה</strong> (לאדוניה) — <strong>אף בת מעשה ידיה לאביה. למה לי</strong> דרשה זו? <strong>תיפוק ליה</strong> <small>[תצא לו]</small> ההוכחה <strong>מ"בנעריה בית אביה"! אלא</strong> ודאי הכתוב <strong>ההוא</strong> "בנעוריה בית אביה" <strong>בהפרת נדרים הוא דכתיב</strong> <small>[שנאמר],</small> שלענין זה יש זכות לאב, אבל אין הכתוב מדבר בענין ממונות.
 <strong>וכי תימא נילף מינה</strong> <small>[ואם תאמר נלמד ממנה],</small> שכשם שזכאי בהפרת נדריה, כך יהיה זכאי בממונה — הרי כלל הוא ש<strong>ממונא מאיסורא לא ילפינן</strong> <small>[</small>דיני <small>ממונות מ</small>דיני <small>איסורים אין אנו למדים],</small> לפי שהן שתי מערכות הלכתיות נבדלות. <strong>וכי תימא נילף מקנסא</strong> <small>[ואם תאמר</small> ש<small>נלמד מ</small>דין <small>קנס]</small> שמשלם האונס את הנערה, שמפורש בכתוב שהוא ניתן לאב — הרי גם כאן <strong>ממונא מקנסא לא ילפינן</strong> <small>[ממון מקנס אין אנו למדים],</small> כי בקנסות יש דינים מיוחדים.
 <strong>וכי תימא נילף</strong> <small>[ואם תאמר</small> ש<small>נלמד]</small> <strong>מבושת ופגם</strong> שאביה מקבל אם נאנסה — אף בזה יש לומר: <strong>שאני</strong> <small>[שונים]</small> <strong>בושת ופגם</strong> ש<strong>אביה נמי</strong> <small>[גם כן]</small> <strong>שייך ביה</strong> <small>[בהם],</small> שהרי גם האב נפגע ממאורע מביש זה, ואין ללמוד מכאן דיני ממונות אחרים.
 <strong>אלא</strong> חוזרים ללימוד הראשון מהכתוב "חינם אין כסף", ו<strong>מסתברא</strong> <small>[מסתבר]</small> לומר, <strong>דכי ממעט רחמנא</strong> <small>[שכאשר מיעט הכתוב]</small> בפסוק "ויצאה חינם" — <strong>יציאה דכוותה קא</strong> <small>[שכמותה הוא]</small> <strong>ממעט,</strong> שאמנם כאשר היא יוצאה בבגרותה מן האדון — אין כסף לאדון, אבל אם יוצאת לפני זמן זה על ידי תשלום מקצת מן הכסף שקיבלה כשנמכרה לאמה — יש עדיין כסף לאדון ביציאה זו, ומכאן נלמד ליציאתה מרשות אביה בקידושין שכסף הקידושין שייך לאביה.
 ומקשים: <strong>והא לא דמיא הא יציאה להא יציאה</strong> <small>[והרי אינה דומה יציאה זו ליציאה זו]:</small> <strong>התם, גבי</strong> <small>[שם, אצל]</small> ה<strong>אדון, נפקא לה מרשותיה</strong> <small>[יוצאת היא מרשותו]</small> <strong>לגמרי</strong> כאשר הוא משחרר אותה, ואילו <strong>יציאה</strong> מרשותו של ה<strong>אב אכתי מחסרא</strong> <small>[עדיין מחוסרת</small> היא<small>]</small> <strong>מסירה לחופה,</strong> וכל עוד לא נישאה היא ברשות אביה, ואם כן אי אפשר להשוות יציאתה לנישואין ליציאתה מהעבדות!
 ומשיבים: <strong>מ</strong>זכותו ל<strong>הפרת נדרים</strong> שנדרה <strong>מיהא נפקא</strong> <small>[על כל פנים יצאה]</small> <strong>לה מרשותיה</strong> <small>[מרשותו]</small> במידה מסויימת כבר משעת הקידושין, שלענין זה כבר אינו שולט בה לגמרי, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נערה המאורסה אביה ובעלה</strong> יחד <strong>מפירין לה נדריה,</strong> ושוב אין האב לבדו יכול להפר לה, ולפיכך אפשר להשוות יציאה ליציאה.
 <big>ג</big> שנינו שאב רשאי לקדש את בתו ב <strong>שטר ו</strong>ב<strong>ביאה.</strong> ושואלים: <strong>מנא לן</strong> <small>[מניין לנו]</small> דבר זה? ומשיבים, <strong>אמר קרא</strong> <small>[הכתוב]:</small> <strong>"והיתה לאיש אחר"</strong> (דברים כד, ב), ומכיון שלא נתפרש באיזה דרך נתקדשה־"הוייתה" לאיש אחר, הרי <strong>איתקוש הוויות להדדי</strong> <small>[הוקשו,</small> הושוו ה<small>הוויות</small> של נישואין <small>זו לזו],</small> שכל דרכי הקידושין שוות זו לזו, וכשם שהן שוות לענין זה, כך הן שוות גם לענין זכות האב.
 <big>ד</big> שנינו במשנה שהאב <strong>זכאי במציאתה.</strong>
## דף מז.
 <strong>משום איבה,</strong> כדי שלא תהא לו איבה כלפיה שאם תמצא דברים ולא תתן לו, לא ירצה לפרנסה.
 <big>א</big> שנינו במשנה שהאב זכאי <strong>במעשה ידיה</strong> של בתו הקטנה והנערה. ושואלים: <strong>מנלן</strong> <small>[מניין לנו]</small> דבר זה? ומשיבים: ש<strong>אמר רב הונא אמר רב: מנין שמעשה</strong> ידי <strong>הבת לאב — שנאמר: "וכי ימכר איש את בתו לאמה"</strong> (שמות כא, ז) ודורשים: <strong>מה אמה מעשה ידיה לרבה</strong> (לאדוניה) — <strong>אף בת מעשה ידיה לאביה.</strong> ושואלים: <strong>ואימא הני מילי</strong> <small>[ואמור</small> ש<small>דברים אלה</small> אמורים<small>]</small> דווקא ב<strong>קטנה, דמצי מזבן לה</strong> <small>[שיכול</small> האב <small>למכור אותה]</small> לשפחה, <strong>אבל נערה דלא מצי מזבן לה</strong> <small>[שאינו יכול למכור אותה],</small> <strong>מעשה ידיה דידה הוו</strong> <small>[שלה הם]!</small>
 ומשיבים: <strong>מסתברא</strong> <small>[מסתבר</small> הדבר<small>]</small> שאף מעשה ידי הנערה של <strong>אביה הוו</strong> <small>[הם],</small> <strong>דאי סלקא דעתך</strong> <small>[שאם עולה על דעתך</small> לומר<small>]</small> כי <strong>מעשה ידיה לאו</strong> <small>[לא]</small> של <strong>אביה, אלא הא דזכי ליה רחמנא</strong> <small>[זה שזיכתה לו התורה]</small> <strong>לאב למימסרה</strong> <small>[למוסרה]</small> לבתו נערה <strong>לחופה, היכי מצי מסר לה</strong> <small>[איך</small> הוא <small>יכול למסור אותה]?</small> <strong>הא קמבטל לה</strong> <small>[הרי</small> הוא <small>מבטל אותה]</small> באותה שעה <strong>ממעשה ידיה,</strong> ואם מעשה ידיה לעצמה היתה יכולה למחות על כך. אלא ודאי ששל אביה הם.
 על ראיה זו <strong>פריך</strong> <small>[הקשה]</small> <strong>רב אחאי: אימא</strong> <small>[אמור]</small> שכאשר הוא מוסר אותה לחופה מדובר <strong>דיהיב</strong> <small>[שנותן]</small> <strong>לה שכר פקעתה</strong> <small>[ביטול</small> מלאכתה<small>]</small> ולכן אינה יכולה למחות. <strong>אי נמי דמסר לה בליליא</strong> <small>[או גם כן ש</small>הוא <small>מוסר אותה</small> לחופה <small>בלילה]</small> כאשר אינה עובדת. <strong>אי נמי דמסר לה</strong> <small>[או גם כן שמוסר אותה]</small> <strong>בשבתות וימים טובים,</strong> כאשר אינה עובדת.
 <strong>אלא,</strong> חוזרים ללימוד הראשון מאמה עבריה, ועל הקושיה שמא זהו רק בקטנה שיכול למוכרה, אבל לא בנערה — על כך צריך לומר: <strong>קטנה לא צריכא קרא</strong> <small>[אינה צריכה כתוב]</small> כלל ללמד שמעשה ידיה לאב, וטעמו של דבר — <strong>השתא זבוני מזבין לה</strong> <small>[עכשיו,</small> הרי, <small>למכור</small> הוא <small>מוכר אותה],</small> <strong>מעשה ידיה מיבעי</strong> <small>[נצרכה</small> לומר<small>]</small> ששייכים לו?! שאם גופה שייך לו — כל שכן מעשה ידיה. <strong>אלא כי איצטריך קרא</strong> <small>[כאשר הוצרך הכתוב]</small> באמה עבריה, הרי זה <strong>לנערה,</strong> שגם מעשה ידיה לאביה.
 <big>ב</big> שנינו במשנה שהאב זכאי <strong>בהפרת נדריה</strong> של בתו. ושואלים: <strong>מנלן</strong> <small>[מנין לנו]?</small> ומשיבים, <strong>דכתיב</strong> <small>[שנאמר]</small> בפרשה העוסקת בענין הפרת נדרים: <strong>"בנעריה בית אביה"</strong> (במדבר ל, יז) ומפורש שם שהאב מיפר את נדרי בתו.
 <big>ג</big> עוד שנינו במשנה שהאב <strong>מקבל את גיטה.</strong> ושואלים: <strong>מנלן</strong> <small>[מניין לנו]</small> דבר זה? ומשיבים, <strong>דכתיב</strong> <small>[שנאמר]:</small> <strong>"ויצאה... והיתה</strong> לאיש אחר<strong>"</strong> (דברים כד, ב), הרי בפסוק זה <strong>איתקוש</strong> <small>[הוקשה,</small> הושוותה<small>]</small> <strong>יציאה</strong> (גירושין) <strong>להוייה</strong> (נישואין) <strong>,</strong> שאותם הדינים הקיימים בנישואין, קיימים גם בגירושין, וכפי שמקבל את קידושיה, כך מקבל את גיטה.
 <big>ד</big> שנינו במשנה שהאב <strong>אינו אוכל פירות</strong> נכסים שירשה בתו מקרובי אמה <strong>בחייה</strong> של בתו. <strong>תנו רבנן</strong> <small>[שנו חכמים]:</small> <strong>האב אינו אוכל פירות בחיי בתו. ר' יוסי בר' יהודה אומר: האב אוכל פירות בחיי בתו.</strong> ושואלים: <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> ומסבירים, ה<strong>תנא קמא</strong> <small>[הראשון]</small> <strong>סבר: בשלמא</strong> <small>[נניח]</small> ה<strong>בעל תקינו ליה רבנן פירי</strong> <small>[תיקנו לו חכמים פירות],</small> משום ש<strong>אם</strong> לא <strong>כן מימנע</strong> <small>[יימנע]</small> <strong>ולא פריק</strong> <small>[יפדה</small> אותה<small>],</small> שזכות הבעל באכילת פירות היא כנגד חובתו לפדותה,
 <strong>אלא</strong> ה<strong>אב, מאי איכא למימר</strong> <small>[מה יש לומר] —</small> <strong>דמימנע</strong> <small>[שיימנע]</small> <strong>ולא פריק</strong> <small>[יפדה</small> אותה<small>]?</small> <strong>בלאו הכי פריק לה</strong> <small>[בלא זה,</small> בלא אכילת פירות, גם כן <small>יפדה אותה]!</small> שהרי בתו היא ובודאי לא יתעלם מבשרו וידאג לפדיונה! <strong>ור' יוסי בר' יהודה סבר:</strong> אם אנו אומרים שהאב אינו זכאי לאכול מפירות נכסיה, ה<strong>אב נמי מימנע</strong> <small>[גם כן יימנע]</small> <strong>ולא פריק</strong> <small>[יפדה].</small> וטעמו, <strong>סבר</strong> האב: <strong>כיסא נקיטא עילוה, תיזיל ותפרוק נפשה</strong> <small>[כיס</small> כסף <small>מוחזק עליה,</small> בידה, ששמרה לה לעת הצורך. <small>תלך ותפדה</small> היא <small>את עצמה]</small> והוא אינו צריך לדאוג לה.
 <big>ה</big> שנינו במשנה שאם <strong>ניסת</strong> לבעל, <strong>יתר עליו הבעל</strong> על האב <strong>שהוא אוכל</strong> פירות נכסיה. <strong>תנו רבנן</strong> <small>[שנו חכמים]:</small> <strong>כתב לה</strong> האב בכתובתה שנותן לה נדוניה <strong>פירות, כסות וכלים שיבואו עמה מבית אביה לבית בעלה</strong> — אם <strong>מתה</strong> בזמן האירוסין, <strong>לא זכה הבעל בדברים הללו. משום ר' נתן אמרו: זכה הבעל בדברים הללו.</strong>
 ומציעים: <strong>לימא</strong> <small>[</small>האם <small>לומר]</small> כי <strong>בפלוגתא</strong> <small>[במחלוקת]</small> של <strong>ר' אלעזר בן עזריה ורבנן</strong> <small>[וחכמים]</small> <strong>קמיפלגי</strong> <small>[חלוקים</small> הם<small>],</small> <strong>דתנן</strong> <small>[ששנינו</small> במשנה<small>]:</small> <strong>נתארמלה</strong> (נתאלמנה) האשה <strong>או נתגרשה, בין מן הנשואין בין מן האירוסין</strong> — <strong>גובה את הכל,</strong> את כל הכתובה שכתב לה בעלה, גם אם הוסיף הרבה על מאתים או מנה הקצובים לה על פי הדין. <strong>ר' אלעזר בן עזריה אומר:</strong> אם נתאלמנה או נתגרשה <strong>מן הנשואין</strong> — <strong>גובה את הכל, ו</strong>אם <strong>מן האירוסין</strong> — מקבלת רק עיקר הכתובה שתיקנו חכמים. שאם היתה <strong>בתולה</strong> — <strong>גובה מאתים, ו</strong>אם היתה <strong>אלמנה</strong> — גובה רק <strong>מנה,</strong> ואינה מקבלת את התוספות שהוסיף לה הבעל בכתובה.
## דף מז:
 <strong>שלא כתב לה</strong> תוספת על הסכום שקבעו חכמים <strong>אלא על מנת לכונסה,</strong> וכיון שלא נשאה — לא זיכה לה. ונשווה את השיטות: <strong>למאן דאמר</strong> <small>[ל</small>דעת <small>מי שאומר]</small> ש<strong>לא זכה</strong> הבעל בנדוניה — הוא סבור <strong>כ</strong>שיטת <strong>ר' אלעזר בן עזריה,</strong> ולכן, אומר שגם האב לא כתב אלא על מנת שיכנסנה. <strong>ומאן דאמר</strong> <small>[ומי שאומר]</small> <strong>זכה</strong> בנדוניה — הוא סבור <strong>כ</strong>דעת <strong>רבנן</strong> <small>[חכמים]</small> בענין תוספת כתובה.
 ודוחים: <strong>לא,</strong> אפשר לומר <strong>דכולי עלמא</strong> <small>[ש</small>דעת <small>הכל]</small> <strong>כר' אלעזר בן עזריה,</strong> וכך יש להסביר: <strong>מאן דאמר</strong> <small>[מי שאומר]</small> <strong>לא זכה</strong> — פשוט שהוא <strong>כ</strong>דעת <strong>ר' אלעזר בן עזריה, ומאן דאמר</strong> <small>[ומי שאומר]</small> <strong>זכה</strong> — הוא מחלק בין הדברים כך: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אלעזר בן עזריה אלא מדידיה לדידה</strong> <small>[משלו לשלה],</small> שהבעל כותב לאשה תוספת לכתובה, שיש טעם בדבר — <strong>שלא כתב לה אלא על מנת לכונסה,</strong> ולפני כניסה לא התכוון לתת.
 <strong>אבל מדידה לדידיה</strong> <small>[משלה לשלו],</small> מה שאביה כותב כנדוניה, <strong>אפילו ר' אלעזר בן עזריה מודי</strong> <small>[מודה]</small> שהבעל זוכה בהם, שהמתנות שהאב נותן הן <strong>משום איחתוני</strong> <small>[ההתחתנות]</small> <strong>הוא,</strong> שמעוניין להיות בקשר חיתון במשפחה זו, <strong>והא איחתני להו</strong> <small>[והרי התחתנו,</small> התקשרו כבר<small>]</small> ואין הדבר קשור לחיבת נישואין.
 <big>א</big> שנינו במשנה שהבעל <strong>חייב במזונותיה</strong> של אשתו. <strong>תנו רבנן</strong> <small>[שנו חכמים]:</small> <strong>תיקנו</strong> חכמים חובת הבעל ב<strong>מזונותיה</strong> של אשתו <strong>תחת</strong> חובת האשה לתת לו את <strong>מעשה ידיה. ו</strong>כן תיקנו שיהא חייב הבעל בהוצאות <strong>קבורתה תחת כתובתה,</strong> כלומר, בעד הנדוניה שמכניסה לו, ו<strong>לפיכך בעל אוכל פירות</strong> הנכסים.
 ותוהים: <strong>פירות מאן דכר שמייהו</strong> <small>[מי הזכיר</small> את <small>שמם]?!</small> הרי לא נזכרו בברייתא כלל פירות הנכסים, וכיצד הגיעה הברייתא לדבר בהם?! ומסבירים: <strong>חסורי מחסרא, והכי קתני</strong> <small>[חסרה</small> הברייתא, <small>וכך שנה,</small> כך יש לשנותה<small>]:</small> <strong>תיקנו מזונותיה תחת מעשה ידיה, ופירקונה</strong> <small>[ופדיונה],</small> חובתו לפדות אותה כאשר נשבית, <strong>תחת פירות</strong> שהוא אוכל מנכסיה, <strong>וקבורתה תחת כתובתה, לפיכך בעל אוכל פירות.</strong>
 הסברנו איפוא כיצד הגיעו לדבר בפירות, אבל הסגנון עדיין קשה, ושואלים: <strong>מאי</strong> <small>[מה]</small> המשמעות של מלת <strong>"לפיכך"</strong> כאן, וכיצד יוצאת מסקנה זו של "לפיכך"?
 ומסבירים: <strong>מהו דתימא</strong> <small>[שתאמר]:</small> <strong>מיכל לא נכלינהו, אנוחי ננחינהו</strong> <small>[</small>ש<small>לא יאכלם</small> הבעל, את הפירות, אלא <small>יניח אותם]</small> ויהו שמורים, שאם יצטרך לפדותה, יפדה אותה מכספים אלה. ש<strong>אם</strong> לא היו נוהגים <strong>כן, מימנע</strong> <small>[יימנע]</small> <strong>ולא פריק</strong> <small>[יפדה</small> אותה<small>],</small> שלא ירצה להוציא מכספו לפדיונה, על כן <strong>קא משמע לן</strong> <small>[השמיע לנו]</small> <strong>דהא עדיפא</strong> <small>[ש</small>תקנה <small>זו עדיפה]</small> שיאכל את הפירות, ומדוע? — <strong>זימנין</strong> <small>[פעמים]</small> ש<strong>לא מלו</strong> <small>[ימלאו],</small> שפירות הנכסים אינם עולים כדי דמי פדיונה, <strong>ו</strong>כיון שתיקנו שאוכל את הפירות מחוייב להוסיף ו<strong>פריק לה מדידיה</strong> <small>[ויפדה אותה משלו].</small> ולפי זה מובנת לשון "לפיכך", שכיון שתיקנו שאוכל פירות כנגד פדיונה, דאגו שיהא בתקנה זו משום אבטחה שלא יימנע לפדותה.
 עד כאן לפירוש לשון הברייתא, אבל שואלים לעצם הדברים: <strong>ואיפוך אנא</strong> <small>[ואהפוך אני],</small> מדוע אומרים שמזונותיה תיקנו תחת מעשה ידיה — שמא מזונותיה תחת הפירות מנכסיה, וכיוצא בזה?
 <strong>אמר אביי: תיקנו מצוי למצוי, ושאינו מצוי לשאינו מצוי,</strong> כלומר, תיקנו את הדברים באופן כזה שכנגד החובות המצויות של הבעל כלפי האשה תיקנו התחייבויות מצויות של האשה כלפי הבעל, ודברים שהם פחות מצויים תיקנו כנגד דברים שאצל האשה הם פחות מצויים. ולכן, מזונות שהם תדירים תיקנו כנגד מעשה ידיה שהם תדירים, ופירות נכסים, שלא תמיד הם מצויים, תיקנו אותם כנגד פדיונה מן השבי, ונדוניה כנגד הקבורה.
 <big>ב</big> <strong>אמר רבא: האי תנא סבר</strong> <small>[תנא זה</small> שלהלן <small>סבור]</small> שחובת הבעל ב<strong>מזונות</strong> האשה היא <strong>מדאורייתא</strong> <small>[מן התורה].</small> <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב באמה עבריה "כמשפט הבנות יעשה לה... שארה כסותה ועונתה לא יגרע" (שמות כא, ט-י): <strong>"שארה"</strong> — <strong>אלו מזונות.</strong> וראיה לדבר שהן מזונות — <strong>וכן הוא אומר: "ואשר אכלו שאר עמי"</strong> (מיכה ג, ג), שמשמעו — בשר עמי. <strong>"כסותה"</strong> — <strong>כמשמעו,</strong> כלומר, חובתו להלביש אותה בבגדים. <strong>"ענתה"</strong> — <strong>זו עונה</strong> של תשמיש <strong>האמורה בתורה</strong> לכל אדם לפי הפנאי שלו, <strong>וכן הוא אומר "אם תענה את בנתי"</strong> (בראשית לא, נ), שפירושו: שלא ימנע מהן עונתן.
 <strong>ר' אלעזר אומר: "שארה"</strong> — <strong>זו עונה.</strong> וראיה לדבר ש"שאר" פירושו ענין של תשמיש — <strong>וכן הוא אומר: "איש איש אל כל שאר בשרו לא תקרבו לגלות ערוה"</strong> (ויקרא יח, ו). <strong>"כסותה"</strong> — <strong>כמשמעו,</strong> בגדים. <strong>"עונתה"</strong> — <strong>אלו מזונות, וכן הוא אומר: "ויענך וירעבך</strong> ויאכילך את המן<strong>"</strong> (דברים ח, ג).
## דף מח.
 <strong>ר' אליעזר בן יעקב אומר: "שארה"</strong> ו<strong>"כסותה"</strong> הם ענין אחד, והכוונה: <strong>לפום</strong> <small>[לפי]</small> <strong>שארה,</strong> לפי בשרה ולפי גילה — <strong>תן כסותה, שלא יתן לה לא</strong> בגדים <strong>של ילדה</strong> (צעירה) <strong>לזקינה, ולא של זקינה לילדה.</strong> וכן <strong>"כסותה" ו"ענתה"</strong> הם ענין אחד: <strong>לפום</strong> <small>[לפי]</small> <strong>עונתה</strong> וזמנה <strong>תן כסותה, שלא יתן</strong> בגדים <strong>חדשים</strong> ועבים <strong>בימות החמה, ולא שחקים</strong> (בגדים שנשחקו) <strong>בימות הגשמים,</strong> שבימים אלה היא זקוקה לבגדים עבים ומחממים.
 <strong>תני</strong> <small>[שנה]</small> <strong>רב יוסף</strong> ברייתא זו: <strong>"שארה"</strong> — <strong>זו קרוב בשר</strong> בזמן תשמיש, <strong>שלא ינהג בה מנהג פרסיים שמשמשין מטותיהן בלבושיהן.</strong> ומעירים: האמור בברייתא זו <strong>מסייע ליה</strong> <small>[לו]</small> <strong>לרב הונא,</strong> ש<strong>אמר רב הונא: האומר "אי אפשי</strong> (אין אני רוצה) לשמש את המטה <strong>אלא</strong> כשאהיה <strong>אני בבגדי והיא בבגדה"</strong> — במקרה כזה <strong>יוציא</strong> (יגרש את אשתו) <strong>ונותן כתובה,</strong> וכדברי התנא בברייתא שחובה מן התורה היא להיות בשעת תשמיש בקירוב בשר.
 <big>א</big> שנינו במשנה ש <strong>ר' יהודה אומר: אפילו עני שבישראל</strong> לא יפחת בזמן קבורת אשתו משני חלילים ומקוננת. ומדייקים: <strong>מכלל</strong> הדברים אתה למד כי ה<strong>תנא קמא</strong> <small>[הראשון],</small> סתם משנה, <strong>סבר</strong> כי <strong>הני</strong> <small>[אלה]</small> <strong>לא</strong> בכלל חובת הבעל. ושואלים: <strong>היכי דמי</strong> <small>[כיצד בדיוק הדבר]?</small> <strong>אי דאורחה</strong> <small>[אם ש</small>כך <small>דרכה],</small> כלומר, כך המנהג במשפחתה לנהוג בזמן קבורה — <strong>מאי טעמא</strong> <small>[מה הטעם]</small> של ה<strong>תנא קמא</strong> ש<strong>אמר</strong> ש<strong>לא</strong> צריך לעשות כן? שהרי אם אינו עושה כן הוא מבזה אותה. <strong>ואי דלאו אורחה</strong> <small>[ואם שאין</small> זה <small>דרכה] —</small> אם כן <strong>מאי טעמא</strong> <small>[מה הטעם]</small> של <strong>ר' יהודה?</strong>
 ומשיבים: <strong>לא צריכא</strong> <small>[נצרכה]</small> לומר אלא <strong>כגון דאורחיה דידיה ולאו אורחה דידה</strong> <small>[ש</small>זו <small>דרכו שלו,</small> שבמעמדו ובמשפחתו נהוג כך, <small>ו</small>אולם <small>אין</small> זה לפי <small>דרכה שלה],</small> שבמקומה או במשפחתה אין הכל עושים כך; ה<strong>תנא קמא</strong> <small>[הראשון]</small> <strong>סבר: כי אמרינן</strong> <small>[כאשר אנו אומרים]</small> את הכלל שהאשה הנישאת לאיש <strong>עולה עמו</strong> (עם בעלה) וצריך לנהוג בה לפי מעמדו <strong>ואינה יורדת עמו</strong> גם אם הוא במעמד נמוך יותר — <strong>הני מילי מחיים</strong> <small>[דברים אלה</small> אמורים בזמן שהם <small>חיים],</small> <strong>אבל לאחר מיתה</strong> — <strong>לא</strong> תיקנו.
 <strong>ור' יהודה סבר: אפילו לאחר מיתה</strong> צריך לנהוג עמה כפי מעמדו, ואם דרך בני משפחתו בחלילים ובמקוננות — חייב גם להביא לה כמו כן בזמן קבורתה. <strong>אמר רב חסדא אמר מר עוקבא: הלכה כר' יהודה.</strong>
 <big>ב</big> אגב הבאת פסק הלכה זה מביאים עוד ממה ש<strong>אמר רב חסדא אמר מר עוקבא: מי שנשתטה</strong> (נשתגע) — <strong>בית דין יורדין לנכסיו וזנין ומפרנסין את אשתו ובניו ובנותיו, ו</strong>נותנים גם <strong>דבר אחר,</strong> כפי שיבואר להלן. <strong>אמר ליה</strong> <small>[לו]</small> <strong>רבינא לרב אשי: מאי שנא מהא דתניא</strong> <small>[</small>ב<small>מה שונה</small> דבר זה <small>ממה ששנינו</small> בברייתא<small>]:</small> <strong>מי שהלך למדינת הים ואשתו תובעת מזונות</strong> — <strong>בית דין יורדין לנכסיו, וזנין ומפרנסין את אשתו, אבל לא</strong> את <strong>בניו ובנותיו ולא</strong> נותנים לה <strong>דבר אחר,</strong> שאין חיוב לזונם כשהוא בחיים, ומדוע מי שנשתטה מפרנסים גם את בניו ובנותיו?
 <strong>אמר ליה</strong> <small>[לו]:</small> <strong>ולא שאני לך</strong> <small>[ואינו שונה אצלך]</small> <strong>בין</strong> אדם ש<strong>יוצא לדעת</strong> (מדעתו), <strong>ליוצא שלא לדעת?</strong> שזה שהשתטה הרי שלא לדעתו עשה כן, ובודאי רוצה הוא לזונם מנכסיו, למרות שאינו חייב, ולכן נותנים למשפחתו את כל צורכה, אבל כשהוא יוצא למדינת הים הוא עושה כן מדעתו, ואנו מניחים שהשאיר לבניו ולבנותיו כדי צורכם, ואם לא הכין להם — גילה דעתו שאינו רוצה לפרנס אותם.
 ושואלים: <strong>מאי</strong> <small>[מהו]</small> <strong>"דבר אחר"</strong> שהוזכר כאן? <strong>רב חסדא אמר: זה תכשיט,</strong> שנוסף למזונות נותנים לאשה גם צורכי קישוט. <strong>רב יוסף אמר:</strong> זהו כסף עבור <strong>צדקה.</strong> ומעירים: <strong>מאן דאמר</strong> <small>[מי שאומר]</small> שלא נותנים לה מנכסיו <strong>תכשיט, כל שכן</strong> שאין נותנים לצורך <strong>צדקה,</strong> שאם הלך למדינת הים אין נותנים מנכסיו כסף לצדקה, אבל <strong>מאן דאמר</strong> <small>[מי שאומר]</small> שאין נותנים כסף ל<strong>צדקה</strong> — <strong>אבל תכשיט יהבינן לה</strong> <small>[נותנים לה]</small> בכל מקרה, שאנחנו מניחים ש<strong>לא ניחא ליה</strong> <small>[נוח לו]</small> לבעל <strong>דתינוול</strong> <small>[שתתנוול</small> אשתו<small>]</small> בהיעדר קישוטים.
 <strong>אמר רב חייא בר אבין אמר רב הונא: מי שהלך למדינת הים ומתה אשתו</strong> — <strong>בית דין יורדין לנכסיו, וקוברין אותה לפי כבודו.</strong> ושואלים: האם דווקא <strong>לפי כבודו ולא לפי כבודה?</strong> ואיך לנהוג אם היא היתה מכובדת ממנו?
 ומשיבים: <strong>אימא</strong> <small>[אמור]:</small> <strong>אף לפי כבודו,</strong> שאם היה הוא ממעמד מכובד יותר — קוברים אותה לפי כבודו. ומעירים: <strong>הא קא משמע לן</strong> <small>[</small>דבר <small>זה השמיע לנו</small> בכך<small>]:</small> ש<strong>עולה עמו</strong> למעמדו <strong>ואינה יורדת עמו, ואפילו לאחר מיתה,</strong> וכר' יהודה במשנה.
 <strong>אמר רב מתנה, האומר: "אם מתה</strong> (תמות) אשתו <strong>לא תקברוה מנכסיו"</strong> — <strong>שומעין לו.</strong> ושואלים: <strong>מאי שנא</strong> <small>[</small>ב<small>מה שונה]</small> <strong>כי אמר</strong> <small>[כאשר</small> הוא <small>אומר],</small> מדוע אנו שומעים לו — שאנו אומרים שכיון שמת, <strong>דנפלי נכסי קמי יתמי</strong> <small>[שהנכסים נופלים</small> בירושה <small>לפני היתומים]</small> ועליהם אין חובה לקבור אותה, ויורשיה שירשו את כתובתה הם יקברוה. אולם <strong>כי</strong> <small>[כאשר]</small> <strong>לא אמר</strong> דבר זה במפורש <strong>נמי, נכסי קמי יתמי רמו</strong> <small>[גם כן,</small> הלא <small>הנכסים לפני היתומים הם מוטלים]</small> ושייכים להם, ומה ההבדל אם ציווה או לא ציווה על כך?
 <strong>אלא</strong> כך צריך לתקן ולומר: <strong>האומר: "אם מת הוא</strong> (כלומר, האומר על עצמו שאם הוא ימות) <strong>לא תקברוהו מנכסיו",</strong> שאינו רוצה שיוציאו הוצאות עליו, אלא יקברוהו מן הצדקה — <strong>אין שומעין לו,</strong> וקוברים אותו מנכסיו ולא מן הצדקה. ומדוע? — <strong>לאו כל הימנו</strong> (אין זה בכוחו) <strong>שיעשיר את בניו</strong> וימנע מהם הוצאה זו, <strong>ויפיל עצמו</strong> למעמסה <strong>על</strong> קופת <strong>הציבור.</strong>
 <big>ג משנה</big> <strong>לעולם</strong> הבת, גם לאחר שנתארסה <strong>היא</strong> עדיין <strong>ברשות האב</strong> לכל דבר, <strong>עד שתכנס</strong>
## דף מח:
 <strong>לרשות הבעל לנשואין,</strong> כלומר, שתיכנס לחופה. <strong>מסר האב</strong> את בתו <strong>לשלוחי הבעל</strong> שהם יביאוה אל הבעל לחופה — <strong>הרי היא</strong> מאז המסירה <strong>ברשות הבעל.</strong> אולם אם <strong>הלך האב עם שלוחי הבעל, או שהלכו שלוחי האב עם שלוחי הבעל</strong> — <strong>הרי היא</strong> עדיין <strong>ברשות האב,</strong> לפי שלא נמסרה לגמרי לחלוטין לרשות הבעל. אבל אם שלחה האב על ידי שליחים אל הבעל, ו<strong>מסרו שלוחי האב</strong> את האשה <strong>לשלוחי הבעל</strong> — <strong>הרי היא</strong> מאותה שעה <strong>ברשות הבעל.</strong>
 <big>א גמרא</big> שנינו במשנה שלעולם היא ברשות האב עד שתיכנס לגמרי לרשות הבעל. ושואלים: <strong>מאי</strong> <small>[מה]</small> משמעות ההדגשה ש<strong>לעולם</strong> היא ברשות אביה? ומסבירים: <strong>לאפוקי</strong> <small>[להוציא]</small> <strong>מ</strong>דברי <strong>משנה ראשונה. דתנן</strong> <small>[ששנינו</small> במשנה<small>]:</small> אם <strong>הגיע זמן</strong> שקבע הבעל לנישואין <strong>ולא נישאו</strong> הבנות — הרי הן <strong>אוכלות</strong> מזונות <strong>משלו</strong> (משל הבעל) <strong>ואוכלות בתרומה</strong> אם היה הבעל כהן, משום שמאותו זמן יש להן זכויות כאילו היו נשואות. על כן <strong>קא משמע לן</strong> <small>[השמיע לנו]</small> במשנתנו שאין הלכה כשיטת המשנה הראשונה, אלא <strong>לעולם</strong> הן ברשות האב, עד שייכנסו לחופה ממש.
 <big>ב</big> שנינו במשנה שאם <strong>מסר האב</strong> את בתו <strong>לשלוחי הבעל</strong> — <strong>הרי היא ברשות הבעל. אמר רב:</strong> ב<strong>מסירתה</strong> היא יוצאת מרשות האב <strong>לכל</strong> ענין ונחשבת לגמרי ברשות הבעל <strong>חוץ מ</strong>אשר לענין אכילת <strong>תרומה,</strong> שאם היה הבעל כהן — עדיין אסור לה לאכול בתרומה עד שתיכנס ממש לחופה. <strong>ורב אסי אמר:</strong> במסירתה היא נחשבת ברשות הבעל <strong>אף לתרומה.</strong>
 <strong>איתיביה</strong> <small>[הקשה לו]</small> <strong>רב הונא לרב אסי, ואמרי לה</strong> <small>[ויש אומרים]</small> שהקשה זאת <strong>חייא בר</strong> <small>[בנו]</small> של <strong>רב לרב אסי,</strong> הרי שנינו: <strong>לעולם היא ברשות האב עד שתכנס לחופה,</strong> ולדברי רב אסי, הרי משמסרה לשלוחי הבעל לנישואין כבר אינה ברשותו! <strong>אמר להו</strong> <small>[להם]</small> <strong>רב: לאו אמינא לכו לא תיזלו בתר איפכא</strong> <small>[</small>וכי <small>לא אמרתי לכם אל תלכו אחר ההיפך]?!</small> כלומר, אל תדחו דברים על ידי ראיה ממקור שאין משמעותו ברורה, ואפשר להבינה ולהופכה לכמה צדדים, שהרי <strong>יכול</strong> רב אסי <strong>לשנויי לכו</strong> <small>[לתרץ לכם]</small> שכוונת הדברים היא ש<strong>מסירתה</strong> לשלוחי הבעל <strong>זו היא כניסתה לחופה,</strong> ודין אחד להם.
 <strong>ושמואל אמר</strong> בשיטה אחרת: מסירתה לשלוחי הבעל מועילה רק <strong>ל</strong>ענין <strong>ירושתה,</strong> כלומר, שהבעל יורש אותה אם מתה כאילו כבר נכנסה לחופה.
 <strong>ריש לקיש אמר:</strong> מסירתה מועילה <strong>ל</strong>עניין <strong>כתובתה.</strong> ומבררים, <strong>כתובתה</strong> שאמר ריש לקיש <strong>מאי</strong> <small>[מה]</small> <strong>היא:</strong> אם תאמר שהכוונה היא <strong>דאי</strong> <small>[שאם]</small> <strong>מתה ירית לה</strong> <small>[יורש</small> הוא <small>אותה]</small> וכתובתה בכלל, אם כן <strong>היינו</strong> <small>[הם הם]</small> דברי <strong>שמואל</strong> ואין בכך חידוש! <strong>אמר רבינא:</strong> ריש לקיש בא <strong>לומר</strong> ש<strong>כתובתה מאחר מנה,</strong> שאם מת הבעל אחרי שאשתו נמסרה לשלוחיו, אף לפני שנכנסה ממש לחופה, אין היא נחשבת עוד כאלמנה מן האירוסין, שכתובתה מאתיים, אלא כאלמנה מן הנישואין שכתובתה רק מנה.
 ואילו <strong>ר' יוחנן ור' חנינא דאמרי תרוייהו</strong> <small>[שאמרו שניהם]:</small> <strong>מסירתה</strong> מועילה <strong>לכל</strong> ענין, <strong>אף לתרומה,</strong> שאם הבעל כהן, אוכלת מאותה שעה בתרומה.
 <strong>מיתיבי</strong> <small>[מקשים],</small> ממה ששנינו בתוספתא: <strong>הלך האב עם שלוחי הבעל, או שהלכו שלוחי האב עם שלוחי הבעל, או שהיתה לה חצר בדרך ונכנסה עמו</strong> עם ארוסה <strong>ללין</strong> (ללון) בלבד, ולא לשם נישואין, אלא רק כדי לחכות בלילה זה עד שיגיעו למקום מגורי הבעל, <strong>אף על פי שכתובתה</strong> (הנדוניה שלה) כבר <strong>בבית בעלה,</strong> אם <strong>מתה</strong> בינתיים — <strong>אביה יורשה,</strong> שעדיין איננה נחשבת כמסורה לבעל.
 אבל אם <strong>מסר האב לשלוחי הבעל, או שמסרו שלוחי האב לשלוחי הבעל, או שהיתה לו חצר בדרך ונכנסה עמו לשום</strong> (לשם) <strong>נישואין, אף על פי שכתובתה</strong> עדיין <strong>בבית אביה</strong> שעוד לא נתן אותה לבעל, אם <strong>מתה</strong> — <strong>בעלה יורשה.</strong>
 <strong>במה דברים אמורים</strong> — <strong>לירושתה, אבל לתרומה</strong> אינו כן, ש<strong>אין אשה</strong> שנישאת לכהן <strong>אוכלת בתרומה עד שתכנס לחופה</strong> ממש. ואם כן <strong>תיובתא דכולהו</strong> <small>[קושיה חמורה של,</small> על, <small>כולם]</small> שכן הברייתא הזו היא כנגד כל שיטות האומרים שמסירתה מועילה גם לענין תרומה! ומסכמים: אכן, <strong>תיובתא</strong> <small>[קושיה חמורה</small> היא<small>].</small>
 לעצם דברי הברייתא שואלים: <strong>הא גופא קשיא</strong> <small>[זה עצמו קשה]:</small> <strong>אמרת</strong> שאם <strong>נכנסה עמו</strong> לחצר שלה כדי <strong>ללין</strong> (ללון) באותו לילה, עדיין היא ברשות אביה. ונדייק: <strong>טעמא</strong> <small>[הטעם,</small> דווקא<small>]</small> שהיה ברור שהם נכנסים רק <strong>ללין</strong> שם, <strong>הא סתמא</strong> <small>[הרי</small> אם נכנסה <small>סתם],</small> הרי זה כאילו נכנסה <strong>לשם נישואין. אימא סיפא</strong> <small>[אמור</small> את <small>הסוף,</small> ההמשך<small>]:</small> <strong>נכנסה עמו</strong> לחצר שלו <strong>לשם נישואין,</strong> ונדייק <strong>הא סתמא</strong> <small>[הרי</small> אם נכנסה <small>סתם],</small> ולא פירשה שכניסתה לשם נישואין, הרי זה כאילו נכנסה <strong>ללין.</strong> הרי שהדיוקים מן הרישא ומן הסיפא סותרים זה את זה!
 <strong>אמר רב אשי:</strong> אין לדייק כך, אלא <strong>סתמי סתמי קתני</strong> <small>[סתמים סתמים שנה]</small> וכך צריך להבין: אם נכנסה <strong>סתם</strong> ל<strong>חצר דידה</strong> <small>[שלה]</small> — הרי הכוונה שהיא נכנסה <strong>ללין</strong> בלבד. <strong>סתם</strong> נכנסה ל<strong>חצר דידיה</strong> <small>[שלו] —</small> ודאי <strong>לנשואין</strong> נכנסה, אלא אם כן פירשו שהיתה להם כוונה אחרת.
 <big>ג</big> <strong>תנא</strong> <small>[שנה</small> החכם<small>]</small> בברייתא: אם <strong>מסר האב</strong> את בתו <strong>לשלוחי הבעל וזינתה</strong> לאחר מכן — <strong>הרי זו</strong> נידונת <strong>בחנק,</strong> כדין אשת איש שזינתה, ואינה נידונת בסקילה כארוסה שזינתה. ושואלים: <strong>מנא הני מילי</strong> <small>[מניין הדברים הללו]</small> שמזמן מסירתה לבעל היא נידונת כאשת איש? <strong>אמר ר' אמי בר חמא, אמר קרא</strong> <small>[הכתוב]:</small> <strong>"לזנות בית אביה"</strong> (דברים כב, כא), והרי זה בא לדייק: <strong>פרט לשמסר האב לשלוחי הבעל,</strong> ששוב אינה בבית אביה.
 ומקשים: <strong>ואימא</strong> <small>[ואמור]</small> שבא הדבר להוציא מקרה אחר — <strong>פרט</strong> לזו <strong>שנכנסה לחופה ו</strong>אף על פי ש<strong>לא נבעלה,</strong> שהיא נידונת בשריפה כאשת איש, אבל כשמסרה אביה לבעל עדיין נחשבת זנותה בבית אביה ועונשה בסקילה כארוסה ולא כנשואה!
 <strong>אמר רבא:</strong> אל תאמר שבא הדבר לצורך זה, שכן <strong>אמר לי</strong> החכם <strong>אמי</strong> והסביר לי כי <strong>חופה בהדיא כתיבא</strong> <small>[במפורש נאמרה],</small> כלומר, שזו שנכנסת לחופה נחשבת כאשת איש נלמד מן הכתובים לא על דרך הדיוק, אלא כבר ידוע באופן אחר: שנאמר בענין נערה המאורסה שזינתה <strong>"כי יהיה נער בתולה מארשה לאיש"</strong> (דברים כב, כג), וכך משמעות הלשון: <strong>"נערה"</strong> בא להדגיש — <strong>ולא בוגרת, "בתולה"</strong> — <strong>ולא בעולה, "מארשה"</strong> — <strong>ולא נשואה.</strong>
 ומעתה נברר מה פירושם של הדברים: <strong>מאי</strong> <small>[מה]</small> עניינה של <strong>"נשואה"</strong> זו? <strong>אילימא</strong> <small>[אם תאמר]</small> ש<strong>נשואה</strong> היא נשואה <strong>ממש</strong> שנכנסה לחופה ונבעלה כבר, אם כן <strong>היינו</strong> <small>[הרי היא]</small> מה שכבר אמרנו <strong>"בתולה" ולא בעולה! אלא לאו</strong> <small>[האם לא]</small> הכוונה במה שאמרו "נשואה" כוונתו <strong>שנכנסה לחופה ולא נבעלה,</strong> שאם זינתה מיתתה בחנק, כבעולה.
## דף מט.
 <strong>ואימא</strong> <small>[ואמור]:</small> <strong>היכא דהדרא לבי נשא הדרא למילתא קמייתא</strong> <small>[כאשר</small> היא <small>חוזרת לבית אביה,</small> כשנתאלמנה או נתגרשה, היא <small>חוזרת לדבר,</small> למצבה, <small>הקודם]</small> ונחשבת כאילו לא יצאה כלל מרשות האב? <strong>אמר רבא: ההוא כבר</strong> <small>[</small>את ההנחה <small>הזו]</small> <strong>פסקה</strong> <small>[פסק,</small> פתר<small>]</small> <strong>תנא דבי</strong> <small>[התנא מבית</small> מדרשו<small>]</small> של <strong>ר' ישמעאל,</strong>
 <strong>דתנא דבי</strong> <small>[ששנה התנא מבית</small> מדרשו<small>]</small> של <strong>ר' ישמעאל:</strong> זה שנאמר <strong>"ונדר אלמנה וגרושה כל אשר אסרה על נפשה יקום עליה"</strong> (במדבר ל, י), <strong>מה תלמוד לומר?</strong> הרי אין חידוש בדבר; <strong>והלא</strong> לאחר שנתאלמנה או נתגרשה היא כבר <strong>מוצאת מכלל</strong> רשות ה<strong>אב ומוצאת מכלל</strong> רשות ה<strong>בעל,</strong> ואין מי שימנע בעדה מלקיים את נדרה!
 <strong>אלא, הרי שמסר האב לשלוחי הבעל, או שמסרו שלוחי האב לשלוחי הבעל, ונתארמלה</strong> (נתאלמנה) <strong>בדרך או נתגרשה,</strong> בזו <strong>היאך</strong> (איך) <strong>אני קורא בה: בית אביה של זו או בית בעלה של זו?</strong> שהרי אין מצבה ברור כלל ומי הוא זה הראוי להפר נדריה? <strong>אלא</strong> בא הכתוב <strong>לומר לך: כיון שיצאה שעה אחת מרשות האב</strong> — <strong>שוב</strong> אביה <strong>אינו יכול להפר,</strong> ודינה כאלמנה או גרושה לכל דבר, וכן גם לענייננו, אפילו אם חזרה לבית אביה, נשאר דינה כנשואה.
 <strong>אמר רב פפא: אף אנן נמי תנינא</strong> <small>[אנו גם כן שנינו]</small> כעין זה, שהנמסרת לשלוחי הבעל דינה כנשואה: <strong>הבא על נערה המאורסה</strong> — <strong>אינו חייב עד שתהא נערה בתולה מאורסה והיא בבית אביה.</strong> ונברר מה משמעות הדברים לפרטיהם: <strong>בשלמא</strong> <small>[נניח]</small> <strong>"נערה",</strong> בא להוציא — <strong>ולא בוגרת, "בתולה"</strong> — <strong>ולא בעולה, "מאורסה"</strong> — <strong>ולא נשואה.</strong> אולם <strong>בבית אביה למעוטי מאי</strong> <small>[למעט</small> את <small>מה],</small> <strong>לאו למעוטי</strong> <small>[</small>האם <small>לא למעט]</small> את אותו מקרה שבו <strong>מסר האב לשלוחי הבעל</strong> שדינה כנשואה? מתברר איפוא שגם בברייתא נרמזה הלכה זו.
 <strong>אמר רב נחמן בר יצחק: אף אנן נמי תנינא</strong> <small>[אנו גם כן שנינו]:</small> <strong>הבא על אשת איש, כיון שנכנסה לרשות הבעל לנשואין, אף על פי שלא נבעלה — הבא עליה הרי זה בחנק</strong> כדין נשואה ולא כדין ארוסה. משמע: <strong>נכנסה לרשות הבעל בעלמא</strong> <small>[בלבד]</small> גם אם לא נכנסה לחופה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א משנה</big> <strong>האב אינו חייב במזונות בתו</strong> בחייו. <strong>זה מדרש דרש ר' אלעזר בן עזריה לפני חכמים בכרם ביבנה:</strong> כיון שתיקנו חכמים שלאחר מות האב <strong>הבנים יירשו</strong> את כתובת אמם <strong>והבנות יזונו</strong> מנכסיו, יש להשוות את השניים: <strong>מה הבנים אינן יורשין אלא לאחר מיתת האב</strong> ולא בחייו — <strong>אף הבנות אין ניזונות</strong> מרכושו <strong>אלא לאחר מיתת אביהן.</strong>
 <big>ב גמרא</big> שנינו במשנה שאין האב חייב במזונות בתו. ומדייקים: <strong>במזונות בתו הוא</strong> ש<strong>אינו חייב, הא</strong> <small>[הרי]</small> משמע כי <strong>במזונות בנו — חייב.</strong> ועוד: <strong>בתו נמי</strong> <small>[גם כן],</small> <strong>חובה הוא דליכא</strong> <small>[שאין</small> כאן<small>],</small> כלומר, שאי אפשר לחייבו מן הדין לפרנס את בתו, אך ודאי <strong>הא</strong> <small>[הרי]</small> <strong>מצוה איכא</strong> <small>[יש</small> בכך<small>].</small> ולפי הבנה זו <strong>מני מתניתין</strong> <small>[</small>של <small>מי היא משנתנו]?</small> שהרי אינה <strong>לא</strong> כדעת <strong>ר' מאיר, לא</strong> כדעת <strong>ר' יהודה, ולא</strong> כדעת <strong>ר' יוחנן בן ברוקא.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מצוה לזון את הבנות, קל וחומר לבנים.</strong> ומדוע קל וחומר — משום <strong>דעסקי</strong> <small>[ש</small>הם <small>עוסקים]</small> <strong>בתורה,</strong> אלו <strong>דברי ר' מאיר. ר' יהודה אומר: מצוה לזון את הבנים, וקל וחומר לבנות, משום</strong> החשש ל<strong>זילותא</strong> <small>[זלזול</small> בהן<small>]</small> אם תצטרכנה לחזר על הפתחים. <strong>ר' יוחנן בן ברוקא אומר: חובה לזון את הבנות לאחר מיתת אביהן, אבל בחיי אביהן — אלו ואלו,</strong> הבנים והבנות, <strong>אינן ניזונין.</strong>
 ואם כן <strong>מני מתניתין</strong> <small>[כמי היא משנתנו]?</small> <strong>אי</strong> <small>[אם]</small> תאמר שהיא כשיטת <strong>ר' מאיר — הא</strong> <small>[הרי]</small> <strong>אמר</strong> שגם לזון את ה<strong>בנים מצוה</strong> היא ולא חובה?! <strong>אי</strong> <small>[אם</small> שיטת<small>]</small> <strong>ר' יהודה — הא</strong> <small>[הרי]</small> <strong>אמר</strong> שלזון את ה<strong>בנים נמי</strong> <small>[גם כן]</small> <strong>מצוה</strong> היא ולא חובה, <strong>אי</strong> <small>[אם]</small> <strong>ר' יוחנן בן ברוקא</strong> — הרי לשיטתו נראה ש<strong>אפילו מצוה נמי ליכא</strong> <small>[גם כן אין]</small> בכך אפילו בבנות! — ואין איפוא שיטה המתאימה לדעת משנתינו.
 ומשיבים: אפשר ליישב את שיטת המשנה בדרכים שונות, <strong>איבעית אימא</strong> <small>[אם תרצה אמור]</small> שמשנתנו כשיטת <strong>ר' מאיר, איבעית אימא</strong> <small>[אם תרצה אמור]</small> משנתנו כשיטת <strong>ר' יהודה, איבעית אימא</strong> <small>[אם תרצה אמור]</small> משנתנו כשיטת <strong>ר' יוחנן בן ברוקא.</strong>
 ומבארים: <strong>איבעית אימא</strong> <small>[אם תרצה אמור]</small> שכשיטת <strong>ר' מאיר</strong> האומר כי מצוה לזון את הבנות וקל וחומר לבנים היא, <strong>והכי קאמר</strong> <small>[וכך אמר],</small> כך צריך להבין את משנתנו: <strong>האב אינו חייב במזונות בתו, ו</strong>באמת <strong>הוא הדין לבנו. הא</strong> <small>[הרי]</small> <strong>מצוה בבתו איכא</strong> <small>[יש],</small> <strong>קל וחומר לבנים</strong> שיש בהם מצוה. <strong>והאי דקתני</strong> <small>[וזה ששנה]</small> <strong>בתו</strong> <small>[בתו]</small> בלבד ולא אמר בתו ובנו — אין לדייק מכאן שחייב במזונות בנו, אלא <strong>הא קא משמע לן</strong> <small>[</small>דבר <small>זה השמיע לנו]:</small>
## דף מט:
 ש<strong>אפילו בתו, חובה הוא דליכא</strong> <small>[שאין]</small> בכך, <strong>הא</strong> <small>[הרי]</small> <strong>מצוה איכא</strong> <small>[יש</small> בדבר<small>].</small>
 <strong>ואיבעית אימא</strong> <small>[ואם תרצה אמור]</small> כי משנתנו כשיטת <strong>ר' יהודה</strong> האומר כי מצוה לזון את הבנים וקל וחומר לבנות היא, <strong>והכי קאמר</strong> <small>[וכך אמר],</small> כך צריך להבין את לשון המשנה: <strong>האב אינו חייב במזונות בתו — וכל שכן</strong> שאינו חייב לתת <strong>לבנו</strong> מזונות, <strong>הא</strong> <small>[הרי]</small> אבל <strong>מצוה בבנו איכא</strong> <small>[יש]</small> אף על פי שאין חובה, <strong>וקל וחומר לבנות. והא דקתני</strong> <small>[וזה ששנה]</small> <strong>בתו</strong> דווקא — <strong>הא קא משמע לן</strong> <small>[</small>דבר <small>זה השמיע לנו]</small> ש<strong>אפילו</strong> לזון את <strong>בתו חובה ליכא</strong> <small>[אין]</small> בכך, למרות שלדעתו ברור שיש בכך מצוה כדי שלא יזלזלו בה.
 <strong>ואיבעית אימא</strong> <small>[ואם תרצה אמור]</small> כי משנתנו היא כדעת <strong>ר' יוחנן בן ברוקא</strong> האומר כי חובה לזון את הבנות לאחר מיתת אביהן אבל בחייו אין ניזונים ממנו לא בניו ולא בנותיו, <strong>והכי קאמר</strong> <small>[וכך אמר],</small> כך יש להבין אותה: <strong>אינו חייב במזונות בתו והוא הדין</strong> שאינו חייב במזונות אף <strong>לבנו, והוא הדין</strong> ש<strong>אפילו מצוה נמי ליכא</strong> <small>[גם כן אין]</small> לא בבנו ולא בבתו, <strong>ואיידי</strong> <small>[ועל ידי,</small> מכיון<small>]</small> שצריך היה לומר לבסוף ש<strong>בנות לאחר מיתת אביהן חובה</strong> לזון אותן מן הנכסים, <strong>תנא נמי</strong> <small>[שנה גם כן]</small> לשם הקבלה <strong>אינו חייב</strong> במזונות בתו בחייו. ואין ללמוד מכאן שאף שאינו חייב יש בכך מצוה, אלא יש להבין שבחייו אין כל התחייבות, ואף לא משום מצוה.
 <big>א</big> <strong>אמר ר' אילעא אמר ריש לקיש משום</strong> (בשם) <strong>ר' יהודה בר חנינא: ב</strong>עיר <strong>אושא התקינו</strong> חכמים, <strong>שיהא אדם זן את בניו ואת בנותיו כשהן קטנים. איבעיא להו</strong> <small>[נשאלה להם,</small> ללומדים<small>]</small> האם <strong>הלכתא כוותיה</strong> <small>[הלכה כמותו]</small> <strong>או אין הלכתא כוותיה</strong> <small>[הלכה כמותו],</small> כלומר, האם כך פוסקים למעשה שחייב אדם לזון את ילדיו הקטנים? ומשיבים: <strong>תא שמע</strong> <small>[בוא</small> ו<small>שמע]</small> הוכחה לכך מן העובדות הללו: <strong>כי הוה אתו לקמיה</strong> <small>[כאשר היו באים לפני]</small> <strong>רב יהודה</strong> להתלונן על אב שאינו מפרנס את ילדיו, <strong>אמר להו</strong> <small>[להם]:</small> <strong>יארוד ילדה ואבני מתא שדיא</strong> <small>[התנין יולד</small> וולדות <small>ועל בני העיר</small> הוא <small>מטיל]</small> את חובת פרנסתם?! אלא ודאי מן הראוי שהוא יפרנסם.
 <strong>כי הוה אתו לקמיה</strong> <small>[כאשר היו באים לפני]</small> <strong>רב חסדא</strong> בתביעה כגון זו, <strong>אמר להו</strong> <small>[להם]:</small> <strong>כפו ליה אסיתא בצבורא</strong> <small>[הפכו לו מכתשת בציבור]</small> שיהיה לו מקום מוגבה לעמוד עליו, <strong>וליקום ולימא</strong> <small>[ושיקום</small> אותו אב <small>ויאמר]:</small> <strong>עורבא בעי בניה וההוא גברא לא בעי בניה</strong> <small>[העורב רוצה</small> ודואג ל<small>בניו, והאיש הזה,</small> אני, <small>איננו רוצה את בניו]</small>?! כלומר, עליו להצהיר ברבים שהוא רע מן העורבים. לגופה של מימרה זו שואלים: <strong>ועורבא בעי בניה</strong> <small>[ו</small>האם <small>העורב רוצה</small> לפרנס <small>את בניו]?</small> <strong>והכתיב</strong> <small>[והרי נאמר]:</small> <strong>"</strong>נותן לבהמה לחמה <strong>לבני ערב אשר יקראו"</strong> (תהלים קמז, ט), משמע שהוריהם אינם מפרנסים אותם והם ניזונים רק בחסדי ה'! ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמרנו שהעורב אינו חס על בניו לתת להם מזונם, הרי זה דווקא <strong>בחיורי</strong> <small>[בלבנים],</small> כלומר כל עוד בניהם צעירים ופלומתם עדיין לבנה, שאז הם שונאים אותם ומתאכזרים אליהם, ואילו <strong>הא</strong> <small>[זה]</small> שאמרנו שהם חסים על בניהם ונותנים להם מזונם, הרי זה <strong>באוכמי</strong> <small>[בשחורים],</small> שלאחר שגדלו ופלומתם שחורה כשל הוריהם, אוהבים הם אותם ודואגים למזונם.
 <strong>כי הוה אתי לקמיה</strong> <small>[כאשר היה בא</small> מעשה כזה <small>לפני]</small> <strong>רבא, אמר ליה</strong> <small>[היה אומר לו]</small> לאב: <strong>ניחא</strong> <small>[</small>האם <small>נוח]</small> <strong>לך דמיתזני</strong> <small>[שיתפרנסו]</small> <strong>בניך מצדקה?</strong> ומכל העובדות הללו מוכח שאין הלכה כתקנת אושא, שהרי חכמים אלה לא כפו ממש את האב לפרנס את בניו.
 ומעירים: <strong>ו</strong>כל זה <strong>לא אמרן</strong> <small>[אמרנו]</small> שאין כופים את האב לזון את בניו ובנותיו, <strong>אלא דלא אמיד</strong> <small>[שאינו עשיר]</small> וצריך להתייגע הרבה כדי לפרנס את ילדיו, <strong>אבל</strong> אם הוא <strong>אמיד</strong> <small>[עשיר] —</small> <strong>כפינן ליה על כרחיה</strong> <small>[כופים אנו אותו בעל כורחו]</small> שיפרנס את בניו. <strong>כי הא</strong> <small>[כמו זה]</small> ש<strong>רבא כפייה</strong> <small>[כפאו]</small> את <strong>רב נתן בר אמי</strong> שהיה עשיר <strong>ואפיק מיניה</strong> <small>[והוציא ממנו]</small> <strong>ארבע מאה זוזי</strong> <small>[מאות זוז]</small> <strong>לצדקה, ו</strong>מכאן שאף בדבר שאין בו חובה מסויימת, מכל מקום אדם אמיד שיכול להרשות לעצמו, כופים אותו בית הדין שיתן, וכל שכן שכופים אותו לפרנס את ילדיו.
 <big>ב</big> <strong>אמר ר' אילעא אמר ריש לקיש: ב</strong>עיר <strong>אושא התקינו</strong> תקנה נוספת: <strong>הכותב כל נכסיו לבניו,</strong> כלומר, שנותן להם בחייו במתנה את כל נכסיו — <strong>הוא ואשתו נזונים מהם</strong> בחייהם.
 <strong>מתקיף לה</strong> <small>[מקשה על כך]</small> <strong>ר' זירא ואיתימא</strong> <small>[ויש אומרים]</small> שהקשה זאת <strong>ר' שמואל בר נחמני:</strong> מה החידוש שבקביעה זו? הרי <strong>גדולה מזו אמרו,</strong> ש<strong>אלמנתו</strong> של אדם <strong>נזונת מנכסיו</strong> גם אם ירשה אותם בתו הנשואה, ולמרות שבעלה זכה בהם ואין אלמנה ניזונית מנכסים המשועבדים לאחר, בכל זאת כאן כדי שלא תפסיד האלמנה לגמרי תיקנו חכמים שתיזון מהם, ואם כן <strong>הוא ואשתו</strong> בחייו <strong>מיבעיא</strong> <small>[נצרכה</small> לומר<small>]</small> שמתפרנסים מן הנכסים שנתנו במתנה לבניהם?!
 ומהי הלכה זו שהוא מצטט — ש<strong>שלח רבין באיגרתיה</strong> <small>[במכתבו</small> לבבל<small>]</small> הלכות אלה: <strong>מי שמת והניח אלמנה ובת</strong> היורשות את נכסיו — <strong>אלמנתו ניזונת מנכסיו,</strong> שהרי זה הוא מתנאי הכתובה. <strong>נישאת הבת</strong> ומה שירשה הם נכסי מלוג שפירותיהם לבעלה — גם אז <strong>אלמנתו ניזונת מנכסיו.</strong>
 ומה הדין אם <strong>מתה הבת</strong> ובעלה יורשה? <strong>אמר ר' יהודה בן אחותו של ר' יוסי בר חנינא: על ידי</strong> (אצלי) <strong>היה מעשה</strong> שהובאה שאלה זו לדיון לפני חכמים, <strong>ואמרו:</strong> גם אז <strong>אלמנתו ניזונת מנכסיו.</strong> שגם במקרה שעברו הנכסים בירושה לבעל אנו אומרים שאין זה מפקיע את זכות האלמנה בנכסים, ואם כן <strong>הוא ואשתו מיבעיא</strong> <small>[נצרכה</small> לומר<small>]?!</small>
 ודוחים: אין זו קושיה, כי יש מקום להבדיל, <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא</strong> באלמנה תיקנו דין זה, לפי <strong>דליכא דטרח</strong> <small>[שאין</small> מי <small>שיטרח]</small> עבור האשה, שהרי נשארה אלמנה לבדה, <strong>אבל הכא</strong> <small>[כאן]</small> כאשר הוא חי — <strong>נטרח לדידיה ולדידה</strong> <small>[</small>ש<small>יטרח בשבילו ובשבילה]</small> ויפרנס את אשתו מעבודתו, על כן <strong>קא משמע לן</strong> <small>[השמיע לנו]</small> שאין מכריחים אותו לעשות כן, והוא ניזון מן הנכסים.
 <strong>איבעיא להו</strong> <small>[נשאלה להם</small> לחכמים<small>]:</small> האם <strong>הלכתא כוותיה</strong> <small>[הלכה כמותו]</small> <strong>או לית הלכתא כוותיה</strong> <small>[אין הלכה כמותו]?</small> האם נוהגים כדברי ר' אילעא או לא? ומשיבים: <strong>תא שמע</strong> <small>[בוא</small> ו<small>שמע]</small> הוכחה לכך מעובדה זו: ש<strong>ר' חנינא ור' יונתן הוו קיימי</strong> <small>[היו עומדים]</small> יחד, <strong>אתא ההוא גברא גחין ונשקיה</strong> <small>[בא איש אחד התכופף ונישקו]</small> את <strong>ר' יונתן אכרעיה</strong> <small>[על רגלו],</small> <strong>אמר ליה</strong> <small>[לו]</small> <strong>ר' חנינא: מאי האי</strong> <small>[מה זה]</small> למה הוא מכיר לך טובה כל כך? <strong>אמר ליה</strong> <small>[לו]:</small> אותו אדם <strong>כותב נכסיו לבניו הוא,</strong> שנתן להם את נכסיו במתנה בחייו,
## דף נ.
 <strong>ועשיתינהו לזניה</strong> <small>[וכפיתי אותם שיזונו אותו],</small> ומשום כך היה מכיר לי טובה. ולענייננו: <strong>אי אמרת בשלמא לאו דינא</strong> <small>[נניח אם אומר אתה</small> ש<small>אין</small> זה מן <small>הדין],</small> שמעיקר הדין היו רשאים שלא לפרנסו — <strong>משום הכי</strong> <small>[כך]</small> <strong>עשיינהו</strong> <small>[כפה אותם],</small> <strong>אלא אי אמרת דינא</strong> <small>[אם אומר אתה</small> ש<small>הדין</small> הוא כן<small>]</small> — <strong>עשיינהו בעי</strong> <small>[</small>האם היה <small>צריך לכפות אותם]?</small> הלא יכולים היו לרדת לנכסיהם ולקחת מהם! משמע שאין הלכה כר' אילעא.
 <big>א</big> כיון שהוזכרו תקנות אושא, מביאים מהן עוד. <strong>אמר ר' אילעא, ב</strong>עיר <strong>אושא התקינו</strong> תקנה ש<strong>המבזבז</strong> (המפזר) מנכסיו לצדקה — <strong>אל יבזבז יותר מחומש</strong> (חמישית). <strong>תניא נמי הכי</strong> <small>[שנויה גם כן כך</small> ברייתא<small>]:</small> <strong>המבזבז אל יבזבז יותר מחומש, שמא</strong> על ידי כך יתרושש ו<strong>יצטרך לבריות. ומעשה באחד שבקש לבזבז יותר מחומש</strong> מנכסיו לצדקה <strong>ולא הניח לו חבירו. ומנו</strong> <small>[ומי הוא</small> חבירו זה<small>] —</small> <strong>ר' ישבב. ואמרי לה</strong> <small>[ויש אומרים]</small> ש<strong>ר' ישבב</strong> היה זה שרצה לבזבז, <strong>ולא הניחו חבירו, ומנו</strong> <small>[ומי הוא</small> חבירו זה<small>] —</small> <strong>ר' עקיבא.</strong>
 <strong>אמר רב נחמן ואיתימא</strong> <small>[ויש אומרים]</small> שאמר זאת <strong>רב אחא בר יעקב: מאי קרא</strong> <small>[מהו הכתוב]</small> המרמז על שיעור זה לצדקה — <strong>"וכל אשר תתן לי עשר אעשרנו לך"</strong> (בראשית כח, כב), והוא דורש: "עשר אעשרנו", שיעקב דיבר פעמיים על מעשר, ושני מעשרות יחד הם חומש.
 ומקשים: <strong>והא לא דמי עישורא בתרא לעישורא קמא</strong> <small>[והרי אינו דומה העישור האחרון לעישור הראשון]</small> לפי שהמעשר השני שיעקב הזכיר הוא ממה שנשאר לאחר שנתן המעשר הראשון, ושני המעשרות יחד הם קצת פחות מחומש! <strong>אמר רב אשי</strong> צריך לפרש: <strong>"אעשרנו" לבתרא</strong> <small>[לאחרון]</small> <strong>כי קמא</strong> <small>[כמו</small> את <small>הראשון],</small> כלומר, אתן פעם נוספת מעשר כמו הראשון.
 על אופן מסירת השמועות של תקנות אושא <strong>אמר רב שימי בר אשי: ושמועות הללו מתמעטות והולכות.</strong> שהרי בשמועה ראשונה נאמרו דברי ר' אילעא בשם ריש לקיש שאמר בשם ר' יוסי בר חנינא; בשניה, ר' אילעא שאמר בשם ריש לקיש; ובשלישית, ר' אילעא לבדו. <strong>וסימניך</strong> כדי לזכור את סדר ההלכות הללו — <strong>קטנים כתבו ובזבזו:</strong> "קטנים" — מצוה לזון את הקטנים, "כתבו" — מי שכתב נכסיו לבניו, "בזבזו" — המבזבז יותר מחומש.
 <big>ב</big> <strong>אמר רב יצחק, ב</strong>עיר <strong>אושא התקינו</strong> תקנה נוספת: <strong>שיהא אדם מתגלגל</strong> (נוהג ברכות) <strong>עם בנו,</strong> גם אם אינו רוצה ללמוד <strong>עד</strong> גיל <strong>שתים עשרה שנה. מכאן ואילך, יורד עמו לחייו.</strong> כלומר, יכול לכפותו לכך בדרך קשה. ושואלים: <strong>איני</strong> <small>[כן הוא]?!</small> <strong>והא</strong> <small>[והרי]</small> <strong>אמר ליה</strong> <small>[לו]</small> <strong>רב לרב שמואל בר</strong> (בן) <strong>שילת</strong> שהיה מלמד תינוקות: <strong>בציר מבר שית</strong> <small>[פחות מבן שש] —</small> <strong>לא תקבל</strong> ללמוד אצלך. <strong>בר שית</strong> <small>[בן שש] —</small> <strong>קביל וספי ליה כתורא</strong> <small>[קבל, והלעט אותו</small> בלימוד התורה <small>כמו שור]</small> שאובסים אותו בעל כורחו, משמע שמכריחים ילד ללמוד אף לפני שיהיה בן שתים עשרה!
 ומשיבים: אין זו סתירה; <strong>אין, ספי ליה כתורא</strong> <small>[אכן,</small> הוא צריך <small>להלעיט אותו כשור]</small> וללמד אותו הרבה, <strong>מיהו</strong> <small>[מכל מקום]</small> <strong>אינו יורד עמו לחייו</strong> אם אינו לומד <strong>עד לאחר</strong> שהוא בן <strong>שתים עשרה שנה. ואיבעית אימא לא קשיא</strong> <small>[ואם תרצה אמור</small> כי <small>אין זה קשה]</small> ואפשר לומר: <strong>הא</strong> <small>[זה]</small> שאמרנו שהוא מתחיל להלעיטו בדברי תורה כשור כבר כשהוא כבן שש, הוא <strong>למקרא, הא</strong> <small>[זה]</small> שהוא כופה אותו רק בגיל שתים עשרה הוא <strong>למשנה.</strong>
 ש<strong>אמר אביי, אמרה לי אם</strong> (אומנתי): <strong>בר שית</strong> <small>[בן שש] —</small> ללימוד <strong>מקרא, בר</strong> <small>[בן]</small> <strong>עשר — למשנה,</strong> אבל עדיין לא כופהו עד גיל שתים עשרה, <strong>בר תליסר</strong> <small>[בן שלוש עשרה] —</small> <strong>לתעניתא</strong> <small>[לתענית]</small> <strong>מעת לעת,</strong> כלומר, שעליו להתענות בתעניות יממה שלימה כשאר המבוגרים. <strong>ובתינוקת</strong> (בת) הגיל שחייבת להתענות — <strong>בת תריסר</strong> <small>[שתים עשרה].</small>
 ואגב כך מסופר עוד: <strong>אמר אביי, אמרה לי אם: האי בר שית דטרקא ליה עקרבא ביומא דמישלם שית</strong> <small>[</small>ילד <small>זה בן שש שעוקץ אותו עקרב ביום ש</small>הוא <small>משלים שש</small> שנים<small>] —</small> <strong>לא חיי</strong> <small>[איננו חי].</small> <strong>מאי אסותיה</strong> <small>[מה רפואתו] —</small> <strong>מררתא</strong> <small>[מרה]</small> של <strong>דיה חיורתא</strong> <small>[לבנה]</small> <strong>בשיכרא</strong> <small>[ב</small>תוך <small>שיכר],</small> <strong>נשפייה ונשקייה</strong> <small>[ישפשפוהו</small> בזה <small>וישקוהו]</small> במשקה זה. ועוד אמרה לו: <strong>האי בר שתא דטריק ליה זיבורא ביומא דמישלם שתא</strong> <small>[</small>ילד <small>זה בן שנה שעוקצת אותו צירעה ביום שמשלים שנה] —</small> <strong>לא חיי</strong> <small>[איננו חי].</small> <strong>מאי אסותיה</strong> <small>[מה רפואתו] —</small> <strong>אצותא דדיקלא במיא</strong> <small>[סיב הדקל במים],</small> <strong>נשפייה ונשקייה</strong> <small>[ישפשפנו</small> בו <small>וישקנו</small> ממנו<small>].</small>
 <strong>אמר רב קטינא: כל המכניס את בנו</strong> לבית הספר <strong>פחות מבן שש — רץ אחריו ואינו מגיעו,</strong> כלומר, הוא צריך לדאוג לו, לשלומו, זמן רב אחר כך, מפני שהילד נחלש מחמת הלימוד. <strong>איכא דאמרי</strong> <small>[יש שאומרים]:</small> <strong>חביריו רצין אחריו</strong> בלימוד <strong>ואין מגיעין אותו,</strong> שכיון שהוא מקדים אותם הרי הוא מצליח הרבה יותר בלימודו. ומעירים: <strong>ותרוייהו איתנהו</strong> <small>[ושניהם ישנם</small> בו<small>]:</small> <strong>חליש וגמיר</strong> <small>[</small>שהוא גם <small>נחלש</small> וגם <small>לומד].</small> <strong>איבעית אימא</strong> <small>[</small>ו<small>אם תרצה אמור]</small> אפשר להסביר את שתי הדעות באופן אחר: <strong>הא</strong> <small>[זה]</small> שאמרנו שבהכנסתו ללמוד בגיל צעיר הוא נחלש, הרי זה באופן <strong>דכחיש</strong> <small>[ש</small>הילד הוא <small>כחוש],</small> ובשל כך הוא נחלש מאד. <strong>הא</strong> <small>[</small>ו<small>זה]</small> שאמרנו שאפשר להכניסו מוקדם ללמוד בגיל צעיר והוא מצליח, הרי זה באופן שהוא <strong>בריא.</strong>
 <big>ג</big> ועוד <strong>אמר ר' יוסי בר חנינא, באושא התקינו</strong> עוד ש<strong>האשה שמכרה בנכסי מלוג</strong> (שהם הנכסים השייכים לה, ובעלה רק אוכל פירותיהם) <strong>בחיי בעלה ומתה — הבעל מוציא מיד הלקוחות.</strong> שחכמים רואים אותו כאילו היה הוא הלקוח הראשון (ולא כיורש), ולכן הנכסים שייכים לו. מסופר: <strong>אשכחיה</strong> <small>[מצא אותו]</small> <strong>רב יצחק בר יוסף לר' אבהו דהוה קאי באוכלוסא</strong> <small>[שהיה עומד ב</small>תוך <small>קהל]</small> של <strong>אושא, אמר ליה</strong> <small>[לו]:</small> <strong>מאן מרה דשמעתא</strong> <small>[מי</small> הוא <small>בעל השמועות]</small> של <strong>אושא,</strong> כלומר, מי בקי בהלכות הללו שתיקנו באושא? <strong>אמר ליה</strong> <small>[לו]:</small> <strong>ר' יוסי בר חנינא. תנא מיניה ארבעין זימנין</strong> <small>[שנה ממנו</small> מר' יוסי בר חנינא <small>ארבעים פעמים],</small> <strong>ודמי ליה כמאן דמנחא ליה בכיסתיה</strong> <small>[ודומה</small> היה <small>לו</small> מאז <small>כמו שמונח לו בכיסו],</small> משום שנעשה בקי היטב בתקנות אושא.
 <big>ד</big> ועוד בקשר לתקנות אושא, נאמר: <strong>"אשרי שמרי משפט עשה צדקה בכל עת"</strong> (תהלים קו, ג), ויש להבין: <strong>וכי אפשר לעשות צדקה בכל עת?</strong> הלא לא תמיד מצויים עניים לפניו! לכן <strong>דרשו רבותינו שביבנה, ואמרי לה</strong> <small>[ויש אומרים]</small> שאמר זאת <strong>ר' אליעזר: זה הזן בניו ובנותיו כשהן קטנים,</strong> שכפי שאמרנו אין עליו חיוב גמור לפרנסם, ואם כך, כאשר מפרנס אותם נמצא שבכל עת הוא עושה צדקה. <strong>ר' שמואל בר נחמני אמר: זה המגדל יתום</strong> או <strong>יתומה בתוך ביתו</strong> ודואג להם <strong>ומשיאן,</strong> ונמצא שהוא עושה צדקה כל הזמן.
 ועוד דרשו על הכתוב <strong>"הון ועשר בביתו וצדקתו עמדת לעד"</strong> (תהלים קיב, ג): איך ייתכן שישאר הון ועושר בביתו וגם שצדקתו עומדת לעד? <strong>רב הונא ורב חסדא</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: זה הלומד תורה ומלמדה,</strong> שאינו מאבד דבר משלו, אבל צדקתו עומדת לעד, שעשה צדקה בלמדו אחרים. <strong>וחד</strong> <small>[ואחד</small> מהם<small>]</small> <strong>אמר: זה הכותב תורה נביאים וכתובים ומשאילן לאחרים,</strong> שהספרים הם שלו, ואחרים נהנים מצדקתו.
 ועוד דרשו על הכתוב <strong>"וראה בנים לבניך שלום על ישראל"</strong> (תהלים קכח, ו): <strong>אמר ר' יהושע בן לוי: כיון ש</strong>יש <strong>בנים לבניך</strong> — נעשה אז <strong>שלום על ישראל.</strong> ומדוע — <strong>דלא אתי</strong> <small>[שאינו בא]</small> <strong>לידי חליצה ויבום,</strong> שהרי דין יבום או חליצה שייכים רק כאשר אין בנים (ילדים) לאחד הבנים, שנפטר בלי ילדים. <strong>ר' שמואל בר נחמני אמר: כיון שבנים לבניך — שלום על דייני ישראל,</strong> ומדוע — <strong>דלא אתי לאינצויי</strong> <small>[שאינם באים</small> הקרובים <small>להתקוטט]</small> עם הדיינים בענייני ירושה, שהרי הנחלה עוברת במישרין לבנים, ואין מקום לקטטה.
 <big>ה</big> מכאן חוזרים לביאור המשנה. שנינו שם: <strong>זה מדרש דרש ר' אלעזר בן עזריה לפני חכמים</strong> בכרם דיבנה, שאין הבנות ניזונות מנכסי אביהן אלא לאחר מותו.
## דף נ:
 <strong>יתיב</strong> <small>[ישב]</small> <strong>רב יוסף קמיה</strong> <small>[לפני]</small> <strong>רב המנונא</strong> בבית המדרש, <strong>ויתיב</strong> <small>[וישב]</small> <strong>רב המנונא וקאמר</strong> <small>[ואמר]</small> הלכה זו: <strong>כשם שאין הבנים יורשין אלא מן הקרקע — כך אין בנות ניזונות אלא מן הקרקע.</strong> כאשר רב המנונא אמר הלכה זו <strong>אווש עליה כולי עלמא</strong> <small>[רעש עליו כל העולם],</small> כלומר, כל השומעים התחילו בינם לבין עצמם להביע את תמיהתם: <strong>דשביק ארעא</strong> <small>[</small>מי <small>שמניח קרקע] —</small> <strong>הוא דירתי ליה בניה</strong> <small>[שיורשים אותו בניו],</small> ומי <strong>דלא שביק ארעא</strong> <small>[שאינו מניח קרקע] —</small> <strong>לא ירתי ליה בניה</strong> <small>[אין יורשים אותו בניו]?!</small> שהרי מדברי רב המנונא יוצא שהבנים יורשים רק קרקע ולא דבר אחר.
 <strong>אמר ליה</strong> <small>[לו]</small> <strong>רב יוסף: ודלמא</strong> <small>[ושמא]</small> בענין <strong>כתובת בנין דכרין</strong> <small>[בנים זכרים]</small> <strong>קאמר מר</strong> <small>[אמר אדוני],</small> שאחד מתנאי הכתובה הוא שהבנים הזכרים מאשה זו יורשים את סכום כתובתה יותר על חלקם בירושת האב עם שאר אחיהם, ובענין זה אמר רב המנונא ש"כתובת בנים זכרים" אינה אלא מן הקרקע?! <strong>אמר ליה</strong> <small>[לו]</small> רב המנונא: <strong>מר, דגברא רבה</strong> <small>[אדוני, שאדם גדול]</small> <strong>הוא, ידע מאי קאמינא</strong> <small>[יודע מה אמרתי],</small> כי אכן זו היתה כוונתו, ואחרים לא הבינו אותה.
 <strong>אמר ר' חייא בר יוסף: רב</strong> היה <strong>זן</strong> יתומות <strong>מחיטי</strong> <small>[מחיטים]</small> שב<strong>עלייה,</strong> כשלא היו לאב קרקעות. <strong>איבעיא להו</strong> <small>[נשאלה להם</small> ללומדים<small>]:</small> האם דבר זה שפסק רב לתת <strong>פרנסה הויא</strong> <small>[היתה],</small> כלומר, פרנסה של נדוניה, <strong>ו</strong>לפי זה יש לפרש <strong>מאי</strong> <small>[מה</small> פירוש<small>]</small> שזן מחיטים שב<strong>עלייה</strong> — <strong>מעילוייא</strong> <small>[</small>לפי <small>מעלת]</small> ה<strong>אב, וכ</strong>דברי <strong>שמואל.</strong> ש<strong>אמר שמואל: לפרנסה,</strong> כלומר, לענין נדוניה <strong>שמין באב,</strong> שמעריכים לפי מעלתו, אופיו, וכוחו הכלכלי של האב ולפי זה נותנים לבנות מנכסיו לאחר מותו.
 <strong>או דלמא</strong> <small>[שמא]</small> מה שאמרו שזן את הבנות <strong>מזוני</strong> <small>[מזונות]</small> <strong>ממש הוה</strong> <small>[היו],</small> <strong>ומאי</strong> <small>[ומה</small> פירוש<small>]</small> <strong>"עלייה"</strong> זו שאמרנו — <strong>מדברים טובים שנאמרו בעלייה,</strong> כלומר, על סמך ההלכות שנאמרו בעלייה. ש<strong>אמר רב יצחק בר יוסף: בעלייה</strong> כאשר ישבו חכמים בעלייה, כשלא יכלו מחמת הגזירה לשבת בבית המדרש, ופסקו כמה הלכות, <strong>התקינו שיהו בנות ניזונות מן המטלטלין</strong> ולא רק מן הקרקעות.
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו: <strong>בידיה</strong> <small>[בידיו]</small> של <strong>ר' בנאי אחוה</strong> <small>[אחיו]</small> של <strong>ר' חייא בר אבא הוו</strong> <small>[היו]</small> <strong>מטלטלין דיתמי</strong> <small>[של יתומים]</small> שהופקדו אצלו על ידי האב. <strong>אתו לקמיה</strong> <small>[באו לפני]</small> <strong>שמואל</strong> בנותיו של אותו אדם שמת. <strong>אמר ליה</strong> <small>[לו]</small> שמואל לר' בנאי: <strong>זיל זון</strong> <small>[לך</small> ו<small>פרנס]</small> אותן מאותם מטלטלים ששייכים ליתומים.
 <strong>מאי לאו למזוני</strong> <small>[האם אין</small> הכוונה לתת להן <small>מזונות]</small> מהמטלטלים, <strong>וכ</strong>דברי <strong>רב יצחק בר יוסף סבירא ליה</strong> <small>[סבור הוא]?</small> שהיתה תקנה בעלייה ליזון אף ממטלטלים. ודוחים: <strong>לא, התם</strong> <small>[שם]</small> <strong>ל</strong>ענין <strong>פרנסה הואי</strong> <small>[היה]</small> שאמר לו לתת. <strong>ושמואל לטעמיה</strong> <small>[לטעמו,</small> לשיטתו<small>],</small> ש<strong>אמר שמואל: לפרנסה שמין באב</strong> לפי מצבו, ואפילו ממטלטלים.
 מספרים: <strong>הוה עובדא</strong> <small>[היה מעשה]</small> <strong>ב</strong>עיר <strong>נהרדעא,</strong> שבאה בעיה כזו של מזונות הבת לפני בית הדין <strong>ודון</strong> <small>[ודנו]</small> אותו <strong>דייני</strong> העיר <strong>נהרדעא,</strong> וכן היה מעשה <strong>ב</strong>עיר <strong>פומבדיתא ואגבי</strong> <small>[והגבה]</small> את הסכום הזה מן המטלטלים <strong>רב חנא בר ביזנא. אמר להו</strong> <small>[להם]</small> <strong>רב נחמן</strong> לדיינים: <strong>זילו אהדרו</strong> <small>[לכו</small> ו<small>החזירו]</small> את מה שהוצאתם מרכוש היתומים, <strong>ואי</strong> <small>[ואם]</small> <strong>לא — מגבינא לכו לאפדנייכו מינייכו</strong> <small>[אגבה אני את בתיכם מכם],</small> שדיינים שדנו שלא כדין גובים מהם כדי לשלם את הנזק שגרמו.
 מסופר: <strong>ר' אמי ור' אסי סבור למיזן ממטלטלי</strong> <small>[חשבו לזון</small> את הבנות היתומות <small>מן המטלטלים]</small> שהשאיר אביהן, <strong>אמר להו</strong> <small>[להם]</small> <strong>ר' יעקב בר אידי: מילתא</strong> <small>[דבר]</small> ש<strong>ר' יוחנן וריש לקיש לא עבדו</strong> <small>[עשו]</small> <strong>בה עובדא</strong> <small>[מעשה]</small> <strong>אתון עבדין</strong> <small>[אתם עושים]</small> <strong>בה עובדא</strong> <small>[מעשה]?!</small> שאם חכמים גדולים אלה לא היו בטוחים מה הדין, ולא הגיעו בו לכלל מעשה, האם ייתכן שאתם תחליטו בו?!
 וכן מסופר: <strong>ר' אלעזר סבר למיזן</strong> <small>[חשב לזון]</small> את הבנות <strong>ממטלטלין. אמר לפניו ר' שמעון בן אליקים: רבי, יודע אני בך שאין מדת הדין אתה עושה,</strong> שאין אתה נוהג כך משום שזו ההלכה, <strong>אלא מדת רחמנות,</strong> שאתה חס על הבנות הללו, ורוצה לפרנסן. <strong>אלא,</strong> אל תעשה זאת, <strong>שמא יראו התלמידים ויקבעו הלכה לדורות,</strong> ואין הלכה כן.
 מסופר: <strong>ההוא דאתא לקמיה</strong> <small>[אחד שבא לפני]</small> <strong>רב יוסף</strong> לשאול בנושא זה, <strong>אמר להו</strong> <small>[להם]</small> ליתומים: <strong>הבו</strong> <small>[תנו]</small> <strong>לה</strong> לבת <strong>מתמרי דעל בודיא</strong> <small>[מהתמרים ש</small>מונחים לייבוש <small>על המחצלות]</small> שהם מטלטלים גמורים, <strong>אמר ליה</strong> <small>[לו]</small> <strong>אביי</strong> לרב יוסף: <strong>אילו בעל חוב הוה כי האי גוונא</strong> <small>[היה, כגון זה],</small> <strong>מי הוה יהיב ליה מר</strong> <small>[האם היה נותן לו אדוני]?</small> כלומר, אפילו בעל חוב הטורף מנכסים משועבדים אינו גובה ממטלטלים שהם עכשיו נכסי היתומים, וכל שכן מזון הבנות, שאף הוא כעין חוב, שהרי הוא כתוב בשטר הכתובה, ובכל זאת אינן גובות מנכסים משועבדים, ודאי שאינן זכאיות ליטול ממטלטלים השייכים ליתומים!
 <strong>אמר ליה</strong> <small>[לו]:</small> לא התכוונתי לתמרים ממש המונחים במחצלות אלא <strong>דחזייא לבודיא קאמינא</strong> <small>[</small>תמרים בשלים <small>הראויים למחצלות,</small> שעומדים להקצץ <small>אמרתי],</small> שכיון שעדיין הם מחוברים, אינם נחשבים כמטלטלים.
## דף נא.
 <strong>סוף סוף, כל העומד לגזוז כגזוז דמי</strong> <small>[</small>הוא <small>נחשב],</small> ולכן תמרים כאלה דינן כבר עתה כמטלטלים, ואין גובים ממטלטלים! אמר לו רב יוסף: <strong>דצריכא לדיקלא קאמינא</strong> <small>[ש</small>הפירות עדיין <small>צריכים לדקל אמרתי]</small> וקרובים לגמר בישולם, וכיון שהם עדיין מחוברים — נותנים אותם למזונות היתומות.
 מסופר: <strong>ההוא</strong> <small>[אותם]</small> <strong>יתום ויתומה</strong> קטנים <strong>דאתו לקמיה</strong> <small>[שבאו לפני]</small> <strong>רבא אמר להו</strong> <small>[להם]</small> <strong>רבא: העלו ליתום</strong> מזונות יתירים כדי שיהיה מספיק גם <strong>בשביל</strong> ה<strong>יתומה. אמרי ליה רבנן</strong> <small>[אמרו לו חכמים]</small> <strong>לרבא: והא מר</strong> <small>[והרי אדוני]</small> <strong>הוא</strong> זה ש<strong>אמר</strong> שגובים <strong>ממקרקעי</strong> <small>[מקרקעות]</small> <strong>ולא ממטלטלי</strong> <small>[ממטלטלים],</small> <strong>בין למזוני</strong> <small>[למזונות]</small> <strong>בין לכתובה ובין לפרנסה</strong> (נדוניה) של הבנות, ושם לא היו אלא מטלטלים!
 <strong>אמר להו</strong> <small>[להם]:</small> <strong>אילו רצה</strong> יתום זה <strong>שפחה לשמשו</strong> (לשרתו) <strong>מי</strong> <small>[האם]</small> <strong>לא יהבינן ליה</strong> <small>[היינו נותנים לו]?</small> והיינו מוציאים מהרכוש לצורך זה, <strong>כל שכן הכא דאיכא תרתי</strong> <small>[כאן שיש שתיים],</small> שהיא אחותו והיא תשרת אותו, ואם כן אנו עושים דבר שהוא לתועלת היתום וגם לתועלת היתומה.
 <big>א</big> <strong>תנו רבנן</strong> <small>[שנו חכמים]:</small> <strong>אחד נכסים שיש להן אחריות</strong> (כלומר, קרקעות) <strong>ואחד נכסים שאין להן אחריות</strong> (מטלטלין) — <strong>מוציאין</strong> מן היורשים היתומים <strong>למזון אשה ולבנות,</strong> אלו <strong>דברי רבי. ר' שמעון בן אלעזר אומר: נכסים שיש להן אחריות,</strong> קרקעות — <strong>מוציאין ל</strong>צורך ה<strong>בנות מן הבנים</strong> שירשו, <strong>ולבנות מן הבנות,</strong> שאם היו למת רק בנות, לוקחים מן הבנות הגדולות ונותנים לבנות הקטנות חלק שווה בירושה. <strong>ו</strong>כן <strong>לבנים</strong> הקטנים <strong>מן הבנים</strong> הגדולים,
 <strong>ולבנים מן הבנות בנכסים מרובין,</strong> שיש שם ירושה מספיקה לבנות כדי לשלם את כל התחייבויות האב כלפיהן. <strong>אבל לא</strong> נותנים <strong>לבנים מן הבנות בנכסים מועטין</strong> שאינם מספיקים אלא למזונות הבנות.
 אבל <strong>נכסים שאין להן אחריות מוציאין לבנים</strong> הקטנים <strong>מן הבנים</strong> הגדולים, <strong>ולבנות מן הבנות, ולבנים מן הבנות, אבל לא</strong> נותנים <strong>לבנות מן הבנים,</strong> שעל פי תנאי הכתובה אין לבנות זכות לקבל מזונות מירושה של מטלטלים.
 ומעירים: <strong>אף על גב דקיימא לן</strong> <small>[אף על פי שמוחזק בידינו]</small> ש<strong>הלכה כרבי מחבירו,</strong> והיתה צריכה להיות הלכה כמותו במחלוקתו עם ר' שמעון בן אלעזר, <strong>הכא</strong> <small>[כאן]</small> <strong>הלכה כר' שמעון בן אלעזר.</strong> שכן <strong>אמר רבא: הלכתא</strong> <small>[הלכה</small> היא<small>]:</small> <strong>ממקרקעי</strong> <small>[מקרקעות]</small> <strong>ולא ממטלטלי</strong> <small>[ממטלטלים]</small> <strong>בין לכתובה בין למזוני בין לפרנסה</strong> (נדוניה).
 <big>ב משנה</big> אם מפני סיבה כל שהיא <strong>לא כתב לה</strong> הבעל <strong>כתובה,</strong> הרי אם נישאה לו כשהיא <strong>בתולה</strong> ונתאלמנה או נתגרשה <strong>גובה</strong> מנכסיו <strong>מאתים</strong> דינר, <strong>ו</strong>אם נישאה כשהיא <strong>אלמנה</strong> אינה גובה אלא <strong>מנה</strong> (מאה דינר), <strong>מפני שהוא תנאי בית דין.</strong> ואין תלוי ברצונו אלא להוסיף על סכום זה אך לא לפחות ממנו. אם <strong>כתב לה</strong> לאשתו כשיעבוד לכתובתה <strong>שדה שוה מנה תחת</strong> (במקום) <strong>מאתים זוז</strong> שהוא מתחייב בכתובה, אף על פי ש<strong>לא כתב לה</strong> נוסף לכך <strong>"כל נכסים דאית</strong> <small>[שיש]</small> <strong>לי אחראין ל</strong>פרעון <strong>כתובתיך" — חייב</strong> להשלים עד מאתים גם מן הנכסים האחרים, ואינו יכול לומר שתקח רק את השדה ששועבד לכתובה, מפני <strong>שהוא תנאי בית דין,</strong> שיתחייב באחריות כזאת.
 וכן אם <strong>לא כתב לה</strong> בכתובה: <strong>"אם תשתבאי, אפרקינך ואותבינך</strong> <small>[תלקחי בשבי, אפדך ואשיבך]</small> להיות <strong>לי לאינתו</strong> <small>[לאשה]</small> <strong>". ובכהנת</strong> (אשת כהן), שאם נבעלה באונס אסורה לבעלה, כותב את הנוסח: <strong>"אהדרינך</strong> <small>[אחזירך]</small> <strong>למדינתך" — חייב</strong> מכל מקום לעשות זאת, לפי <strong>שהוא תנאי בית דין.</strong>
 <strong>נשבית</strong> האשה — <strong>חייב</strong> בעלה <strong>לפדותה. ואם אמר: "הרי</strong> אני נותן לה <strong>גיטה וכתובתה, ותפדה את עצמה" — אינו רשאי,</strong> כיון שכבר התחייב לפדות אותה משעה שנשבתה. אם <strong>לקתה</strong> (חלתה) אשתו — <strong>חייב לרפאותה.</strong> אבל אם <strong>אמר: "הרי גיטה וכתובתה, תרפא את עצמה" — רשאי,</strong> משום שעל כך לא התחייב בשעת כתיבת הכתובה.
 <big>ג גמרא</big> שואלים: משנה זו <strong>מני</strong> <small>[</small>כשיטת <small>מי היא] —</small> כשיטת <strong>ר' מאיר היא.</strong> ש<strong>אמר</strong> כלל: <strong>כל הפוחת</strong> בכתובה <strong>לבתולה ממאתים ולאלמנה ממנה — הרי זו בעילת זנות.</strong> שסכום זה הוא תקנת חכמים קבועה, שאי אפשר לשנות אותה.
 <strong>דאי</strong> <small>[שאם]</small> לשיטת <strong>ר' יהודה, האמר</strong> <small>[הרי אמר]</small> ר' יהודה: <strong>רצה, כותב לבתולה שטר של מאתים</strong> בכתובה, <strong>והיא כותבת</strong> מיד <strong>"התקבלתי ממך מנה".</strong> כלומר, שמוחלת לו על מנה, ובפועל אינו מתחייב אלא מנה. <strong>ו</strong>כן כותב <strong>לאלמנה מנה</strong> בכתובה <strong>והיא כותבת</strong> לו: <strong>"התקבלתי ממך חמשים זוז".</strong> ובמשנה משמע שאינו יכול לפחות מסכום הכתובה אפילו היא מסכימה.
 ומקשים: <strong>אימא סיפא</strong> <small>[אמור</small> את <small>סופה]</small> של המשנה שנאמר בה: <strong>כתב לה שדה שוה מנה תחת</strong> (במקום) <strong>מאתים זוז, ולא כתב לה "כל נכסים דאית</strong> <small>[שיש]</small> <strong>לי</strong> יהיו <strong>אחראין לכתובתיך" — חייב</strong> לשלם משאר הנכסים, לפי <strong>שהוא תנאי בית דין.</strong> ואם כן <strong>אתאן</strong> <small>[הגענו]</small> איפוא <strong>ל</strong>שיטה אחרת של <strong>ר' יהודה,</strong> ש<strong>אמר: אחריות טעות סופר הוא.</strong> שכל שטר התחייבות, גם אם לא נכתבה בו אחריות לכל הנכסים — אנו מניחים שהשמטת האחריות היא טעות סופר בלבד ויש אחריות נכסים להתחייבות זו, אלא אם כן מפורש בשטר שאין בו אחריות.
 <strong>דאי</strong> <small>[שאם]</small> כשיטת <strong>ר' מאיר — האמר</strong> <small>[הרי אמר]</small> <strong>אחריות,</strong> כלומר, אם היא חסרה בשטר — <strong>לאו טעות סופר הוא,</strong> וצריכים לכתוב אחריות בכל שטר ושטר. ומקור הדברים, <strong>דתנן</strong> <small>[ששנינו</small> במשנה<small>]:</small> <strong>מצא</strong> אדם <strong>שטרי חוב</strong> — <strong>אם</strong>
## דף נא:
 <strong>יש בהן אחריות נכסים לא יחזיר</strong> למלוה, שהרי אינו יודע ממי אבדו, ושמא כבר נפרע החוב והוחזרו ללווה וממנו אבדו, וגם אם הלווה מודה שעדיין לא פרע חובו, כיון <strong>שבית דין נפרעין מהן</strong> מן הלקוחות, יש לחשוש שמא עשו הלווה והמלווה ביניהם קנוניה כדי לגבות מנכסים שקנו אותם הלקוחות.
 אולם אם היו השטרות כאלה ש<strong>אין בהן אחריות נכסים — יחזיר, שאין בית דין נפרעין מהן</strong> ואין גובים על ידי שטרות אלו מנכסים משועבדים, אלו <strong>דברי ר' מאיר. וחכמים אומרים: אחד זה ואחד זה לא יחזיר, שבית דין נפרעין מהן,</strong> משום שמניחים שהעדר אחריות בשטר הוא רק טעות סופר.
 ואם כן נמצא שבמשנתנו <strong>רישא</strong> <small>[ראשה]</small> כשיטת <strong>ר' מאיר וסיפא</strong> <small>[וסופה]</small> כשיטת <strong>ר' יהודה! וכי תימא</strong> <small>[ואם תאמר]</small> שכל המשנה <strong>כולה</strong> כשיטת <strong>ר' מאיר היא, ושאני ליה</strong> <small>[ושונה לו]</small> <strong>לר' מאיר בין כתובה לשטרי</strong> <small>[לשטרות</small> אחרים<small>],</small> שרק בכתובה האחריות היא תנאי קבוע וגם אם אינה כתובה הרי זו טעות סופר, מה שאין כן בשאר שטרות. אולם <strong>ומי שאני ליה</strong> <small>[והאם שונה לו],</small> לדעתו, בין כתובה לשאר שטרות?
 <strong>והתניא</strong> <small>[והרי שנינו</small> בברייתא<small>]:</small> <strong>חמשה גובין מן המחוררין</strong> (מנכסים בני חורין, שאין עליהם שעבוד) ואין טורפים מן הלקוחות נכסים משועבדים, <strong>ואלו הן: פירות ושבח פירות,</strong> שאם יש לאדם זכות לקבל פירות מנכס מסויים, או את הרווח הבא מן הפירות הללו — אין מוציאים לתשלום זה מנכסים משועבדים, <strong>ו</strong>כן <strong>המקבל עליו לזון את בן אשתו</strong> או את <strong>בת אשתו</strong> — מפרנסים אותם רק מנכסים בני חורין, <strong>ו</strong>כן <strong>גט</strong> (שטר) <strong>חוב שאין בו אחריות, וכתובת אשה שאין בה אחריות.</strong>
 ונברר, כמו מי היא שיטת ברייתא זו, <strong>מאן שמעת ליה</strong> <small>[מי שמעת אותו]</small> ש<strong>אמר</strong> כי <strong>אחריות לאו טעות סופר הוא — ר' מאיר, וקתני</strong> <small>[ושנה]</small> בין יתר הדברים גם <strong>כתובת אשה</strong> שאין בה אחריות, משמע שלדעת ר' מאיר אף בכתובה אין האחריות תנאי הכרחי, וממילא בהעדרה אין אומרים שזו טעות הסופר.
 את הקושי בפירוש משנתנו דוחים: <strong>איבעית אימא</strong> <small>[אם תרצה אמור]</small> שמשנתנו כשיטת <strong>ר' מאיר, ואיבעית אימא</strong> <small>[ואם תרצה אמור]</small> שהיא כשיטת <strong>ר' יהודה.</strong> ומסבירים: <strong>איבעית אימא</strong> <small>[אם תרצה אמור]</small> שהיא כשיטת <strong>ר' יהודה</strong> אולם <strong>התם</strong> <small>[שם]</small> במשנה שממנה הקשינו מדובר באופן ש<strong>כתבה ליה</strong> <small>[לו]</small> <strong>"התקבלתי",</strong> שהיא עצמה ויתרה על חלק מן הכתובה, ואילו <strong>הכא</strong> <small>[כאן]</small> <strong>לא כתבה ליה</strong> <small>[לו]</small> <strong>"התקבלתי"</strong> — ולכן גובים ממנו את כל הסכום הקצוב לכתובה.
 <strong>איבעית אימא</strong> <small>[אם תרצה אמור]</small> שמשנתנו כשיטת <strong>ר' מאיר</strong> היא, ונסביר: <strong>מאי</strong> <small>[מה]</small> פירוש <strong>"חייב" דקתני</strong> <small>[ששנה]</small> בסוף המשנה — כוונתו, שאם לא כתב אחריות נכסים, חייב לפחות לשלם <strong>מן המחוררין</strong> (המשוחררים, מנכסים בני חורין).
 <big>א</big> שנינו במשנה שאף אם <strong>לא כתב לה</strong> בעלה שאם יקחו אותה בשבי יפדנה ויחזירנה אליו — חייב לפדותה, משום שזה תנאי בית דין. <strong>אמר אבוה</strong> <small>[אביו]</small> של <strong>שמואל: אשת ישראל שנאנסה — אסורה לבעלה.</strong> וטעם הדבר: <strong>חיישינן</strong> <small>[חוששים אנו]</small> <strong>שמא תחלתה</strong> של הבעילה היה <strong>באונס, ו</strong>אולם <strong>סופה</strong> היה <strong>ברצון,</strong> שתוך הבעילה נתרצתה, ואשה שזנתה ברצון תחת בעלה — אסורה עליו.
 <strong>איתיביה</strong> <small>[הקשה לו]</small> <strong>רב לאבוה</strong> <small>[לאביו]</small> של <strong>שמואל:</strong> הרי אומרים בתנאי הכתובה: <strong>"אם תשתבאי</strong> <small>[תישבי],</small> <strong>אפרקינך ואותבינך</strong> <small>[אפדך ואשיבך]</small> <strong>לי לאינתו</strong> <small>[לאשה]</small> <strong>",</strong> משמע שאף שיש חשש שמא נאנסה שם — מכל מקום מותרת לבעלה ישראל ולא חוששים שמא נתרצתה בסוף! <strong>אישתיק</strong> <small>[שתק]</small> אביו של שמואל ולא ענה.
 <strong>קרי</strong> <small>[קרא]</small> <strong>רב עליה דאבוה</strong> <small>[עליו,</small> על <small>אביו]</small> של <strong>שמואל</strong> את הפסוק: <strong>"שרים עצרו במלים וכף ישימו לפיהם"</strong> (איוב כט, ט). ושואלים: כיון שקרא עליו פסוק זה, משמע מכאן שאביו של שמואל עצר בדברים ונמנע מלענות, אף שהיה לו מקום להשיב על דברי רב. <strong>מאי אית ליה למימר</strong> <small>[מה יש לו לומר]</small> ולתרץ? ומשיבים: היה יכול לענות כי <strong>בשבויה הקילו,</strong> שכיון שאין כל ודאות שאכן נאנסה בזמן השבי, לכן הקילו חכמים בשבויה, אבל באונס ודאי שמא לא הקילו.
 ושואלים: אם כן, <strong>ולאבוה</strong> <small>[ול</small>דעת <small>אביו]</small> של <strong>שמואל אונס דשריא רחמנא</strong> <small>[שמתירה התורה]</small> לאחר מכן את האשה לבעלה <strong>היכי משכחת לה</strong> <small>[איך מוצא אתה אותו],</small> נחשוש תמיד שמא היה בסופו של דבר ברצון? ומשיבים: <strong>כגון דקאמרי</strong> <small>[שאומרים]</small> <strong>עדים</strong> שנכחו שם בכל מהלך האונס וראו <strong>שצווחה</strong> והתנגדה <strong>מתחלה ועד סוף</strong> הביאה.
 ומעירים: <strong>ו</strong>דעת אביו של שמואל <strong>פליגא</strong> <small>[חלוקה]</small> על <strong>רבא.</strong> ש<strong>אמר רבא: כל שתחלתה באונס וסוף ברצון,</strong> ו<strong>אפילו היא אומרת</strong> לבסוף: <strong>הניחו לו, שאלמלא (לא) נזקק לה</strong> באונס היתה <strong>היא שוכרתו</strong> לבעול אותה, בכל זאת <strong>מותרת. מאי טעמא</strong> <small>[מה טעם</small> הדבר<small>]</small> — לפי שאותו בועל במעשהו <strong>יצר אלבשה</strong> <small>[הלבישה],</small> שגרם לה שבתוך כדי הבעילה יתעורר בה יצרה, וגם יצר עז כזה שבא לה בעל כורחה נחשב כאונס.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא,</strong> נאמר בדין הסוטה: <strong>"</strong>ושכב איש אותה... <strong>והוא לא נתפשה"</strong> (במדבר ה, יג), שמדובר שם באשה שלא נתפשה באונס ולכן היא <strong>אסורה.</strong> ומכאן, <strong>הא</strong> <small>[הרי]</small> <strong>נתפשה</strong> (נאנסה) — <strong>מותרת.</strong> ומדיוק לשון הכתוב "והיא" משמע <strong>ויש לך אחרת, שאף על פי שלא נתפשה מותרת, ואיזו — זו כל שתחלתה באונס וסופה ברצון.</strong> שאף על פי שלא היה הכל באונס ("לא נתפשה") מותרת היא, וכדברי רבא.
 <strong>תניא אידך</strong> <small>[שנויה</small> ברייתא <small>אחרת]</small> המדייקת באופן אחר מאותו כתוב עצמו <strong>"והיא לא נתפשה" — אסורה, הא</strong> <small>[הרי]</small> <strong>נתפשה</strong> — <strong>מותרת,</strong> ואנחנו מדייקים מהלשון: <strong>ויש לך אחרת, שאף על פי שנתפשה — אסורה, ואיזו — זו אשת כהן</strong> שגם אם נבעלה באונס — אסורה לבעלה.
 <strong>אמר רב יהודה אמר שמואל משום</strong> (בשם) <strong>ר' ישמעאל</strong> דרשה נוספת על פסוק זה: <strong>"והיא לא נתפשה" — אסורה, הא</strong> <small>[הרי]</small> אם <strong>נתפשה — מותרת, ויש לה אחרת, שאף על פי שלא נתפשה</strong> ושכב איש אותה, בכל זאת <strong>מותרת. ואיזו — זו שקדושיה קדושי טעות, שאפילו</strong> אם <strong>בנה</strong> מנישואין אלה <strong>מורכב על כתיפה — ממאנת והולכת לה,</strong> והנישואין בטלים מעיקרם והיא מותרת לאחרים.
 <strong>אמר רב יהודה: הני נשי דגנבו גנבי</strong> <small>[אותן הנשים שגונבים</small> אותן <small>הגנבים</small> מבעליהן<small>]</small> — <strong>שריין לגוברייהו</strong> <small>[מותרות לבעליהן],</small> שגם אם הן נבעלות להם, הרי זה באונס. <strong>אמרי ליה רבנן</strong> <small>[אמרו לו חכמים]</small> <strong>לרב יהודה: והא קא ממטיאן להו נהמא</strong> <small>[והרי</small> אנחנו רואים שבעודן שבויות <small>מביאות</small> הן <small>להם</small> לגנבים <small>לחם],</small> משמע שברצון הן עושות! ענה להם: הן עושות זאת <strong>מחמת יראה.</strong> ושאלו: <strong>והא קא משלחן להו גירי</strong> <small>[והרי הן שולחות להם חיצים],</small> שבמהלך הלחימה מגישות הן להם חיצים! והשיב: גם זה עושות <strong>מחמת יראה.</strong> אולם <strong>ודאי,</strong> אם <strong>שבקינהו ואזלן מנפשייהו</strong> <small>[עזבו אותן</small> הגנבים <small>והן הולכות מעצמן]</small> חזרה אליהם — <strong>אסירן</strong> <small>[</small>הן <small>אסורות</small> לבעליהן<small>],</small> שכבר אין זה מחמת יראה.
 <strong>תנו רבנן</strong> <small>[שנו חכמים]:</small> <strong>שבויי מלכות</strong> — <strong>הרי הן</strong> נידונות <strong>כשבויין,</strong> שאם לוקח המלך נשים באונס לשם תשמיש — יש עליהן דין של שבויות, שודאי באונס הן נבעלות. <strong>גנובי ליסטות</strong> <small>[גנובות שודדים] —</small> <strong>אינן</strong> נידונות <strong>כשבויין,</strong> שיש לחשוש שמא האשה מתרצה לבועלה, וסבורה שישא אותה לאשה. ומקשים: <strong>והתניא איפכא</strong> <small>[והרי שנויה</small> ברייתא אחרת האומרת <small>להיפך]</small> ששבויות מלכות אינן כשבויות, וגנובות ליסטות הרי הן כשבויות!
 ומתרצים: מ<strong>מלכות</strong> על <strong>מלכות לא קשיא</strong> <small>[קשה];</small> <strong>הא</strong> <small>[זה]</small> בברייתא הראשונה מדובר <strong>במלכות אחשורוש,</strong> כלומר, מלכות של מלך גדול שהאשה הנבעלת לו יודעת שהוא משתמש בה רק לפי שעה לתאוותו, ובודאי לא ישא אותה לאשה, ולכן הדבר נחשב כאונס. ואילו <strong>הא</strong> <small>[זה]</small> בברייתא השניה שמחשיבה זאת כנבעלת ברצון, מדובר <strong>במלכות בן נצר,</strong> שהקים על ידי מסעות שוד וכיבושים ממלכה קטנה, ואשה עשויה לחשוב שלבסוף ישאנה.
 וכן מ<strong>ליסטות</strong> על <strong>ליסטות לא קשיא</strong> <small>[קשה];</small> <strong>הא</strong> <small>[זו]</small> בברייתא הראשונה מדובר <strong>ב</strong>ליסטות של <strong>בן נצר,</strong> שהאשה עשויה להתרצות בבעילתו שאם ישא אותה תהיה אשת מלך, <strong>הא בליסטים דעלמא</strong> <small>[זו,</small> הברייתא השניה, מדברת <small>בשודד סתם]</small> שיש לשער שאין האשה מרוצה בבעילתו, שגם אם ירצה לשאתה — היא לא תחפוץ בכך. ושואלים, <strong>ובן נצר</strong> זה, כיצד מסבירים כי <strong>התם קרי ליה</strong> <small>[שם</small> במקום אחד אתה אומר ש<small>קוראים לו]</small> <strong>"מלך" והכא קרי ליה "לסטים"</strong> <small>[וכאן</small> במקום אחר אתה אומר ש<small>קוראים לו שודד]!</small> ומשיבים: <strong>אין</strong> <small>[כן],</small> <strong>גבי</strong> <small>[אצל,</small> בהשוואה<small>]</small> ל<strong>אחשורוש לסטים</strong> בלבד <strong>הוא, גבי לסטים דעלמא</strong> <small>[אצל שודד סתם]</small> <strong>מלך הוא</strong> נחשב.
 <big>ב</big> שנינו במשנה: <strong>ובכהנת</strong> (אשת כהן) הוא כותב לה: <strong>"</strong>אם תישבי — <strong>אהדרינך</strong> <small>[אחזירך]</small> <strong>למדינתך". אמר אביי: אלמנה לכהן גדול,</strong> אף על פי שנשאה באיסור (שהרי כהן גדול אסור באלמנה), מכל מקום, אם נשא אותה וכתב לה כתובה — <strong>חייב לפדותה,</strong> משום <strong>שאני קורא בה</strong> ויכול לקיים את האמור שם <strong>"ובכהנת אהדרינך</strong> <small>[אחזירך]</small> <strong>למדינתך",</strong>
## דף נב.
 <strong>ממזרת</strong> או <strong>נתינה</strong> הנשואה <strong>לישראל,</strong> שגם היא יש לה כתובה וכל התנאים של הכתובה, למרות שהנישואין היו באיסור — <strong>אינו חייב לפדותה,</strong> הואיל <strong>שאין אני קורא בה "ואותבינך</strong> <small>[ואשיבך]</small> להיות <strong>לי לאנתו</strong> <small>[לאשה]</small> <strong>",</strong> שהרי היא אסורה עליו. <strong>רבא אמר:</strong> אין הדבר כן, אלא <strong>כל שאיסור שבייה גורם לה</strong> להיאסר — <strong>חייב לפדותה,</strong> אבל אם <strong>איסור דבר אחר גורם לה,</strong> כגון אלמנה לכהן גדול, שגם אם לא נשבית אסורה — <strong>אינו חייב לפדותה.</strong>
 ומציעים: <strong>לימא כתנאי</strong> <small>[</small>האם <small>לומר</small> שיש מחלוקת <small>תנאים]</small> בדבר זה, ששנינו בברייתא: <strong>המדיר את אשתו,</strong> שנדר שלא תיהנה ממנו, שבמקרה זה חייב לגרשה, <strong>ו</strong>בינתיים <strong>נשבית</strong> — <strong>ר' אליעזר אומר: פודה</strong> אותה, אף על פי שבסופו של דבר הוא צריך לגרשה מחמת הנדר, <strong>ונותן לה</strong> את <strong>כתובתה. ר' יהושע אומר: נותן לה כתובתה, ואינו פודה,</strong> שהרי אינו יכול להחזירה אליו מחמת הנדר.
 <strong>אמר ר' נתן, שאלתי את סומכוס: כשאמר ר' יהושע</strong> ש<strong>נותן לה כתובתה ואינו פודה,</strong> האם מדובר שם במקרה <strong>כשהדירה ולבסוף נשבית, או בנשבית</strong> בתחילה <strong>ולבסוף הדירה?</strong>
 <strong>ואמר לי: לא שמעתי</strong> מסורת בדבר זה, <strong>ו</strong>אולם <strong>נראין</strong> ה<strong>דברים</strong> שמדובר שם במקרה <strong>שהדירה ולבסוף נשבית,</strong> שבכגון זה אין ר' יהושע מחייב אותו לפדות. <strong>דאי אמרת</strong> <small>[שאם אומר אתה]</small> שהוא הדין ב<strong>נשבית ולבסוף הדירה — אתי לאיערומי</strong> <small>[יבוא להערים],</small> שאם רוצה להיפטר מלפדותה — ידירנה הנאה, ויתחייב רק בכתובתה.
 ועתה משווים את הדברים למחלוקת אביי ורבא: <strong>מאי לאו</strong> <small>[האם לא]</small> גם <strong>במדיר אשת כהן קמיפלגי</strong> <small>[נחלקו]</small> <strong>ואביי</strong> הוא ש<strong>אמר כר' אליעזר,</strong> שבכל מקום שיש דרך להחזירה, מחזירה אפילו כשאסורה עליו מחמת דבר אחר, וכיון שחיובו הוא להחזירה למדינתו, צריך לעשות זאת, שאין בכך איסור, <strong>ורבא</strong> ש<strong>אמר כר' יהושע?</strong>
 ודוחים: <strong>לא, הכא במאי עסקינן</strong> <small>[כאן במה אנו עוסקים]</small> <strong>כגון שנדרה איהי</strong> <small>[היא]</small> שלא ליהנות ממנו, <strong>וקיים לה הוא,</strong> ששמע את הנדר ולא הפירו. ונחלקו בסברה, <strong>ר' אליעזר סבר: הוא נותן אצבע בין שיניה,</strong> שהרי זה כאילו הוא שם אצבע בין שיניה וגרם לה שהיא נושכת אותה, שבעצם האשמה היא בו שלא התיר לה, ולכן הוא צריך לפדותה ולהחזירה למדינתה. <strong>ור' יהושע סבר: היא</strong> עצמה <strong>נתנה אצבע בין שיניה,</strong> שהרי היא זו שנדרה מתחילה.
 ותוהים: <strong>אי</strong> <small>[אם]</small> סבור ר' יהושע ש<strong>היא נתנה אצבע בין שיניה — כתובה</strong> בכלל <strong>מאי עבידתה</strong> <small>[מה מעשיה],</small> מה מקומה כאן? שאם סבור הוא שזו אשמתה שלה, מדוע עליו לתת לה כתובה?
 <strong>ותו</strong> <small>[ועוד],</small> הרי <strong>אמר ר' נתן, שאלתי את סומכוס: כשאמר ר' יהושע</strong> כי <strong>נותן לה כתובתה ואינו פודה,</strong> באיזה אופן דיבר, האם <strong>כשהדירה ולבסוף נשבית או בשנשבית ולבסוף הדירה? ואמר: לא שמעתי.</strong>
 <strong>ואי</strong> <small>[ואם]</small> מדובר באופן ש<strong>נדרה איהי</strong> <small>[היא],</small> אם כן היא זו שהתחילה בדבר מרצונה ואם כן <strong>מה לי,</strong> מה ההבדל, בין <strong>הדירה ולבסוף נשבית, מה לי</strong> אם בתחילה <strong>נשבית ולבסוף הדירה,</strong> הלא אין כאן חשש שמא יבוא להערים?
 <strong>אלא, לעולם</strong> יש לפרש <strong>דאדרה איהו</strong> <small>[שהדיר אותה הוא],</small> <strong>ואביי מתרץ לטעמיה</strong> <small>[לטעמו,</small> לשיטתו<small>]</small> <strong>ורבא מתרץ לטעמיה</strong> <small>[לטעמו,</small> לשיטתו<small>].</small> <strong>אביי מתרץ לטעמיה</strong> <small>[לטעמו,</small> לשיטתו<small>]</small> כך: <strong>אלמנה לכהן גדול — כולי עלמא לא פליגי</strong> <small>[הכל אינם חולקים]</small> ש<strong>חייב לפדותה,</strong> שיכול לקיים תנאו להחזירה למדינתה. <strong>ממזרת ונתינה לישראל — כולי עלמא לא פליגי</strong> <small>[הכל אינם חולקים]</small> ש<strong>אינו חייב לפדותה. מדיר אשת כהן — נמי כולי עלמא לא פליגי</strong> <small>[גם כן הכל אינם חולקים]</small> ש<strong>חייב לפדותה. דהיינו</strong> <small>[שהוא]</small> כמו דין <strong>אלמנה לכהן גדול,</strong> שהרי יכול לקיים התנאי להחזירה למדינתה.
 <strong>כי פליגי</strong> <small>[כאשר נחלקו]</small> הרי זה רק <strong>במדיר אשת ישראל. ר' אליעזר אזיל בתר מעיקרא</strong> <small>[הולך אחר ההתחלה],</small> שכיון שבתחילה, בזמן שכתב את הכתובה, היתה לו אפשרות להחזירה אליו כאשתו, הרי ההתחייבות הזו קיימת, אף כי עכשיו אינו יכול לעשות זאת מחמת הנדר. <strong>ור' יהושע אזיל בתר</strong> <small>[הולך אחר</small> מה שקורה<small>]</small> <strong>בסוף,</strong> וכיון שבסוף, בגלל הנדר, אינו יכול להחזירה להיות לו לאשה — בטל התנאי ואינו צריך לפדותה.
 וכן <strong>רבא מתרץ לטעמיה</strong> <small>[לטעמו,</small> לשיטתו<small>]:</small> <strong>אלמנה לכהן גדול</strong> ו<strong>ממזרת ונתינה לישראל — כולי עלמא לא פליגי</strong> <small>[הכל אינם חלוקים]</small> ש<strong>אינו חייב לפדותה,</strong> שהרי איסורן בא מחמת דבר אחר ולא בגלל השבי. <strong>כי פליגי</strong> <small>[כאשר נחלקו]</small> הרי זה <strong>במדיר</strong> את אשתו, <strong>בין אשת כהן ובין אשת ישראל.</strong>
 <strong>ר' אליעזר אזיל בתר מעיקרא</strong> <small>[הולך אחר ההתחלה]</small> וכיון שבהתחלה עם כתיבת הכתובה התחייב להחזירן — הוא צריך לעשות זאת, <strong>ור' יהושע אזיל בתר</strong> <small>[הולך אחר</small> המצב<small>]</small> <strong>בסוף.</strong> וכיון שאינו יכול לקיים את התנאי להשיבן לביתו מחמת איסור שאינו תלוי בשבי, אלא מחמת שהדירה, — פטור לגמרי.
 <big>א</big> שנינו במשנה שאם <strong>נשבית</strong> אשתו — <strong>חייב לפדותה. תנו רבנן</strong> <small>[שנו חכמים]:</small> <strong>נשבית</strong> אשה <strong>בחיי בעלה, ואחר כך מת בעלה</strong> בלי שהספיק לפדותה. אם <strong>הכיר בה בעלה,</strong> כלומר, נודע לבעלה טרם מותו שנשבתה — <strong>יורשין חייבין לפדותה. לא הכיר בה בעלה — אין יורשין חייבין לפדותה.</strong>
 ומספרים: <strong>לוי סבר למיעבד עובדא כי הא מתניתא</strong> <small>[חשב לעשות מעשה כמו הברייתא הזו].</small> <strong>אמר ליה</strong> <small>[לו]</small> <strong>רב: הכי</strong> <small>[כך]</small> <strong>אמר חביבי</strong> <small>[דודי</small> ר' חייא<small>]:</small> <strong>לית הלכתא כי הא מתניתא</strong> <small>[אין הלכה כברייתא זו],</small> <strong>אלא כי הא דתניא</strong> <small>[כמו זו ששנינו</small> בברייתא אחרת<small>]:</small> <strong>נשבית לאחר מיתת בעלה — אין היתומין חייבין לפדותה. ולא עוד, אלא אפילו נשבית בחיי בעלה</strong> ונודע לו הדבר <strong>ואחר כך מת בעלה — אין היתומין חייבין לפדותה.</strong> ומדוע — <strong>שאין אני קורא בה</strong> את התנאי הכתוב בכתובה <strong>"ואותבינך לאינתו</strong> <small>[ואחזירך לאשה]</small> <strong>",</strong> וכיון שאי אפשר לקיים תנאי זה, בטלה חובת הפדיון.
 <big>ב</big> <strong>תנו רבנן</strong> <small>[שנו חכמים]:</small> <strong>נשבית, והיו</strong> השובים <strong>מבקשין ממנו,</strong> מבעלה, <strong>עד עשרה בדמיה,</strong> כלומר, פי עשרה מהמחיר הראוי לשבויה כזו, <strong>פעם ראשונה</strong> שנשבתה — <strong>פודה, מכאן ואילך,</strong> כלומר, אם נשבתה פעם שניה <strong>רצה — פודה, רצה — אינו פודה,</strong> שלא תיקנו חובת פדיון אלא פעם אחת. <strong>רבן שמעון בן גמליאל אומר:</strong>
## דף נב:
 <strong>אין פודין את השבויין יותר על כדי דמיהם מפני תקון העולם.</strong> שאם יבואו לפדות את השבויים במחירים גבוהים מאוד — יגרום הדבר שיבואו לשבות אנשים נוספים. על כל פנים נדייק מכאן <strong>הא</strong> <small>[הרי]</small> אם ביקשו <strong>בכדי דמיהן — פודין, אף על גב</strong> <small>[אף על פי]</small> ש<strong>פרקונה</strong> <small>[</small>סכום כסף <small>פדיונה]</small> <strong>יותר על כתובתה.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו שאינו פודה יותר מדמי כתובתה: <strong>נשבית, והיו מבקשין ממנו עד</strong> (פי) <strong>עשרה בכתובתה — פעם ראשונה פודה, מכאן ואילך, רצה — פודה, רצה — אינו פודה. רבן שמעון בן גמליאל אומר: אם היה פרקונה כנגד כתובתה — פודה, אם לאו — אינו פודה</strong> אלא נותן לה כתובתה! והטעם, משום שלא ייתכן שיהיה התנאי שבכתובה (התחייבותו לפדותה), שהוא טפל, יתר על הכתובה עצמה שהיא העיקר.
 ומשיבים: אין זו סתירה, אלא <strong>רבן שמעון בן גמליאל תרי קולי אית ליה</strong> <small>[שתי קולות יש לו]</small> בדין פדיון, אחת לגבי סכום הפדיון בכלל, שאינו פודה ביותר מכדי דמיה, והשניה שאין הוא נותן בפדיונה יותר מדמי כתובתה.
 <big>א</big> שנינו במשנה שאם <strong>לקתה</strong> <small>[חלתה]</small> — <strong>חייב לרפאותה. תנו רבנן</strong> <small>[שנו חכמים]:</small> <strong>אלמנה</strong> שהיתה <strong>ניזונת מנכסי יתומין וצריכה רפואה — הרי</strong> הרפואה <strong>היא כמזונות</strong> ומוטל עליהם גם לשלם עבור רפואתה. <strong>רבן שמעון בן גמליאל</strong> מחלק ו<strong>אומר: רפואה שיש לה קצבה,</strong> כלומר, שיש סכום קבוע בשביל לרפא אותה — <strong>נתרפאת מכתובתה</strong> ומנכים מסכום הכתובה. רפואה <strong>שאין לה קצבה — הרי היא כמזונות,</strong> ונותנים לה כפי צורכה.
 <strong>אמר ר' יוחנן: עשו</strong> דין <strong>הקזת דם בארץ ישראל כרפואה שאין לה קצבה,</strong> והיא כמזונות, והיורשים משלמים. מסופר: <strong>קריביה</strong> <small>[קרובו]</small> של <strong>ר' יוחנן הוה להו איתת אבא</strong> <small>[היתה להם אשת אב]</small> <strong>דהות</strong> <small>[שהיתה]</small> <strong>צריכה רפואה כל יומא</strong> <small>[יום]</small> והיו להם הוצאות מרובות לרפואתה. <strong>אתו לקמיה</strong> <small>[באו לפני]</small> <strong>ר' יוחנן</strong> לשאול. <strong>אמר להו</strong> <small>[להם]:</small> <strong>איזילו קוצו ליה מידי</strong> <small>[לכו</small> ו<small>קיצבו לו דבר,</small> סכום מסויים<small>]</small> <strong>לרופא</strong> עבור כלל הוצאות רפואתה לתמיד, ואז יהיה זה בגדר של רפואה שיש לה קיצבה, ותוכלו לנכות אותה מן הכתובה.
 אחר כך <strong>אמר ר' יוחנן</strong> בצער: <strong>עשינו עצמינו כעורכי הדיינין</strong> המסייעים לאדם לטעון בדינו, שהצטער על שנתן עצה בהלכה לבעל דין. ושואלים: <strong>מעיקרא מאי סבר ולבסוף מאי סבר</strong> <small>[מתחילה</small> כאשר נתן להם עצה זו <small>מה חשב, ולבסוף</small> שהתחרט <small>מה חשב]?</small> ומסבירים: <strong>מעיקרא</strong> <small>[מתחילה]</small> <strong>סבר</strong> הלא נאמר: <strong>"ומבשרך לא תתעלם"</strong> (ישעיה נח, ז), שצריך אדם לסייע לקרוביו, <strong>ולבסוף סבר: אדם חשוב שאני</strong> <small>[שונה],</small> שאם עושה הוא דבר כזה, הריהו נראה כעורכי הדיינים, ולא היה צריך לעשות זאת.
 <big>ב משנה</big> <strong>לא כתב לה</strong> בכתובה <strong>"בנין דכרין דיהוו ליכי מינאי אינון ירתון</strong> <small>[בנים זכרים שיהיו לך ממני הם יירשו]</small> <strong>כסף כתובתיך יתר על חולקהון</strong> <small>[חלקם]</small> בירושה שהם נוטלים <strong>עם אחוהון</strong> <small>[אחיהם]</small> <strong>"</strong><small>—</small> <strong>חייב</strong> לתת להם, לפי <strong>שהוא תנאי בית דין</strong> שיהא כתוב כך, ואף שלא כתב זאת, אין הדבר גורע מהתחייבותו. וכן אם לא כתב לה <strong>"בנן נוקבן דיהוין ליכי מינאי יהוין יתבן בביתי ומיתזנן</strong> <small>[בנות נקבות שיהיו לך ממני יהיו יושבות בביתי וניזונות]</small> <strong>מנכסי עד דתלקחון לגוברין</strong> <small>[שתילקחנה,</small> תינשאנה <small>לבעלים]</small> <strong>" — חייב</strong> לעשות זאת, לפי <strong>שהוא תנאי בית דין.</strong>
 וכן אם השמיט בכתובה את התנאי <strong>"את תהא יתבא</strong> <small>[תהיי יושבת בביתי]</small> <strong>בביתי ומיתזנא</strong> <small>[וניזונת]</small> <strong>מנכסי כל ימי מיגר אלמנותיך</strong> <small>[מגורייך כאלמנה]</small> <strong>בביתי"</strong> — <strong>חייב</strong> היורש לעשות כן, לפי <strong>שהוא תנאי בית דין.</strong> ומעירים: <strong>כך היו אנשי ירושלים כותבין</strong> בנוסח זה, שהאלמנה נשארת בבית בעלה כל ימי אלמנותה וכן <strong>אנשי גליל היו כותבין כאנשי ירושלים. אנשי</strong> ארץ <strong>יהודה היו כותבין</strong> בנוסח הכתובה: <strong>"עד שירצו היורשין ליתן לך כתובתיך". לפיכך אם רצו</strong> ה<strong>יורשין</strong> שלא תדור בבית ולא תיזון מכסף הירושה — <strong>נותנין לה כתובתה ופוטרין אותה,</strong> והיא צריכה לדאוג לעצמה למגורים ולמזונות.
 <big>ג גמרא</big> <strong>אמר ר' יוחנן משום</strong> (בשמו של) <strong>ר' שמעון בן יוחאי: מפני מה התקינו כתובת בנין דכרין</strong> <small>[בנים זכרים],</small> שבני האשה יורשים את כתובתה (ובכלל זה הנדוניה שהביאה בנישואיה), יתר על חלקם בירושת האב — <strong>כדי שיקפוץ אדם ויכתוב לבתו</strong> נדוניה גדולה <strong>כ</strong>מו החלק של ירושת <strong>בנו,</strong> שהרי הוא מובטח שכסף זה יישאר תמיד בידי צאצאיו.
 ושואלים: <strong>ומי איכא מידי דרחמנא אמר ברא לירות</strong> <small>[והאם יש דבר שהתורה אמרה</small> ש<small>הבן יירש]</small> ואילו <strong>ברתא</strong> <small>[הבת]</small> <strong>לא תירות</strong> <small>[תירש],</small> <strong>ואתו רבנן ומתקני דתירות ברתא</strong> <small>[ובאו חכמים ומתקנים שתירש הבת]?</small> שהרי בפועל הם גרמו לכך שהבת יורשת נכסים כמו הבן!
 ומשיבים: <strong>הא נמי דאורייתא</strong> <small>[גם</small> דבר <small>זה מן התורה]</small> <strong>הוא, דכתיב</strong> <small>[שנאמר]</small> <strong>"קחו נשים והולידו בנים ובנות וקחו לבניכם נשים ואת בנותיכם תנו לאנשים"</strong> (ירמיה כט, ו), ויש לשאול על כתוב זה: <strong>בשלמא</strong> <small>[נניח]</small> <strong>בנים בידיה קיימי</strong> <small>[בידו</small> הם <small>עומדים],</small> שהוא מחפש ומוצא להם נשים, שהרי מדרך האיש לחפש לו אשה. <strong>אלא בנתיה מי קיימן בידיה</strong> <small>[האם</small> הן <small>עומדות</small> נמצאות <small>בידו]</small> שהוא יכול למצוא להן בעלים? שהרי אין דרך האשה לחזר אחר האיש!
 אלא <strong>הא קא משמע לן</strong> <small>[</small>דבר <small>זה השמיע לנו]</small> <strong>דנלבשה וניכסה וניתיב</strong> <small>[שילבישנה ויכסנה ויתן]</small> <strong>לה מידי</strong> <small>[דבר,</small> רכוש<small>]</small> <strong>כי היכי דקפצי עלה ואתו נסבי לה</strong> <small>[כדי שיקפצו עליה ויבואו ויישאו אותה],</small> הרי שמן הכתוב האומר לתת את הבנות לאנשים משמע שצריך להשתדל בזה, ולכתוב לה נדוניה כדי שירצו לקחתה. ושואלים: <strong>ועד כמה,</strong> מה השיעור של נתינה זו לבנות? <strong>אביי ורבא דאמרי תרוייהו</strong> <small>[שאמרו שניהם]:</small> <strong>עד לעישור נכסי</strong> <small>[לעשירית</small> מן <small>הנכסים]</small> נותנים לבת כנדוניה.
 ושואלים: אם זה הוא טעם תקנת כתובת בנין דכרין, אולי <strong>ואימא</strong> <small>[ונאמר]:</small> את מה שנתן ה<strong>אב</strong> בנדוניה <strong>לירות</strong> <small>[יירשו</small> הבנים<small>],</small> אבל של ה<strong>בעל,</strong> כלומר, חלק הכתובה שהבעל נותן משלו, <strong>לא לירות</strong> <small>[יירשו</small> הבנים<small>]!</small> ומשיבים: <strong>אם כן</strong> יעשו, שלא ירשו בני האשה את חלק הכתובה שמתחייב לה בעלה, ה<strong>אב נמי מימנע</strong> <small>[גם כן יימנע]</small> <strong>ולא כתב</strong> <small>[יכתוב],</small> שאם אינם יורשים את כתובת הבעל, גם האב איננו רוצה לתת הרבה.
 ושואלים עוד: אם אכן זה החשש שימנע האב לכתוב, אם כן <strong>ואימא</strong> <small>[ואמור</small> כך<small>]:</small> <strong>היכא</strong> <small>[היכן,</small> כאשר<small>]</small> <strong>כתב אב</strong> ונתן לבת נדוניה גדולה — <strong>לכתוב</strong> <small>[שיכתוב]</small> גם ה<strong>בעל</strong> בכתובה תנאי זה של ירושת הנדוניה, ואולם <strong>היכא</strong> <small>[היכן,</small> כאשר<small>]</small> <strong>לא כתב</strong> ה<strong>אב</strong> — <strong>לא לכתוב</strong> <small>[יכתוב]</small> גם ה<strong>בעל!</strong> ומשיבים: <strong>לא פלוג רבנן</strong> <small>[חילקו חכמים]</small> שאף שעיקר התקנה היה כדי לעודד את האבות לכתוב נדוניה גדולה — לא חילקו חכמים, וכיון שרוב הנשים יש להן נדוניה, הדין שווה בכל הנשים.
 ושואלים: אם הכוונה היא שיישאר ממון הכתובה ברשות צאצאי האשה, אזי כשיש לו <strong>בת</strong> מאשה אחת <strong>בין הבנים</strong> מאשה אחרת <strong>נמי תירות</strong> <small>[גם כן תירש]</small> נדוניית אמה, ומדוע רק הבנים הזכרים יורשים את דמי הכתובה? ומשיבים: <strong>כ</strong>דין <strong>נחלה שויוה רבנן</strong> <small>[עשו אותה חכמים]</small> וכפי שבנחלה רגילה הבנים יורשים ולא הבנות, אף בכתובה כך.
 ושואלים: מדוע לא נאמר שלפחות <strong>בת בין הבנות תירות</strong> <small>[תירש]</small> שאם היתה לו מאשה זו בת, וגם שאר ילדיו מאשה אחרת הן בנות, ואז כולן יורשות, שתקבל בת זו את מה שכתב סבה כנדוניה לאמה! ומשיבים: <strong>לא פלוג רבנן</strong> <small>[חילקו חכמים]</small> בתקנתם. ועוד שואלים: <strong>ותיגבי</strong> <small>[ושתיגבה]</small> כתובת בנין זכרים גם <strong>ממטלטלי</strong> <small>[ממטלטלים]</small> וכגון באופן שהשאיר רק מטלטלים! ומדוע להלכה אינם יורשים את אמם אלא מן הקרקע שהביאה עמה בנדונייתה? ומשיבים: <strong>ככתובה</strong> רגילה <strong>שויוה רבנן</strong> <small>[עשו אותה חכמים]</small> שנגבית רק מן הקרקעות.
 ועוד שואלים: <strong>תטרוף</strong> (תגבה) גם <strong>ממשעבדי</strong> <small>[מ</small>נכסים <small>משועבדים]!</small> ומשיבים: <strong>"ירתון" תנן</strong> <small>["יירשו" שנינו]</small> ודין ירושה הוא רק בנכסים המצויים לפניהם ואינם יורשים נכסים שמכר האב. ושואלים: מכיון שזה הוא הטעם לתנאי כתובה זו, <strong>ואימא אף על גב דליכא</strong> <small>[ואמור</small> שירושת כתובת האם תהיה <small>אף על פי שאין]</small> בנכסים שהשאיר האב ירושה, <strong>מותר</strong> של <strong>דינר</strong> יתר על דמי כתובת שתי נשיו. שהרי אמרו חכמים שכאשר פרט לסכום הכתובות לא נשארו כלל נכסים כלשהם לירושה, מתבטלת תקנת "בנין דכרין", וכל הבנים מתחלקים בירושה כדין תורה! ומשיבים: <strong>במקום דקא מיעקרא</strong> <small>[שנעקר]</small> בו לגמרי דין <strong>נחלה דאורייתא</strong> <small>[שמן התורה]</small> כתוצאה מדין ירושה שמדברי סופרים (כתובת בנין דכרין), <strong>לא תקינו רבנן</strong> <small>[תיקנו חכמים]</small> תנאי זה של כתובת בנין דכרין.
 מסופר: <strong>רב פפא איעסק ליה לבריה בי</strong> <small>[היה עסוק</small> בהשאת <small>בנו</small> לאחת מבנות <small>בית]</small> <strong>אבא סוראה</strong> <small>[מ</small>העיר <small>סורא].</small> <strong>אזיל למיכתב לה</strong> <small>[הלך ל</small>סדר לאשה את <small>כתיבת]</small> <strong>כתובתה. שמע יהודה בר מרימר</strong> שבא רב פפא למקום, <strong>נפק אתא איתחזי ליה</strong> <small>[יצא, בא,</small> ו<small>נראה לו]</small> מפני כבודו לקבל את פניו. <strong>כי מטו לפיתחא, הוה קא מפטר מיניה</strong> <small>[כאשר באו לפתח</small> של אבא סוראה, אביה, <small>נפרד ממנו]</small> יהודה בר מרימר ולא רצה להיכנס. <strong>אמר ליה</strong> <small>[לו]</small> רב פפא: <strong>ניעול מר בהדאי</strong> <small>[יכנס אדוני אתי]</small> פנימה!
## דף נג.
 <strong>חזייה</strong> <small>[ראהו]</small> רב פפא ש<strong>לא הוה ניחא ליה</strong> <small>[היה נוח לו]</small> ליהודה בר מרימר להיכנס, <strong>אמר ליה</strong> <small>[לו]:</small> <strong>מאי דעתיך</strong> <small>[מה דעתך],</small> מדוע אינך נכנס — אם <strong>משום</strong> ש<strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים],</small> <strong>לא תיהוי בעבורי אחסנתא</strong> <small>[אל תהיה</small> שותף <small>בהעברת ירושה]</small> <strong>אפילו מברא בישא לברא טבא</strong> <small>[מבן רע לבן טוב],</small> והטעם — ש<strong>לא ידיעא</strong> <small>[ידוע]</small> <strong>מאי זרעא נפיק מיניה</strong> <small>[איזה זרע יצא ממנו],</small> ושמא מבניו של הבן הרע יצאו ילדים מעולים, <strong>וכל שכן</strong> שלא תשתתף בהעברת ירושה <strong>מברא לברתא</strong> <small>[מבן לבת],</small> ואתה חושש שמא על ידי בואך יתן רב אבא סוראה נדוניה גדולה יותר לבתו, אולם
 <strong>האי נמי תקנתא דרבנן</strong> <small>[זו גם כן תקנת חכמים]</small> <strong>היא</strong> שהאב כותב לבתו נדוניה, ש<strong>אמר ר' יוחנן משום</strong> (בשם) <strong>ר' שמעון בן יוחי</strong> לעיל: כדי שיקפוץ וכו'. <strong>אמר ליה</strong> <small>[לו]</small> יהודה בר מרימר: <strong>הני מילי מדעתיה, לעשוייה נמי</strong> <small>[דברים אלה</small> אמורים כשאדם נותן <small>מדעתו,</small> אבל <small>לאלץ אותו גם כן]?</small> <strong>אמר ליה</strong> <small>[לו]</small> רב פפא: <strong>אטו מי קאמינא</strong> <small>[וכי אמרתי]</small> <strong>לך דעול ועשייה</strong> <small>[שתיכנס ותאלץ אותו]?</small> <strong>עול ולא תעשייה קאמינא</strong> <small>[היכנס ואל תאלץ אותו אמרתי].</small> <strong>אמר ליה</strong> <small>[לו]</small> יהודה בר מרימר: <strong>מעלאי דידי היינו עשייה</strong> <small>[כניסתי שלי זו</small> תהיה <small>כפייתו],</small> שבשביל כבודי ירבה במתן נדוניה.
 בסופו של דבר <strong>אכפייה ועול</strong> <small>[כפה אותו</small> רב פפא ליהודה בר מרימר <small>ונכנס].</small> <strong>אישתיק ויתיב</strong> <small>[שתק וישב]</small> כל אותו זמן ולא אמר דבר. <strong>סבר ההוא מירתח רתח</strong> <small>[חשב</small> אבא סוראה שיהודה בר מרימר <small>כועס]</small> עליו, וסבור כי איננו נותן נדוניה ראויה. <strong>כתביה לכל מאי דהוה ליה</strong> <small>[כתב</small> בנדוניה <small>את כל מה שהיה לו]</small> כדי שיתרצה. <strong>לסוף</strong> <small>[בסוף]</small> כשעדיין שתק יהודה <strong>אמר ליה</strong> <small>[לו]</small> אבא סוראה: <strong>השתא נמי</strong> <small>[עכשיו גם כן]</small> <strong>לא מישתעי מר</strong> <small>[מדבר אדוני]?</small> <strong>חיי דמר</strong> <small>[אדוני],</small> <strong>לא שביקי</strong> <small>[הנחתי]</small> <strong>מידי לנפשאי</strong> <small>[דבר לעצמי].</small>
 <strong>אמר ליה</strong> <small>[לו]</small> יהודה: <strong>אי מינאי דידי</strong> <small>[אם ממני</small> מדעתי <small>שלי]</small> אתה עושה, כלומר, אילו היית מתייעץ איתי מראש — <strong>אפילו האי נמי דכתבת</strong> <small>[גם זה מה שכתבת]</small> <strong>לא ניחא</strong> <small>[נוח]</small> <strong>לי.</strong> כיון שהבין אבא סוראה את הדבר, <strong>אמר ליה</strong> <small>[לו]</small> אבא סוראה: <strong>השתא נמי אהדר</strong> <small>[עכשיו גם כן אחזור]</small> <strong>בי,</strong> כיון שעשיתי כל זה בטעות. <strong>אמר ליה</strong> <small>[לו]</small> יהודה בר מרימר: <strong>שוייה נפשך הדרנא</strong> <small>[</small>ש<small>תעשה</small> את <small>עצמך</small> לאדם ש<small>חוזר</small> בו מדיבורו<small>]</small> — <strong>לא קאמינא</strong> <small>[אמרתי],</small> שכיון שכבר עשית כך — עשית, אבל לא לרצוני היה הדבר.
 <big>א</big> <strong>בעא מיניה</strong> <small>[שאל אותו]</small> <strong>רב יימר סבא</strong> <small>[הזקן]</small> <strong>מרב נחמן:</strong> אשה ש<strong>מכרה כתובתה לבעלה,</strong> שמכרה לבעלה את הזכות שאם תתגרש או תתאלמן לא יצטרך לשלם לה כתובה, האם <strong>יש לה כתובת בנין דכרין או אין לה כתובת בנין דכרין?</strong> האם יורשים בניה את חלק הנדוניה שהביאה מבית אביה כפי שמצויין בכתובתה, יתר על אחיהם מאשה אחרת? <strong>אמר ליה</strong> <small>[לו]</small> <strong>רבא: ותבעי לך</strong> <small>[ותישאל לך]</small> השאלה גם ביחס ל<strong>מוחלת:</strong> אשה שמחלה את כתובתה לבעלה מרצונה, מה יהא הדין ביחס לכתובת בנין דכרין?
 <strong>אמר ליה</strong> <small>[לו]</small> רב יימר: <strong>השתא</strong> <small>[עכשיו],</small> הרי דין <strong>מוכרת קמיבעיא</strong> <small>[מסופק]</small> <strong>לי דאף על גב דאיכא למימר זוזי אנסוה</strong> <small>[שאף על פי שיש</small> מקום <small>לומר</small> כי <small>הכסף</small> הוא ש<small>אנס אותה],</small> שהיתה זקוקה לפי שעה לכסף, ובאונס היא מוכרת, <strong>דאמינא כמאן דקא מחו לה מאה עוכלי בעוכלא</strong> <small>[שאני אומר</small> שהיא <small>כמי שמכים אותה מאה מכות במשקולת]</small> שעושה רק בעל כורחה, ובכל זאת אני מסתפק אם ויתרה גם על תנאי בנין דכרין, <strong>מוחלת מיבעיא</strong> <small>[נצרכה</small> לומר<small>]?!</small> שמסתבר שכיון שמחלה על כתובתה מרצונה, ודאי מחלה גם על כתובת בנין דכרין.
 <strong>אמר רבא: פשיטא</strong> <small>[פשוט]</small> <strong>לי</strong> שאם <strong>מוכרת כתובתה לאחרים</strong> ולא לבעלה, אלא לאיש אחר, הרוצה לקנות ממנה את הזכות שאולי בסוף תתגרש או תתאלמן והוא יקבל את כתובתה — <strong>יש לה כתובת בנין דכרין</strong> <small>[בנים זכרים].</small> <strong>מאי טעמא</strong> <small>[מה טעם] —</small> <strong>זוזי</strong> <small>[הכספים]</small> הם ש<strong>אנסוה</strong> למכור, ולא התכוונה לוותר על הכל. וכן ברור לי כי <strong>מוחלת כתובתה לבעלה אין לה כתובת בנין דכרין</strong> <small>[בנים זכרים],</small> <strong>מאי טעמא</strong> <small>[מה טעם] —</small> <strong>אחולי אחילתא</strong> <small>[מחלה אותה]</small> את הכל ואינה רוצה לתבוע מבעלה דבר.
 אלא <strong>בעי</strong> <small>[שאל]</small> <strong>רבא: מוכרת כתובתה לבעלה, כמוכרת לאחרים דמי</strong> <small>[נחשב]</small> ולא ויתרה על כתובת בנין דכרין, <strong>או כמוחלת לבעלה דמי</strong> <small>[נחשב]</small> שמחלה הכל? <strong>בתר דבעיא הדר פשטא</strong> <small>[אחר ששאל</small> את השאלה <small>חזר ופשט</small> אותה<small>]:</small> <strong>מוכרת כתובה לבעלה כמוכרת לאחרים דמי</strong> <small>[נחשבת],</small> שברור שעשתה זאת מפני דוחק כספי.
 <strong>מתיב</strong> <small>[מקשה]</small> <strong>רב אידי בר אבין:</strong> שנינו במשנה שאשה שהלך בעלה למדינת הים, והעיד לה עד אחד שמת, והלכה ונישאה על פי עדות זו לאחר, ואחר כך חזר בעלה — חייבים שניהם (הבעל הראשון והאחרון) לגרש אותה, ואין לה כתובה משניהם. ונאמר שם: אם <strong>מתה — אין</strong> ה<strong>יורשין של זה</strong> (של הבעל הראשון) <strong>ואין</strong> ה<strong>יורשין של זה</strong> (של הבעל השני) <strong>יורשין</strong> את <strong>כתובתה. והוינן</strong> <small>[והיינו עוסקים</small> ומתקשים<small>]</small> <strong>בה</strong> בשאלה זו: <strong>כתובתה מאי עבידתה</strong> <small>[מה מעשיה]?!</small> הרי אמרנו שאין לה כתובה, ואם כן מה יש להם לרשת?
 <strong>ואמר רב פפא:</strong> הכוונה היא ל<strong>כתובת בנין דכרין</strong> <small>[בנים זכרים].</small> שלא זו בלבד שאיבדה כתובתה, אלא שאף את זכות כתובת בנין דכרין איבדה, ובניה אינם יורשים אותה כלל. ולפי מה שאמרנו שאם מכרה כתובתה לא ויתרה על כתובת בנין דכרין, אפשר לשאול: <strong>ואמאי</strong> <small>[ומדוע]?</small> <strong>הכא נמי לימא</strong> <small>[כאן גם כן נאמר]</small> שה<strong>יצר אנסה,</strong> כיון שרצתה כבר להינשא לאחר שחשבה שמת בעלה, ומדוע מפסידה את כתובת בנין דכרין!
 ומשיבים: <strong>התם קנסא</strong> <small>[שם קנס]</small> <strong>הוא</strong> ש<strong>קנסוה רבנן</strong> <small>[חכמים],</small> כלומר, שם אין סיבת הדבר שכיון שאיבדה את כתובתה איבדה גם כל תנאי כתובה, אלא הטעם הוא שקנסו אותה חכמים בכמה קנסות שונים על שנישאת על פי עדותו של עד אחד בלבד ולא ביררה כיאות, ואיבוד כתובת בנין דכרין הוא אחד הקנסות, ואין איפוא להוכיח מכאן לענייננו.
 <strong>יתיב</strong> <small>[ישב]</small> <strong>רבין בר חנינא קמיה</strong> <small>[לפני]</small> <strong>רב חסדא, ויתיב וקאמר משמיה</strong> <small>[וישב ואמר משמו]</small> של <strong>ר' אלעזר</strong> הלכה זו: <strong>מוחלת כתובתה לבעלה —</strong> לאחר שמת <strong>אין לה מזונות</strong> מנכסיו. <strong>אמר ליה</strong> <small>[לו]</small> רב חסדא: <strong>אי לאו דקאמרת</strong> <small>[אם לא שאמרת]</small> <strong>לי</strong> הלכה זו <strong>משמיה דגברא רבא</strong> <small>[משמו של אדם גדול],</small> <strong>הוה אמינא לך</strong> <small>[הייתי אומר לך]</small> שדבר זה הוא עוול, כפי שאומר הכתוב: <strong>"משיב רעה תחת טובה לא תמוש רעה מביתו"</strong> (משלי יז, יג), שלא זו בלבד שמחלה לבעלה את כתובתה, אלא נמצאת מפסידה אף את מזונותיה?!
 <big>ב</big> מסופר: <strong>יתיב</strong> <small>[ישב]</small> <strong>רב נחמן ועולא ואבימי בר רב פפי, ויתיב</strong> <small>[וישב]</small> <strong>רב חייא בר אמי גבייהו</strong> <small>[עימם].</small> <strong>אתא ההוא גברא דשכיבא</strong> <small>[בא אדם אחד שמתה]</small> <strong>ארוסתו, אמרי ליה</strong> <small>[אמרו לו]:</small> <strong>זיל קבר</strong> <small>[לך קבור]</small> אותה, <strong>או הב</strong> <small>[תן]</small> <strong>לה,</strong> כלומר, ליורשיה, את <strong>כתובתה. אמר להו</strong> <small>[להם]</small> <strong>רב חייא,</strong> שישב איתם, ותמה על דבריהם: <strong>תנינא</strong> <small>[</small>הרי <small>שנינו]:</small> <strong>אשתו ארוסה</strong> — הוא <strong>לא אונן</strong> (אבל) <strong>ולא מיטמא לה</strong> אם כהן הוא, <strong>וכן היא לא אוננת ולא מיטמאה לו.</strong> ואם <strong>מתה — אינו יורשה,</strong> ואם <strong>מת הוא</strong> בחייה — <strong>גובה כתובתה.</strong>
 ונדייק: <strong>טעמא</strong> <small>[הטעם,</small> דווקא<small>]</small> ש<strong>מת הוא</strong> אולם, <strong>הא</strong> <small>[הרי]</small> אם <strong>מתה היא — אין לה,</strong> כלומר, ליורשיה, <strong>כתובה</strong> ולא שאר תנאי כתובה, ובכלל זה שאף אינו חייב בקבורתה, שכיון שהחובה לקוברה באה תמורת ירושתו אותה, כיון שאינו יורשה, אף אינו חייב לקוברה. ושואלים: <strong>מאי טעמא</strong> <small>[מה טעם]</small> הדבר שהכתובה שלה בטלה כשמתה? <strong>אמר רב הושעיא: שאין אני קורא בה</strong> את התנאי הכתוב בכתובה <strong>"לכשתנשאי לאחר תטלי מה שכתוב ליכי</strong> <small>[לך]</small> <strong>"</strong>— שהרי איננה יכולה להינשא לאחר.
 מסופר: <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ריש לקיש: ארוסה שמתה אין לה כתובה. אמר להו</strong> <small>[להם]</small> <strong>אביי</strong> לאלה שמסרו לו הלכה זו בשמו של רבין: <strong>זילו אמרי ליה</strong> <small>[לכו אמרו לו]</small> לרבין:
## דף נג:
 <strong>שקילא טיבותך שדיא אחיזרי</strong> <small>[נטולה טובתך</small> ו<small>מוטלת על הקוצים],</small> כלומר, אין אנחנו צריכים להחזיק לך טובה עבור אימרה זו שמסרת לנו, כי <strong>כבר תרגמא</strong> <small>[תרגם,</small> פסק<small>]</small> <strong>רב הושעיא לשמעתיך</strong> <small>[את ההלכה</small> הזו <small>שלך]</small> <strong>בבבל</strong> בעצמו.
 <big>א</big> שנינו במשנה שאחד מתנאי כתובה הוא כי <strong>"בנן נוקבן דיהויין ליכי מינאי</strong> <small>[בנות נקבות שיהיו לך ממני]</small> יזונו מנכסיי <strong>". רב תני</strong> <small>[</small>היה <small>שונה]</small> בנוסח התנאי שהבנות יהיו ניזונות <strong>"עד דתלקחן לגוברין</strong> <small>[שתלקחנה,</small> תינשאנה, <small>לאנשים]</small> <strong>", ולוי תני</strong> <small>[</small>היה <small>שונה]:</small> <strong>"עד דתבגרן</strong> <small>[שתתבגרנה]</small> <strong>".</strong> ושואלים: האם הכוונה <strong>לרב</strong> היא <strong>אף על גב דבגר</strong> <small>[אף על פי שבגרו]</small> הבנות ולא נישאו הן ניזונות? והרי בנות בוגרות אינן עוד ברשות אביהן גם אם היה חי! <strong>ולוי,</strong> האם הוא סבור כי <strong>אף על גב דאינסיב</strong> <small>[אף על פי שנישאו]</small> הן ממשיכות לקבל מזונות כל עוד לא בגרו?!
 <strong>אלא</strong> יש לומר: כאשר <strong>בגר</strong> <small>[בגרו]</small> <strong>ולא אינסיב</strong> <small>[נישאו],</small> או כאשר <strong>אינסיב</strong> <small>[נישאו]</small> <strong>ולא בגר</strong> <small>[בגרו] —</small> <strong>דכולי עלמא לא פליגי</strong> <small>[הכל אינם חלוקים]</small> שאין הן מקבלות. <strong>כי פליגי</strong> <small>[כאשר נחלקו]</small> היה זה <strong>בארוסה ו</strong>עדיין <strong>לא בגר</strong> <small>[בגרה],</small> וסובר לוי שכיון שלא נישאו הן עדיין ברשות אביהם וניזונות משלו. <strong>וכן תני</strong> <small>[שנה]</small> <strong>לוי במתניתיה</strong> <small>[בברייתא שלו]</small> בנוסח: <strong>"עד דתבגרן</strong> <small>[שתתבגרנה]</small> <strong>וימטי זמניהון דאינסבן</strong> <small>[ויגיע זמנן שתינשאנה]</small> <strong>".</strong> ושואלים: <strong>תרתי</strong> <small>[שנים]</small> וכי צריכים שני תנאים, הרי באחד מהם כבר יוצאות מרשות אביהם? <strong>אלא</strong> יש להבין: <strong>או תבגרן</strong> <small>[</small>ש<small>תתבגרנה]</small> <strong>או ימטי זמניהון לאיתנסבא</strong> <small>[</small>ש<small>יגיע זמנן להינשא],</small> כלומר שנים עשר חודש מיום שתבעה הארוס להינשא. אבל ארוסה, כל עוד לא בגרה, הריהי ממשיכה לאכול.
 ומעירים: מחלוקת זו בין רב ולוי היא <strong>כתנאי</strong> <small>[כ</small>מחלוקת <small>תנאים]</small> שנחלקו בשאלה זו, שכן שנינו: <strong>עד מתי הבת נזונית — עד שתארס, משום ר' אלעזר אמרו: עד שתבגר. תני</strong> <small>[שנה]</small> <strong>רב יוסף</strong> בנוסח: <strong>"עד דיהוויין</strong> <small>[שתהיינה]</small> לאנשים <strong>".</strong> משמעות לשון זו אינה ברורה, ולכן <strong>איבעיא להו</strong> <small>[נשאלה להם</small> ללומדים<small>]:</small> האם הכוונה היא <strong>הויה</strong> של <strong>אירוסין</strong> (קידושין), <strong>או הויה</strong> של <strong>נישואין?</strong> לשאלה זו לא נמצאה תשובה, והריהי <strong>תיקו</strong> <small>[תעמוד]</small> במקומה.
 <big>ב</big> <strong>אמר ליה</strong> <small>[לו]</small> <strong>רב חסדא לרב יוסף: מי שמיע לך מיניה</strong> <small>[האם שמעת ממנו]</small> מ<strong>רב יהודה</strong> באותו ענין, האם יתומה <strong>ארוסה יש לה מזונות</strong> מן האחים, כלומר, מירושת האב, <strong>או אין לה מזונות? אמר ליה</strong> <small>[לו]</small> רב יוסף: <strong>משמע</strong> <small>[לשמוע]</small> במפורש <strong>לא שמיע לי</strong> <small>[שמעתי],</small> <strong>אלא מ</strong>צד ה<strong>סברא</strong> נראה כי <strong>לית</strong> <small>[אין]</small> <strong>לה</strong> מזונות מן הירושה, והטעם הוא: <strong>כיון</strong> שבעלה <strong>אירסה, לא ניחא ליה</strong> <small>[נוח לו]</small> <strong>דתיתזיל</strong> <small>[שתתבזה]</small> בתביעת מזונות מן הירושה, והוא עצמו מפרנס אותה.
 <strong>אמר ליה</strong> <small>[לו]</small> רב חסדא: <strong>אם משמע</strong> <small>[לשמוע]</small> את הדבר במפורש <strong>לא שמיע לך</strong> <small>[שמעת],</small> <strong>מ</strong>צד ה<strong>סברא אית</strong> <small>[יש]</small> <strong>לה</strong> מזונות מן האחים, משום שאין הארוס נותן לה מזונות, כי <strong>כיון</strong> ש<strong>לא קים ליה בגוה</strong> <small>[מוחזק לו בה],</small> שעדיין לא נישאה לו ממש, ויתכן שבסופו של דבר לא ירצה לשאתה, <strong>לא שדי זוזי בכדי</strong> <small>[איננו זורק זוזים,</small> כסף, <small>לחינם]</small> על ארוסתו.
 <strong>ואיכא דאמרי</strong> <small>[ויש שאומרים]</small> שמועה זו בנוסח אחר. שרב יוסף <strong>אמר ליה</strong> <small>[לו]:</small> <strong>משמע</strong> <small>[לשמוע]</small> במפורש <strong>לא שמיע לי</strong> <small>[שמעתי],</small> אבל <strong>מ</strong>צד ה<strong>סברא אית</strong> <small>[יש]</small> <strong>לה</strong> מזונות מן האחים, ומדוע — <strong>כיון</strong> ש<strong>לא קים ליה בגוה</strong> <small>[מוחזק לו בה],</small> <strong>לא שדי זוזי בכדי</strong> <small>[איננו זורק זוזים,</small> כסף, <small>לחינם].</small> ועל כך <strong>אמר ליה</strong> <small>[לו]</small> רב חסדא: <strong>אי משמע</strong> <small>[לשמוע]</small> זאת במפורש <strong>לא שמיע לך</strong> <small>[שמעת],</small> <strong>מ</strong>צד ה<strong>סברא לית</strong> <small>[אין]</small> <strong>לה</strong> מזונות מן הירושה, כי <strong>כיון</strong> ש<strong>אירסה</strong> שוב <strong>לא ניחא ליה</strong> <small>[נוח לו]</small> <strong>דתיתזיל</strong> <small>[שתתבזה]</small> בבקשת מזונות מן האחים, והארוס הוא שזן אותה.
 <big>ג</big> <strong>סימן דגברי</strong> <small>[האנשים],</small> כלומר, סימן לשמות החכמים המוזכרים בדיון הבא הוא: <strong>שק זרף</strong> (רב <strong>ש</strong>שת, ריש ל<strong>ק</strong>יש, ר' אלע<strong>ז</strong>ר, <strong>ר</strong>בא, רב <strong>פ</strong>פא), והבעיות שאנחנו דנים בהן הן: <strong>מאנה, ויבמה, שניה, ארוסה, ואנסה.</strong>
 ואלו הן הבעיות: <strong>בעו מיניה</strong> <small>[שאלו ממנו],</small> <strong>מרב ששת: ממאנת,</strong> כלומר, יתומה קטנה שהשיאוה אמה או אחיה ומיאנה בבעלה, ועל ידי כך היא מבטלת את הנישואין הללו, וחוזרת לבית אביה, האם <strong>יש לה מזונות</strong> מירושת האב, <strong>או אין לה מזונות?</strong> האם יש לראותה כאילו נישאה כבר ופקעה זכותה למזונות, או שמא כיון שהמיאון עוקר את הנישואין מעיקרם, הריהי כאילו לא נישאה כלל?
 <strong>אמר להו</strong> <small>[להם]</small> <strong>רב ששת: תניתוה</strong> <small>[</small>כבר <small>שניתם,</small> למדתם, <small>אותה],</small> שכן שנינו בברייתא: קטנה שנתארסה ובטלו קידושיה, כגון שנשארה <strong>אלמנה בבית אביה,</strong> או <strong>גרושה בבית אביה,</strong> או <strong>שומרת יבם בבית אביה — יש לה מזונות. ר' יהודה אומר:</strong> אם <strong>עודה בבית אביה — יש לה מזונות, אינה בבית אביה — אין לה מזונות.</strong>
 ולכאורה שיטת <strong>ר' יהודה היינו</strong> <small>[הריהי</small> זהה<small>]</small> לשיטת ה<strong>תנא קמא</strong> <small>[הראשון]</small> ומה ההבדל ביניהם?! <strong>אלא לאו</strong> <small>[</small>האם <small>לא]</small> לגבי <strong>ממאנת איכא בינייהו</strong> <small>[יש ביניהם]</small> מחלוקת, שה<strong>תנא קמא</strong> <small>[הראשון]</small> <strong>סבר</strong> כי <strong>אית</strong> <small>[יש]</small> <strong>לה</strong> מזונות, ויהא דינה כגרושה מן האירוסין, שכיון שבטלו קידושיה יש לה מזונות, <strong>ור' יהודה סבר</strong> כי <strong>לית</strong> <small>[אין]</small> <strong>לה</strong> מזונות, שכל עוד היא בבית אביה — יש לה מזונות, אבל כיון שנישאה פעם ויצאה מבית אביה — שוב אין לה מזונות.
 <strong>בעי</strong> <small>[שאל]</small> <strong>ריש לקיש: בת</strong> של <strong>יבמה,</strong> שהתייבמה האם וילדה בת, ומת היבם, האם <strong>יש לה מזונות</strong> מנכסי היבם <strong>או אין לה מזונות?</strong>
 וצדדי השאלה: <strong>כיון</strong> ש<strong>אמר מר</strong> <small>[החכם]</small> ש<strong>כתובתה</strong> של יבמה <strong>על נכסי בעלה הראשון</strong> ולא מנכסי היבם, אם כן <strong>לית</strong> <small>[אין]</small> <strong>לה</strong> מזונות מנכסי היבם, שהמזונות הם תנאי כתובה, וכשאין כתובה — גם במזונות אינו חייב. <strong>או דלמא</strong> <small>[שמא]</small> <strong>כיון דאי לית</strong> <small>[שאם אין]</small> <strong>לה</strong> ליבמה כדי כתובה <strong>מ</strong>נכסי הבעל ה<strong>ראשון, תקינו</strong> <small>[תיקנו]</small> <strong>לה רבנן</strong> <small>[חכמים]</small> כתובה <strong>מ</strong>ן ה<strong>שני,</strong> אם כן <strong>אית</strong> <small>[יש]</small> <strong>לה</strong> גם לבת מזונות, שאף תנאי זה שבכתובה חל על היבם? לשאלה זו לא נמצאה תשובה, והריהי <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>ר' אלעזר: בת</strong> של <strong>שניה</strong> שאם נשא אשה שהיא לגביו שניה לערווה, שהם נישואין האסורים מדברי חכמים, וקנסוה חכמים שאין לה כתובה, האם בתה הנולדת ממנו <strong>יש לה מזונות, או אין לה מזונות?</strong> 
## דף נד.
 וצדדי השאלה הם: <strong>כיון דלית</strong> <small>[שאין]</small> <strong>לה</strong> לאם <strong>כתובה</strong> מפני שקנסוה חכמים, אם כן <strong>לית</strong> <small>[אין]</small> <strong>לה</strong> גם <strong>מזוני</strong> <small>[מזונות]</small> לבת, <strong>או דלמא</strong> <small>[שמא]</small> <strong>אמה דעבדא איסורא</strong> <small>[שעשתה איסור] —</small> <strong>קנסוה רבנן</strong> <small>[חכמים]</small> שלא תקבל כתובה, ואולם <strong>איהי</strong> <small>[היא],</small> הבת, ש<strong>לא עבדא איסורא</strong> <small>[עשתה איסור] —</small> <strong>לא קנסוה רבנן</strong> <small>[חכמים].</small> והרי שאלה זו <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>רבא: בת ארוסה,</strong> אם בא אדם על ארוסתו לפני הנישואין והוליד ממנה בת ומת, האם <strong>יש לה,</strong> לבת זו, <strong>מזונות</strong> מנכסי אביה, <strong>או אין לה מזונות?</strong> וצדדי השאלה: האם לומר כי <strong>כיון דאית</strong> <small>[שיש]</small> <strong>לה</strong> (לאמה), מעיקר הדין <strong>כתובה,</strong> שהרי אם כתב לה כתובה מן האירוסין, זוכה היא בה, ואם כן <strong>אית</strong> <small>[יש]</small> <strong>לה</strong> מזונות לבת, <strong>או דלמא</strong> <small>[שמא]</small> <strong>כיון</strong> ש<strong>לא תקינו רבנן</strong> <small>[תיקנו חכמים]</small> לכתוב לה <strong>כתובה עד שעת נישואין,</strong> הרי בתה של זו שלא היתה לה כתובה — <strong>לית</strong> <small>[אין]</small> <strong>לה</strong> מזונות שהם מתנאי הכתובה, ואף זו נשארה ב<strong>תיקו</strong> <small>[תעמוד]</small> השאלה במקומה.
 ועוד <strong>בעי</strong> <small>[שאל]</small> <strong>רב פפא: בת</strong> של <strong>אנוסה,</strong> אם אנס נערה ונשא אותה ואחר כך ילדה לו בת, ומת, האם <strong>יש לה,</strong> לבת, <strong>מזונות</strong> מנכסיו, <strong>או אין לה מזונות?</strong> ומעירים: <strong>אליבא</strong> <small>[לשיטת]</small> <strong>ר' יוסי בר' יהודה לא תיבעי</strong> <small>[תישאל,</small> תסתפק<small>]</small> <strong>לך,</strong> שהרי <strong>אמר</strong> שאנוסה <strong>יש לה כתובה מנה,</strong> ואם כן הרי היא ככל הנשים שיש להן גם תנאי כתובה ובכלל זה גם מזונות הבת.
 <strong>כי תיבעי</strong> <small>[כאשר תישאל]</small> <strong>לך</strong> השאלה, הרי היא <strong>אליבא דרבנן דאמרי</strong> <small>[ל</small>שיטת <small>חכמים שאומרים]:</small> <strong>יצא כסף קנסה בכתובתה,</strong> שכיון שקיבלה את תשלומי הקנס עבור האונס שוב אין לה כתובה לעצמה, אם כן <strong>מאי</strong> <small>[מה]</small> הדין בבתה?
 האם נאמר כי <strong>כיון דלית</strong> <small>[שאין]</small> <strong>לה</strong> לאם <strong>כתובה,</strong> אם כן גם <strong>לית</strong> <small>[אין]</small> <strong>לה,</strong> לבת, <strong>מזוני</strong> <small>[מזונות],</small> <strong>או דלמא</strong> <small>[שמא]</small> תקנת <strong>כתובה</strong> בכלל <strong>טעמא מאי</strong> <small>[מה הטעם]</small> בה — <strong>כדי שלא תהא קלה בעיניו להוציאה, והא</strong> <small>[וזו],</small> האנוסה — הלא <strong>לא מצי מפיק לה</strong> <small>[אינו יכול להוציא אותה]</small> ולגרשה, ככתוב "לא יוכל שלחה כל ימיו" (דברים כב, כט), ולכן לא תיקנו לה חכמים כתובה, אבל מכל מקום כל התקנות שיש בתנאי הכתובה קיימות אף בה, ובכלל זה מזונות הבת. אף שאלה זו הריהי <strong>תיקו</strong> <small>[תעמוד]</small> במקומה.
 <big>א</big> שנינו במשנה שבתוך תנאי הכתובה הוא כותב לה שאם תתאלמן <strong>"את תהא יתבא</strong> <small>[תהי יושבת]</small> <strong>בביתי</strong> וניזונת מנכסיי כל ימי אלמנותיך <strong>". תני</strong> <small>[שנה]</small> <strong>רב יוסף: "בביתי" — ולא בביקתי</strong> <small>[בביקתתי,</small> בצריף קטן שלי<small>],</small> שאם אין בבית מקום מתאים בשבילה — אין חובה על היורשים להחזיק אותה בבית. <strong>אבל</strong> בכל מקרה <strong>מזוני אית</strong> <small>[מזונות</small> מן היורשים <small>יש]</small> <strong>לה. מר בר רב אשי אמר: אפילו מזוני נמי לית</strong> <small>[מזונות גם כן אין]</small> <strong>לה,</strong> שכן המזונות ניתנים לה רק כאשר היא יושבת בבית בעלה. ואם אינה יושבת בבית בעלה מכל טעם שהוא — אין לה מזונות. ומסכמים: <strong>ולית הלכתא</strong> <small>[ואין הלכה]</small> <strong>כמר בר רב אשי,</strong> אלא ניזונת מנכסיו.
 <strong>אמר רב נחמן אמר שמואל:</strong> אלמנה ש<strong>תבעוה להנשא ונתפייסה</strong> (הסכימה לכך), אפילו עדיין לא נישאת — <strong>אין לה</strong> עוד <strong>מזונות</strong> מן היורשים. ומעירים: <strong>הא</strong> <small>[הרי]</small> אם <strong>לא נתפייסה,</strong> אף שתבעוה להינשא, <strong>יש לה מזונות? אמר רב ענן: לדידי מפרשא לי מיניה</strong> <small>[לי נתפרש הדבר ממנו],</small> מ<strong>מר שמואל,</strong> שיש להבדיל מן מקרים שונים: שאם <strong>אמרה</strong> שאינה נישאת <strong>"מחמת פלוני בעלי"</strong> שמת, שהיא עדיין קשורה בו — <strong>יש לה מזונות,</strong> אבל אם אמרה שאינה נענית להצעה <strong>מחמת</strong> שהתובעים אותה הם <strong>בני אדם שאינן מהוגנין לה</strong> שהם התובעים אותה — <strong>אין לה מזונות,</strong> שהרי מצד עצמה רצונה להינשא.
 <strong>אמר רב חסדא:</strong> אם <strong>זינתה — אין לה מזונות,</strong> שאינה נקראת אשה היושבת בכבוד כאלמנה. <strong>אמר רב יוסף:</strong> אם <strong>כיחלה</strong> (צבעה את עיניה) <strong>ופירכסה</strong> (צבעה את לחייה) — בכך היא מראה שרוצה למצוא חן בעיני אנשים ולהינשא, ולכך <strong>אין לה מזונות</strong> מנכסי בעלה.
 ומעירים: <strong>מאן דאמר</strong> <small>[מי שאומר]</small> כי אם <strong>זינתה</strong> הפסידה מזונותיה — <strong>כל שכן</strong> אם <strong>כיחלה ופירכסה,</strong> משום שמגלה בכך כוונתה שרוצה להינשא. אולם <strong>מאן דאמר</strong> <small>[מי שאומר]</small> כי אם <strong>כיחלה ופירכסה</strong> אין לה מזונות, <strong>אבל</strong> אם <strong>זינתה — אית</strong> <small>[יש]</small> <strong>לה</strong> מזונות, <strong>מאי טעמא</strong> <small>[מה טעם] —</small> <strong>יצר אנסה,</strong> שתקפה יצרה וזנתה, והרי זה כאילו עשתה באונס.
 ומסכמים: <strong>ולית הלכתא</strong> <small>[ואין הלכה]</small> <strong>ככל הני שמעתתא</strong> <small>[השמועות הללו],</small> <strong>אלא כי הא</strong> <small>[כמו זו]</small> ש<strong>אמר רב יהודה אמר שמואל: התובעת כתובתה בבית דין — אין לה מזונות</strong> מנכסיו, שבזה שתובעת כתובתה מראה שרצונה לנתק את הקשר עם בעלה שמת.
 ושואלים: <strong>ולא,</strong> ואין לה?! <strong>והתניא</strong> <small>[והרי שנינו</small> בברייתא<small>]:</small> <strong>מכרה</strong> את <strong>כתובתה</strong> או <strong>משכנה</strong> את <strong>כתובתה</strong> או <strong>עשתה</strong> את <strong>כתובתה אפותיקי לאחר — אין לה מזונות.</strong> ונדייק: <strong>הני</strong> <small>[אלה]</small> — <strong>אין</strong> <small>[כן],</small> כלומר, רק במקרים אלה היא מפסידה את מזונותיה, <strong>אבל תובעת</strong> כתובה בלבד — <strong>לא!</strong>
 ומשיבים: לא כך צריך לדייק אלא: <strong>הני</strong> <small>[אלה]</small> כשמכרה או משכנה, באם עושה אותם <strong>בין בבית דין, בין שלא בבית דין</strong> — איבדה מזונותיה, אבל <strong>תובעת</strong> כתובתה, אם תבעה <strong>בבית דין — אין</strong> <small>[כן],</small> <strong>שלא בבית דין — לא.</strong>
 <big>ב</big> שנינו במשנה: <strong>וכך היו אנשי ירושלים</strong> כותבים לאלמנה, שתתגורר בבית בעלה ותיזון מנכסיו כל ימי אלמנותה. וכן נהגו אנשי הגליל. ואילו אנשי יהודה היו כותבים, שתתגורר ותיזון מן הנכסים עד שיתנו לה היורשים את הכתובה. <strong>אתמר</strong> <small>[נאמר],</small> <strong>רב אמר: הלכה כאנשי יהודה, ושמואל אמר: הלכה כאנשי גליל</strong> וכמנהג ירושלים.
 ומעירים: <strong>בבל וכל פרוודהא</strong> <small>[העיירות</small> סביב לה<small>]</small> <strong>נהוג</strong> <small>[נהגו]</small> <strong>כ</strong>שיטת <strong>רב, נהרדעא וכל פרוודהא</strong> <small>[העיירות</small> סביב לה<small>]</small> <strong>נהוג</strong> <small>[נהגו]</small> <strong>כ</strong>שיטת <strong>שמואל.</strong> מסופר: <strong>ההיא</strong> <small>[</small>אשה <small>אחת]</small> <strong>בת</strong> העיר <strong>מחוזא דהות נסיבא</strong> <small>[שהיתה נשואה]</small> <strong>ל</strong>איש מ<strong>נהרדעא. אתו לקמיה</strong> <small>[באו לפני]</small> <strong>רב נחמן</strong> לדון בענין כתובתה, <strong>שמעה לקלה</strong> <small>[שמע את קולה]</small> ש<strong>בת</strong> העיר <strong>מחוזא היא,</strong> שהיה המבטא במחוזא שונה ממקומות אחרים.
 <strong>אמר להו</strong> <small>[להם]:</small> <strong>בבל וכל פרוודהא</strong> <small>[העיירות</small> סביב לה<small>]</small> <strong>נהוג</strong> <small>[נוהגים]</small> <strong>כרב. אמרו ליה</strong> <small>[לו]:</small> <strong>והא</strong> <small>[והרי]</small> <strong>ל</strong>בן העיר <strong>נהרדעא נסיבא</strong> <small>[נישאה]!</small> <strong>אמר להו</strong> <small>[להם]:</small> <strong>אי הכי, נהרדעא וכל פרוודהא</strong> <small>[העיירות</small> סביב לה<small>]</small> <strong>נהוג</strong> <small>[נוהגים]</small> <strong>כשמואל.</strong> ושואלים: <strong>ועד היכא</strong> <small>[היכן]</small> גבולה של העיר <strong>נהרדעא — עד היכא דסגי קבא</strong> <small>[המקום שמהלך,</small> שנוהג, בו <small>הקב,</small> המידה<small>]</small> של <strong>נהרדעא.</strong> שבאזור בו נהוגות המידות של נהרדעא הוא נחשב למקומה של נהרדעא גם לענין הלכה.
 <big>ג</big> <strong>איתמר</strong> <small>[נאמר]</small> שנחלקו ב<strong>אלמנה, רב אמר:</strong> כשנותנים לה כתובתה <strong>שמין מה שעליה.</strong> כלומר, מעריכים בתוך חישוב דמי הכתובה גם את הבגדים שהיא לובשת, ומנכים את ערכם מסכום הכתובה. <strong>ושמואל אמר: אין שמין מה שעליה. אמר רב חייא בר אבין: וחילופה בלקיט,</strong> שכיר הגר בבית בעל הבית, ובעל הבית קונה לו בגדים משלו, גם בכך נחלקו רב ושמואל האם כאשר הוא יוצא שמים לו את הבגדים הללו שנשארו בידו ומנכים ממשכורתו. אלא שבענין זה רב אמר שאין שמים, ושמואל אמר ששמים.
 <strong>רב כהנא מתני</strong> <small>[היה שונה]:</small> <strong>וכן בלקיט,</strong> זו שיטתם גם בלקיט, שלדעת רב שמים את הבגדים, ולשמואל אין שמים. <strong>ומנח בה סימנא</strong> <small>[והיה מניח,</small> נותן, <small>בה סימן]</small> לשיטת רב: <strong>"יתמא וארמלתא שלח ופוק</strong> <small>[יתום ואלמנה הפשט והוצא]</small><strong>",</strong> כלומר, לשיטתו גם את הלקיט ("יתום", שהרי הוא כרגיל איש עני) וגם את האלמנה, כאילו פושטים בגדיהם ומעריכים אותם.
 <strong>אמר רב נחמן: אף על גב דתנן במתניתין כוותיה</strong> <small>[אף על פי ששנינו במשנה כשיטתו]</small> של <strong>שמואל,</strong> מכל מקום <strong>הלכתא כוותיה</strong> <small>[הלכה כשיטתו]</small> של <strong>רב. דתנן</strong> <small>[ש</small>כן <small>שנינו</small> במשנה<small>]:</small> <strong>אחד המקדיש נכסיו, ואחד המעריך את עצמו,</strong> שנדב ערך עצמו להקדש, ונתחייבו לשלם כספים להקדש, <strong>אין לו</strong> לגזבר המקדש זכות <strong>לא בכסות אשתו</strong> של האיש הזה, <strong>ולא בכסות בניו, ולא</strong> בבגדים חדשים שנצבעו <strong>בצבע שצבע לשמן</strong> (עבורם), ואפילו כשעדיין לא לבשום, <strong>ולא בסנדלים חדשים שלקח לשמן.</strong> שמכאן נראה כדברי שמואל, שבגדי האשה אינם נחשבים כחלק מרכושו של הבעל.
 <strong>אמר ליה</strong> <small>[לו]</small> <strong>רבא לרב נחמן: וכי מאחר דתנן מתניתין כוותיה</strong> <small>[ששנויה משנתנו כשיטתו]</small> של <strong>שמואל, אמאי הלכתא כוותיה</strong> <small>[מדוע</small> אם כן <small>הלכה כשיטתו]</small> של <strong>רב? אמר ליה</strong> <small>[לו]:</small> <strong>לכאורה כ</strong>דעת <strong>שמואל רהיטא</strong> <small>[</small>היא <small>רצה],</small> כלומר, כשאתה קורא את המשנה במהירות באופן שטחי, כך נראית משמעות הדברים, אולם <strong>כי מעיינת</strong> <small>[כאשר אתה מעיין]</small> <strong>בה,</strong> אתה רואה ש<strong>הלכתא כוותיה</strong> <small>[</small>ש<small>הלכה כשיטתו]</small> של <strong>רב.</strong>
 <strong>מאי טעמא</strong> <small>[מה טעם]?</small> <strong>כי אקני</strong> <small>[כאשר הקנה]</small> <strong>לה</strong> את הבגדים הללו, היה זה <strong>אדעתא למיקם קמיה</strong> <small>[על דעת שתעמוד לפניו]</small> כשהיא לבושה בהם, כשהיא איתו. ואולם <strong>אדעתא למשקל ולמיפק</strong> <small>[על דעת לקחת ולצאת]</small> ממנו <strong>לא אקני</strong> <small>[הקנה]</small> <strong>לה.</strong> וטעם המשנה הוא איפוא שהבעל נותן לאשתו את הבגדים שקונה לה — אבל רק בהיותה עמו. ולכן מאותו טעם שאין לגזבר זכות בהם, שהרי הבעל נתנם לה, מאותו הטעם גם לה אין זכות בהם כשהיא יוצאת ממנו. ואם כן שיטת המשנה לא רק שאינה נוגדת את דברי רב אלא אפילו מסייעת להם.
 מסופר: <strong>כלתא דבי בר</strong> <small>[הכלה של בית בן]</small> <strong>אלישיב הוה קא תבעה</strong> <small>[היתה תובעת]</small> <strong>כתובתה מיתמי</strong> <small>[מן היתומים].</small> <strong>הוה קא ממטי להו לבי דינא</strong> <small>[</small>ו<small>היתה מביא אותם לבית הדין],</small> <strong>אמרי</strong> <small>[אמרו]</small> היתומים: <strong>זילא לן מילתא דתיזלי הכי</strong> <small>[מזולזל לנו הדבר שתלכי כך]</small> בלבושי בית, אלא לבשי בגדים יפים. <strong>אזלא לבישתינהו ואיכסתינהו לכוליה מנא</strong> <small>[הלכה לבשה והתכסתה בכל בגדיה].</small> <strong>אתו לקמיה</strong> <small>[באו לפני]</small> <strong>רבינא, אמר להו</strong> <small>[להם]:</small> <strong>הלכתא כוותיה</strong> <small>[הלכה כשיטתו]</small> של <strong>רב</strong> ש<strong>אמר: אלמנה שמין מה שעליה</strong> ואם כן אף כל מה שלבשה יש להביא בחשבון הכתובה המגיעה לה.
 <big>ד</big> מסופר: <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם],</small> לבני ביתו בצוואתו: תנו <strong>נדוניא לברת</strong> <small>[לבתי]</small> והיה מנהג מקובל בשיעור נדוניה כזו, במספר הבגדים והתכשיטים. ובינתיים <strong>זל</strong> <small>[הוזלה]</small> ה<strong>נדוניא,</strong> ואפשר היה לקנות את כל הדברים הרגילים בפחות כסף, והתעוררה השאלה לגבי ההפרש בין הסכום שהתכוון לתת לה בזמן הצוואה והסכום שהוציאו בפועל. <strong>אמר רב אידי בר אבין: פורנא ליתמי</strong> <small>[הרווח,</small> ההפרש, הוא <small>ליתומים]</small> ולא לבת.
 וכן מסופר: <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> לבני ביתו בצוואתו:
## דף נד:
 <strong>"ארבע מאה זוזי מן חמרא לברת</strong> <small>[ארבע מאות זוז מהיין</small> הזה תנו <small>לבת]</small> <strong>",</strong> ובינתיים <strong>אייקר חמרא</strong> <small>[התייקר היין]</small> ונשאר עודף. <strong>אמר רב יוסף: רווחא ליתמי</strong> <small>[הרווח</small> הוא <small>ליתומים],</small> והם מקבלים את הסכום העודף.
 מסופר: <strong>קריביה</strong> <small>[קרוביו]</small> של <strong>ר' יוחנן הוה להו איתת אבא דהוה קמפסדה מזוני</strong> <small>[היתה להם אשת אב שהיתה מפסידה מזונות],</small> שהיתה נוהגת בבזבזנות. <strong>אתו לקמיה</strong> <small>[באו לפני]</small> <strong>ר' יוחנן</strong> לבקש עצה. <strong>אמר להו</strong> <small>[להם]:</small> <strong>איזילו ואמרו ליה לאבוכון דנייחד</strong> <small>[לכו ואמרו לאביכם, שייחד]</small> <strong>לה ארעא</strong> <small>[קרקע]</small> מסויימת <strong>למזונה,</strong> וכיון שתסכים לקבל קרקע זו למזונותיה הריהי בכך מוחלת על היתר.
 <strong>אתו לקמיה</strong> <small>[באו לפני]</small> <strong>ריש לקיש</strong> לדון, <strong>אמר להו</strong> <small>[להם]:</small> <strong>כל שכן שריבה לה מזונות.</strong> כלומר, את מזונותיה הוא ודאי צריך לשלם, ומה שעשה היה ששיעבד לה עוד קרקע מסויימת לצורך זה שאם תזדקק יוסיפו לה מקרקע זו. <strong>אמרו ליה</strong> <small>[לו]:</small> <strong>והא</strong> <small>[והרי]</small> <strong>ר' יוחנן לא אמר הכי</strong> <small>[כך]!</small> <strong>אמר להו</strong> <small>[להם]:</small> <strong>זילו הבו</strong> <small>[לכו ותנו]</small> <strong>לה</strong> כל צורכה. <strong>ואי</strong> <small>[ואם]</small> <strong>לא — מפיקנא לכו</strong> <small>[אוציא לכם]</small> את <strong>ר' יוחנן מאונייכו</strong> <small>[מאוזניכם],</small> כלומר, אנהג כנגדכם בתוקף, עד שתשכחו את דברי ר' יוחנן. <strong>אתו לקמיה</strong> <small>[באו לפני]</small> <strong>ר' יוחנן</strong> להתלונן. <strong>אמר להו</strong> <small>[להם]:</small> <strong>מה אעשה? שכנגדי,</strong> כלומר, אדם חשוב כמוני, <strong>חלוק עלי</strong> ואיני יכול לסתור את דבריו.
 <strong>אמר ר' אבהו: לדידי מפרשא לי מיניה</strong> <small>[לי נתפרש</small> הדבר <small>ממנו],</small> מ<strong>ר' יוחנן</strong> עצמו שיש הבדל באיזו לשון ייחד לה את הקרקע. אם <strong>אמר</strong> שהוא נותן לה דבר מסויים וקצב לה בלשון <strong>"למזונות"</strong> — כוונתו ש<strong>ריבה לה מזונות,</strong> כלומר, שנותן לה מזונותיה, אלא שאם לא יספיקו המזונות, גם היקצה בנוסף לכך שטח מסויים שהוא רק לצורך זה. אבל אם <strong>אמר</strong> לה שמייחד לה דבר זה <strong>"במזונות"</strong> — הרי <strong>קצץ לה מזונות,</strong> כלומר, קבע גבול שלא תיקח יותר ממה שקבע לה.
 
 <big>א משנה</big> <strong>אף על פי שאמרו</strong> שבכלל <strong>בתולה גובה</strong> לכתובתה <strong>מאתים</strong> זוז <strong>ואלמנה</strong> — <strong>מנה</strong> (מאה זוז), <strong>אם רצה להוסיף</strong> לכתובתה <strong>אפילו מאה מנה — יוסיף.</strong> ואם <strong>נתארמלה</strong> (נתאלמנה) <strong>או נתגרשה, בין מן הארוסין בין מן הנשואין — גובה את הכל</strong> שכתב לה. <strong>ר' אלעזר בן עזריה אומר:</strong> אם נתאלמנה <strong>מן הנשואין — גובה את הכל. מן האירוסין — בתולה גובה מאתים ואלמנה מנה</strong> בלבד, מפני <strong>שלא כתב לה</strong> תוספת על הכתובה <strong>אלא על מנת לכונסה.</strong>
 <strong>ר' יהודה אומר</strong> דין אחר בכתובה. <strong>אם רצה כותב לבתולה</strong> כראוי לה <strong>שטר של מאתים, והיא כותבת "התקבלתי ממך מנה",</strong> שמוותרת על חצי מהכתובה, <strong>ו</strong>כן <strong>לאלמנה</strong> כותב <strong>מנה והיא כותבת "התקבלתי ממך חמשים זוז".</strong> ואילו <strong>ר' מאיר אומר:</strong> אסור לעשות כן, והטעם: ש<strong>כל הפוחת לבתולה ממאתים ולאלמנה ממנה — הרי זו בעילת זנות,</strong> שבפחות מזה אין לה דין כתובה, וכאילו לא כתב לה כלל.
 <big>ב גמרא</big> שנינו במשנה שאם רצה להוסיף מוסיף, ותוהים: <strong>פשיטא</strong> <small>[פשוט,</small> מובן מאליו<small>],</small> אם רצה, מדוע לא יוסיף? ומשיבים: <strong>מהו דתימא</strong> <small>[שתאמר]</small> כי <strong>קיצותא עבדו רבנן</strong> <small>[קיצבה עשו חכמים]</small> בסכום הכתובה כדי <strong>שלא לבייש את מי שאין לו,</strong> ולכן אין להוסיף על הסכום, על כן <strong>קא משמע לן</strong> <small>[השמיע לנו]</small> שלא הקפידו חכמים על כך, ואם רוצה להוסיף — יוסיף.
 <big>ג</big> שנינו במשנה ש<strong>אם רצה להוסיף</strong> על סכום הכתובה — אפילו מאה מנה יוסיף. ומעירים: <strong>"רצה לכתוב לה" לא קתני</strong> <small>[שנה],</small> שמלשון זו משמע שפרט לכתובה עצמה הוא כותב לה סכום אחר שאינו נחשב ככתובה עצמה, <strong>אלא</strong> לשון <strong>"רצה להוסיף"</strong> שנינו, שמלשון זו משמע שהסכום שכתב נחשב כחלק מהכתובה. והרי זה <strong>מסייע ליה</strong> <small>[לו]</small> <strong>לר' איבו אמר ר' ינאי.</strong> ש<strong>אמר ר' איבו אמר ר' ינאי: תנאי כתובה</strong> וכן סכומים אחרים שהוסיף מדעתו לכתובה <strong>ככתובה</strong> עצמה <strong>דמי</strong> <small>[</small>הם <small>נחשבים].</small>
 ו<strong>נפקא מינה</strong> <small>[</small>ו<small>יוצא מזה]</small> פסק להלכה בכמה וכמה עניינים: <strong>למוכרת</strong> את כתובתה, שהמכירה כוללת גם את התוספת; <strong>ולמוחלת</strong> כתובתה לבעלה או ליורשים, שאף את התוספת כללה במחילה זו; <strong>ל</strong>ענין <strong>מורדת</strong> על בעלה, שמנכים לה מכתובתה סכום קצוב בכל שבוע וממשיכים לעשות כן עד שתכלה כל הכתובה, ולמדנו שפוחתים אף מתוספת הכתובה;
 <strong>ולפוגמת</strong> כתובתה, שהמודה שקיבלה מקצת מכתובתה (ואפילו דינר אחד) אינה נפרעת את השאר אלא בשבועה, ולענין זה אף אם מודה שקיבלה מקצת התוספת צריכה להישבע על השאר; ו<strong>לתובעת</strong> כתובתה, שאמרו חכמים שמשעת תביעה מאבדת זכותה למזונות, והוא הדין אם תובעת תוספת כתובתה; <strong>ול</strong>ענין <strong>עוברת על דת,</strong> שקנסוה שתצא מבעלה בלא כתובה, שמאבדת לא רק את עיקר כתובה אלא גם את התוספת;
## דף נה.
 <strong>ל</strong>ענין ה<strong>שבח,</strong> שאם במות הבעל לא היה כדי תשלום כל הכתובה, אף על פי שאחר כך השביחו היתומים את הנכסים — אין האלמנה גובה מן השבח לא את עיקר ולא את תוספת הכתובה; וכן <strong>לשבועה,</strong> שאם הוזקקה להישבע כדי שתוכל ליטול כתובתה — תוספת הכתובה הריהי בכלל שבועה זו; <strong>ולשביעית,</strong> שאין שטר הכתובה נשמט בשביעית כשאר חובות, וכן לא התוספת;
 <strong>ולכותב כל נכסיו לבניו</strong> והניח לאשתו קרקע כלשהי לכתובתה, שנוטלת רק מאותה קרקע, בין עיקר ובין תוספת כתובה; וכן דין התוספת כעיקר כתובה <strong>לגבות</strong> שתיהן <strong>מן הקרקע</strong> דווקא <strong>ומן הזיבורית</strong> דווקא, <strong>ו</strong>מאבדת האלמנה את הכתובה ואת התוספת <strong>כל זמן שהיא</strong> שהיא אינה גרה בבית בעלה לאחר מותו אלא <strong>בבית אביה</strong> יותר מעשרים וחמש שנים לאחר מות בעלה; <strong>ו</strong>כן <strong>לכתובת בנין דכרין</strong> <small>[בנים זכרים],</small> שיורשים את כתובת אימם כשמת הבעל בנוסף לירושה שיורשים עם שאר האחים, וכן הוא גם לענין התוספת.
 <big>א</big> <strong>איתמר</strong> <small>[נאמר]</small> שנחלקו חכמים בנושא <strong>כתובת בנין דכרין.</strong> חכמי <strong>פומבדיתא אמרי</strong> <small>[אומרים]:</small> <strong>לא טרפא ממשעבדי</strong> <small>[אינה טורפת מ</small>נכסים <small>משועבדים],</small> שאם מכר הבעל נכסים, אין הבנים יכולים לגבות ירושת כתובתה מנכסים אלה. ומדוע — <strong>"ירתון" תנן</strong> <small>["יירשו" שנינו],</small> שבנוסח זה נאמר, שבנים זכרים "ירתון כתובת אמהון", וכיון שדינם כירושה, אין ירושה אלא מנכסים הנמצאים ברשות האב במותו, ולא מנכסים שמכר.
 ואילו <strong>בני מתא מחסיא אמרי</strong> <small>[אומרים]:</small> <strong>טרפא ממשעבדי</strong> <small>[טורפת מ</small>נכסים <small>משועבדים],</small> כלומר, בניה גובים כתובת אימם גם מנכסים שמכר האב, כי <strong>"יסבון" תנן</strong> <small>["יקחו" שנינו],</small> ("יסבון כתובת אמהון"), שבשטר הכתובה הקנה לבני האשה את כתובתה כמכר, ונמצא ששטרם קודם לשאר הלקוחות וטורפים מהם. ומסכמים: <strong>והלכתא</strong> <small>[והלכה]</small> היא: <strong>לא טרפא ממשעבדי</strong> <small>[אינה טורפת מ</small>נכסים <small>משועבדים],</small> כי <strong>"ירתון" תנן</strong> <small>["יירשו" שנינו].</small>
 מחלוקת נוספת נאמרה בין חכמי פומבדיתא לבני מתא מחסיא, אם ייחד לשם תשלום כתובתה <strong>מטלטלי</strong> <small>[מטלטלים]</small> <strong>ואיתנהו בעינייהו</strong> <small>[ו</small>הם <small>מצויים בעינם,</small> כמות שהם<small>]</small> — ודאי נוטלת האשה מהם <strong>בלא שבועה,</strong> שאינה צריכה להישבע ליתומים שלא השאיר לה בעלה כסף אחר לתשלום הכתובה, שכן מסתבר שמטלטלים אלה שייחד לה הם מה שהניח לצורך זה, 
 ואם <strong>ליתנהו בעינייהו</strong> <small>[אינם בעינם],</small> כגון שאבדו — חכמי <strong>פומבדיתא אמרי</strong> <small>[אומרים]:</small> נוטלת כתובתה מנכסים אחרים (שהרי כל נכסיו של הבעל משועבדים לכתובה) <strong>בלא שבועה.</strong> ואילו <strong>בני מתא מחסיא אמרי</strong> <small>[אומרים]:</small> אינה נוטלת מנכסים אחרים אלא <strong>בשבועה. והלכתא</strong> <small>[והלכה</small> היא<small>]:</small> נוטלת מנכסים אחרים אף <strong>בלא שבועה.</strong>
 עוד נחלקו: אם <strong>ייחד לה ארעא</strong> <small>[קרקע]</small> שתיגבה ממנה כתובתה וסימן אותה <strong>בארבעה מצרנהא</strong> <small>[מצריה,</small> גבולותיה<small>]</small> — הרי היא נוטלת אותה <strong>בלא שבועה.</strong> אם ייחד אותה רק <strong>בחד מצרא</strong> <small>[בגבול אחד],</small> שאין זה סימון מובהק לגמרי — חכמי <strong>פומבדיתא אמרי</strong> <small>[אומרים]:</small> נוטלת אותה קרקע <strong>בלא שבועה.</strong> ואילו <strong>בני מתא מחסיא אמרי</strong> <small>[אומרים]:</small> אינה נוטלתה אלא <strong>בשבועה. והלכתא</strong> <small>[והלכה</small> היא<small>]:</small> נוטלת אותה אף <strong>בלא שבועה.</strong>
 וכיוצא בזה נחלקו: אם <strong>אמר לעדים "כתבו וחתמו</strong> שטר מתנה <strong>והבו ליה</strong> <small>[ותנו לו]</small> <strong>",</strong> לאדם מסויים — אם <strong>קנו מיניה</strong> <small>[ממנו],</small> כלומר, עשו מעשה קנין באותה שעה — <strong>לא צריך אימלוכי ביה</strong> <small>[להימלך בו],</small> בנותן המתנה, בשנית, ונותנים למקבל, שלאחר קנין אי אפשר כבר לחזור. ואם <strong>לא קנו מיניה</strong> <small>[ממנו]</small> — חכמי <strong>פומבדיתא אמרי</strong> <small>[אומרים]:</small> <strong>לא צריך אימלוכי ביה</strong> <small>[להימלך בו]</small> עוד, ואילו <strong>בני מתא מחסיא אמרי</strong> <small>[אמרו]:</small> <strong>צריך אימלוכי ביה</strong> <small>[להימלך בו].</small> <strong>והלכתא</strong> <small>[והלכה</small> היא<small>]:</small> <strong>צריך אימלוכי ביה</strong> <small>[להימלך בו]</small> שנית.
 <big>ב</big> שנינו במשנה כי <strong>ר' אלעזר בן עזריה</strong> אומר שהמקבלת כתובתה מן הנישואין גובה את הכל עם התוספת, ומן האירוסין גובה רק את עיקר כתובה בלא תוספת. <strong>איתמר</strong> <small>[נאמר]</small> ש<strong>רב ור' נתן</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: הלכה כר' אלעזר בן עזריה, וחד</strong> <small>[ואחד</small> מהם<small>]</small> <strong>אמר: אין הלכה כר' אלעזר בן עזריה.</strong>
 ומוסיפים: <strong>תסתיים</strong> <small>[תוגדר]</small> ש<strong>ר' נתן הוא</strong> ש<strong>אמר</strong> כי <strong>הלכה כר' אלעזר בן עזריה.</strong> ומדוע — <strong>דשמעינן ליה</strong> <small>[ששמענו אותו]</small> את <strong>ר' נתן דאזיל בתר אומדנא</strong> <small>[ש</small>הוא <small>הולך אחר אומד,</small> השערה<small>],</small> שגם במקום שלא פירש אדם דברים בצורה ברורה, הולכים אנחנו על פי מה שאנו מעריכים שהיתה כוונתו, ופוסקים הלכה לפי זה. והיכן שמענו אותו — ש<strong>אמר ר' נתן: הלכה כר' שמעון שזורי במסוכן.</strong> שמי שהיה חולה מסוכן, ואמר "כתבו גט לאשתי", אנחנו מניחים שהתכוון לומר "כתבו ותנו לה", שרצה לפוטרה בגט כדי שלא תזדקק לייבום, ואף שלא פירש את הדברים, אומדים אנו שבמצבו המסויים אכן התכוון לכך, והולכים אחר כוונתו.
## דף נה:
 <strong>ו</strong>כן הלכה כמותו <strong>בתרומת מעשר של דמאי</strong> שהפריש אדם כתקנת חכמים מפירות שקנה מעם הארץ, שיש חשש שלא הפריש מעשרות, ותרומת מעשר זו התערבה בתוך יתר הפירות. שאם ידונו בה כדין תרומה ממש לא תהא תקנה לתערובת אלא למוכרה בזול לכהנים, שרק הם רשאים לאכול ממנה. שלדעת ר' שמעון שזורי יכול לשאול את מוכר הפירות, אף על פי שהוא עם הארץ, אם הפריש מעשרותיו כראוי, ואם אמר שהפריש — רשאי לסמוך עליו. שלא גזרו חכמים שאין סומכים על עם הארץ במקום שיש בו הפסד כגון זה.
 ושואלים: <strong>ו</strong>כי <strong>רב לא אזיל</strong> <small>[הולך]</small> <strong>בתר אומדנא</strong> <small>[אחר אומדן]?</small> <strong>והא איתמר</strong> <small>[והרי נאמר]</small> שנחלקו בשאלה של <strong>מתנת שכיב מרע</strong> (גוסס), <strong>ש</strong>היה <strong>כתוב בה</strong> גם שעשו על כך <strong>קנין. בבי</strong> <small>[בבית]</small> <strong>רב משמיה</strong> <small>[משמו]</small> של <strong>רב אמרי</strong> <small>[היו אומרים]:</small> <strong>ארכביה אתרי רכשי</strong> <small>[הרכיב אותו על שני סוסים],</small> כלומר, עשה במתנה זו שני סוגים של חיזוק. <strong>ושמואל אמר: לא ידענא מאי אידון</strong> <small>[אין אני יודע מה לדון]</small> <strong>בה,</strong> בצוואה כזו.
 ומסבירים: <strong>בבי</strong> <small>[בבית]</small> <strong>רב משמיה</strong> <small>[משמו]</small> של <strong>רב אמרי</strong> <small>[היו אומרים]:</small> <strong>ארכביה אתרי רכשי</strong> <small>[הרכיב אותו על שני סוסים],</small> ולאיזה ענין: <strong>הרי היא</strong> לצד מסויים <strong>כמתנת בריא,</strong> כיון שעשה קנין כבריא, <strong>והרי היא כמתנת שכיב מרע,</strong> שכן נתן אותה סמוך למיתתו.
 ושניהם לחיזוק; <strong>הרי היא כמתנת בריא,</strong> ש<strong>אם עמד</strong> והבריא — <strong>אינו יכול לחזור בו,</strong> ככל מתנה שנותן בריא, שהרי עשה על כך קנין. ו<strong>הרי היא כמתנת שכיב מרע, שאם אמר "הלואתי</strong> שהלויתי לפלוני, הריהי נתונה <strong>לפלוני</strong> במתנה <strong>"</strong>— הרי <strong>הלואתו לפלוני.</strong> אף שכרגיל אין הלוואה עוברת מאדם אחד לחבירו בלא מעשה של העברת השטרות, ואולם כיון שהיא מתנת שכיב מרע — מועילה גם מתנה זו.
 <strong>ושמואל אמר: לא ידענא מאי אידון</strong> <small>[אינני יודע מה אדון]</small> <strong>בה,</strong> בצוואה כזו. ומהו החשש — <strong>שמא לא גמר להקנותו,</strong> למתנה זו, <strong>אלא בשטר</strong> שכתב לו, שהרי עשה בו קנין, <strong>ו</strong>כיון שנתכוון להקנאה בשטר לאחר מותו, הרי <strong>אין שטר לאחר מיתה.</strong>
## דף נו.
 <strong>אלא,</strong> כך יש לומר: <strong>תרוייהו</strong> <small>[שניהם],</small> רב ור' נתן, <strong>אזלי בתר אומדנא</strong> <small>[הולכים אחר אומדן],</small> אלא שיש להסביר את מחלוקתם בדרך אחרת.
 <strong>מאן דאמר</strong> <small>[מי שאומר]</small> כי <strong>הלכה</strong> כר' אלעזר בן עזריה — <strong>שפיר</strong> <small>[יפה],</small> שהרי גם כאן יש ענין של אומדנא, <strong>מאן דאמר</strong> <small>[מי שאומר]</small> כי <strong>אין הלכה</strong> כר' אלעזר בן עזריה — <strong>הכא נמי</strong> <small>[כאן גם כן]</small> <strong>אומדן דעתא</strong> <small>[דעת]</small> <strong>הוא,</strong> אבל באופן אחר. כי מדוע נתן לה את התוספת הזו — <strong>משום איקרובי דעתא</strong> <small>[קירוב</small> ה<small>דעת]</small> <strong>הוא,</strong> וכיון שנוצר ביניהם קשר וקירבה, שהתארסו, <strong>והא איקרבא ליה דעתא</strong> <small>[והרי התקרבה דעתו]</small> לאשה זו, ולכן גמר בליבו לתת לה את התוספת בכל מקרה.
 מסופר: <strong>יתיב</strong> <small>[ישב]</small> <strong>רב חנינא</strong> בעל המקרא <strong>קמיה</strong> <small>[לפני]</small> <strong>ר' ינאי וקאמר</strong> <small>[ואמר]:</small> <strong>הלכה כר' אלעזר בן עזריה. אמר ליה</strong> <small>[לו]:</small> <strong>פוק, קרי קראך לברא</strong> <small>[צא, קרא</small> את <small>מקראך בחוץ]!</small> שאתה בקי במקרא ולא בהלכה, ומה שאמרת אינו ראוי להיאמר בבית המדרש, כי <strong>אין הלכה כר' אלעזר בן עזריה.</strong>
 <strong>אמר רב יצחק בר אבדימי משום רבינו</strong> (בשם רבי יהודה הנשיא): <strong>הלכה כר' אלעזר בן עזריה. אמר רב נחמן אמר שמואל: הלכה כר' אלעזר בן עזריה.</strong>
 <strong>ורב נחמן דידיה</strong> <small>[משלו],</small> ולא בשם שמואל, <strong>אמר: אין הלכה כר' אלעזר בן עזריה. ונהרדעי משמיה</strong> <small>[ו</small>חכמי <small>נהרדעא משמו]</small> של <strong>רב נחמן אמרי</strong> <small>[אומרים]:</small> <strong>הלכה כר' אלעזר בן עזריה.</strong> ואומרים: <strong>ואף על גב דלט</strong> <small>[ואף על פי שקילל]</small> <strong>רב נחמן ואמר: כל דיינא דדאין</strong> <small>[דיין שדן]</small> <strong>כר' אלעזר בן עזריה — הכי והכי תיהוי</strong> <small>[כך וכך תהיה</small> לו<small>],</small> שלא רצה לפרש פרטי הקללה, <strong>אפילו הכי</strong> <small>[כך] —</small> <strong>הלכה כר' אלעזר בן עזריה.</strong> מכיון שהיו חילוקי דעות ושינויי דעות מרובים, ומסכמים: <strong>והלכה למעשה — כר' אלעזר בן עזריה.</strong>
 <big>א</big> <strong>בעי</strong> <small>[שאל]</small> <strong>רבין</strong> שאלה זו: אשה ש<strong>נכנסה לחופה ולא נבעלה, מהו</strong> דינה לענין תוספת? האם אנחנו אומרים ש<strong>חיבת חופה קונה</strong> לה את התוספת ומשעה זו היא כאשה נשואה, <strong>או</strong> שמא <strong>חיבת ביאה</strong> בלבד <strong>קונה.</strong>
 ומציעים: <strong>תא שמע</strong> <small>[בוא</small> ו<small>שמע]</small> <strong>דתני</strong> <small>[ששנה]</small> <strong>רב יוסף</strong> ברייתא זו: <strong>שלא כתב לה</strong> תוספת <strong>אלא על חיבת לילה הראשון. אי אמרת בשלמא</strong> <small>[נניח אם אתה אומר]</small> ומפרש ש<strong>חיבת חופה קונה — היינו דאמר</strong> <small>[זהו שאמר]</small> <strong>לילה הראשון,</strong> שהרי היא נעשית בלילה הראשון בלבד, <strong>אלא אי אמרת</strong> <small>[אם אומר אתה]</small> שדווקא <strong>חיבת ביאה קונה,</strong> וכי <strong>ביאה בלילה הראשון איתא</strong> <small>[ישנה],</small> <strong>מכאן,</strong> מהלילה הראשון, <strong>ואילך, ליתא</strong> <small>[אינה]?!</small> משמע לכאורה שדי בחיבת החופה, ומאז נקנית התוספת.
 ודוחים: <strong>ואלא מאי</strong> <small>[מה]</small> אתה מפרש שחיבת לילה ראשון כוונתה <strong>חופה,</strong> וכי <strong>חופה בלילה איתא</strong> <small>[ישנה],</small> ואילו <strong>ביממא ליתא</strong> <small>[ביום אינה]?</small> ותוהים: <strong>ולטעמיך</strong> <small>[ולטעמך,</small> לשיטתך<small>],</small> אם אתה מקשה בדרך זו — וכי <strong>ביאה בלילה איתא</strong> <small>[יש]</small> <strong>ביממא ליתא</strong> <small>[ביום אין]?</small> <strong>הא</strong> <small>[הרי]</small> <strong>אמר רבא</strong> שלמרות שאמרו חכמים שאסור לבוא על אשה ביום, <strong>אם היה בבית אפל — מותר!</strong> ודוחים: <strong>הא לא קשיא</strong> <small>[זה אינו קשה]</small> <strong>אורח ארעא קא משמע לן</strong> <small>[דרך ארץ השמיע לנו]</small> דרך אגב ש<strong>ביאה</strong> סתם מנהגה ודרכה <strong>בלילה.</strong>
 ואומרים: <strong>אלא</strong> מכל מקום ענין <strong>חופה קשיא</strong> <small>[קשה]</small> מדוע מייחסים אותה דווקא ללילה? ומשיבים: <strong>חופה נמי לא קשיא</strong> <small>[גם כן איננו קשה],</small> <strong>כיון</strong> ש<strong>סתם חופה לביאה קיימא</strong> <small>[</small>היא <small>עומדת],</small> <strong>אורח ארעא קא משמע לן</strong> <small>[דרך ארץ השמיע לנו]</small> ש<strong>בלילה</strong> צריך לעשות אותה. ומכל מקום אין מכאן הוכחה לצד זה או אחר.
 <strong>בעי</strong> <small>[שאל]</small> <strong>רב אשי</strong> בהמשך לשאלת רבין: אם <strong>נכנסה</strong> הכלה <strong>לחופה ופירסה נידה</strong> ולא יכל לבוא עליה ומת מיד לאחר מכן, <strong>מהו</strong> הדין לענין תוספת כתובה? <strong>אם תימצי</strong> <small>[תמצא]</small> <strong>לומר</strong> ותחליט בבעיה הקודמת ש<strong>חיבת חופה קונה,</strong> האם הכוונה היא דווקא ל<strong>חופה דחזיא</strong> <small>[שראויה]</small> <strong>לביאה</strong> שיש בה יותר קירוב דעת, <strong>אבל חופה דלא חזיא</strong> <small>[שאינה ראויה]</small> <strong>לביאה,</strong> וכגון זו שפירסה מיד נידה — <strong>לא, או דלמא לא שנא</strong> <small>[שמא אין הבדל]?</small> לשאלה זו לא נמצאה תשובה, ולכן <strong>תיקו</strong> <small>[תעמוד]</small> השאלה במקומה.
 <big>ב</big> שנינו במשנה ש<strong>ר' יהודה אומר:</strong> אם <strong>רצה, כותב לבתולה</strong> בכתובתה מאתים זוז והיא כותבת לו שובר על חלק מהסכום. ושואלים: <strong>ו</strong>האמנם <strong>סבר ר' יהודה</strong> ש<strong>כותבין שובר</strong> (קבלה)? כי היו חכמים שאמרו שאין לכתוב שובר, שייתכן שהלווה יאבד את השובר, וכיון שגוף השטר קיים יבוא המלוה לגבות שנית בשטרו. <strong>והתנן</strong> <small>[והרי שנינו</small> במשנה<small>]</small> <strong>מי שפרע מקצת חובו</strong> — <strong>ר' יהודה אומר: יחליף.</strong> כלומר, יתן לו שטר חוב אחר שבו כתוב הסכום המגיע ממנו עתה. ו<strong>ר' יוסי אומר: יכתוב לו שובר</strong> על הכסף שקיבל. משמע שר' יהודה סבור שאין כותבים שובר!
 <strong>אמר ר' ירמיה: כששוברתה מתוכה,</strong> כלומר, שכותבת את השובר על הכתובה עצמה, ואין הבעל צריך לשמור עוד את השובר ולכך מסכים גם ר' יהודה.
 <strong>אביי אמר: אפילו תימא</strong> <small>[תאמר]</small> <strong>בשאין שוברתה מתוכה; בשלמא התם</strong> <small>[נניח שם]</small> במקרה של שטר חוב, הרי <strong>ודאי פרעיה</strong> <small>[פרע לו</small> הלווה חלק<small>]</small> מן החוב, ויש לחשוש <strong>דלמא מירכס תברתא, ומפיק ליה לשטרא, והדר גבי זימנא אחרינא</strong> <small>[שמא יאבד</small> הלווה את <small>השובר, ויוציא</small> המלווה <small>את השטר, ויחזור</small> ו<small>יגבה פעם אחרת]</small> את מלוא החוב, ואילו <strong>הכא</strong> <small>[כאן],</small> במשנה, וכי <strong>ודאי יהב</strong> <small>[נתן]</small> <strong>לה</strong> הבעל חלק מהכתובה? הלא <strong>מילתא בעלמא היא</strong> <small>[דבר בלבד הוא]</small> ש<strong>אמרה ליה</strong> <small>[לו],</small> שהיה כאן רק ויתור ומחילה, שמחלה לו על חלק מכתובתה, <strong>אי נטריה</strong> <small>[אם שמר]</small> על שטר המחילה — <strong>נטריה</strong> <small>[שמר אותו],</small> <strong>אי</strong> <small>[אם]</small> <strong>לא נטריה</strong> <small>[שמר אותו]</small> ואבד — <strong>איהו הוא דאפסיד אנפשיה</strong> <small>[הוא שהפסיד לעצמו]</small> ואין אנו צריכים לדאוג לכך, ולפיכך במקרה כזה מודה ר' יהודה שכותבים שובר.
 ושואלים: <strong>בשלמא</strong> <small>[נניח]</small> <strong>אביי לא אמר כר' ירמיה</strong> וטעמו פשוט, שכן <strong>לא קתני</strong> <small>[שנה</small> שם<small>]</small> <strong>שוברתה מתוכה. אלא ר' ירמיה מאי טעמא</strong> <small>[מה טעם]</small> <strong>לא אמר כאביי?</strong> ומשיבים: אף על פי שיש כאן טעם מיוחד שאין לחשוש לאיבוד השובר, בכל זאת <strong>גזירה שובר דהכא</strong> <small>[שכאן]</small> <strong>אטו</strong> <small>[בגלל]</small> <strong>שובר דעלמא</strong> <small>[בכלל],</small> ולא היה ר' יהודה מסכים לכתיבת שובר אלא כשהשובר נכתב בגוף הכתובה.
 <big>ג</big> לגוף הענין מעירים: <strong>טעמא</strong> <small>[הטעם],</small> דווקא — ש<strong>כתבה ליה</strong> <small>[לו]</small> שובר, <strong>אבל</strong> אם אמרה לו <strong>על פה</strong> שהיא מוותרת — <strong>לא,</strong> אין זה מועיל גם לר' יהודה. ושואלים: <strong>אמאי</strong> <small>[מדוע]?</small> הלא <strong>דבר שבממון הוא, ושמעינן ליה</strong> <small>[ושמענו אותו]</small> את <strong>ר' יהודה</strong> ש<strong>אמר:</strong> בכל <strong>דבר שבממון</strong> שמתנה עם אדם אחר — <strong>תנאו קיים.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>האומר לאשה "הרי את מקודשת לי על מנת שאין ליך</strong> (לך) <strong>עלי,</strong> כלומר, שאין אני מתחייב לך לא <strong>שאר,</strong> לא <strong>כסות ו</strong>לא <strong>עונה" — הרי זו מקודשת, ותנאו בטל,</strong> אלו <strong>דברי ר' מאיר. ר' יהודה אומר: בדבר שבממון,</strong> כגון בענין שאר וכסות — <strong>תנאו קיים!</strong> ואם כן כאשר מוותרת על חלק מכתובתה הרי זה כתנאי שבממון ודי שיהיה בעל פה, ומדוע צריכה לכתוב זאת?!
 ומשיבים: אף על פי שבכלל יכול התנאי להיות אף בעל פה, אבל <strong>קסבר</strong> <small>[סבור]</small> <strong>ר' יהודה</strong> כי <strong>כתובה דרבנן</strong> <small>[מדברי סופרים],</small> <strong>ו</strong>אולם <strong>חכמים עשו חיזוק לדבריהם יותר משל תורה.</strong> שהתחייבות מן התורה אין צורך לחזק אותה ורשאי להתנות לבטלה, אבל כאן, כיון שהכתובה היא מדברי סופרים, עשו חכמים חיזוק לתקנתם, ואם לא תכתוב את הדברים הללו במפורש, לא יתקיים התנאי.
 ומקשים: <strong>הרי</strong> זכות הבעל ב<strong>פירות</strong> נכסי האשה שהיא רק תקנה מ<strong>דרבנן</strong> <small>[</small>מ<small>דברי סופרים],</small> <strong>ולא עבדו להו רבנן</strong> <small>[עשו להם חכמים]</small> <strong>חיזוק, דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר:</strong> גם אם כתב הבעל שהוא מוותר על פירות נכסי האשה, <strong>לעולם הוא אוכל פירי פירות</strong> של נכסי מלוג של האשה, שאמנם מוכרים את הפירות ומצרפים את דמיהם לנכסי האשה, אבל פירות שעשו פירות אלה — של הבעל הם, <strong>עד שיכתוב לה</strong> במפורש: <strong>"דין ודברים אין לי בנכסיך, ובפירותיהן, ובפירות פירותיהן עד עולם".</strong>
## דף נו:
 <strong>וקיימא לן</strong> <small>[ומוחזק לנו,</small> בידינו<small>]</small> בענין זה כי <strong>מאי</strong> <small>[מה</small> פירוש<small>]</small> <strong>"כותב"</strong> שם — לאו דווקא כותב בשטר, אלא אפילו <strong>אומר</strong> בעל פה. נמצא שיכול לבטל תקנת חכמים של אכילת פירות, אפילו שאין זה אלא דבר שבממון, ואפילו בתנאי שבעל פה בלבד!
 <strong>אמר אביי,</strong> יש לחלק: <strong>לכל</strong> (לכל אשה) <strong>יש כתובה, ולא לכל יש פירות,</strong> שלא לכל אשה יש נכסי מלוג שהבעל אוכל פירותיהם. ולכן, <strong>מילתא דשכיחא</strong> <small>[דבר ש</small>הוא <small>שכיח]</small> כמו כתובה — <strong>עבדו בה רבנן</strong> <small>[עשו בו חכמים]</small> <strong>חיזוק</strong> ועמדו על כך שאת תקנת הסכום הקצוב לכתובה אי אפשר לבטל אלא על ידי שטר, אבל <strong>מילתא דלא שכיחא</strong> <small>[דבר שאינו שכיח],</small> כמו פירות — <strong>לא עבדו בה רבנן</strong> <small>[עשו בו חכמים]</small> <strong>חיזוק,</strong> ואפשר להתנות בו תנאי בעל פה.
 ומקשים: <strong>הרי</strong> דין <strong>חמרים, דשכיחי</strong> <small>[ש</small>הוא <small>מצוי],</small> <strong>ולא עבדו</strong> <small>[עשו]</small> <strong>לה רבנן</strong> <small>[חכמים]</small> להלכה <strong>חיזוק</strong> לדעת ר' יהודה!
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>החמרין שנכנסו לעיר</strong> למכור סחורה, <strong>ואמר אחד מהן:</strong> התבואה <strong>שלי</strong> שאני מוכר היא מיבול <strong>חדש,</strong> ועדיין היא לחה ואינה טובה כל כך, <strong>ושל חברי ישן.</strong> או שאמר: <strong>שלי אינו מתוקן</strong> (אינו מעושר), <strong>ושל חברי מתוקן — אין נאמנים.</strong> שאנו חוששים שהם משקרים וגומלים זה לזה, ושמא במקום אחר הם מחליפים את דבריהם, אלא שאומרים כן כדי שייראו נאמנים ועל ידי כך מזרזים את המכירה. <strong>ר' יהודה אומר: נאמנים.</strong> הרי שאף בדבר מצוי אין ר' יהודה גוזר ומחזק את דברי חכמים!
 <strong>אמר אביי</strong> יש לחלק ולומר כי בכל <strong>ודאי</strong> של <strong>דבריהם,</strong> גזירת חכמים בדבר ודאי, כמו תקנת חכמים בענין כתובה — <strong>עבדו רבנן</strong> <small>[עשו חכמים]</small> <strong>חיזוק,</strong> ואילו ב<strong>ספק</strong> בענין של <strong>דבריהם,</strong> כגון בחמרים, שיש רק ספק בנאמנותם, שהרי אין ודאות שהפירות אינם מעושרים, <strong>לא עבדו רבנן</strong> <small>[עשו חכמים]</small> <strong>חיזוק. רבא אמר</strong> טעם אחר: <strong>בדמאי הקילו</strong> בכלל, שבדיני דמאי, מאחר שבעיקרם הם רק משום חומרה (משום שרוב עמי הארץ מעשרים) — הקילו חכמים ולא גזרו כל כך.
 <big>א</big> שנינו במשנה ש <strong>ר' מאיר אומר: כל הפוחת</strong> בכתובה לבתולה ממאתים, ולאלמנה ממנה הרי זו בעילת זנות. ונדייק: <strong>כל הפוחת — אפילו בתנאה</strong> <small>[בתנאי],</small> שאפילו עשה על כך תנאי מפורש עם האשה, והיא קיבלה על עצמה תנאי זה אין בכך כלום — <strong>אלמא קסבר</strong> <small>[מכאן</small> שהוא <small>סבור]</small> ש<strong>תנאו</strong> במקרה כזה <strong>בטל, ואית</strong> <small>[ויש]</small> <strong>לה</strong> כתובה במלוא הסכום שקצבו חכמים. <strong>ו</strong>למרות שמן הדין תנאו בטל, בכל זאת <strong>כיון</strong> ש<strong>אמר לה לית ליך</strong> <small>[אין לך]</small> <strong>אלא מנה — לא סמכא</strong> <small>[אין סומכת]</small> <strong>דעתה</strong> על הכתובה ואינה רואה בכך קשר נישואין אמיתי, <strong>והויא</strong> <small>[והרי</small> נעשית<small>]</small> <strong>לה בעילתו בעילת זנות.</strong>
 ומקשים: <strong>והא שמעינן ליה</strong> <small>[והרי שמענו אותו]</small> את <strong>ר' מאיר</strong> ש<strong>אמר: כל המתנה על מה שכתוב בתורה — תנאו בטל.</strong> ונדייק מכאן: <strong>הא</strong> <small>[הרי]</small> אם הוא מתנה <strong>בדרבנן</strong> <small>[ב</small>דבר שהוא מ<small>דברי סופרים] —</small> <strong>תנאו קיים,</strong> ומדוע בכתובה תנאו בטל, הרי כתובה היא תקנת חכמים?! ומשיבים: <strong>קסבר</strong> <small>[סבור]</small> <strong>ר' מאיר</strong> ש<strong>כתובה דאורייתא</strong> <small>[מן התורה</small> היא<small>]</small> ולכן אם התנה להפחית מדמי הכתובה — הרי זה כמתנה על מה שכתוב בתורה ותנאו בטל.
 <strong>תניא</strong> <small>[שנויה</small> ברייתא<small>],</small> <strong>ר' מאיר אומר: כל הפוחת</strong> לאשתו בכתובתה, <strong>לבתולה ממאתים ולאלמנה ממנה — הרי זו בעילת זנות. ר' יוסי אומר: רשאי</strong> לפחות מסכום הכתובה אם היא מסכימה לכך. <strong>ר' יהודה אומר: רצה — כותב לבתולה שטר של מאתים, והיא כותבת לו "התקבלתי ממך מנה", ולאלמנה</strong> הוא כותב <strong>מנה, והיא כותבת לו "התקבלתי ממך חמשים זוז".</strong>
 ושואלים: <strong>ו</strong>האם <strong>סבר ר' יוסי</strong> ש<strong>רשאי</strong> אדם לפחות מדמי הכתובה? <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>אין עושין כתובת אשה מטלטלין,</strong> כלומר, אין מייחדים לה מטלטלים לפרעון כתובתה, <strong>מפני תיקון העולם,</strong> שמא יאבדו המטלטלים או יפחת ערכם. <strong>אמר ר' יוסי: וכי מה תיקון העולם יש בזו? והלא</strong> מטלטלים <strong>אין</strong> דמיהם <strong>קצובין</strong> לעולם <strong>ו</strong>עלול להיות שיהיו <strong>פוחתין</strong> דמיהם!
 ותחילה מבררים את לשון הברייתא האחרונה: ה<strong>תנא קמא</strong> <small>[הראשון]</small> <strong>נמי</strong> <small>[גם כן]</small> <strong>"אין עושין" קאמר</strong> <small>[אמר],</small> ור' יוסי שבא לחלוק עליו לכאורה אומר אותו דבר עצמו! <strong>אלא לאו הכי קאמר</strong> <small>[</small>האם <small>לא כך אמר]</small> התנא הראשון: <strong>במה דברים אמורים</strong> שאין עושים כתובה מטלטלים — <strong>בשלא קבל עליו אחריות</strong> על המטלטלים הללו, <strong>אבל</strong> אם <strong>קבל עליו אחריות</strong> במקרה שיאבדו — <strong>עושין. ואתא</strong> <small>[ובא]</small> <strong>ר' יוסי למימר</strong> <small>[לומר]</small> אף <strong>כי</strong> <small>[כאשר]</small> <strong>קיבל עליו אחריות אמאי</strong> <small>[מדוע]</small> <strong>עושין? והלא אין קצובין ופוחתין!</strong> שאפילו כשיש אחריות לגבי אבידה אין הדבר מועיל, לפי שהמטלטלים עצמם אפילו כשלא נאבדו עשויים לפחות מערכם לפי שינוי המחירים בשוק, ואינם עשויים להבטיח את סכום הכתובה.
 ולענייננו: <strong>השתא</strong> <small>[עכשיו]</small> הרי, <strong>ומה התם דדלמא פחתי, חייש</strong> <small>[שם ש</small>רק <small>שמא יפחתו</small> המטלטלים, <small>חושש]</small> <strong>ר' יוסי</strong> שמא נמצא פוחת מסכום הכתובה — <strong>הכא</strong> <small>[כאן]</small> ש<strong>ודאי קא פחתה</strong> <small>[היא פוחתת]</small> מן הכתובה, <strong>לא כל שכן</strong> שיאסור?! ודוחים: <strong>הכי השתא</strong> <small>[כיצד אתה משווה]?!</small> <strong>התם לא ידעה דתחיל</strong> <small>[שם,</small> כשנתן לה מטלטלים, <small>אינה יודעת</small> אם יפחת ערכם כדי <small>שתמחל]</small> על הפחת, וכיון שלא מחלה — נמצא שמטעה אותה. <strong>הכא ידעה וקא מחלה</strong> <small>[כאן</small> היא <small>יודעת ומוחלת],</small> וסבור ר' יוסי שכאשר היא יודעת ומוחלת מדעת — מותר לכתחילה לפחות מן הסכום הקצוב.
 מסופר: <strong>אחתיה</strong> <small>[אחותו]</small> של <strong>רמי בר חמא הות נסיבא</strong> <small>[היתה נשואה]</small> <strong>לרב אויא</strong>
## דף נז.
 <strong>אירכס</strong> <small>[אבד]</small> שטר <strong>כתובתה, אתו לקמיה</strong> <small>[באו</small> האשה ובעלה <small>לפני]</small> <strong>רב יוסף</strong> לשאול מה לעשות, <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב יהודה אמר שמואל: זו דברי ר' מאיר</strong> לגבי כתובה שאף הפוחת ממנה סכום כלשהו כאילו הוא בועל בעילת זנות, ואם כן הוא הדין כאן כאשר איבדה כתובתה, כיון שאין לו כל התחייבות כלפיה, אסור לו לדעת ר' מאיר לדור עימה.
 <strong>אבל חכמים אומרים:</strong> אין חוששים עד כדי כך, והאשה סומכת שבסופו של דבר תקבל את הכתובה, ולכן <strong>משהא אדם את אשתו</strong> אפילו <strong>שתים ושלש שנים בלא כתובה,</strong> ואין איפוא כל דבר דחוף בכתיבת כתובה, כיון שיש התחייבות מצד הבעל. <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>אמר רב נחמן אמר שמואל: הלכה כר' מאיר בגזירותיו,</strong> וכיון שדבריו לענין כתובה הם משום גזירה — הלכה כמותו. אמר רב יוסף: <strong>אי הכי, זיל</strong> <small>[אם כך, לך]</small> <strong>כתוב לה</strong> כתובה חדשה.
 <big>א</big> מסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' שמעון בן פזי</strong> ש<strong>אמר</strong> בשם <strong>ר' יהושע בן לוי משום</strong> (בשם) <strong>בר קפרא: מחלוקת</strong> זו של ר' יהודה ור' יוסי אם יכול לעשות תנאי עם האשה בעל פה לגבי שיעור כתובתה היא רק <strong>בתחלה, אבל בסוף — לדברי הכל אינה מוחלת</strong> באמירה בלבד, וצריכה לכתוב על זה שטר. <strong>ור' יוחנן אמר: בין בזו ובין בזו מחלוקת. אמר ר' אבהו: לדידי מיפרשא לי מיניה</strong> <small>[לי נתפרש</small> הדבר <small>ממנו]</small> מ<strong>ר' יוחנן</strong> עצמו, שכך אמר: <strong>דאנא</strong> <small>[שאני]</small> <strong>ור' יהושע בן לוי לא פלגינן אהדדי</strong> <small>[איננו חולקים זה על זה]</small> אלא שלא השתמשנו באותה לשון;
 <strong>מאי</strong> <small>[מה</small> משמעות<small>]</small> <strong>"בתחלה" דקאמר</strong> <small>[שאומר]</small> <strong>ר' יהושע בן לוי</strong> — כוונתו היא <strong>תחלת חופה, ומאי</strong> <small>[ומה</small> פירוש<small>]</small> <strong>"סוף" — סוף ביאה,</strong> אם כן לפי זה המחלוקת היא בתחילת חופה, אבל לאחר ביאה — לדעת הכל אינה יכולה למחול בעל פה. <strong>וכי קאמינא אנא</strong> <small>[וכאשר אמרתי אני]</small> <strong>בין בזו ובין בזו מחלוקת,</strong> התכוונתי ל<strong>תחלת חופה וסוף חופה</strong> ש<strong>היא תחילת ביאה.</strong> ואם כן שניהם מסכימים שהמחלוקת היא רק עד הביאה, אבל לאחר הביאה — הכל מודים שאינה מוחלת על הבטחת כתובה בעל פה.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, אמר את הדברים באופן אחר מרב דימי: <strong>אמר ר' שמעון בן פזי אמר ר' יהושע בן לוי משום</strong> (בשם) <strong>בר קפרא: מחלוקת לבסוף, אבל בתחלה — דברי הכל מוחלת, ור' יוחנן אמר בין בזו ובין בזו מחלוקת.</strong> ועל כך <strong>אמר ר' אבהו: לדידי מיפרשא לי מיניה</strong> <small>[לי נתפרש</small> הדבר <small>ממנו],</small> מ<strong>ר' יוחנן</strong> עצמו, <strong>דאנא</strong> <small>[שאני]</small> <strong>ור' יהושע בן לוי לא פלגינן אהדדי</strong> <small>[איננו חולקים זה על זה];</small> <strong>מאי</strong> <small>[מה</small> פירוש<small>]</small> <strong>"לבסוף"</strong> ש<strong>אמר ר' יהושע בן לוי</strong> — כוונתו <strong>סוף חופה</strong> שהיא תחילת ביאה, <strong>ומאי</strong> <small>[ומה]</small> פירוש <strong>"תחלה"</strong> שאמר — כוונתו <strong>תחלת חופה. וכי קאמינא אנא</strong> <small>[וכאשר אמרתי אני]</small> <strong>בין בזו בין בזו מחלוקת</strong> — דברתי על <strong>תחלת ביאה וסוף ביאה.</strong> ואם כן גם לדעת רבין, ר' יהושע בן לוי ור' יוחנן אינם חלוקים, ושניהם מסכימים שבזמן החופה ודאי מוחלת, ומחלוקת התנאים היא לאחר מכן, בסוף חופה שהיא תחילת ביאה. לפי זה יש שתי שיטות בפירוש מחלוקת התנאים, שיטת רב דימי ושיטת רבין.
 <strong>אמר רב פפא: אי לאו</strong> <small>[אם לא]</small> ש<strong>אמר ר' אבהו "לדידי מיפרשא לי מיניה</strong> <small>[לי נתפרש</small> הדבר <small>ממנו]</small> מ<strong>ר' יוחנן דאנא</strong> <small>[שאני]</small> <strong>ור' יהושע בן לוי לא פלגינן אהדדי</strong> <small>[איננו חולקים זה על זה]</small> <strong>", הוה אמינא</strong> <small>[הייתי אומר],</small> שעל פי כל המימרות שהגיעו לפנינו יש להסביר כי <strong>ר' יוחנן ור' יהושע בן לוי פליגי</strong> <small>[חולקים]</small> באמת זה על זה, ואילו <strong>רב דימי ורבין לא פליגי</strong> <small>[אינם חולקים]</small> זה על זה, ושניהם הביאו מארץ ישראל רק מסורת על מחלוקת אחת.
 והייתי מפרש כך: <strong>מאי</strong> <small>[מהו]</small> <strong>"סוף" דקאמר</strong> <small>[שאומר]</small> <strong>רבין</strong> שנחלקו, כוונתו היא — <strong>סוף חופה, ומאי</strong> <small>[ומהי]</small> <strong>"תחלה" דקאמר</strong> <small>[שאומר]</small> <strong>רב דימי</strong> שנחלקו — <strong>תחלת ביאה,</strong> שר' יהושע בן לוי ור' יוחנן אכן נחלקו בפירוש מחלוקת ר' יהודה ור' יוסי, ואילו רב דימי ורבין אומרים אותו דבר עצמו, שסוף חופה הוא גם תחילת ביאה.
 ושואלים: <strong>מאי קא משמע לן</strong> <small>[מה השמיע לנו]</small> רב פפא בזה? הרי לכאורה הוא עצמו מסכים שדרך פירוש זו אינה נכונה, שהרי אמר שדבריו אלה היו מסתברים אלא שאין אומרים כן בגלל דברי ר' אבהו, ומה טעם בדברי רב פפא שאפשר היה לפרש את המחלוקת באופן אחר?
 ומסבירים: <strong>הא קא משמע לן</strong> <small>[</small>דבר <small>זה השמיע לנו],</small> שאם אנחנו דנים בפירוש מחלוקת, שיש לנו בה מסורות שונות, מוטב לפרש <strong>דפליגי תרי אמוראי אטעמא דנפשייהו</strong> <small>[שחולקים שני אמוראים בטעם של עצמם],</small> <strong>ולא פליגי תרי אמוראי אליבא דחד אמורא</strong> <small>[ואין חולקים שני אמוראים לשיטתו של אמורא אחד],</small> שסביר יותר לומר שיש מחלוקת בטעמים ובסברות, מאשר שיש מחלוקת בהעברתן־מסירתן, של הלכות מפי אחרים. ואף כאן, לולא דברי ר' אבהו, היה גם כאן סביר יותר לפרש שיש מחלוקת בסברה בין ר' יהושע בן לוי ור' יוחנן, ולא לומר שהמחלוקת היא לגבי דיוק פרטי המסורת בין רב דימי ורבין.
 <big>ב משנה</big> <strong>נותנין לבתולה שנים עשר חודש משתבעה הבעל,</strong> כלומר, משעה שהוא אומר שרוצה לכנוס אותה לאחר הקדושין, ושנים עשר חודש אלה מיועדים <strong>לפרנס את עצמה,</strong> כלומר, להכין לעצמה מלבושים ותכשיטים לחתונה. <strong>וכשם שנותנין לאשה</strong> זמן זה — <strong>כך נותנין לאיש לפרנס את עצמו,</strong> שגם הוא יכין בזמן זה את כל הדרוש לצורך החתונה. דברים אלה אמורים דווקא ברווקים, <strong>ולאלמנה</strong> שכבר יש לה דברים מוכנים מנישואיה הקודמים נותנים לה <strong>שלשים יום</strong> בלבד. <strong>הגיע</strong> ה<strong>זמן</strong> שקבעו הצדדים לחתונה <strong>ולא נישאו</strong> בשל איזשהו עיכוב מצידו של הבעל, הרי אותן נשים שהגיע זמנן להינשא <strong>אוכלות משלו,</strong> מרכושו של הבעל, <strong>ו</strong>אם היה כהן, אף שהן עצמן בנות ישראל — <strong>אוכלות בתרומה.</strong> לגבי אכילת תרומה זו שנותנים לאשת הכהן שעדיין לא נישאה לו, נחלקו תנאים.
 <strong>ר' טרפון אומר: נותנין לה הכל תרומה.</strong> כלומר, בעלה הכהן יכול לתת לה את הכל מתרומה שיש לו, ובימי טומאתה (כגון בנידתה) שאסור לה לאכול בתרומה, תמכור את התרומה למי שרשאי לאוכלה ותקנה בהם חולין. <strong>ר' עקיבא אומר:</strong> נותנים לה <strong>מחצה חולין ומחצה תרומה,</strong> שתוכל לאכול מן החולין בימי טומאתה.
 ועוד אמרו: <strong>היבם אינו מאכיל בתרומה,</strong> שאף על פי שהיתה לכהן שומרת יבם, מכל מקום אינה אוכלת עדיין בתרומה מכוחו. אם <strong>עשתה ששה חדשים</strong> מאותם תריסר חודשי ההמתנה לנישואין <strong>בפני הבעל</strong> ומת הבעל, <strong>ו</strong>חיכתה עוד <strong>ששה חדשים בפני היבם</strong> כדי להשלים שנים עשר חודש אלה לתאריך החתונה, <strong>ואפילו</strong> עשתה <strong>כולן בפני הבעל חסר יום אחד</strong> בלבד שעשתה <strong>בפני היבם, או כולן בפני היבם חסר יום אחד</strong> שעשתה <strong>בפני הבעל</strong> — עדיין <strong>אינה אוכלת בתרומה,</strong> משום שהזמן שבו אוכלת בתרומה הוא רק כשהגיע הזמן בפני הבעל לחתונה, ולא נישאה.
 כל הדברים האמורים כאן שארוסה שהגיע זמנה להינשא אוכלת בתרומה, <strong>זו</strong> שיטת <strong>משנה ראשונה.</strong> ואולם <strong>בית דין של אחריהן</strong> (של דור מאוחר יותר) <strong>אמרו:</strong>
## דף נז:
 <strong>אין האשה אוכלת בתרומה עד שתכנס</strong> בפועל <strong>לחופה.</strong>
 <big>א גמרא</big> שואלים: <strong>מנא הני מילי</strong> <small>[מניין דברים אלה]</small> שנותנים לבתולה שנים עשר חודש להכנות? <strong>אמר רב חסדא:</strong> ש<strong>אמר קרא</strong> <small>[הכתוב]:</small> <strong>"ויאמר אחיה ואמה תשב הנער אתנו ימים או עשור"</strong> (בראשית כד, נה).
 וקודם מבררים את הלשון: <strong>מאי</strong> <small>[מה</small> פירוש<small>]</small> <strong>"ימים"? אילימא תרי יומי</strong> <small>[אם תאמר שני ימים]</small> שהם מיעוט "ימים", וכי <strong>משתעי איניש הכי</strong> <small>[מדבר אדם כך]?</small> שהם <strong>אמרו ליה</strong> <small>[לו]:</small> <strong>תרי יומי</strong> <small>[שני ימים]</small> תמתין, והוא <strong>אמר להו</strong> <small>[להם]:</small> <strong>לא,</strong> שרצה שלא תמתין הנערה אפילו יומיים. אם כן הייתכן ש<strong>אמרו ליה</strong> <small>[לו]</small> אחר סירובו לעיכובה יומיים שתתעכב <strong>עשרה יומי</strong> <small>[ימים]?!</small> ולכן אי אפשר לפרש "ימים" — שני ימים, "עשור" — עשרה ימים, שאם כן היו צריכים לומר להיפך "עשור או ימים". <strong>אלא מאי</strong> <small>[מה</small> הפירוש<small>]</small> שם <strong>"ימים" — שנה,</strong> כמו <strong>דכתיב</strong> <small>[שנאמר]:</small> <strong>"ימים תהיה גאלתו"</strong> (ויקרא כה, כט), ומפורש שם (פרק ל) שהוא שנה, ולכן יש לפרש שאמרו לו שתתעכב הנערה שנה או לפחות עשרה חודשים.
 ומקשים: <strong>ואימא</strong> <small>[ואמור]</small> ש"ימים" פירושו <strong>חדש, דכתיב</strong> <small>[שנאמר]</small> <strong>"עד חדש ימים"</strong> (במדבר יא, כ), וכוונתם היתה שתתעכב חודש או לפחות עשרה ימים. <strong>אמרי</strong> <small>[אומרים]:</small> <strong>דנין</strong> (למדים) <strong>"ימים" סתם מ"ימים" סתם,</strong> שפירושם שנה, <strong>ואין דנין "ימים" סתם מ"ימים" שנאמר בהן חדש.</strong> ומכתוב זה ("תשב הנערה איתנו ימים...") למדים שהזמן הרגיל להכנה לנישואין הוא שנים עשר חודש.
 <big>ב</big> <strong>אמר ר' זירא: תנא</strong> <small>[שנה</small> החכם<small>]:</small> <strong>קטנה, בין היא ובין אביה יכולין לעכב,</strong> ששניהם יכולים לומר שלא תינשא עד שתגדל. ושואלים: <strong>בשלמא איהי מצי מעכבא</strong> <small>[נניח היא יכולה לעכב]</small> ומובן הדבר. <strong>אלא אביה,</strong> מדוע יעכב — <strong>אי איהי ניחא</strong> <small>[אם היא נוח]</small> <strong>לה, אביה מאי נפקא ליה מינה</strong> <small>[מה יוצא לו מזה]</small> שמעכבה? ומסבירים: <strong>סבר</strong> <small>[סבור</small> הוא<small>],</small> <strong>השתא לא ידעה</strong> <small>[עכשיו אינה יודעת]</small> מה היא עושה, ומסכימה להתחתן, <strong>למחר,</strong> לאחר זמן, <strong>מימרדא ונפקא, ואתיא ונפלה עילואי</strong> <small>[תמרוד</small> בבעלה <small>ותצא, ו</small>היא <small>באה ונופלת עלי</small> למשא<small>],</small> ולכן הוא מעונין בעצמו שתמתין עד שתגדל, ותינשא בדעה שלימה.
 <strong>אמר ר' אבא בר לוי: אין פוסקין</strong> (קובעים, מסכימים) <strong>על הקטנה להשיאה כשהיא קטנה, אבל פוסקין על הקטנה להשיאה כשהיא גדולה.</strong> על ההלכה האחרונה שואלים: <strong>פשיטא</strong> <small>[פשוט,</small> מובן מאליו<small>],</small> וכי מדוע לא יעשו כן? ומשיבים: <strong>מהו דתימא</strong> <small>[שתאמר]:</small> <strong>ליחוש דלמא מעיילא פחדא מהשתא וחלשה</strong> <small>[נחשוש שמא ייכנס</small> בה <small>פחד</small> מן הנישואין <small>מעכשיו ותיחלש]</small> ולכן גם כשתהיה גדולה יהיו לה עיכובים בדבר, על כן <strong>קא משמע לן</strong> <small>[השמיע לנו]</small> שאין חוששים לכך, ואפשר לפסוק עליה כשהיא קטנה שתינשא לכשתגדל.
 <big>ג</big> <strong>אמר רב הונא: בגרה יום אחד ונתקדשה — נותנין לה</strong> להכין צרכי החתונה <strong>שלשים יום</strong> מיום האירוסין, <strong>כאלמנה.</strong> שאנו מניחים שלפני שבגרה כבר הכינה לה את כל צרכי הנישואין כדי שלא לעכב את מועד הנישואין. <strong>מיתיבי</strong> <small>[מקשים]</small> ממה ששנינו בברייתא: <strong>בגרה — הרי היא כתבועה</strong> להינשא. <strong>מאי לאו</strong> <small>[האם לא]</small> הכוונה <strong>כתבועה</strong> שהיא <strong>בתולה,</strong> שיש לה שנים עשר חודש? ודוחים: <strong>לא,</strong> מה שאמרו בגרה דינה כתבועה, הכוונה היא <strong>כתבועה</strong> שהיא <strong>אלמנה</strong> שיש לה רק שלושים יום.
 ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>בוגרת ששהתה שנים עשר חדש, ר' אליעזר אומר: הואיל וחייב בעלה במזונותיה</strong> לאחר שנים עשר חודש — <strong>יפר</strong> גם את נדריה. על כל פנים רואים כאן שבוגרת גם היא שוהה שנים עשר חודש! ומתקנים: <strong>אימא</strong> <small>[אמור]</small> <strong>בוגרת</strong> ששהתה שלושים יום, <strong>ו</strong>כן נערה <strong>ששהתה שנים עשר חודש,</strong> ועל כך <strong>ר' אליעזר אומר: הואיל ובעלה חייב במזונותיה — יפר.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>המארס את הבתולה, בין שתבעה הבעל</strong> להינשא <strong>והיא מעכבת,</strong> שאומרת שדרוש לה יותר זמן, <strong>ובין שתבעה היא</strong> להינשא <strong>ובעל מעכב,</strong> שאיננו מוכן עדיין — בכל מקרה <strong>נותנין לה שנים עשר חדש משעת תביעה, אבל לא משעת אירוסין,</strong> גם אם היו האירוסין זמן רב קודם לכן, שהזמן הקובע לענין זה הוא זמן התביעה. <strong>ו</strong>זו ש<strong>בגרה, הרי היא כתבועה. כיצד, בגרה יום אחד ונתקדשה — נותנין לה שנים עשר חדש</strong> משעה שנתקדשה, <strong>ולארוסה</strong> נותנים <strong>שלשים יום.</strong> הרי זו <strong>תיובתא</strong> <small>[קושיה חמורה]</small> על שיטת <strong>רב הונא</strong> הסובר כי זו שבגרה יום אחד ונתקדשה אין נותנים לה אלא שלושים יום כאלמנה, שהרי הברייתא הזו ממש נגד דבריו! ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונידחו דבריו.
 ושואלים: <strong>מאי</strong> <small>[מה</small> פירוש<small>]</small> <strong>"ולארוסה שלשים יום"? אמר רב פפא: הכי קאמר</strong> <small>[כך אמר,</small> כך יש להבין<small>]:</small> <strong>בוגרת שעברו עליה שנים עשר חדש בבגרות ונתקדשה — נותנין לה שלשים יום כאלמנה,</strong> ולא עוד שנים עשר חודש.
 <big>ד</big> שנינו במשנה: <strong>הגיע זמן</strong> שקבעו להינשא <strong>ולא נישאו</strong> — אוכלות בתרומה. <strong>אמר עולא: דבר תורה</strong> אפילו <strong>ארוסה בת ישראל אוכלת</strong> מיד עם אירוסיה לכהן <strong>בתרומה,</strong> גם לפני שהגיע זמן הנישואין, <strong>שנאמר: "וכהן כי יקנה נפש קנין כספו</strong> הוא יאכל בו<strong>"</strong> (ויקרא כב, יא), <strong>והאי נמי</strong> <small>[וזו,</small> האשה, <small>גם כן]</small> <strong>קנין כספו הוא</strong> על ידי הקידושין, ומן הדין היתה צריכה לאכול בתרומה. ו<strong>מה טעם אמרו</strong> חכמים ש<strong>אינה אוכלת — שמא ימזגו לה כוס</strong> יין של תרומה <strong>בבית אביה,</strong> שאם היא נחשבת כאשת כהן יכולה היא לשתותו, אך כיון שהיא עדיין בבית אביה עד הנישואין יש חשש ש<strong>תשקה לאחיה ולאחותה</strong> מיין התרומה, והרי הם זרים לכהונה ואסורים בתרומה.
 ומקשים: <strong>אי הכי</strong> <small>[אם כך]</small> אתה חושש, אם כן, אף כש<strong>הגיע זמן ולא נישאו נמי</strong> <small>[גם כן]</small> יש לחשוש שתיתן לבני משפחתה שעדיין היא בבית אביה! ומשיבים: <strong>התם, דוכתא</strong> <small>[שם, מקום]</small> הוא <strong>מייחד לה,</strong> שכיון שהוא חייב במזונותיה הריהו דואג שתקבל את מזונותיה במקום מיוחד, כדי שלא תוציא מהם לבני משפחתה ותפסידו.
 ומקשים: <strong>אלא מעתה,</strong> שאתה חושש שאדם מאכיל משלו לאנשים הקרובים לו, אם כן <strong>לקיט</strong> (שכיר) שהוא <strong>כהן</strong> הנמצא בבית <strong>ישראל</strong> ש<strong>לא ליכול</strong> <small>[יאכל]</small> <strong>בתרומה דלמא אתו למיכל בהדיה</strong> <small>[שמא יבואו לאכול</small> בני הבית הישראלים יחד <small>איתו]</small> מן התרומה! ודוחים: <strong>השתא מדידהו ספו ליה</strong> <small>[עכשיו,</small> הרי, <small>משלהם</small> הם <small>מאכילים אותו],</small> שהרי הוא שכיר שלהם — וכי <strong>מדידיה אכלי</strong> <small>[משלו</small> הם <small>אוכלים]?!</small> ובודאי אין כלל לחשוש שיאכיל אותם משלו. זה היה טעמו של עולא.
 ואילו <strong>רב שמואל בר רב יהודה אמר:</strong> הטעם לגזירת חכמים הוא <strong>משום סימפון</strong> (ביטול תנאי), שמא יתברר אחר זמן האירוסין שיש בה מומים, ויתבטלו הנישואין ונמצא שאכלה בתרומה שלא כדין.
 ומקשים: <strong>אי הכי</strong> <small>[אם כך]</small> גם אם <strong>נכנסה לחופה ולא נבעלה נמי</strong> <small>[גם כן]</small> לא תאכל בתרומה, שהרי אינו יודע אם יש בה מומים! ומשיבים: <strong>התם, מיבדק בדיק לה והדר מעייל</strong> <small>[שם, בודק</small> הוא <small>אותה</small> על ידי קרובותיו <small>ואחר כך מכניסה</small> לחופה<small>],</small> ולכן אין חשש לסימפון.
 ומקשים: <strong>אלא מעתה,</strong> לפי טעם זה, <strong>עבד</strong> של <strong>כהן שלקחו</strong> (קנאו) <strong>מישראל לא ליכול</strong> <small>[יאכל]</small> <strong>בתרומה, משום</strong> חשש של <strong>סימפון,</strong> והקנין יהיה קנין בטעות, ויחזור העבד לידי ישראל לאחר שכבר אכל תרומה שלא כדין! ומשיבים: <strong>סימפון בעבדים ליכא</strong> <small>[אין]</small> שאין מקום למציאת פגם כזה שיבטל את המכירה. וטעמו של דבר: <strong>דאי</strong> <small>[שאם]</small> המום הוא <strong>דאבראי</strong> <small>[מבחוץ] —</small> <strong>הא קחזי ליה</strong> <small>[הרי</small> הוא <small>רואה אותו]</small> בשעת קניה ובוודאי נתרצה בו. <strong>ואי דגואי</strong> <small>[ואם</small> מום <small>שבפנים]</small> — הלא <strong>למלאכה קא בעי</strong> <small>[צריך</small> אותו<small>],</small> <strong>ו</strong>מומים <strong>שבסתר לא איכפת ליה</strong> <small>[לו].</small> ואם תאמר שנמצא בו מום מסוג אחר, וכגון <strong>שנמצא</strong> העבד שהוא <strong>גנב או</strong>
## דף נח.
 <strong>קוביוסטוס</strong> <small>[גונב נפשות]</small> — <strong>הגיעו,</strong> כלומר, תפסו, המוכר "תפס" את הלוקח, שאינו יכול לבטל את המכירה, שאין המקח בטל בגלל מומים אלה. אלא <strong>מאי איכא</strong> <small>[מה יש]</small> בעבד חסרון חמור שיש בו כדי לבטל את החוזה — שנמצא שהעבד הוא <strong>לסטים</strong> (שודד) <strong>מזויין או מוכתב למלכות</strong> (נידון למוות), והמלכות תתפוס ותהרוג אותו, אולם <strong>הנהו קלא אית להו</strong> <small>[</small>מומים <small>אלה קול יש להם]</small> שבמקרים נדירים וחמורים כאלה יודעים הכל על כך, ואף הוא ידע על כך, ומאחר וקנאו — ודאי קיבל עליו עבד שכזה, ולכן אין לחשוש לביטול המקח בעבדים.
 ושואלים: <strong>מכדי</strong> <small>[הרי],</small> <strong>בין למר</strong> <small>[לחכם</small> זה, עולא<small>]</small> <strong>ובין למר</strong> <small>[לחכם</small> זה, רב שמואל בר יהודה<small>]</small> בת ישראל שנתארסה לכהן <strong>לא אכלה</strong> <small>[אינה אוכלת]</small> בתרומה כל עוד היא ארוסה, אם כן <strong>מאי בינייהו</strong> <small>[מה</small> ההבדל <small>ביניהם</small> למעשה<small>]</small> אם הטעם הוא זה או זה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> במקרים של <strong>קבל, מסר, והלך.</strong> אם קיבל הבעל על עצמו את המומים, שאז קיים החשש שתשקה האשה לבני משפחתה כוס של תרומה, ואין חשש לסימפון. ולהיפך, אם מסר האב את האשה לשלוחי הבעל לנישואין, או שהלכו שלוחי האב עם שלוחי הבעל, שאין לחשוש שתשקה לבני משפחתה שהרי כבר אינה נמצאת איתם, אבל לעומת זאת יש לחוש לסימפון.
 <big>א</big> שנינו במשנה שנחלקו מה נותן הכהן למזונות ארוסתו כשהגיע זמן הנישואין, ש <strong>ר' טרפון אומר: נותנין לה הכל תרומה</strong> ור' עקיבא אומר: נותנים לה מחצה חולין כדי שיהיה לה מה לאכול בימי נידותה שאסורה אז לאכול בתרומה, ומחצה תרומה. <strong>אמר אביי: מחלוקת</strong> זו היא <strong>בבת כהן</strong> שנישאה <strong>לכהן, אבל בבת ישראל</strong> שנישאה <strong>לכהן — דברי הכל</strong> נותן לה <strong>מחצה חולין ומחצה תרומה.</strong> כי בת כהן בקיאה בשמירת התרומה ויודעת כיצד להיזהר בה בימי טומאתה, ומשמגיעים ימי טומאתה יודעת היא שצריכה למכור מפירות התרומה ולקנות תמורתם פירות חולין, אבל בת ישראל שעדיין אינה בקיאה בכך, יש לחשוש שמא תטמא את התרומה, ולכן מתחילה נותנים לה גם מקצת חולין שתאכל אותם.
 <strong>ו</strong>עוד <strong>אמר אביי: מחלוקת</strong> זו היא דווקא <strong>בארוסה</strong> שהגיע זמנה ועדיין היא גרה בבית אביה, ובימי טומאתה מתעסקים אביה או אחיה במכירת התרומה לצורך קניית חולין, <strong>אבל בנשואה</strong> שעוסקת בצרכיה בעצמה — <strong>דברי הכל</strong> נותן לה בעלה <strong>מחצה חולין ומחצה תרומה.</strong> שאינו מן הראוי שאשתו תצטרך לטרוח ולמכור את התרומה כדי לקבל חולין.
 <strong>תניא נמי הכי</strong> <small>[שנוייה</small> ברייתא <small>גם כן כך],</small> <strong>ר' טרפון אומר: נותנין לה הכל תרומה, ר' עקיבא אומר: מחצה חולין ומחצה תרומה. במה דברים אמורים — בבת כהן לכהן, אבל בת ישראל לכהן — דברי הכל מחצה חולין ומחצה תרומה. במה דברים אמורים — בארוסה, אבל בנשואה — דברי הכל מחצה חולין ומחצה תרומה.</strong>
 <strong>ר' יהודה בן בתירא אומר:</strong> לא מחצה ומחצה, אלא <strong>נותנין לה שתי ידות</strong> (שני חלקים, שני שליש) <strong>של תרומה, ואחת של חולין. ר' יהודה אומר: נותן לה הכל תרומה, ו</strong>כמות כזאת שתספיק לה שכאשר <strong>היא מוכרת</strong> בימי טומאתה תוכל להיות <strong>לוקחת</strong> (קונה) <strong>בדמים</strong> שקיבלה בתמורה <strong>חולין</strong> כדי צורכה. <strong>רבן שמעון בן גמליאל אומר: כל מקום שהוזכרה תרומה — נותנין לה כפלים</strong> מכפי השיעור של <strong>חולין,</strong> כדי שלא תצטרך לטרוח ולחזר אחר קונים הקונים תרומה (שהרי אין אנשים קופצים לקנות תרומה ומחירה זול יותר, שכן לא כל אדם רשאי לאוכלה), ואולם כיון שההפרש בכמות שקיבלה גדול כל כך, בודאי תמצא קונים בנקל.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין שיטת ר' יהודה לשיטת רבן שמעון הלכה למעשה? ומשיבים: <strong>איכא בינייהו טירחא</strong> <small>[יש ביניהם</small> הבדל <small>טירחה],</small> שלדעת ר' יהודה עליה לטרוח ולמצוא קונים שיספקו לה חולין די צורכה. ולרבן שמעון בן גמליאל מוסיף לה הרבה יותר תרומה כדי למנוע ממנה את הטורח במכירה.
 <big>ב</big> שנינו במשנה ש <strong>היבם אינו מאכיל בתרומה.</strong> ומסבירים: <strong>מאי טעמא</strong> <small>[מה טעם]</small> הדבר — <strong>"קנין כספו"</strong> (ויקרא כב, יא) <strong>אמר רחמנא</strong> <small>[אמרה תורה]</small> שאוכל בתרומה, <strong>והאי</strong> <small>[וזו]</small> היבמה <strong>קנין</strong> של <strong>אחיו הוא,</strong> שאין ליבם קנין ביבמה עד שיבוא עליה.
 <big>ג</big> שנינו במשנה שאם <strong>עשתה ששה חדשים</strong> מזמן התביעה <strong>בפני הבעל</strong> ושישה חודשים אחרים בפני היבם, ואחר כך שנינו שאם עשתה אפילו רוב השנה בפני הבעל, ואחר כך שנינו עוד שגם אם עשתה רוב הזמן בפני היבם — אין לה מזונות. ושואלים: <strong>השתא</strong> <small>[עכשיו</small> הרי<small>]</small> אפילו אם עשתה את רוב השנה <strong>בפני הבעל</strong> ורק מקצתה בפני היבם <strong>אמרת</strong> <small>[אומר אתה]</small> ש<strong>לא</strong> מקבלת ממנו מזונות, כיון שלא עשתה את כולה בפניו, האם <strong>בפני היבם מיבעיא</strong> <small>[נצרכה</small> לומר<small>]?!</small> ומשיבים: בסגנון של <strong>"זו ואין צריך לומר זו" קתני</strong> <small>[שנה]</small> את המשנה, כלומר, המקרים מסודרים מן הקשה אל הקל, שקודם דובר באופן שעשתה רוב הזמן בפני בעלה, ואין צריך לומר במקרה הפשוט יותר כשעשתה רק מקצת בפני הבעל. וכן אין צריך לומר הלאה, במקרה הפשוט יותר של יבם ולא של בעל.
 <big>ד</big> שנינו במשנה שכל ההלכות הללו שאשה אוכלת בתרומה בעודה בבית אביה כאשר הגיע זמנה להינשא, <strong>זו</strong> היא שיטת <strong>משנה ראשונה,</strong> אבל חכמים אחרונים אמרו שאין המאורסת לכהן אוכלת בתרומה ואפילו כשהגיע הזמן, אלא מכשתיכנס לחופה ממש. ושואלים: <strong>מאי טעמא</strong> <small>[מה הטעם]</small> של בית דין אחרון זה? <strong>אמר עולא ואיתימא</strong> <small>[ויש אומרים]</small> שאמר זאת <strong>רב שמואל בר יהודה: משום סימפון,</strong> שאנו חוששים שמא ימצא בה פגם, ויתבטלו הנישואין, ונמצא שאכלה תרומה שלא כדין.
 ואומרים: <strong>בשלמא</strong> <small>[נניח]</small> <strong>ל</strong>דעת <strong>עולא,</strong> אם כן <strong>קמייתא</strong> <small>[</small>הגזירה <small>הראשונה]</small> שגזרו חכמים במשנה ראשונה שאינה אוכלת בתרומה מיד משנתארסה, לדבריו הטעם הוא <strong>שמא ימזגו לה כוס בבית אביה, ובתרייתא</strong> <small>[ו</small>המשנה, התקנה <small>האחרונה]</small> שגזרו שלא תאכל עד שתכנס לחופה היא <strong>משום סימפון,</strong> לפי זה יש פה שני טעמים שונים לשתי שיטות ההלכה.
## דף נח:
 <strong>אלא ל</strong>דעת <strong>רב שמואל בר יהודה, קמייתא</strong> <small>[</small>התקנה <small>הראשונה]</small> <strong>משום סימפון ובתרייתא</strong> <small>[והאחרונה]</small> גם כן <strong>משום סימפון,</strong> ואם כן <strong>מאי בינייהו</strong> <small>[מה</small> ההבדל <small>ביניהם]</small> בין טעמם של הראשונים לטעמם של האחרונים?
 ומשיבים: <strong>איכא בינייהו</strong> <small>[יש ביניהם]</small> מחלוקת לענין <strong>בדיקת חוץ,</strong> כלומר, הבדיקה הראשונה שבדק ביד קרובותיו, והן יכלו לבדוק רק בדיקה שטחית. ש<strong>מר</strong> <small>[חכם</small> זה<small>]</small> של המשנה הראשונה <strong>סבר</strong> כי <strong>בדיקת חוץ שמה בדיקה,</strong> ולכן כיון שתבעה להינשא והגיע הזמן, הרי היא כאשתו, ומאחר שבדקה על ידי קרובותיו אין לחשוש עוד לסימפון. <strong>ומר</strong> <small>[וחכם]</small> זה<small>,</small> בית דין אחרון, <strong>סבר</strong> ש<strong>בדיקת חוץ לא שמה בדיקה</strong> ועדיין יש לחשוש שמא, כאשר יתייחד איתה, ימצא בה מום ויתחרט על הנישואין.
 <big>א משנה</big> <strong>המקדיש מעשה ידי אשתו,</strong> כלומר, מה שאשתו "עושה" (עובדת) בבית כתקנת חכמים — <strong>הרי זו</strong> האשה <strong>עושה</strong> (עובדת) <strong>ואוכלת</strong> ממה שעושה, ואין מעשה ידיה קדושים. ולא נחלקו אלא לגבי <strong>המותר,</strong> כלומר, אם עשתה יותר מן השיעור הקצוב, מה יהיה דינו, ש<strong>ר' מאיר אומר:</strong> המותר הוא <strong>הקדש,</strong> ו<strong>ר' יוחנן הסנדלר אומר:</strong> אף המותר הוא <strong>חולין.</strong>
 <big>ב גמרא</big> <strong>אמר רב הונא אמר רב, יכולה אשה לומר לבעלה: "איני ניזונת</strong> משלך <strong>ואיני עושה</strong> (ואינני עובדת עבורך) <strong>".</strong> וטעם הדבר: מכיון ש<strong>קסבר</strong> <small>[סבור</small> הוא<small>]:</small> <strong>כי תקינו רבנן</strong> <small>[כאשר תיקנו חכמים]</small> את החובות והזכויות בין הבעל והאשה, תקנת <strong>מזוני</strong> (מזונות), <strong>עיקר,</strong> שהתקנה שהבעל יפרנס היא עיקר התקנה, <strong>ו</strong>חזרו ותיקנו ש<strong>מעשה ידיה</strong> יהיו שלו, <strong>משום איבה,</strong> שאם הוא יפרנסנה, והיא תעבוד ולא תתן לו את שכר עבודתה, תהיה לו איבה כלפיה. <strong>ו</strong>משום כך <strong>כי אמרה</strong> <small>[כאשר</small> היא <small>אומרת]</small> <strong>"איני ניזונת ואיני עושה" — הרשות בידה,</strong> שיכולה האשה לוותר על עיקר התקנה שהיתה לטובתה.
 על סברה זו <strong>מיתיבי</strong> <small>[מקשים]</small> ממה ששנינו: <strong>תקנו מזונות תחת</strong> (במקום) <strong>מעשה ידיה,</strong> משמע שמעשה ידיה היא החובה הבסיסית, וכיון שחייבת בעבודה תיקנו כנגד זה שיפרנסנה בעלה! ומשיבים: <strong>אימא</strong> <small>[אמור,</small> תקן<small>]</small> ושנה ש<strong>תקנו מעשה ידיה תחת מזונות.</strong>
 ומציעים: <strong>לימא מסייע ליה</strong> <small>[</small>האם אפשר <small>לומר שמסייע לו]</small> לרב הונא ממה ששנינו במשנתנו: <strong>המקדיש מעשה ידי אשתו — הרי היא עושה ואוכלת. מאי לאו</strong> <small>[האם לא</small> מדובר<small>]</small> <strong>בניזונת</strong> משל בעלה, כלומר, שהוא רוצה לזונה והיא מוותרת על כך ולכן אין מעשה ידיה ברשותו שיוכל להקדישם? ודוחים: <strong>לא,</strong> מדובר פה <strong>בשאינה ניזונת</strong> מבעלה.
 ומקשים: <strong>אי</strong> <small>[אם</small> מדובר<small>]</small> <strong>בשאינה ניזונת — מאי למימרא</strong> <small>[מה</small> יש <small>לומר]</small> בזה שאין הוא יכול להקדיש את מעשה ידיה? <strong>אפילו למאן דאמר</strong> <small>[ל</small>דעת <small>מי שאומר]</small> <strong>יכול הרב</strong> (האדון) <strong>לומר לעבד</strong> הכנעני: <strong>"עשה עמי</strong> (עבוד בשבילי) <strong>ואיני זנך",</strong> שאין חובה עלי לפרנסך — <strong>הני מילי</strong> <small>[דברים אלה</small> אמורים<small>]</small> דווקא <strong>בעבד כנעני,</strong> ש<strong>לא כתיב ביה</strong> <small>[נאמר בו]</small> <strong>"עמך", אבל עבד עברי דכתיב ביה</strong> <small>[שנאמר בו]</small> <strong>"</strong>כי טוב לו <strong>עמך"</strong> (דברים טו, טז) — <strong>לא,</strong> שחייב לפרנסו כשם שמפרנס את בני ביתו, <strong>וכל שכן אשתו</strong> שחייב לפרנסה. ואם כן, כיון שאינו יכול לומר לאשתו שתעבוד ולא תיזון משלו, הרי כאשר אינו זן אותה — ודאי שאין לו זכות במעשה ידיה ובודאי לא זאת באה משנתנו לומר!
 ומשיבים: אמנם דין זה לא היה צורך לשנותו אבל <strong>סיפא איצטריך ליה</strong> <small>[הסוף הוצרך לו]</small> שיש בו חידוש לגבי <strong>מותר,</strong> ש<strong>ר' מאיר אומר: הקדש,</strong> ו<strong>ר' יוחנן הסנדלר אומר: חולין.</strong>
 ומעירים: <strong>ופליגא</strong> <small>[וחלוקה]</small> שיטה זו של רב הונא על דברי <strong>ריש לקיש.</strong> ש<strong>אמר ריש לקיש: לא תימא</strong> <small>[אל תאמר]</small> <strong>טעמא</strong> <small>[</small>ש<small>הטעם]</small> של <strong>ר' מאיר משום דקסבר</strong> <small>[ש</small>הוא <small>סבור]</small> <strong>אדם מקדיש דבר שלא בא לעולם,</strong> ולכן חל ההקדש על מעשה ידיה אף על פי שעדיין לא עשתה אותם. <strong>אלא טעמא</strong> <small>[הטעם]</small> של <strong>ר' מאיר: מתוך שיכול לכופה</strong> (לכפות אותה) <strong>למעשה ידיה</strong> — הרי יש לו זכות מסויימת על ידיה, ולכן <strong>נעשה</strong> באותה שעה <strong>כאומר לה "יקדשו ידיך לעושיהם",</strong> שהידיים בנוגע למה שהן עושות תהיינה כהקדש, ונמצא שההקדש חל על דבר הקיים כבר בעולם (הידיים עצמן). ומכיון שאמר ריש לקיש "שיכול לכופה למעשה ידיה" משמע שאינה יכולה לומר "איני נזונית ואינה עושה".
 על עצם דבריו של ריש לקיש מקשים: <strong>והא</strong> <small>[והרי]</small> <strong>לא אמר לה הכי</strong> <small>[כך],</small> אלא אמר: "מעשה ידיך יקדשו"! ומשיבים: <strong>כיון דשמעינן ליה</strong> <small>[ששמענו אותו],</small> את <strong>ר' מאיר</strong> ש<strong>אמר</strong> כלל: <strong>אין אדם מוציא דבריו לבטלה,</strong> ולפי הכלל הזה, כאשר אדם אומר דבר שמבחינת ההלכה אין לו משמעות, אנו נותנים לו פירוש שיהיה לו תוקף הלכתי — אף כאן, מה שאמר שמעשה ידיה יקדשו — לא אמר דבר שיש בו ממש, ולכן אנו מפרשים את דבריו באופן אחר, ו<strong>נעשה כאומר לה: "יקדשו ידיך לעושיהם".</strong>
 ושואלים: <strong>וסבר</strong> <small>[ו</small>האם <small>סבור]</small> <strong>ר' מאיר</strong> בדרך כלל כי <strong>אין אדם מקדיש דבר שלא בא לעולם? והתניא</strong> <small>[והרי שנינו</small> בברייתא<small>],</small> גוי <strong>האומר לאשה: "הרי את מקודשת לי לאחר שאתגייר", או</strong> שהיא גוייה, ואומר לה: <strong>"לאחר שתתגיירי</strong> את <strong>",</strong> או שהיה עבד ואמר לה שהיא מקודשת <strong>"לאחר שאשתחרר",</strong> או שהיתה שפחה ואמר לה: <strong>"לאחר שתשתחררי",</strong> או שהיתה אשת איש ואמר לה: <strong>"לאחר שימות בעליך", או</strong> שהוא בעל אחותה ואמר לה שתתקדש לו <strong>"</strong>לאחר <strong>שתמות אחותיך"</strong> שאז יוכלו הקידושין לחול עליה, <strong>או</strong> שהיתה שומרת יבם ואמר לה: <strong>"לאחר שיחלוץ ליך יבמיך", ר' מאיר אומר:</strong> אם אירעו כל הדברים הללו — <strong>מקודשת.</strong> ומשמע שר' מאיר סבור שהקידושין חלים גם על דבר שאיננו עתה בעולם!
 ואומרים: אכן, <strong>מההיא</strong> מאותה ברייתא — <strong>אין</strong> <small>[כן]</small> אפשר ללמוד שר' מאיר אמנם סבור כך, אלא שריש לקיש רצה לומר כי <strong>מהא ליכא למשמע מינה</strong> <small>[מזו,</small> שלנו, <small>אין לשמוע ממנה].</small> דבר זה, שהרי אפשר לפרש דבריו גם באופן אחר, מצד שאין אדם מוציא דבריו לבטלה.
 <big>ג</big> שנינו במשנה שאם הקדיש את <strong>המותר</strong> מהקיצבה הקבועה למעשה ידיה, <strong>ר' מאיר אומר</strong> שהוא <strong>הקדש.</strong> ושואלים: לשיטה זו, <strong>אימת</strong> (מתי) נעשה המותר <strong>קדוש? רב ושמואל דאמרי תרווייהו</strong> <small>[שאמרו שניהם]:</small> <strong>מותר</strong> רק <strong>לאחר מיתה</strong> של האשה הוא <strong>קדוש. רב אדא בר אהבה אמר: מותר</strong> כבר <strong>מחיים</strong> הוא <strong>קדוש.</strong>
 <strong>הוי</strong> <small>[עסק,</small> התקשה<small>]</small> <strong>בה רב פפא: במאי</strong> <small>[במה,</small> באיזה מקרה מדובר<small>]?</small> <strong>אילימא</strong> <small>[אם תאמר]</small> כי מדובר <strong>ב</strong>מקרה שבעלה <strong>מעלה</strong> (נותן) <strong>לה מזונות, ומעלה לה</strong> גם <strong>מעה כסף</strong> לשבוע <strong>ל</strong>שאר <strong>צרכיה</strong> — אם כן <strong>מאי טעמא דמאן דאמר</strong> <small>[מה הטעם של מי שאומר]</small> שרק <strong>לאחר מיתה קדוש?</strong> שהרי יש מותר ניכר בכל שבוע ושבוע!
 <strong>ואלא</strong> תאמר שמדובר <strong>כשאין מעלה לה מזונות, ולא מעלה לה מעה כסף לצרכיה</strong> והיא צריכה לפרנס את עצמה לגמרי — אם כן <strong>מאי טעמא דמאן דאמר</strong> <small>[מה הטעם של מי שאומר]</small> ש<strong>מחיים קדוש?</strong> הלא ייתכן שבשבוע אחד או שניים לא תמצא עבודה, וכיון שאינו נותן לה מזונות תצטרך לכסף, ואין כאן מותר כלל!
 ומשיבים: <strong>לעולם</strong> תפרש שמדובר <strong>ב</strong>מקרה ש<strong>מעלה לה מזונות, ו</strong>אולם <strong>אינו מעלה לה מעה כסף לצרכיה,</strong> ובכך נחלקו: <strong>רב ושמואל סברי</strong> <small>[סבורים]</small> שעיקר התקנה היא ש<strong>תקנו</strong>
## דף נט.
 <strong>מזונות תחת מעשה ידיה, ומעה כסף</strong> שנותן לה <strong>תחת</strong> (במקום) <strong>מותר</strong> שמוסיפה לעשות יותר מן השיעור, <strong>וכיון דלא קא יהיב</strong> <small>[שאינו נותן]</small> <strong>לה מעה כסף —</strong> ה<strong>מותר דידה הוי</strong> <small>[שלה הוא],</small> אלא אם כן נשאר ממנו לאחר מותה והבעל יורש אותה. <strong>רב אדא בר אהבה סבר: תקנו מזונות תחת מותר, ומעה כסף תחת מעשה ידיה, וכיון דקא יהיב</strong> <small>[שהוא נותן]</small> <strong>לה מזוני</strong> <small>[מזונות],</small> אם כן ה<strong>מותר דידיה הוי</strong> <small>[שלו הוא]</small> ולכן חלה עליו קדושה מיד כשהותירה.
 ושואלים: <strong>במאי קמיפלגי</strong> <small>[במה</small> הם <small>חלוקים]</small> ומה טעמם? ומסבירים: <strong>מר סבר</strong> <small>[חכם</small> זה, רב ושמואל <small>סבורים]</small> שתיקנו <strong>מידי דשכיח ממידי דשכיח</strong> <small>[דבר מצוי מדבר מצוי]</small> ולכן תיקנו מזונות שהם מצויים, תחת מעשה ידיה שהוא מצוי. <strong>ומר סבר</strong> <small>[וחכם</small> זה, רב אדא בר אהבה, <small>סבור]</small> כי תיקנו <strong>מידי דקייץ ממידי דקייץ</strong> <small>[דבר קצוב מדבר קצוב]</small> וכיון שיש קיצבה במעה כסף, וקיצבה כמה היא צריכה לעשות במעשה ידיה, תיקנו זה כנגד זה.
 <strong>מיתיבי</strong> <small>[מקשים]</small> על רב אדא בר אהבה, הלא אמרו: <strong>"תקנו מזונות תחת מעשה ידיה",</strong> ולא "תחת מותר"! ומשיבים: <strong>אימא</strong> <small>[אמור,</small> תקן<small>]</small> ושנה: <strong>"תחת מותר מעשה ידיה".</strong>
 <strong>תא שמע</strong> <small>[בוא</small> ו<small>שמע]</small> ראיה אחרת, ממה ששנינו: <strong>אם אינו נותן לה מעה כסף לצורכיה — מעשה ידיה שלה.</strong> משמע שמעשה ידיה תיקנו כנגד המעה, וכדעת רב אדא! ודוחים: <strong>אימא</strong> <small>[אמור,</small> תקן<small>]:</small> <strong>מותר מעשה ידיה שלה.</strong> ומקשים: <strong>והא עלה קתני</strong> <small>[והרי עליה שנה]</small> והסביר באותה משנה: <strong>מה היא עושה לו,</strong> מה שיעור ההתחייבות שלה לעשות עבורו — <strong>משקל חמש סלעים שתי</strong> שהיא טווה <strong>ביהודה,</strong> שהן משקל עשר סלעים במשקל של גליל, ששם היו הסלעים קטנים יותר. משמע מכאן שהברייתא אינה מדברת במותר אלא במעשה ידיה עצמם!
 ומשיבים: <strong>הכי קאמר</strong> <small>[כך אמר]:</small> <strong>מעשה ידיה כמה הוי</strong> <small>[הם]</small> <strong>דלידע</strong> <small>[</small>כדי <small>שנדע]</small> את ה<strong>מותר דידה</strong> <small>[שלה]</small> <strong>כמה</strong> הוא, לכן אמרו שמעשה ידיה הקצוב הוא <strong>משקל חמש סלעים שתי ביהודה, שהן עשר סלעים בגליל.</strong>
 <big>א</big> <strong>אמר שמואל: הלכה כר' יוחנן הסנדלר,</strong> שאף את המותר אינו יכול להקדיש. ולפי זה יוצא שאינו יכול כלל להקדיש את מעשה ידי אשתו לפי שאינם עתה בעולם.
 ושואלים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והתנן</strong> <small>[והרי שנינו</small> במשנה<small>]:</small> אמרה אשה <strong>"קונם</strong> אסור בנדר כל מה <strong>שאני עושה לפיך</strong> (עבורך) <strong>"</strong>— <strong>אינו צריך</strong> הבעל <strong>להפר</strong> כלל נדר זה, משום שיש לה התחייבות מוקדמת לעשות עבורו ולכן אין הקונם חל על דבר שאינו שלה. <strong>ר' עקיבא אומר:</strong> אף על פי כן <strong>יפר</strong> הבעל, <strong>שמא תעדיף</strong> (תוסיף) <strong>עליו</strong> על מעשה ידיה <strong>יתר מן הראוי לו,</strong> ונמצא הקונם חל על המותר. <strong>ר' יוחנן בן נורי אמר: יפר,</strong> ומטעם אחר: <strong>שמא יגרשנה</strong> ויחול הנדר מן הגירושין ואילך, <strong>ו</strong>כיון שאסרה עליו את מעשה ידיה <strong>תהא אסורה לחזור</strong> לו לאחר גירושיה, שלא יוכל לחזור ולשאתה לאשה, שאי אפשר שלא יהנה כלל ממעשה ידי אשתו.
 <strong>ואמר שמואל: הלכה כר' יוחנן בן נורי.</strong> ואם הלכה כר' יוחנן בן נורי בזה שיכולה לאסור מעשה ידיה לעולם גם לאחר גירושין אף שלא באו לעולם — משמע שיש אפשרות להקדיש דבר שלא בא לעולם, ובניגוד לדברי ר' יוחנן הסנדלר! ומשיבים: <strong>כי</strong> <small>[כאשר]</small> <strong>אמר שמואל</strong> כי <strong>הלכה כר' יוחנן בן נורי,</strong> הרי זה רק <strong>ל</strong>ענין <strong>העדפה,</strong> שהנדר חל רק על מותר מעשי ידיה.
 ומקשים: אם כן, <strong>ולימא</strong> <small>[ושיאמר</small> במפורש<small>]:</small> <strong>הלכה כר' יוחנן בן נורי להעדפה! אי נמי</strong> <small>[או גם כן]</small> יאמר: <strong>אין הלכה כ</strong>שיטת ה<strong>תנא קמא</strong> <small>[הראשון]!</small> <strong>אי נמי</strong> <small>[או גם כן]</small> יאמר באופן פשוט: <strong>הלכה כר' עקיבא</strong> שהוא־הוא החושש להעדפה!
 <strong>אלא</strong> יש לחזור מתירוץ זה ולהסביר באופן אחר, ש<strong>אמר רב יוסף: קונמות קאמרת</strong> <small>[אומר אתה]</small> להוכיח משם את דבריך שאדם יכול להקדיש דבר שלא בא לעולם? — <strong>שאני</strong> <small>[שונים]</small> <strong>קונמות</strong> שיש להם דין מיוחד, <strong>מתוך ש</strong>בדין קונמות <strong>אדם אוסר פירות חבירו עליו.</strong> שאם אמר אדם "קונם פירותיך עלי" נאסר בהם, אף שפירות אלה אינם שלו, ויחול האיסור עליהם רק כאשר יגיעו לרשותו, ולכן יש בקונם גם כוח ש<strong>אדם מקדיש</strong> ואוסר גם <strong>דבר שלא בא לעולם</strong> אף שעדיין לא בא לרשותו.
 <strong>אמר ליה</strong> <small>[לו]</small> <strong>אביי:</strong> אין השוואה זו מוכיחה, <strong>בשלמא</strong> <small>[נניח]</small> זה ש<strong>אדם אוסר פירות חבירו עליו,</strong> מדוע יכול הוא לעשות כן — <strong>שכן</strong> ידוע הדין ש<strong>אדם אוסר פירותיו</strong> שלו <strong>על חבירו</strong> שבשני המקרים יש לפחות צד אחד באיסור שהוא ברשותו, אם כשאוסר דבר על עצמו, או שאוסר דבר שברשותו על אחרים. אולם, וכי <strong>יאסר דבר שלא בא לעולם על חבירו, שכן אין אדם אוסר פירות חבירו על חבירו,</strong> שכשם שאינו יכול לאסור בקונם פירות שאינם ברשותו על אדם שאינו ברשותו, כך אינו יכול לאסור פירות שלא באו לעולם (שאינם עדיין ברשותו) על אדם אחר. ואם כן, כיצד יכולה האשה לאסור מעשי ידיה שעדיין לא באו לעולם, על בעלה?
 <strong>אלא אמר רב הונא בריה</strong> <small>[בנו]</small> של <strong>רב יהושע:</strong> יש לחזור מהסבר זה ולומר כי מדובר שם לא כשאמרה "קונם מעשה ידיה", אלא <strong>באומרת "יקדשו ידי לעושיהם",</strong> שה<strong>ידים</strong> עצמן <strong>איתנהו</strong> <small>[מצויות]</small> <strong>בעולם,</strong> ולכן חל עליהן ההקדש.
 ושואלים: <strong>וכי קאמרה הכי מי מקדשן</strong> <small>[וכאשר</small> היא <small>אומרת כך,</small> בסגנון זה, <small>האם</small> הן <small>מתקדשות]?</small> <strong>הא משעבדא ליה</strong> <small>[הרי</small> היא <small>משועבדת לו]</small> לבעלה, למעשה ידיה, ואיך היא יכולה להקדיש דבר שאינו שלה! ומשיבים: <strong>דאמרה לכי מיגרשה</strong> <small>[ש</small>היא <small>אומרת, שכאשר תתגרש</small> מבעלה<small>]</small> אז יחול ההקדש.
 ומקשים: <strong>ומי איכא מידי דאילו השתא לא קדיש ולקמיה קדיש</strong> <small>[והאם יש דבר שאילו</small> היה עושה אותו <small>עכשיו אין</small> חלה עליו <small>קדושה ולאחר מכן יתקדש]?</small> <strong>אמר ר' אלעאי: אלמה</strong> <small>[מדוע]</small> <strong>לא?</strong> הרי מוצאים אנו מקרים כאלה, <strong>אילו האומר לחבירו "שדה זו שאני מוכר לך לכשאקחנה ממך</strong> (כשאקנה אותה ממך בחזרה) <strong>תיקדש" — מי</strong> <small>[האם]</small> <strong>לא קדשה</strong> <small>[תתקדש]</small> אותה שדה כאשר יחזור ויקחנה? משמע שאדם יכול להקדיש לאחר זמן, לעתיד, דבר שעתה אינו יכול להקדישו.
 <strong>מתקיף לה</strong> <small>[מקשה על כך]</small> <strong>ר' ירמיה: מי דמי</strong> <small>[האם</small> הדבר <small>דומה]?</small> <strong>התם</strong> <small>[שם]</small> בענין השדה, כיון שהשדה שהוא מוכר, הוא עדיין שלו בזמן המכירה, ו<strong>בידו להקדישה</strong> כעת, לכן יכול להחיל עליו קדושה גם לאחר זמן. אבל <strong>הכא</strong> <small>[כאן]</small> הלא <strong>אין בידה לגרש את עצמה,</strong> ואין אפשרות להקדיש עכשיו את מעשי ידיה, וכיון שאין בידה לעשות כן <strong>הא לא דמיא</strong> <small>[זו אינה דומה]</small> <strong>אלא</strong> למקרה אחר, <strong>לאומר לחבירו "שדה זו שמכרתי לך</strong> כבר, <strong>לכשאקחנה</strong> (אקנה אותה) <strong>ממך — תיקדש".</strong> שבמקרה כזה <strong>לא קדשה,</strong> משום שעכשיו כשאומר זאת אין השדה שלו, ואינו יכול להקדיש דבר שלא בא לעולם.
 <strong>מתקיף לה</strong> <small>[מקשה על כך]</small> <strong>רב פפא: מי דמי</strong> <small>[האם</small> הענין הזה שאמר ר' ירמיה <small>דומה]?</small> <strong>התם, גופא</strong> <small>[שם גוף</small> השדה עצמו<small>]</small> <strong>ו</strong>גם ה<strong>פירות בידא דלוקח</strong> <small>[בידי הקונה]</small> ולכן איננו יכול להקדיש, <strong>הכא</strong> <small>[כאן]</small> <strong>גופה בידה הוא</strong> ויש לה בעלות על ידיה, <strong>הא לא דמיא</strong> <small>[זו אינו דומה]</small> <strong>אלא לאומר לחבירו</strong>
## דף נט:
 <strong>"שדה זו שמשכנתי לך</strong> ואתה אוכל את פירותיה, <strong>לכשאפדנה ממך — תיקדש", דקדשה</strong> <small>[שהתקדשה].</small> משום שגוף השדה לא עבר ליד אחרת.
 <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי: מי דמי</strong> <small>[האם</small> השוואה זו <small>דומה]?</small> <strong>התם</strong> <small>[שם]</small> כאשר הוא ממשכן את השדה, הלא <strong>בידו לפדותה,</strong> ואולם <strong>הכא</strong> <small>[כאן]</small> האשה המקדישה <strong>אין בידה לגרש עצמה! הא לא דמיא</strong> <small>[זו אינה דומה]</small> <strong>אלא לאומר לחבירו "שדה זו שמשכנתי לך לעשר שנים לכשאפדנה ממך — תיקדש", דקדשה</strong> <small>[שמקודשת].</small> ואף כאן, למרות שמעשה ידיה הם של הבעל, אולם כאשר מתגרשת הריהם שלה, וכיון שגוף הידיים תמיד היו שלה — יכולה להקדיש את מעשה ידיה.
 <strong>מתקיף לה</strong> <small>[מקשה על כך]</small> <strong>רב אשי: מי דמי</strong> <small>[האם</small> זה <small>דומה]?</small> <strong>התם</strong> <small>[שם]</small> <strong>ל</strong>אחר <strong>עשר שנים מיהא</strong> <small>[על כל פנים]</small> <strong>בידו לפדותה,</strong> שיש לזה זמן קצוב, ואפשר לומר שהדבר הוא בידיו, ואולם <strong>הכא</strong> <small>[כאן]</small> באשה, הלא <strong>אין בידה לגרש</strong> את <strong>עצמה לעולם,</strong> ואם כן אין לה שליטה כלל על מעשה ידיה, ואין לנו דוגמא לדבר.
 <strong>אלא,</strong> יש לחזור ולדחות בדרך אחרת את הראיה מקונמות. <strong>אמר רב אשי: קונמות קא אמרת</strong> <small>[אומר אתה]?</small> <strong>שאני</strong> <small>[שונים]</small> <strong>קונמות</strong> שכעין <strong>קדושת הגוף נינהו</strong> <small>[הם],</small> שעל ידי הקונם הרי זה כאילו חלה קדושה על דבר מסויים והוא מפקיע את השעבוד. <strong>וכ</strong>דברי <strong>רבא,</strong> ש<strong>אמר רבא:</strong> כוח <strong>הקדש,</strong> וכן איסור <strong>חמץ, ו</strong>כן <strong>שחרור</strong> של עבד — <strong>מפקיעין מידי שיעבוד.</strong> שגם אם היו כל אלה משועבדים לאדם אחר, מכל מקום אם מקדישם, או בא חג הפסח ונאסר החמץ המשועבד, או משתחרר עבד המשועבד לאחר — מעשים אלה מועילים להפקיע מהם את שעבודם. ומשום שהקונם הוא כעין הקדש הריהו חל על חפץ אף שאינו נמצא בזמן שנאסר ברשות בעליו, שהוא משועבד לאחרים.
 ומקשים: אם כן, שהקונם מפקיע מן השעבוד — <strong>ונקדשו מהשתא</strong> <small>[ושיתקדשו</small> מעשה הידיים <small>מעכשיו]</small> עוד לפני שגירש אותה בשל כוח הקונם להפקיע את השעבוד שלהם לבעל? ומשיבים: <strong>אלמוה רבנן לשיעבודיה</strong> <small>[חיזקו חכמים את שיעבודו]</small> של ה<strong>בעל</strong> בעודה נשואה לו יותר משאר שעבודים, <strong>כי היכי</strong> <small>[כדי]</small> ש<strong>לא תיקדש מהשתא</strong> <small>[תתקדש מעכשיו].</small> אבל כיון שבעיקרו של דבר יש כוח בקונם לחול גם על דברים משועבדים, לכן חל הקונם על מעשה ידיה לאחר שהיא יוצאת מרשות בעלה.
 <big>א משנה</big> <strong>ואלו</strong> ה<strong>מלאכות שהאשה עושה לבעלה: טוחנת, ואופה, ומכבסת, מבשלת, ומניקה את בנה, מצעת לו המטה, ועושה</strong> עבודה גם <strong>בצמר</strong> (בטוויית צמר). אם <strong>הכניסה לו שפחה אחת</strong> — הרי הכנסה זו היא כנגד חלק מעבודתה, ומשום כך היא <strong>לא טוחנת ולא אופה ולא מכבסת.</strong> הכניסה לו <strong>שתים</strong> (שתי שפחות) — <strong>אין מבשלת, ואין מניקה את בנה,</strong> אלא נותנת אותו למינקת. הכניסה לו <strong>שלש</strong> שפחות — <strong>אין מצעת לו המטה, ואין עושה בצמר.</strong> הכניסה לו <strong>ארבע</strong> שפחות — <strong>יושבת בקתדרא.</strong> כלומר, יכולה לשבת על כסא כמלכה, ולא לעשות דבר, משום שהשפחות עושות את הכל.
 <strong>ר' אליעזר אומר: אפילו הכניסה לו מאה שפחות</strong> בעלה <strong>כופה</strong> (כופה אותה) <strong>לעשות</strong> עבודה <strong>בצמר,</strong> משום <strong>שהבטלה מביאה לידי זימה,</strong> ולכן טוב לה לאשה שתעשה מלאכה כלשהי. <strong>רבן שמעון בן גמליאל אומר</strong> יותר מכך: <strong>אף המדיר את אשתו מלעשות מלאכה — יוציא</strong> (יגרש אותה) <strong>ויתן</strong> לה <strong>כתובה.</strong> ומדוע — <strong>שהבטלה מביאה לידי שיעמום</strong> (שיגעון).
 <big>ב גמרא</big> על לשון המשנה שואלים: <strong>טוחנת סלקא דעתך</strong> <small>[עולה על דעתך]?!</small> הרי כרגיל הטחינה נעשית בריחיים גדולות המונעות על ידי מים או בעלי חיים והאשה עצמה אינה טוחנת! <strong>אלא אימא</strong> <small>[אמור]</small> <strong>מטחנת.</strong> כלומר, היא מביאה את החיטים לריחיים ודואגת לטחינתן. <strong>ואיבעית אימא</strong> <small>[ואם תרצה אמור]:</small> <strong>בריחיא דידא</strong> <small>[בריחיים של יד]</small> שהיא עצמה טוחנת.
 ומעירים: <strong>מתניתין</strong> <small>[משנתנו]</small> ש<strong>לא כ</strong>דעת <strong>ר' חייא, דתני</strong> <small>[ששנה]</small> <strong>ר' חייא: אין אשה אלא ליופי, אין אשה אלא לבנים,</strong> ולא לעשיית מלאכה. <strong>ותני</strong> <small>[ושנה]</small> <strong>ר' חייא: אין אשה אלא לתכשיטי אשה. ותני</strong> <small>[ושנה]</small> <strong>ר' חייא: הרוצה שיעדן</strong> (ייפה) <strong>את אשתו</strong> — <strong>ילבישנה כלי פשתן. הרוצה שילבין את בתו</strong> (שיהיה לה עור לבן) — <strong>יאכילנה אפרוחים, וישקנה חלב סמוך לפירקה</strong> (לזמן בגרותה).
 <big>ג</big> במשנה נמנה בין חיובי האשה ש <strong>מניקה את בנה.</strong> ומציעים: <strong>לימא מתניתין</strong> <small>[</small>האם <small>לומר</small> ש<small>משנתנו]</small> ש<strong>לא כ</strong>דברי <strong>בית שמאי. דתניא</strong> <small>[ש</small>כן <small>שנינו</small> בברייתא<small>]:</small> <strong>נדרה</strong> האשה <strong>שלא להניק את בנה, בית שמאי אומרים:</strong> כיון שנדרה — <strong>שומטת דד</strong> (את השד) <strong>מפיו</strong> ואינה מניקתו. <strong>בית הלל אומרים:</strong> בעלה <strong>כופה</strong> (כופה אותה), <strong>ומניקתו</strong> בעל כרחה. אולם אם <strong>נתגרשה</strong> ושוב אין לה חיוב כלפי בעלה — <strong>אינו כופה. ואם היה</strong> התינוק <strong>מכירה</strong> — הרי גם לאחר גירושין <strong>נותן לה</strong> הבעל <strong>שכרה</strong> כמינקת <strong>וכופה, ומניקתו מפני הסכנה.</strong> שמא לא ירצה הילד לינוק מאשה אחרת, ויסתכן. ולענייננו נלמד מברייתא זו שלדעת בית שמאי אין חובה על האשה להניק את בנה, שהרי על ידי נדר מפקיעה עצמה מחיוב זה.
 ודוחים: <strong>אפילו תימא</strong> <small>[תאמר]</small> שמשנתנו גם כדעת <strong>בית שמאי, הכא</strong> <small>[כאן]</small> בברייתא שהבאנו <strong>במאי עסקינן</strong> <small>[במה אנו עוסקים]</small> <strong>כגון שנדרה היא</strong> נדר זה, <strong>וקיים לה הוא,</strong> הבעל, את הנדר. <strong>וקסברי</strong> <small>[וסבורים]</small> <strong>בית שמאי</strong> כי במקרה כזה תלויה האשמה בבעל וכאילו ש<strong>הוא נותן אצבע בין שיניה,</strong> והיא "הנושכת את האצבע", שבמקרה זה האשמה מוטלת עליו. ולכן כיון שלא הפר את נדרה — בטל ממנה החיוב להניק. <strong>ו</strong>אילו <strong>בית הלל סברי</strong> <small>[סבורים]</small> שבמקרה כזה אנו מניחים שהיא האשמה וכאילו ש<strong>היא נתנה אצבע בין שיניה</strong> ונשכתה. ולכן אף שהוא קיים את נדרה מכל מקום האחריות מוטלת עליה, ומשום כך לא בטלה התחייבותה.
 ומקשים: אם כן, שמחלוקת זו היא בשאלה על מי חלה האחריות כאשר האשה נודרת ובעלה מקיים, <strong>ונפלגו</strong> <small>[ושיחלקו]</small> <strong>בכתובה בעלמא</strong> <small>[בכלל],</small> כגון באשה שנדרה הנאה מבעלה והוא קיים לה את נדרה, האם תחול עליו החובה לתת לה כתובה, או לא. <strong>ועוד:</strong> הלא <strong>תניא</strong> <small>[שנינו</small> בברייתא<small>]</small> ש<strong>בית שמאי אומרים</strong> במפורש לגבי כל הנשים (ולא דווקא לנודרות): <strong>אינה מניקה</strong> אם אינה רוצה בכך! <strong>אלא מחוורתא</strong> <small>[מחוור,</small> ברור<small>]</small> כי <strong>מתניתין</strong> <small>[משנתנו]</small> ש<strong>לא כ</strong>דעת <strong>בית שמאי</strong> היא.
 בברייתא שהובאה כאן שנינו ש<strong>אם היה</strong> התינוק <strong>מכירה,</strong> את האם, יכול הבעל לכפותה שתמשיך ותניק אותו גם לאחר שנתגרשה, אלא שצריך לשלם לה עבור ההנקה.
## דף ס.
 <strong>עד כמה?</strong> בן כמה צריך להיות תינוק שנוכל להניח שהוא כבר מכיר את אמו? <strong>אמר רבא אמר רב ירמיה בר אבא אמר רב:</strong> מבן <strong>שלשה חדשים, ושמואל אמר:</strong> מבן <strong>שלשים יום. ור' יצחק אמר</strong> בשם <strong>ר' יוחנן:</strong> מבן <strong>חמשים יום. אמר רב שימי בר אביי: הלכה כר' יצחק</strong> ש<strong>אמר משום</strong> (בשם) <strong>ר' יוחנן.</strong> ושואלים: <strong>בשלמא</strong> <small>[נניח]</small> <strong>רב ור' יוחנן</strong> שנחלקו בהבדל בין חמישים יום לשלושה חודשים — אפשר לומר ש<strong>כל חד וחד</strong> <small>[אחד ואחד]</small> מן התינוקות <strong>כי חורפיה</strong> <small>[לפי חריפותו],</small> שיש תינוק מפותח יותר שמכיר את אמו בחמישים יום, ויש תינוק שמכיר בשלושה חודשים. <strong>אלא לשמואל, כי האי גוונא מי משכחת לה</strong> <small>[כגון זה האם אתה מוצא אותה]</small> שתינוק בן חודש כבר יכיר את אמו?
 ואכן מספרים: <strong>כי אתא</strong> <small>[כאשר בא]</small> <strong>רמי בר יחזקאל</strong> מארץ ישראל לבבל, <strong>אמר: לא תציתינהו להני כללי דכייל</strong> <small>[אל תקשיבו,</small> תקבלו, <small>לאותם כללים שכלל]</small> <strong>יהודה אחי משמיה</strong> <small>[משמו]</small> של <strong>שמואל,</strong> כי שמואל לא קבע זמן מסויים לדבר זה. אלא <strong>הכי</strong> <small>[כך]</small> <strong>אמר שמואל: כל זמן שמכירה.</strong> שאין לדבר שיעור זמן קבוע, אלא יש לבדוק בכל תינוק אם הוא מכיר את אמו.
 ומסופר: <strong>ההיא דאתאי לקמיה</strong> <small>[</small>גרושה <small>אחת שבאה לפני]</small> <strong>שמואל,</strong> שלא רצתה להניק את בנה. <strong>אמר ליה</strong> <small>[לו]</small> שמואל <strong>לרב דימי בר יוסף: זיל בדקה</strong> <small>[לך בדוק אותה],</small> כלומר, בדוק האם התינוק מכיר את אמו. <strong>אזל אותבה בדרי דנשי</strong> <small>[הלך הושיב</small> את <small>אותה</small> אשה <small>בשורה של נשים],</small> <strong>ושקליה לברה וקמהדר ליה עלייהו</strong> <small>[ולקח את בנה</small> בידיו <small>והחזיר אותו עליהן]</small> לראות כיצד יגיב התינוק. <strong>כי מטא לגבה, הות קא מסוי לאפה</strong> <small>[כאשר הגיע</small> התינוק <small>אליה,</small> אל אמו, <small>היה מסתכל בפניה]</small> <strong>כבשתנהי לעינה מיניה</strong> <small>[כבשה את עיניה ממנו],</small> שלא רצתה להביט בו. <strong>אמר לה: נטף</strong> <small>[הרימי]</small> את <strong>עיניך, קום דרי בריך</strong> <small>[קחי, שאי,</small> את <small>בנך]</small> שהרי ניכר שהוא מכיר אותך. ושואלים: <strong>סומא מנא ידע</strong> <small>[</small>תינוק <small>עיוור מניין הוא יודע]</small> ומכיר באמו? <strong>אמר רב אשי: בריחא ובטעמא</strong> <small>[בריח ובטעם]</small> של החלב.
 <big>א</big> כיון שדנו כאן בזמן יניקת התינוק, דנים בכמה צדדים אחרים של הדבר. <strong>תנו רבנן</strong> <small>[שנו חכמים]:</small> <strong>יונק תינוק והולך</strong> (וממשיך) משדי אמו <strong>עד עשרים וארבעה חדש, מכאן ואילך</strong> — הרי זה <strong>כיונק שקץ,</strong> שלא התירו לו לשתות חלב של אשה, אלו <strong>דברי ר' אליעזר. ר' יהושע אומר:</strong> אינו כן, אלא אם הוא ממשיך לינוק — <strong>אפילו ארבע וחמש שנים</strong> מותר לו. אבל אם <strong>פירש</strong> (הפסיק לינוק) <strong>לאחר עשרים וארבעה חדש, וחזר</strong> לינוק — אז דינו <strong>כיונק שקץ.</strong> ודנים בברייתא זו.
 <strong>אמר מר</strong> <small>[החכם]:</small> <strong>מכאן ואילך כיונק שקץ,</strong> ומשמע שחלב אדם אסור. <strong>ורמינהי</strong> <small>[ומקשים,</small> מראים סתירה<small>]</small> ממה ששנינו: <strong>יכול יהא חלב מהלכי שתים,</strong> כלומר, חלב אדם, <strong>טמא</strong> ואסור באכילה כדין בהמות טמאות. <strong>ו</strong>לכאורה <strong>דין</strong> (קל וחומר) <strong>הוא: ומה בהמה</strong> טמאה <strong>שהקלת במגעה</strong> שאין בה טומאת מגע בחייה — <strong>החמרת בחלבה,</strong> שאסור לשתות חלב בהמה טמאה, <strong>אדם שהחמרת במגעו,</strong> שיש בו דיני טומאה אף בחייו (וכגון טומאת נידה) — <strong>אינו דין שתחמיר בחלבו</strong> שיהא אסור משום טומאה?
 <strong>תלמוד לומר: "את הגמל כי מעלה גרה הוא</strong> ופרסה איננו מפריס טמא הוא לכם<strong>"</strong> (ויקרא יא, ד), וההדגשה "הוא" באה לומר: <strong>הוא</strong> בלבד <strong>טמא, ואין חלב מהלכי שתים טמא, אלא טהור.</strong> ועוד: <strong>יכול אוציא</strong> דווקא <strong>את החלב</strong> של אדם מכלל איסור אכילה, <strong>שאינו שוה בכל</strong> שהרי החלב מצוי רק בנשים, אבל <strong>ולא אוציא את הדם</strong> של אדם <strong>שהוא שוה בכל,</strong> ויהיה אסור דם של אדם באכילה — <strong>תלמוד לומר</strong> מן ההדגשה <strong>"הוא"</strong> האמור בגמל, לומר: <strong>הוא טמא ואין דם מהלכי שתים טמא, אלא טהור.</strong>
 <strong>ואמר רב ששת:</strong> עד כדי כך אין איסור בחלב אשה, ש<strong>אפילו מצות פרישה</strong> מדברי סופרים <strong>אין בו.</strong> ואם כן מדוע אומרים שהתינוק נחשב כיונק שקץ?
 ומשיבים: <strong>לא קשיא</strong> <small>[אין</small> זה <small>קשה]</small> <strong>הא</strong> <small>[זה]</small> שאמרו שאין בו איסור, הרי זה דווקא באופן <strong>דפריש</strong> <small>[ש</small>כבר <small>פרש</small> ממנה<small>],</small> <strong>הא</strong> <small>[זה]</small> שאמרו שהוא אסור, הרי זה באופן <strong>דלא פריש</strong> <small>[ש</small>עדיין <small>לא פרש],</small> שכל עוד החלב בשדי האשה יש בו איסור מדברי חכמים. ונחשב כיונק שקץ.
 <strong>וחלופא</strong> <small>[וחילופו</small> של דבר<small>]</small> <strong>בדם.</strong> שדם אדם שפרש אסור מדברי סופרים, אבל אם לא פרש — אין בו איסור. <strong>כדתניא</strong> <small>[</small>ו<small>כפי ששנינו</small> בברייתא<small>]:</small> <strong>דם</strong> אדם <strong>ש</strong>היה <strong>על גבי ככר — גוררו,</strong> מגרד את הדם מן המקום, <strong>ואוכלו,</strong> את הככר. שכיון שפירש אסור לאוכלו מדברי סופרים עד שיגרור, אבל דם <strong>ש</strong>היה <strong>בין השינים</strong> של אדם — <strong>מוצצו, ואינו חושש,</strong> שאין בדם זה איסור אכילה כלל כל זמן שלא פירש.
 <strong>אמר מר</strong> <small>[החכם]</small> באותה ברייתא: <strong>ר' יהושע אומר אפילו</strong> בן <strong>ארבע וחמש שנים</strong> רשאי לינוק. ומקשים: <strong>והתניא</strong> <small>[והרי שנינו</small> בברייתא<small>]</small> אחרת, <strong>ר' יהושע אומר: אפילו</strong> הוא גדול כל כך עד ש<strong>חבילתו על כתיפיו,</strong> עדיין יכול להמשיך לינוק, ומשמע שהוא יותר מבן ארבע וחמש שנים! ומשיבים: אין זו סתירה, <strong>אידי ואידי חד שיעורא</strong> <small>[זה וזה שיעור אחד]</small> <strong>הוא</strong> ואין ההבדל אלא בלשון. <strong>אמר רב יוסף: הלכה כר' יהושע.</strong>
 ובנושא דומה <strong>תניא</strong> <small>[שנינו</small> בברייתא<small>],</small> <strong>ר' מרינוס אומר:</strong> אדם שהיה <strong>גונח</strong> (משתעל) וצריך לרפואתו חלב, ואין לו חלב מוכן — <strong>יונק חלב</strong> מבהמה <strong>בשבת,</strong> אף על פי שאסור לחלוב בהמה בשבת. <strong>מאי טעמא</strong> <small>[ומה טעם] —</small> פעולת ה<strong>יונק</strong> נחשבת רק כ<strong>מפרק כלאחר יד.</strong> שאמנם מלאכת החליבה היא תולדה של מלאכת "מפרק" ("דש") שהגדרתה היא שמוציא את התוך הנאכל מתוך מעטה שאינו נאכל, אבל זה דווקא בחליבה שאז נעשית מלאכה זו כדרכה, אבל היונק חלב מבהמה עושה אמנם מלאכה של מפרק אך לא כדרך עשייתה, אלא כמי שעושה מעשה באחורי ידו, ואין מלאכה כזו אסורה אלא מדברי סופרים, <strong>ובמקום צערא</strong> <small>[צער,</small> כאב<small>],</small> כמו במקרה של גונח, <strong>לא גזרו רבנן</strong> <small>[חכמים].</small> <strong>אמר רב יוסף: הלכה כר' מרינוס.</strong>
 <strong>תניא</strong> <small>[שנויה</small> ברייתא<small>],</small> שכתוב בה כעין אותה הלכה שהזכרנו, <strong>נחום איש גליא אומר: צינור שעלו בו קשקשין</strong> (קש ועשבים) המעכבים את זרימת המים בתוכו — <strong>ממעכן ברגלו בצנעא בשבת, ואינו חושש</strong> משום מלאכת מתקן כלי. ומסבירים: <strong>מאי טעמא</strong> <small>[מה טעם]</small> ההיתר — מלאכה זו שעושה <strong>מתקן כלאחר יד הוא,</strong> שהרי אין דרך תיקון אלא כשעושה זאת בידו או בכלי, וכשעושה אותה ברגל היא נחשבת כמלאכה הנעשית שלא כדרכה, ואינה אסורה אלא מגזירת חכמים, <strong>ובמקום פסידא</strong> <small>[הפסד]</small> <strong>לא גזרו בה רבנן</strong> <small>[חכמים].</small> <strong>אמר רב יוסף: הלכה כנחום איש גליא.</strong>
 ועוד לענין הברייתא שדנו בה: נאמר שאם <strong>פירש</strong> התינוק מלינוק <strong>לאחר עשרים וארבעה חדש וחזר</strong> — הרי הוא <strong>כיונק שקץ.</strong> ושואלים: <strong>וכמה</strong> זמן של פרישה? <strong>אמר רב יהודה בר חביבא אמר שמואל: שלשה ימים. איכא דאמרי</strong> <small>[יש שאומרים]</small> בלשון אחרת, שלא היתה זו מימרה של אמורא אלא ברייתא, ש<strong>תני</strong> <small>[שנה]</small> <strong>רב יהודה בר חביבא קמיה</strong> <small>[לפני]</small> <strong>שמואל</strong> ברייתא זו: שהזמן הוא <strong>שלשה ימים.</strong>
 <big>ב</big> ומכאן באים לדון בהלכות אחרות הקשורות ביניקה. <strong>תנו רבנן</strong> <small>[שנו חכמים]:</small> אשה <strong>מינקת שמת בעלה בתוך עשרים וארבעה חדש</strong> ללידת הילד — <strong>הרי זו לא תתארס ולא תינשא,</strong>
## דף ס:
 <strong>עד עשרים וארבעה חדש</strong> מיום שהתינוק נולד. שאם תינשא עלולה היא להתעבר, ולא תוכל להניק עוד, אלו <strong>דברי ר' מאיר. ור' יהודה מתיר בשמונה עשר חדש. אמר ר' נתן בר יוסף: הן הן דברי בית שמאי, הן הן דברי בית הלל.</strong> כלומר, מחלוקת זו היא מחלוקת עתיקה, <strong>שבית שמאי אומרים: עשרים וארבעה חדש, ובית הלל אומרים: שמונה עשר חדש.</strong>
 <strong>אמר רבן שמעון בן גמליאל: אני אכריע. לדברי האומר עשרים וארבעה חדש — מותרת לינשא בעשרים ואחד חדש,</strong> משום שעד שלושה חדשים אפילו אם תתעבר לא ימנע העיבור מלהניק. <strong>לדברי האומר בשמונה עשר חדש — מותרת להנשא בחמשה עשר חדש.</strong> וטעמו — <strong>לפי שאין החלב נעכר</strong> על ידי ההריון <strong>אלא לאחר שלשה חדשים.</strong>
 <strong>אמר עולא: הלכה כר' יהודה</strong> שדי בשמונה עשר חודש. <strong>ואמר מר עוקבא: לי התיר ר' חנינא לשאת</strong> אשה מינקת <strong>לאחר חמשה עשר חדש</strong> וכשיטת ר' יהודה לדברי רבן שמעון בן גמליאל. מסופר: <strong>אריסיה</strong> <small>[אריסו]</small> של <strong>אביי אתא לקמיה</strong> <small>[בא לפני]</small> <strong>אביי</strong> לשאול, <strong>אמר ליה</strong> <small>[לו]:</small> <strong>מהו ליארס</strong> עם אשה שמניקה את בנה והוא בן <strong>חמשה עשר חדש? אמר ליה</strong> <small>[לו]</small> אביי: <strong>חדא</strong> <small>[</small>טעם <small>אחד]</small> שמותר משום שבמחלוקת <strong>ר' מאיר</strong> ו<strong>ר' יהודה — הלכה כר' יהודה. ועוד,</strong> הלא זו מחלוקת ראשונים, <strong>בית שמאי ובית הלל,</strong> ובמקרה כזה <strong>הלכה כבית הלל. ו</strong>עוד, הרי <strong>אמר עולא: הלכה כר' יהודה, ו</strong>כן <strong>אמר מר עוקבא: לי התיר ר' חנינא לשאת לאחר חמשה עשר חדש, כל שכן</strong> שלך מותר <strong>דאת ליארס</strong> <small>[שאתה</small> בא רק <small>לארס</small> אשה<small>]</small> ולא לשאת אותה.
 <strong>כי אתא</strong> <small>[כאשר בא]</small> אביי <strong>לקמיה</strong> <small>[לפני]</small> <strong>רב יוסף, אמר ליה</strong> <small>[לו]</small> רב יוסף בענין זה: <strong>רב ושמואל דאמרי תרוייהו</strong> <small>[שאמרו שניהם]:</small> <strong>צריכה להמתין עשרים וארבעה חדש</strong> ואפילו מלהתארס, וחודשים אלו נמנים <strong>חוץ מיום שנולד בו וחוץ מיום שנתארסה בו.</strong> כיון ששמע אביי כך <strong>רהט בתריה תלתא פרסי</strong> <small>[רץ אחריו,</small> אחרי אותו אריס, <small>שלוש פרסות]</small> <strong>ואמרי לה פרסא בחלא</strong> <small>[ויש אומרים</small> שרץ אחריו <small>פרסה</small> בתוך <small>חול]</small> שרצה להזכירו שלא יסמוך על ההיתר, אלא כפי שאמרו רב ושמואל שהדבר אסור, <strong>ולא אדרכיה</strong> <small>[השיג אותו].</small>
 <strong>אמר אביי</strong> שלמד מתוך מעשה זה: <strong>האי מילתא דאמור רבנן</strong> <small>[דבר זה שאמרו חכמים]</small> <strong>אפילו</strong> לאכול <strong>ביעתא בכותחא</strong> <small>[ביצה בכותח]</small> שיש בו מעט חלב <strong>לא לישרי איניש</strong> <small>[יתיר אדם]</small> <strong>במקום רביה</strong> <small>[במקום רבו],</small> שאף שלכאורה היא שאלה פשוטה מאד, שאין הביצה נחשבת כבשר, ומותר לאוכלה עם חלב, ואין בה שום צדדים של חומרה — בכל זאת לא יפסוק אדם הלכה זו במקום רבו. ואמר אביי שהטעם <strong>לא משום דמיחזי כאפקירותא</strong> <small>[שנראה כחוצפה]</small> שמורה הלכה במקום רבו, שהרי הוא דבר פשוט שאין צורך בו בידיעה מרובה של ההלכה, <strong>אלא משום</strong> ש<strong>לא מסתייעא מילתא למימרא</strong> <small>[מסתייע הדבר לומר]</small> דבר הלכה לאמיתו. <strong>דהא אנא הוה גמירנא ליה להא</strong> <small>[שהרי אני למדתי את</small> ההלכה <small>הזו]</small> של <strong>רב ושמואל</strong> ו<strong>אפילו הכי לא מסתייעא</strong> <small>[הסתייע]</small> <strong>לי מילתא</strong> <small>[הדבר]</small> <strong>למימר</strong> <small>[לומר]</small> אותו כראוי, מפני שפסק במקום רבו רב יוסף, ופסק בטעות.
 <big>א</big> <strong>תנו רבנן</strong> <small>[שנו חכמים]:</small> <strong>נתנה בנה למינקת</strong> בתוך הזמן, <strong>או גמלתו</strong> מלינוק, <strong>או מת — מותרת לינשא מיד.</strong> מסופר: <strong>רב פפא ורב הונא בריה</strong> <small>[בנו]</small> של <strong>רב יהושע סבור למיעבד עובדא כי הא מתניתא</strong> <small>[חשבו לעשות מעשה כמו ברייתא זו].</small> <strong>אמרה להו</strong> <small>[להם]</small> <strong>ההיא סבתא</strong> <small>[זקנה אחת]:</small> <strong>בדידי הוה עובדא</strong> <small>[בי היה מעשה]</small> בשאלה כגון זו, <strong>ואסר לי רב נחמן.</strong>
 ותוהים: <strong>איני</strong> <small>[וכן הוא]?!</small> <strong>והא</strong> <small>[והרי]</small> <strong>רב נחמן שרא להו לבי ריש גלותא</strong> <small>[התיר להם ל</small>בני בית <small>ראש הגולה]</small> בכגון זה! ומשיבים: <strong>שאני בי ריש גלותא דלא הדר בהו</strong> <small>[שונים</small> בני <small>בית ראש הגולה, שאין</small> המניקות <small>חוזרות בהן],</small> שאם נתנה אחת מהנשים הללו את הילד למינקת — ודאי לא תחזור בה המינקת מפני מורא ראש הגולה, מה שאין כן באדם אחר, שמא יימצא התינוק בלא מינקת כלל.
 <strong>אמר להו</strong> <small>[להם]</small> <strong>רב פפי</strong> לרב פפא ורב הונא בנו של רב יהושע: <strong>ואתון לא תסברוה</strong> <small>[ואתם אינכם סבורים כך]</small> לאסור, ומנין — <strong>מהא דתניא</strong> <small>[מזו ששנינו</small> בברייתא<small>]:</small> <strong>הרי שהיתה</strong> האשה <strong>רדופה</strong> (רגילה ונוהגת) <strong>לילך לבית אביה</strong> ושהתה שם זמן מרובה, <strong>או שהיה לה כעס בבית בעלה</strong> ולא היתה עמו, <strong>או שהיה בעלה חבוש בבית האסורין, או שהלך בעלה למדינת הים, או שהיה בעלה זקן, או חולה, או שהיתה</strong> היא <strong>עקרה</strong> או <strong>זקנה</strong> או <strong>איילונית</strong> או <strong>קטנה, ו</strong>כן <strong>המפלת אחר מיתת בעלה, ושאינה ראויה לילד</strong> מאיזה טעם אחר — אף על פי שבכל אלה אין לחשוש שהן מעוברות — <strong>כולן צריכות להמתין</strong> לפחות <strong>שלשה חדשים,</strong> שאמרו חכמים שלא תינשא אשה אלא אחר שלושה חדשים למות בעלה, כדי שלא יווצר ספק בן מי הוא הילד הנולד לה, וגזרו שלא לחלק בין אשה ואשה, אלו <strong>דברי ר' מאיר.</strong>
 <strong>ר' יוסי מתיר ליארס ולינשא מיד</strong> בכל המקרים הללו, משום שאין לחשוש בהם להריון. <strong>ואמר רב נחמן אמר שמואל: הלכה כר' מאיר בגזירותיו,</strong> שבכל מקום שגזר ר' מאיר להחמיר כדי שלא יבואו לידי טעות — הלכה כמותו. ואף כאן במינקת יש לומר שלא חילקו חכמים בין מקרה למקרה, ולא תינשא בכל אופן שהוא.
 <strong>אמרי ליה</strong> <small>[אמרו לו]:</small> <strong>לאו אדעתין</strong> <small>[לא</small> היה הדבר <small>בדעתנו],</small> כלומר, שכחנו דבר זה. <strong>והלכתא</strong> <small>[והלכה]</small> לסיכום הדברים: אם <strong>מת</strong> הילד — <strong>מותר</strong> לאשה להינשא מיד, ואם <strong>גמלתו</strong> (מהנקה) — <strong>אסור,</strong> שיש לחשוש שמא תגמלנו בעל כרחו לפני זמנו. <strong>מר בר רב אשי אמר: אפילו מת נמי</strong> <small>[גם כן]</small> <strong>אסור.</strong> שאם תתיר במקרה שמת התינוק יש לחשוש <strong>דלמא קטלה ליה ואזלא ומינסבא</strong> <small>[שמא תהרוג אותו</small> לשם כך <small>ותלך ותתחתן].</small> ומספרים: אכן <strong>הוה עובדא וחנקתיה</strong> <small>[היה מעשה וחנקה אותו]</small> את הילד לשם כך. ומסכמים להלכה: <strong>ולא היא,</strong> אין ללמוד מכאן, כי האישה <strong>ההיא שוטה הואי</strong> <small>[היתה],</small> <strong>דלא עבדי נשי דחנקן בנייהו</strong> <small>[שאין נשים עשויות לחנוק</small> את <small>בניהן],</small> ואין לחשוש לכך.
 <big>ב</big> <strong>תנו רבנן</strong> <small>[שנו חכמים]:</small> <strong>הרי שנתנו לה</strong> לאשה מינקת <strong>בן להניק</strong> בשכר — <strong>הרי זו לא תניק עמו לא</strong> את <strong>בנה, ולא</strong> את <strong>בן חברתה,</strong> שלא יתמעט החלב לתינוק שנשכרה להניקו. <strong>פסקה קימעא,</strong> אם הסכימה לקבל בשכר הנקה מזונות מעטים — <strong>אוכלת הרבה</strong> כדי שיהיה לה מספיק חלב, ו<strong>לא תאכל עמו,</strong> כלומר, בזמן שהיא מניקה אותו, <strong>דברים הרעים</strong> והמזיקים <strong>לחלב.</strong>
 ומבררים את פרטי ברייתא זו: <strong>השתא</strong> <small>[עכשיו],</small> הרי, שתניק את <strong>בנה</strong> עם הילד <strong>אמרת</strong> ש<strong>לא, בן חברתה מיבעיא</strong> <small>[נצרכה</small> לומר<small>]</small> שאין מניקה אותו כשנשכרה להניק?! ומסבירים: <strong>מהו דתימא</strong> <small>[שתאמר]:</small> <strong>בנה הוא דחייס עילויה</strong> <small>[ש</small>היא <small>חסה עליו]</small> ולכן <strong>ממציא ליה טפי</strong> <small>[מוציאה לו יותר]</small> חלב מהשני. לכן לא תניק בנה אתו, <strong>אבל בן חברתה, אי לאו דהוה</strong> <small>[אם לא שהיה]</small> <strong>לה מותר</strong> <small>[</small>חלב <small>מיותר]</small> <strong>לא הוה ממציא ליה</strong> <small>[היתה מוציאה לו</small> יותר<small>],</small> ולפיכך אולי מותר לה להניקו, על כן <strong>קא משמע לן</strong> <small>[השמיע לנו]</small> שאין לחלק בדבר.
 אמרנו ש<strong>פסקה קימעא,</strong> כלומר, שפסקו לה מזונות בשכר ההנקה — <strong>אוכלת הרבה.</strong> ושואלים: <strong>מהיכא</strong> <small>[מהיכן]</small> משל מי? <strong>אמר רב ששת: משלה.</strong> שהרי התחייבה להניק אותו, והיא צריכה לדאוג לכך.
 שנינו שם: <strong>לא תאכל עמו דברים הרעים.</strong> ושואלים: <strong>מאי נינהו</strong> <small>[מה הם]</small> הדברים הרעים לחלב? <strong>אמר רב כהנא: כגון כשות וחזיז</strong> (נבטי תבואה) <strong>ודגים קטנים, ואדמה. אביי אמר: אפילו קרא וחבושא</strong> <small>[דלעת וחבוש].</small> <strong>רב פפא אמר: אפילו קרא וכופרא</strong> <small>[דלעת וענפי דקל].</small> <strong>רב אשי אמר: אפילו כמכא והרסנא</strong> <small>[כותח ודגים קטנים],</small> כי מכל אלה <strong>מינייהו פסקי חלבא, מינייהו עכרי חלבא</strong> <small>[מהם</small> ה<small>מפסיקים את החלב, מהם</small> ה<small>עוכרים את החלב].</small>
 ומאחר שנגענו בדברים אלה, מביאים עוד כמה דברים לגבי התוצאות העלולות לבוא לוולדות מחמת התנהגות האם: <strong>דמשמשא בי ריחיא</strong> <small>[</small>מי <small>שמשמשת,</small> מזדווגת, ב<small>בית הריחיים] —</small> <strong>הוו</strong> <small>[יהיו]</small> <strong>לה בני נכפי</strong> <small>[בנים נכפים,</small> חולים במחלת נפילה<small>].</small> <strong>דמשמשא</strong> <small>[</small>מי <small>שמשמשת]</small> <strong>על ארעא</strong> <small>[הארץ</small> הקרקע<small>] —</small> <strong>הוו</strong> <small>[יהיו]</small> <strong>לה בני שמוטי</strong> <small>[בנים ארוכי צוואר].</small> <strong>דדרכא</strong> <small>[</small>זו <small>הדורכת]</small> <strong>על רמא דחמרא</strong> <small>[גללי חמור]</small> בזמן ההריון — <strong>הוו</strong> <small>[יהיו]</small> <strong>לה בני גירדני</strong> <small>[בנים קרחים].</small> <strong>דאכלה חרדלא</strong> <small>[האוכלת חרדל]</small> בזמן ההריון — <strong>הוו</strong> <small>[יהיו]</small> <strong>לה בני זלזלני</strong> <small>[בנים זוללים].</small> <strong>דאכלה תחלי</strong> <small>[האוכלת שחלים] —</small> <strong>הוו</strong> <small>[יהיו]</small> <strong>לה בני דולפני</strong> <small>[בנים זולגי דמעה].</small> <strong>דאכלה מוניני</strong> <small>[האוכלת ציר דגים] —</small> <strong>הוו</strong> <small>[יהיו]</small> <strong>לה בני מציצי עינא</strong> <small>[בנים מניעי עיניים].</small> <strong>דאכלה גרגושתא</strong> <small>[האוכלת אדמה] —</small> <strong>הוו</strong> <small>[יהיו]</small> <strong>לה בני מכוערי</strong> <small>[בנים מכוערים].</small> <strong>דשתיא שיכרא</strong> <small>[השותה שיכר] —</small> <strong>הוו</strong> <small>[יהיו]</small> <strong>לה בני אוכמי</strong> <small>[בנים שחורים].</small> <strong>דאכלה בישרא ושתיא חמרא</strong> <small>[האוכלת בשר ושותה יין]</small> בזמן ההריון — <strong>הוו</strong> <small>[יהיו]</small> <strong>לה בני</strong> <small>[בנים]</small>
## דף סא.
 <strong>בריי</strong> <small>[בריאים].</small> <strong>דאכלה ביעי</strong> <small>[שאוכלת ביצים]</small> בזמן הריונה — <strong>הוו</strong> <small>[יהיו]</small> <strong>לה בני עינני</strong> <small>[בנים בעלי עיניים</small> גדולות<small>].</small> <strong>דאכלה כוורי</strong> <small>[שאוכלת דגים] —</small> <strong>הוו</strong> <small>[יהיו]</small> <strong>לה בני חינני</strong> <small>[בנים חינניים,</small> בעלי חן<small>].</small> <strong>דאכלה כרפסא</strong> <small>[שאוכלת כרפס] —</small> <strong>הוו</strong> <small>[יהיו]</small> <strong>לה בני זיותני</strong> <small>[בנים יפים,</small> בעלי זיו<small>].</small> ועוד: <strong>דאכלה כוסברתא</strong> <small>[שאוכלת כוסבר] —</small> <strong>הוו</strong> <small>[יהיו]</small> <strong>לה בני בישרני</strong> <small>[בנים בעלי בשר,</small> שמנים<small>].</small> <strong>דאכלה אתרוגא</strong> <small>[שאוכלת אתרוג] —</small> <strong>הוו</strong> <small>[יהיו]</small> <strong>לה בני ריחני</strong> <small>[בנים ריחניים].</small> מסופר: <strong>ברתיה</strong> <small>[בתו]</small> של <strong>שבור מלכא</strong> <small>[המלך],</small> מלך פרס, <strong>אכלה בה אמה</strong> בזמן ההריון <strong>אתרוגא</strong> <small>[אתרוג],</small> <strong>והוו מסקי לה לקמיה אבוה בריש ריחני</strong> <small>[והיו מעלים אותה לפני אביה בראש הבשמים]</small> משום שהיתה ריחנית כל כך.
 <big>א</big> ושוב לענין הלכה. <strong>אמר רב הונא: בדק</strong> (שאל) <strong>לן</strong> <small>[אותנו]</small> <strong>רב הונא בר חיננא: היא,</strong> האשה, אם הילד, <strong>אומרת</strong> שרצונה <strong>להניק, והוא,</strong> הבעל, <strong>אומר שלא להניק</strong> אלא למסור את הילד למינקת — <strong>שומעין לה.</strong> ומדוע — <strong>צערא דידה</strong> <small>[הצער שלה]</small> <strong>הוא</strong> שסובלת מעודף החלב. <strong>הוא אומר להניק, והיא אומרת שלא להניק, מהו</strong> הדין? ויש עוד לצמצם את השאלה: <strong>כל היכא</strong> <small>[מקום]</small> <strong>דלאו אורחה</strong> <small>[שאין</small> זו <small>דרכה],</small> שבמשפחתה לא היו נשי הבית מניקות את בניהן אלא מוסרות אותם למיניקות — <strong>שומעין לה.</strong> אולם אם <strong>היא אורחה</strong> <small>[דרכה]</small> להניק <strong>והוא לאו אורחיה</strong> <small>[לא דרכו],</small> כלומר, במשפחתו אין נוהגים כן, <strong>מאי</strong> <small>[מה</small> הדין<small>]?</small> <strong>בתר דידיה אזלינן או בתר דידה אזלינן</strong> <small>[אחריו אנו הולכים או אחריה אנו הולכים]?</small>
 <strong>ופשיטנא ליה מהא</strong> <small>[ופתרנו לו</small> את הבעיה <small>מזו]</small> ששנינו: אשה הנישאת לאיש <strong>עולה עמו,</strong> למעמדו, ונוהגת כמשפחתו אם הוא יותר ממה שנהוג במשפחתה, <strong>ואינה יורדת עמו.</strong> וכיון שבמשפחתו לא נהגו להניק, גם היא אינה חייבת בזה. <strong>אמר רב הונא: מאי קראה</strong> <small>[מה הכתוב]</small> המרמז על כך — <strong>"והיא בעלת בעל"</strong> (בראשית כ, ג), ומפרשים: "בעולת" משמעו <strong>בעלייתו של בעל ולא בירידתו של בעל. ר' אלעזר אמר:</strong> רמז לדבר <strong>מהכא</strong> <small>[מכאן],</small> מהנאמר בחוה <strong>"כי הוא היתה אם כל חי"</strong> (בראשית ג, כ), לומר: <strong>לחיים ניתנה, ולא לצער ניתנה.</strong>
 <big>ב</big> שנינו במשנה שאם <strong>הכניסה לו שפחה</strong> אחת, אינה טוחנת ולא אופה ולא מכבסת. ומדייקים: <strong>הא שארא עבדא</strong> <small>[הרי</small> את <small>שאר</small> העבודות, האשה <small>עושה],</small> ושואלים: <strong>ותימא ליה</strong> <small>[ותאמר לו</small> האשה<small>]:</small> <strong>עיילית</strong> <small>[הכנסתי]</small> <strong>לך,</strong> הבאתי לך, <strong>איתתא בחריקאי</strong> <small>[אשה במקומי]</small> והיא עושה את כל המלאכות שאני צריכה לעשות! ומשיבים: <strong>משום</strong> ש<strong>אמר</strong> <small>[ש</small>הוא יכול <small>לומר]</small> <strong>לה: הא טרחא לדידי ולדידה</strong> <small>[זו טורחת בשבילי ובשבילה</small> כמו אשה אחרת<small>],</small> אולם <strong>קמי דידך מאן טרח</strong> <small>[לפניך מי יטרח]?</small> ואם כן יש צורך שתעבוד האשה מעט כדי לדאוג לצרכי עצמה.
 <big>ג</big> שנינו במשנה שאם הביאה לו <strong>שתים</strong> (שתי שפחות) <strong>אינה מבשלת ואינה מניקה.</strong> ומדייקים: <strong>הא שארא עבדא</strong> <small>[הרי שאר</small> המלאכות היא <small>עושה],</small> ושואלים: <strong>ותימא ליה</strong> <small>[ושתאמר לו</small> האשה<small>]:</small> <strong>עיילית לך איתתא אחריתי דטרחה לדידי ולדידה, וחדא לדידך ולדידה</strong> <small>[הכנסתי,</small> הבאתי, <small>לך אשה אחרת שטורחת בשבילי ובשבילה, ו</small>עוד <small>אחת</small> שטורחת <small>בשבילך ובשבילה]</small> ואני איני צריכה עוד לעבוד! ומשיבים: <strong>משום דאמר</strong> <small>[ש</small>הוא יכול <small>לומר]</small> <strong>לה: קמי אורחי ופרחי מאן טרח</strong> <small>[לפני אורחים</small> מזדמנים, עוברי דרך, <small>מי יטרח]?</small> ועדיין יש צורך במישהו, שיעשה את שאר העבודות.
 <big>ד</big> שנינו במשנה שאם הביאה לו <strong>שלש</strong> שפחות, <strong>אינה מצעת המטה.</strong> ושואלים: <strong>הא שארא עבדא</strong> <small>[הרי</small> את <small>השאר</small> היא <small>עושה],</small> <strong>ותימא ליה</strong> <small>[ותאמר לו]:</small> <strong>עיילית לך אחריתי לאורחי ופרחי</strong> <small>[הכנסתי לך</small> עוד אשה <small>אחרת</small> לטרוח <small>ל</small>פני <small>אורחים ומזדמנים]</small> ואינני צריכה לעבוד עוד! ומשיבים: <strong>משום דאמר</strong> <small>[ש</small>הוא יכול <small>לומר]</small> <strong>לה: נפיש בני ביתא, נפיש אורחי ופרחי</strong> <small>[</small>כש<small>מתרבים בני הבית, מתרבים גם אורחים ומזדמנים]</small> ולכן יש צורך בעוד אדם שיעשה משהו.
 ומקשים: <strong>אי הכי</strong> <small>[אם כך],</small> <strong>אפילו</strong> הכניסה לו <strong>ארבע</strong> שפחות <strong>נמי</strong> <small>[גם כן]</small> תצטרך לעבוד, שהרי יתרבו האורחים עוד יותר, ואילו במשנה אמרנו שבהכניסה ארבע שפחות אינה עושה דבר! ומשיבים: <strong>ארבע כיון דנפישי להו</strong> <small>[שרבות הן,</small> השפחות<small>],</small> הרי הן <strong>מסייען אהדדי</strong> <small>[מסייעות זו לזו]</small> ומתוך כך הן עושות את כל העבודות הדרושות.
 <strong>אמר רב חנא ואיתימא</strong> <small>[ויש אומרים]</small> שאמר זאת <strong>ר' שמואל בר נחמני: לא</strong> הכוונה ש<strong>הכניסה לו</strong> שפחות <strong>ממש, אלא כיון שראויה להכניס,</strong> שאם הביאה נדוניה בסכום כזה שאפשר לקנות בו שפחות, הדין כן <strong>אף על פי שלא הכניסה. תנא</strong> <small>[שנה</small> החכם<small>]:</small> <strong>אחד</strong> הדין כ<strong>שהכניסה לו</strong> שפחות בפועל, <strong>ואחד</strong> הדין כ<strong>שצמצמה לו משלה</strong> ועל ידי כך יש לבעל די כסף כדי להכניס שפחה לעבוד.
 <big>ה</big> שנינו במשנה שאם היו <strong>ארבע</strong> שפחות הרי האשה <strong>יושבת בקתדרא</strong> (מושב כבוד) ואינה עושה דבר. <strong>אמר רב יצחק בר חנניא אמר רב הונא: אף על פי שאמרו</strong> שהיא <strong>יושבת בקתדרא</strong> ואינה צריכה לעבוד, <strong>אבל מוזגת לו כוס ומצעת לו את המטה ומרחצת לו פניו ידיו ורגליו.</strong> שדברים אלה אינם כחובות של מלאכה, אלא הם דברים של חיבה שהאשה עושה לבעלה, ודבר זה אין מוסרים לשפחה.
 והלכה דומה <strong>אמר רב יצחק בר חנניא אמר רב הונא: כל מלאכות שהאשה עושה לבעלה</strong> גם כאשר היא <strong>נדה, עושה</strong> האשה <strong>לבעלה</strong> אף כאשר הכניסה לו הרבה שפחות, <strong>חוץ ממזיגת הכוס, והצעת המטה והרחצת פניו ידיו ורגליו,</strong> שכפי שאמרנו אלה הן מלאכות של חיבה, ואם היא נדה אל תעשה זאת, שלא יבואו לידי קירבה יתירה.
 שנינו שם שהנידה אסורה ב<strong>הצעת המטה</strong> לבעלה. <strong>אמר רבא: לא אמרן</strong> <small>[אמרנו]</small> כן, <strong>אלא</strong> כאשר היא מציעה את המיטה <strong>בפניו, אבל</strong> כאשר היא מציעה את המיטה <strong>שלא בפניו — לית לן</strong> <small>[אין לנו]</small> <strong>בה</strong> איסור. <strong>ו</strong>לגבי איסור <strong>מזיגת הכוס,</strong> מעירים: <strong>שמואל מחלפא ליה דביתהו בידא דשמאלא</strong> <small>[היתה מחליפה לו אשתו</small> בזמן נידתה ומוזגת <small>ביד שמאל],</small> שכיון שעושה שינוי כלשהו במזיגה, שם לב לכך, ואין חשש לקירבה יתירה. אשתו של <strong>אביי מנחא ליה</strong> <small>[היתה מניחה לו</small> בימי נידותה את הכוס <strong>אפומא דכובא</strong> <small>[על פי החבית],</small> אשתו של <strong>רבא</strong> היתה מניחה לו <strong>אבי סדיא</strong> <small>[למראשותיו],</small> אשתו של <strong>רב פפא</strong> היתה מניחה לו את הכוס <strong>אשרשיפא</strong> <small>[על הספסל]</small> לשם שינוי.
 <big>ו</big> כיון שהוזכרו דברים שאמר רב יצחק בר חנניא, מביאים מדבריו בנושא אחר. <strong>אמר רב יצחק בר חנניא אמר רב הונא: הכל משהין בפני השמש,</strong> שהמשמש בסעודה ממתין עד שיאכלו האחרים כל מאכל, ואחר כך הוא אוכל, <strong>חוץ מבשר ויין,</strong> שהם מעוררים תיאבון יתר, ונגרם לו צער אם לא יאכל מהם יחד עם הסועדים. <strong>אמר רב חסדא:</strong> הכוונה היא דווקא ל<strong>בשר שמן ויין ישן. אמר רבא: בשר שמן</strong> — <strong>כל השנה כולה, יין ישן — בתקופת תמוז</strong> דווקא, שבגלל החום ריחו של היין נודף ביותר.
 <strong>אמר רב ענן בר תחליפא: הוה קאימנא קמיה</strong> <small>[הייתי עומד לפני]</small> <strong>מר שמואל ואייתו ליה תבשילא דארדי</strong> <small>[והביאו לו תבשיל של פטריות],</small> <strong>ואי לאו דיהב</strong> <small>[ואם לא שהיה</small> <small>נותן]</small> <strong>לי</strong> ממנו, <strong>איסתכני</strong> <small>[הייתי מסתכן],</small> מחמת תאוות האוכל שתקפה אותי. <strong>אמר רב אשי: הוה קאימנא קמיה</strong> <small>[הייתי עומד לפני]</small> <strong>רב כהנא ואייתו ליה גרגלידי דליפתא בחלא</strong> <small>[והביאו לו עיגול של לפת בחומץ],</small> <strong>ואי לאו דיהב</strong> <small>[ואם לא שהיה נותן]</small> <strong>לי</strong> ממנו, <strong>איסתכני</strong> <small>[הייתי מסתכן].</small> <strong>רב פפא אמר: אפילו תמרתא דהנוניתא</strong> <small>[תמר ריחני]</small> יש להאכיל לשמש. ומסכמים: <strong>כללא דמילתא</strong> <small>[כללו של דבר]:</small> <strong>כל דאית ליה ריחא ואית ליה קיוהא</strong> <small>[שיש לו ריח או שיש בו חריפות],</small> יש לתת ממנו לאדם הנמצא במקום, כדי שלא ינזק.
 מסופר על שני חכמים, <strong>אבוה בר איהי ומנימין בר איהי, חד</strong> <small>[אחד</small> מהם<small>]</small> היה נוהג ש<strong>ספי</strong> <small>[היה מאכיל</small> לשמש<small>]</small> <strong>מכל מינא ומינא</strong> <small>[מין ומין]</small> שהיה אוכל, <strong>וחד ספי מחד מינא</strong> <small>[ואחד</small> מהם <small>היה מאכיל</small> אותו רק <small>ממין אחד</small> מן האוכל<small>].</small> ואומרים: <strong>מר</strong> <small>[חכם</small> זה<small>]</small> — <strong>משתעי</strong> <small>[</small>היה <small>מדבר]</small> <strong>אליהו</strong> הנביא <strong>בהדיה</strong> <small>[איתו],</small> <strong>ומר</strong> <small>[וחכם</small> זה<small>]</small> — <strong>לא משתעי</strong> <small>[</small>היה <small>מדבר]</small> <strong>אליהו</strong> הנביא <strong>בהדיה</strong> <small>[איתו],</small> שכן לא נהג מנהג חסידות וציער את השמש.
 וכן <strong>הנהו תרתין חסידי</strong> <small>[אותם שני חסידים]</small> <strong>ואמרי לה</strong> <small>[ויש אומרים]</small> בנוסח שמפרש את שמם <strong>רב מרי ורב פנחס בני רב חסדא, מר קדים ספי</strong> <small>[חכם</small> אחד <small>היה מקדים</small> לפני האוכל ו<small>מאכיל</small> את השמש<small>],</small> <strong>ומר מאחר ספי</strong> <small>[וחכם</small> אחד היה מאחר ו<small>מאכיל</small> אותו<small>]</small> אחר שאכלו האורחים. <strong>דקדים ספי</strong> <small>[</small>זה <small>שהיה מקדים</small> ו<small>מאכיל] —</small> היה <strong>אליהו</strong> הנביא <strong>משתעי בהדיה</strong> <small>[מדבר איתו],</small> וזה שהיה <strong>מאחר ספי</strong> <small>[</small>ו<small>מאכיל] —</small> <strong>לא</strong> היה <strong>משתעי</strong> <small>[מדבר]</small> <strong>אליהו בהדיה</strong> <small>[איתו].</small>
 ועוד מסופר בענין זה, <strong>אמימר ומר זוטרא ורב אשי הוו קא יתבי אפיתחא דבי</strong> <small>[היו יושבים על פתחו של בית]</small> <strong>אזגור מלכא</strong> <small>[המלך],</small> מלך פרס. <strong>חליף ואזיל אטורנגא דמלכא</strong> <small>[היה עובר והולך המלצר הראשי של המלך]</small> עם מיני מאכלים. <strong>חזייה</strong> <small>[ראה אותו]</small> <strong>רב אשי למר זוטרא</strong>
## דף סא:
 <strong>דחוור אפיה</strong> <small>[שהלבינו פניו]</small> מפני שהתאווה לאוכל, <strong>שקל באצבעתיה אנח ליה בפומיה</strong> <small>[לקח באצבעו</small> מן המאכל ו<small>הניח בפיו</small> של מר זוטרא<small>].</small> <strong>אמר ליה</strong> <small>[לו]</small> ראש המלצרים: <strong>אפסדת לסעודתא דמלכא</strong> <small>[הפסדת</small> איפוא <small>את סעודת המלך].</small> <strong>אמרו ליה</strong> <small>[לו]</small> האנשים שמסביב, שוטרי המלך: <strong>אמאי תיעביד הכי</strong> <small>[מדוע עשית כך]</small> לטעום מן המאכל השייך למלך? <strong>אמר להו</strong> <small>[להם]:</small> <strong>מאן דעביד הכי פסיל למאכל דמלכא</strong> <small>[מי שעושה כך</small> מאכל גרוע זה <small>פוסל את מאכל המלך].</small> <strong>אמרו ליה</strong> <small>[לו]:</small> <strong>אמאי</strong> <small>[מדוע]</small> אתה אומר כן? <strong>אמר להו</strong> <small>[להם]:</small> <strong>דבר אחר</strong> (צרעת), <strong>חזאי ביה</strong> <small>[ראיתי בו</small> בבשר<small>].</small> <strong>בדקו ולא אשכחו</strong> <small>[מצאו].</small> <strong>שקל אצבעתיה, אנח עליה,</strong> <small>[לקח אצבעו</small> ו<small>הניח עליו,</small> על הבשר<small>]</small> ו<strong>אמר להו</strong> <small>[להם]:</small> <strong>הכא מי בדקיתו</strong> <small>[כאן האם בדקתם]?</small> <strong>בדקו</strong> ואכן <strong>אשכחו</strong> <small>[מצאו]</small> כדבריו. <strong>אמרו ליה רבנן</strong> <small>[לו חכמים]</small> לאחר מכן: <strong>מאי טעמא סמכת אניסא</strong> <small>[מה טעם סמכת על הנס]</small> שתימצא שם צרעת? <strong>אמר להו</strong> <small>[להם]:</small> <strong>חזאי</strong> <small>[ראיתי]</small> <strong>רוח צרעת דקא פרחה עילויה</strong> <small>[שפורחת עליו]</small> על המאכל הזה, והבנתי שיש בו פגם זה.
 ועוד באותו ענין, <strong>ההוא רומאה</strong> <small>[רומאי אחד]</small> ש<strong>אמר לה לההיא איתתא</strong> <small>[לאשה אחת]:</small> <strong>מינסבת</strong> <small>[</small>האם <small>את</small> רוצה <small>להינשא]</small> <strong>לי? אמרה ליה</strong> <small>[לו]:</small> <strong>לא.</strong> מה עשה כדי לכפותה, <strong>אזיל אייתי, רימני פלי</strong> <small>[הלך הביא רימונים, קילף]</small> <strong>ואכל קמה</strong> <small>[לפניה]</small> ולא נתן לה מהם. <strong>כל מיא דצערי לה, בלעתיה</strong> <small>[כל המים,</small> הרוק, <small>שציער אותה</small> מפני תאות האוכל, <small>בלעה אותו],</small> <strong>ולא הב</strong> <small>[נתן]</small> <strong>לה עד דזג לה</strong> <small>[עד</small> שחלתה ו<small>התנפחה].</small> <strong>לסוף אמר לה: אי מסינא לך, מינסבת</strong> <small>[אם ארפא אותך,</small> האם <small>תנשאי]</small> <strong>לי? אמרה ליה</strong> <small>[לו]:</small> <strong>אין</strong> <small>[כן].</small> <strong>אזיל אייתי רימני, פלי</strong> <small>[הלך הביא רימונים, קילף]</small> <strong>ואכל קמה</strong> <small>[לפניה].</small> <strong>אמר לה: כל מיא דצערי לך תוף שדאי תוף שדאי</strong> <small>[כל מים,</small> רוק, <small>שמצער אותך רקי</small> ו<small>זרקי! רקי</small> ו<small>זרקי!],</small> <strong>עד דנפקא מינה כי הוצא ירקא ואתסיאת</strong> <small>[שיצא ממנה כמו עלה ירוק ונרפאה].</small>
 <big>א</big> שנינו במשנה בין המלאכות שהאשה עושה לבעלה, שהיא <strong>עושה בצמר.</strong> ומדייקים: <strong>בצמר — אין</strong> <small>[כן],</small> <strong>בפשתים — לא.</strong> ומעירים: <strong>מתניתין מני</strong> <small>[משנתנו</small> כשיטת <small>מי] —</small> כשיטת <strong>ר' יהודה היא. דתניא</strong> <small>[ש</small>כן <small>שנינו</small> בברייתא<small>]:</small> <strong>אינו כופה</strong> את האשה <strong>לא לעמוד</strong> לשרת לא <strong>לפני אביו, ולא לעמוד לפני בנו</strong> מנישואיו לאחרת, <strong>ולא ליתן תבן לפני בהמתו,</strong> סוסים וחמורים שלו. <strong>אבל כופה</strong> אותה <strong>ליתן תבן לפני בקרו,</strong> פרות ושוורים שלו. <strong>ר' יהודה אומר: אף אינו כופה לעשות בפשתן, מפני שפשתן</strong> בזמן שטווים אותו <strong>מסריח את הפה, ומשרבט</strong> (ומשרבב) <strong>את השפתים.</strong> ומעירים: <strong>והני מילי בכיתנא רומאה</strong> <small>[ודברים אלה</small> אמורים דווקא <small>בפשתן רומי]</small> שמזיק ביותר, אבל בפשתן אחר, יכול לכופה.
 <big>ב</big> עוד שנינו במשנה, ש <strong>ר' אליעזר אומר, שאפילו</strong> אם <strong>הכניסה לו</strong> אשתו <strong>מאה שפחות,</strong> מכל מקום תעשה מלאכה, כדי שלא תבוא לידי זימה. <strong>אמר רב מלכיו אמר רב אדא בר אהבה: הלכה כר' אליעזר.</strong>
 <strong>אמר ר' חנינא בריה</strong> <small>[בנו]</small> של <strong>רב איקא:</strong> ההלכות בענין <strong>שפוד</strong> לענין יום טוב, ובענין <strong>שפחות</strong> במשנתנו, <strong>ו</strong>בענין <strong>גומות</strong> לקביעת בגרות, הן של <strong>רב מלכיו,</strong> 
 אבל הלכות בענין <strong>בלורית,</strong> בענין <strong>אפר מקלה ו</strong>בענין <strong>גבינה —</strong> הן של <strong>רב מלכיא.</strong>
 <strong>רב פפא אמר:</strong> אותן הלכות המתייחסות ל<strong>מתניתין</strong> <small>[</small>ל<small>משנתנו]</small> <strong>ומתניתא</strong> <small>[ו</small>ל<small>ברייתא]</small> הן הלכות של <strong>רב מלכיא. שמעתתא</strong> <small>[השמועות,</small> דברי האמוראים<small>]</small> הם של <strong>רב מלכיו. וסימנך</strong> שתזכור: <strong>מתניתא מלכתא</strong> <small>[המשנה</small> היא <small>מלכה]</small> והרי זה סימן לרב מלכיא (ששמו דומה למלכתא) שדבריו מתייחסים אל המשנה. ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין ר' חנינא בריה דרב איקא ורב פפא, בפרטים אלה — <strong>איכא בינייהו</strong> <small>[יש ביניהם]</small> הבדל לגבי <strong>שפחות,</strong> שלפי גירסת ר' חנינא, רב מלכיו הוא שאמר את ההלכה בשפחות, ולדעת רב פפא, כיון שההלכה מתייחסת למשנתנו לפיכך היא מדברי רב מלכיא.
 <big>ג</big> שנינו במשנה ש<strong>רבן שמעון בן גמליאל אומר</strong> שהבטלה מביאה לידי שעמום־שיגעון. ושואלים: <strong>היינו</strong> <small>[הרי זו</small> שיטתו<small>]</small> של ה<strong>תנא קמא</strong> <small>[הראשון],</small> ר' אליעזר! ומשיבים: <strong>איכא בינייהו דמיטללא בגורייתא קיטנייתא ונדרשיר</strong> <small>[יש ביניהם</small> הבדל כאשר <small>משחקת בכלבים קטנים או במשחק</small> כמשחק שחמט<small>],</small> שכיון שיש משהו שמעסיק אותה — אינה מגיעה לידי שיגעון, אבל עיסוק זה יכול להביא לידי זימה.
 <big>ד משנה</big> <strong>המדיר את אשתו,</strong> שנדר באופן כזה שנאסר <strong>מתשמיש המטה, בית שמאי אומרים:</strong> עד <strong>שתי שבתות</strong> (שני שבועות) יכול להישאר במצב זה, ולאחר מכן צריך לגרש אותה ולתת לה את כתובתה. ו<strong>בית הלל אומרים: שבת אחת</strong> (שבוע אחד).
 מאחר שאנו דנים בחובתו של הבעל בענין תשמיש המיטה, נאמרו עוד כמה דברים בענין זה: <strong>התלמידים יוצאין לתלמוד תורה שלא ברשות</strong> נשותיהם עד <strong>שלשים יום. הפועלים</strong> יוצאים מן הבית שלא ברשות האשה <strong>שבת אחת</strong> (שבוע אחד). <strong>העונה האמורה בתורה,</strong> הזמן הקצוב לתשמיש, שהיא חובת הבעל בסתם (אם לא התנו ביניהם אחרת) משתנה לפי המצאותם של האנשים בבית, ולפי טיב עיסוקיהם. <strong>הטיילין,</strong> אנשים שאינם עובדים — <strong>בכל יום. הפועלים — שתים</strong> (פעמיים) <strong>בשבת. החמרים — אחת בשבת. הגמלים — אחת לשלשים יום. הספנים — אחת לששה חדשים.</strong> אלו <strong>דברי ר' אליעזר.</strong>
 <big>ה גמרא</big> ושואלים: <strong>מאי טעמייהו</strong> <small>[מה טעמם]</small> של <strong>בית שמאי</strong> שאומרים שזמן הפרישה הוא עד שבועיים? <strong>גמרי</strong> <small>[לומדים</small> הם<small>]</small> <strong>מיולדת נקבה,</strong> שהיא טמאה ואסורה לבעלה שבועיים לאחר הלידה ומכאן הם למדים שעד שבועיים אין זה בבחינת סבל. <strong>ובית הלל,</strong> מנין ראיה לשיטתם? <strong>גמרי</strong> <small>[לומדים</small> הם<small>]</small> <strong>מיולדת זכר</strong> שטמאה שבוע אחד.
 ומקשים: <strong>ובית הלל נמי נגמרו</strong> <small>[גם כן ילמדו]</small> <strong>מיולדת נקבה,</strong> שהרי מצאנו בתורה שיעור זמן גדול יותר, של שבועיים! ומשיבים: <strong>אי</strong> <small>[אם]</small> <strong>מיולדת גמרי לה</strong> <small>[</small>היו <small>לומדים זאת]</small> — אכן <strong>הכי נמי</strong> <small>[כך גם כן]</small> היה צריך ללמוד, <strong>אלא בית הלל מנדה גמרי לה</strong> <small>[</small>הם <small>לומדים זאת],</small> שהיא אסורה בתשמיש שבעה ימים (מדין התורה).
 ומסבירים: <strong>במאי קמיפלגי</strong> <small>[במה</small> הם <small>חלוקים]</small> לפי זה — <strong>מר סבר מידי דשכיח ממידי דשכיח</strong> <small>[חכם</small> זה, בית הלל, <small>סבורים</small> שלמדים <small>דבר מצוי מדבר מצוי],</small> ולכן למדים שיעור פרישה בזה הכועס על אשתו ומתוך כך מדירה שהוא דבר מצוי, מדין נידה המצוי, <strong>ומר סבר מידי דהוא גרים</strong> <small>[וחכם</small> זה, בית שמאי, <small>סבורים,</small> למדים <small>דבר שהוא גרם]</small> <strong>לה,</strong> נדר, <strong>ממידי דהוא גרים</strong> <small>[מדבר שהוא גרם]</small> <strong>לה,</strong> כלידה, ולא מנידה שהוא דבר שאינו תלוי בבעל.
 <strong>אמר רב: מחלוקת</strong> זו בין בית הלל ובית שמאי היא <strong>במפרש,</strong> כשהוא אומר שנודר ממנה לזמן מסויים זה, או לזמן ארוך יותר. <strong>אבל</strong> אם נדר ממנה מתשמיש המיטה <strong>בסתם — דברי הכל יוציא לאלתר</strong> (מיד) <strong>ויתן כתובה,</strong> שכיון שלא פירש לכמה זמן נודר — יש לה כבר צער מעכשיו. <strong>ושמואל אמר: אפילו בסתם נמי</strong> <small>[גם כן]</small> <strong>ימתין</strong> עד שיעור זמן זה, <strong>שמא ימצא פתח</strong> התרה <strong>לנדרו,</strong> ולא יצטרך לגרשה.
 ושואלים: <strong>הא פליגי</strong> <small>[</small>ו<small>הרי</small> כבר <small>נחלקו]</small> <strong>בה</strong> רב ושמואל, באותה בעיה עקרונית <strong>חדא זימנא</strong> <small>[פעם אחת],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המדיר את אשתו מליהנות לו</strong> (ממנו), <strong>עד שלשים יום — יעמיד פרנס.</strong> שימנה אדם אחר שיטפל בפרנסתה. <strong>יותר מכאן — יוציא ויתן כתובה. ואמר רב: לא שנו אלא במפרש</strong> זמן מסויים, <strong>אבל בסתם — יוציא לאלתר ויתן כתובה. ושמואל אמר: אפילו בסתם נמי</strong> <small>[גם כן]</small> <strong>ימתין, שמא</strong> בתוך כך <strong>ימצא פתח</strong> התרה <strong>לנדרו!</strong>
 ומשיבים: <strong>צריכא</strong> <small>[צריך]</small> לפרש את המחלוקת בשני המקרים <strong>דאי איתמר בהא</strong> <small>[שאם היה נאמר</small> רק <small>בזו],</small> במדיר את אשתו מתשמיש, היינו אומרים: <strong>בהא קאמר</strong> <small>[בזו אומר]</small> <strong>רב</strong> כך — <strong>משום</strong> ש<strong>לא אפשר בפרנס</strong> שהרי לענין תשמיש אי אפשר על ידי אחר, <strong>אבל ב</strong>הלכה <strong>ההיא,</strong> במקרה שנודר מהנאה אחרת, שהלא <strong>אפשר</strong> לבעל למלא את חובתו כלפיה <strong>בפרנס, אימא מודי ליה</strong> <small>[אמור</small> ש<small>מודה לו]</small> <strong>לשמואל</strong> שיכול להמתין. ולהיפך: <strong>ואי איתמר</strong> <small>[ואילו היתה נאמרת]</small> המחלוקת רק <strong>בההיא,</strong> במדיר את אשתו משאר הנאות, היינו אומרים כי דווקא <strong>בהך קאמר</strong> <small>[בזו אומר]</small> <strong>שמואל</strong> שימתין, <strong>אבל בהא</strong> <small>[בזו],</small> במדיר מתשמיש — <strong>אימא מודי ליה</strong> <small>[אמור</small> ש<small>מודה לו]</small> <strong>לרב,</strong> על כן <strong>צריכא</strong> <small>[צריך]</small> שתיאמר המחלוקת בשני המקרים.
 <big>ו</big> שנינו במשנה ש <strong>התלמידים יוצאין לתלמוד</strong> תורה שלא ברשות שלושים יום. ושואלים: ואם יוצאים <strong>ברשות, כמה?</strong> ותוהים על השאלה: אם ברשות ובהסכמת האשה הם יוצאים, שיצאו <strong>כמה דבעי</strong> <small>[ש</small>הם <small>רוצים]</small> ומה לנו להתערב בדבר שהסכימו בו הבעל והאשה?
## דף סב.
 <strong>אורחא דמילתא</strong> <small>[דרך ארץ]</small> <strong>כמה?</strong> מה ההתנהגות הראויה בענין זה? <strong>אמר רב: חדש כאן</strong> בבית המדרש, <strong>וחדש בבית.</strong> ורמז לדבר, ממה <strong>שנאמר</strong> בשרות הצבא של דוד: <strong>"לכל דבר המחלקות הבאה והיצאת חדש בחדש לכל חדשי השנה"</strong> (דברי הימים א' כז, א). <strong>ור' יוחנן אמר: חדש כאן</strong> בבית המדרש <strong>ושנים בביתו, שנאמר</strong> בפועלים שעבדו לצורך בנין בית המקדש: <strong>"חדש יהיו בלבנון שנים חדשים בביתו"</strong> (מלכים א' ה, כח).
 ושואלים: <strong>ורב נמי מאי טעמא</strong> <small>[גם כן מה טעם]</small> <strong>לא אמר מ</strong>הראיה <strong>ההיא</strong> שאמר ר' יוחנן? ומשיבים: <strong>שאני</strong> <small>[שונה]</small> <strong>בנין בית המקדש,</strong> ש<strong>אפשר</strong> לעשותו <strong>על ידי אחרים,</strong> שהיו אנשים מרובים שהיו עסוקים בכך, אבל בדבר שאי אפשר לעשותו על ידי אחרים, נותנים לו רשות להיות חודש כאן וחודש שם. ושואלים עוד: <strong>ור' יוחנן מאי טעמא</strong> <small>[מה טעם]</small> <strong>לא אמר מההיא</strong> <small>[מאותה]</small> ראיה שהביא רב? ומשיבים: <strong>שאני התם דאית ליה הרווחה</strong> <small>[שונה שם</small> אצל דוד <small>שיש לו</small> בכך <small>רווח,</small> שכר<small>]</small> בעבודת המלך, שכיון שיש בכך רווח — שמא האשה מוותרת לו על שהותו עמה, אבל בדבר שאין בו רווח, כגון תלמוד תורה — רוצה האשה שיהיה הבעל רוב הזמן בביתו.
 <big>א</big> כיון שהוזכרה מחלוקת רב ור' יוחנן בענין בית המקדש, מביאים מחלוקת נוספת ביניהם, <strong>אמר רב: אנחה שוברת חצי גופו של אדם, שנאמר: "ואתה בן אדם האנח בשברון מתנים ובמרירות תאנח"</strong> (יחזקאל כא, יא), משמע שהאנחה שוברת חצי הגוף עד המתניים. <strong>ור' יוחנן אמר: אף כל גופו של אדם, שנאמר: "והיה כי יאמרו אליך על מה אתה נאנח ואמרת אל שמועה כי באה ונמס כל לב ורפו כל ידים וכהתה כל רוח וכל ברכים תלכנה מים"</strong> (יחזקאל כא, יב), משמע שבאנחה יש שברון כל הגוף כולו.
 ושואלים: <strong>ור' יוחנן נמי הכתיב</strong> <small>[גם כן הרי נאמר]</small> <strong>"בשברון מתנים",</strong> משמע שאין האנחה שוברת את כל גופו! ומשיבים: אין הכוונה שהשברון הוא רק עד המתניים, אלא <strong>ההיא דכי מתחלא</strong> <small>[שכאשר מתחילה]</small> האנחה להשפיע — <strong>מ</strong>ן ה<strong>מתנים מתחלא</strong> <small>[</small>היא <small>מתחילה].</small> ושואלים: <strong>ורב נמי הכתיב</strong> <small>[גם כן הרי נאמר]</small> <strong>"ונמס כל לב ורפו כל ידים וכהתה כל רוח",</strong> משמע שבאנחה יש שברון כל הגוף כולו! ומשיבים: <strong>שאני</strong> <small>[שונה]</small> <strong>שמועה</strong> של <strong>בית המקדש דתקיפא טובא</strong> <small>[שחזקה ביותר]</small> והיא גורמת צער גדול, אבל סתם אנחה אינה גורמת אלא שברון חצי הגוף.
 מסופר: <strong>ההוא ישראל וגוי דהוו קאזלי באורחא בהדי הדדי</strong> <small>[שהיו הולכים בדרך יחד].</small> <strong>לא אימצי</strong> <small>[יכול]</small> היה ה<strong>גוי לסגויי בהדי</strong> <small>[ללכת יחד עם]</small> ה<strong>ישראל,</strong> שהיה מהלך מהר יותר. <strong>אדכריה</strong> <small>[הזכיר לו]</small> את <strong>חורבן בית המקדש</strong> כדי לצערו ולעכבו. <strong>נגיד ואיתנח</strong> <small>[נאנק ונאנח]</small> היהודי, <strong>ואפילו הכי</strong> <small>[כך]</small> <strong>לא אימצי</strong> <small>[יכול]</small> היה ה<strong>גוי לסגויי בהדיה</strong> <small>[ללכת איתו],</small> שעדיין היהודי הלך מהר יותר. <strong>אמר ליה</strong> <small>[לו]</small> הגוי: <strong>לאו אמריתו</strong> <small>[</small>האם <small>אין אתם אומרים]</small> ש<strong>אנחה שוברת חצי גופו של אדם,</strong> ואם כן מדוע לא השפיע עליך הדבר? <strong>אמר ליה</strong> <small>[לו]:</small> <strong>הני מילי מילתא חדתי</strong> <small>[דברים אלה</small> אמורים ב<small>דבר,</small> בצער, <small>חדש]</small> <strong>אבל הא דשנן</strong> <small>[זו ש</small>כבר <small>שנינו</small> והתרגלנו<small>]</small> <strong>בה — לא</strong> משפיעה עלינו כל כך. <strong>דאמרי אינשי</strong> <small>[שאומרים אנשים]</small> כפתגם: <strong>דמלפי תכלי לא בהתה</strong> <small>[</small>זו <small>שרגילה</small> ב<small>שכול</small> ילדיה <small>איננה פוחדת]</small> כשמת אחד מן הילדים, וכך הוא הדבר במי שמתרגל לצרות.
 בשנינו במשנה ש<strong>הטיילין</strong> עונתם <strong>בכל יום.</strong> ושואלים: <strong>מאי</strong> <small>[מה</small> פירוש<small>]</small> <strong>"טיילין"? אמר רבא: בני פירקי</strong> <small>[תלמידים</small> ההולכים לשנות <small>פרקם</small> בישיבה שבמקומם<small>].</small> <strong>אמר ליה</strong> <small>[לו]</small> <strong>אביי</strong> לרבא, והקשה על דבריו: <strong>מאן דכתיב בהו</strong> <small>[מי</small> הם אלו <small>שנאמר בהם]</small> <strong>"שוא לכם משכימי קום מאחרי שבת אכלי לחם העצבים כן יתן לידידו שנא"</strong> (תהלים קכז, ב), <strong>ואמר רב יצחק: אלו נשותיהן של תלמידי חכמים שמנדדות שינה מעיניהם בעולם הזה ובאות לחיי העולם הבא,</strong> משמע מכאן שתלמידי חכמים מתייגעים הרבה בתורתם, ואינם מצויים בערב בבית, <strong>ואת אמרת בני פירקי</strong> <small>[ואתה אומר שתלמידים</small> השונים <small>פרקם</small> בישיבה<small>]</small> הם הקרויים "טיילים"?!
 <strong>אלא אמר אביי:</strong> יש לומר <strong>כ</strong>פי שפירש זאת <strong>רב,</strong> ש<strong>אמר רב:</strong> הכוונה היא <strong>כגון רב שמואל בר שילת, דאכיל מדידיה, ושתי מדידיה, וגני בטולא דאפדניה, ולא חליף פריסתקא דמלכא אבביה</strong> <small>[שאוכל משלו, ושותה משלו, וישן בצל ביתו, ואין שליח גובה המיסים של המלך עובר על פתחו],</small> משום שלא ידעו שהוא אמיד, ואדם כזה שיש לו פרנסה ואין לו דאגות הוא הקרוי "טייל". <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר: כגון מפנקי דמערבא</strong> <small>[</small>ה<small>מפונקים של ארץ ישראל]</small> הם הקרויים "טיילים".
 ומסופר על כוחם של בני ארץ ישראל: <strong>ר' אבהו הוה קאי בי באני</strong> <small>[היה עומד</small> ב<small>בית המרחץ],</small> <strong>הוו סמכי ליה תרי עבדי</strong> <small>[</small>ו<small>היו סומכים אותו</small> בהליכתו <small>שני עבדים],</small> <strong>איפחית בי באני מתותיה</strong> <small>[נפחת בית המרחץ מתחתיו</small> ונהרס<small>],</small> <strong>איתרמי ליה עמודא</strong> <small>[הזדמן לו עמוד]</small> שעמד עליו, <strong>סליק ואסקינהו</strong> <small>[עלה</small> בעצמו <small>והעלה</small> ביחד עימו את שניהם<small>],</small> שכל כך היה גיבור כוח. וכיוצא בזה מסופר: <strong>ר' יוחנן הוה קסליק בדרגא</strong> <small>[היה עולה במדרגות],</small> <strong>הוו סמכי ליה</strong> <small>[היו סומכים אותו]</small> <strong>רב אמי ורב אסי. איפחתא דרגא תותיה</strong> <small>[נשברה המדרגה שמתחתיו],</small> <strong>סליק ואסקינהו</strong> <small>[עלה והעלה אותם].</small> <strong>אמרי ליה רבנן</strong> <small>[אמרו לו חכמים]:</small> <strong>וכי מאחר דהכי</strong> <small>[שכך],</small> שאתה חזק כל כך, <strong>למה ליה למיסמכיה</strong> <small>[למה</small> צריך <small>לסמוך אותו]?</small> <strong>אמר להו</strong> <small>[להם]:</small> <strong>אם כן</strong> אעשה ואוציא כוחי עתה <strong>מה אניח לעת זקנה?</strong>
 <big>ג</big> שנינו במשנה: <strong>והפועלים</strong> עונתם <strong>שתים</strong> (פעמיים) <strong>בשבת</strong> (בשבוע). ומקשים: <strong>והתניא</strong> <small>[והרי שנינו</small> בברייתא<small>]:</small> <strong>הפועלים</strong> עונתם <strong>אחת בשבת! אמר ר' יוסי בר' חנינא: לא קשיא</strong> <small>[אין</small> זה <small>קשה];</small> <strong>כאן</strong> במשנה שאמרנו שעונת הפועלים פעמיים בשבוע, הרי זה <strong>בעושין מלאכה בעירן, כאן</strong> בברייתא שאמרנו שעונתם פעם בשבוע, הרי זה <strong>בעושין מלאכה בעיר אחרת. תניא נמי הכי</strong> <small>[שנויה ברייתא גם כן כך]</small> כדבריו: <strong>הפועלים</strong> עונתם <strong>שתים בשבת, במה דברים אמורים — בעושין מלאכה בעירן, אבל בעושין מלאכה בעיר אחרת —</strong> עונתם <strong>אחת בשבת.</strong>
 <big>ד</big> שנינו במשנה כי עונת <strong>החמרים אחת בשבת</strong> ויש אחרים שעונתם עוד פחות מזה. <strong>אמר ליה</strong> <small>[לו]</small> <strong>רבה בר רב חנן לאביי: איכפל תנא לאשמועינן</strong> <small>[חזר</small> וטרח <small>התנא</small> ברישא <small>להשמיע לנו</small> דין<small>]</small> <strong>טייל ו</strong>דין <strong>פועל?</strong> שהרי לפי סדר העונה הזה יוצא שההלכה שנאמרה במדיר אשתו מתשמיש שבוע יקיים ולאחר מכן יוציא, אינה אלא בטייל ופועל שעונה שלהם פעמיים בשבוע אבל לרוב בני האדם שעונתם אחת בשבת או בפרקי זמן רחוקים יותר — אין בכך כל פגם, שהרי הנדר אינו פוגע בחיוב העונה שלהם! <strong>אמר ליה</strong> <small>[לו]:</small> <strong>לא,</strong>
## דף סב:
 <strong>אכולהו</strong> <small>[על כולם]</small> ולא רק על טייל ופועל נאמר הדבר, שאם מדיר את אשתו יותר משבוע — צריך לגרשה. הקשה לו: <strong>והא</strong> <small>[והרי]</small> בספן <strong>ששה חדשים קאמר</strong> <small>[אמר],</small> ומדוע כשמדירה לשבוע בלבד יצטרך להוציאה? ענה לו: הלא ידוע כי <strong>אינו דומה מי שיש לו פת בסלו למי שאין לו פת בסלו,</strong> שמי שאין לו פת מזומנת בסלו בזמן תענית סובל יותר ממי שיש לו מה לאכול, שמתוך העובדה שהוא יודע שיש לו מה לאכול אין הוא סובל כל כך, ואף כאן: האשה, כיון שהיא יודעת שהדבר אסור לה מחמת הנדר — יש לה צער יותר.
 <strong>אמר ליה</strong> <small>[לו]</small> <strong>רבה בר רב חנן לאביי: חמר ונעשה גמל מאי</strong> <small>[מה]</small> דינו, האם רשאי הוא לשנות את מקצועו, ולהרוויח יותר בעבודתו, למרות שהוא ממעט בעונתה? <strong>אמר ליה</strong> <small>[לו]:</small> <strong>רוצה אשה בקב ותיפלות</strong> שיהיה בעלה איתה, יותר <strong>מעשרה קבין</strong> של פרנסה <strong>ופרישות,</strong> ולכן אין לו רשות לשנות את מקצועו שלא בהסכמתה.
 <big>א</big> ועוד שנינו במשנה: עונת <strong>הספנים</strong> — <strong>אחת לששה חדשים,</strong> אלו <strong>דברי ר' אליעזר. אמר רב ברונא אמר רב: הלכה כר' אליעזר</strong> בהלכות אלה. <strong>אמר רב אדא בר אהבה אמר רב:</strong> כל הלכה <strong>זו</strong> היא כ<strong>דברי ר' אליעזר, אבל חכמים אומרים: התלמידים יוצאין לתלמוד תורה שתים ושלש שנים שלא ברשות</strong> נשותיהם, אף שנמנעים בשל כך מתשמיש. <strong>אמר רבא: סמכו רבנן</strong> <small>[חכמים]</small> על דברי <strong>רב אדא בר אהבה ועבדי עובדא בנפשייהו</strong> <small>[ועשו מעשה בעצמם]</small> לצאת מן הבית וללמוד ולא תמיד היו לכך תוצאות טובות.
 <strong>כי הא</strong> <small>[כמו</small> מעשה <small>זה]</small> ש<strong>רב רחומי הוה שכיח קמיה</strong> <small>[היה מצוי לפני]</small> <strong>רבא ב</strong>עיר <strong>מחוזא, הוה</strong> <small>[היה]</small> <strong>רגיל דהוה אתי לביתיה</strong> <small>[שהיה בא לביתו]</small> <strong>כל מעלי יומא דכיפורי</strong> <small>[ערב יום כיפור].</small> <strong>יומא חד משכתיה שמעתא</strong> <small>[יום אחד משכה אותו הסוגיה]</small> ונשאר במקום, ולא בא. <strong>הוה מסכיא דביתהו</strong> <small>[היתה מצפה אשתו]</small> באותו יום ואמרה בלבה: <strong>השתא אתי, השתא אתי</strong> <small>[עכשיו</small> הוא <small>בא, עכשיו</small> הוא <small>בא],</small> ולבסוף <strong>לא אתא</strong> <small>[בא],</small> שהרי נמשך בלימודו ונשאר בבית המדרש. <strong>חלש</strong> <small>[חלשה]</small> <strong>דעתה,</strong> הצטערה, <strong>אחית דמעתא</strong> <small>[</small>ו<small>הורידה דמעה]</small> <strong>מעינה.</strong> באותה שעה <strong>הוה יתיב באיגרא</strong> <small>[היה יושב</small> רב רחומי <small>על גג],</small> <strong>אפחית איגרא מתותיה ונח נפשיה</strong> <small>[נפחת הגג מתחתיו ונחה נפשו,</small> נפטר<small>].</small> ללמד כמה צריך אדם להיזהר שלא לצער את אשתו ואפילו שלא בכוונה.
 <big>ב</big> ומבררים: <strong>עונה של תלמידי חכמים אימת</strong> <small>[מתי]?</small> <strong>אמר רב יהודה אמר שמואל:</strong> הזמן הראוי להם הוא <strong>מערב שבת לערב שבת.</strong> ובדומה לזה נאמר על הכתוב <strong>"אשר פריו יתן בעתו"</strong> (תהלים א, ג) <strong>אמר רב יהודה ואיתימא</strong> <small>[ויש אומרים]</small> <strong>רב הונא, ואיתימא</strong> <small>[ויש אומרים]</small> <strong>רב נחמן: זה המשמש מטתו</strong> (שאז עושה "פריו") <strong>מערב שבת לערב שבת.</strong>
 ועוד מסופר: <strong>יהודה בריה</strong> <small>[בנו]</small> של <strong>ר' חייא, חתניה</strong> <small>[חתנו]</small> של <strong>ר' ינאי, הוה אזיל ויתיב בבי</strong> <small>[היה הולך ויושב בבית]</small> ה<strong>רב, וכל בי שמשי</strong> <small>[בין השמשות]</small> של ערב שבת <strong>הוה אתי לביתיה</strong> <small>[היה בא לביתו],</small> <strong>וכי הוה אתי, הוה קא חזי קמיה עמודא דנורא</strong> <small>[וכאשר היה בא, היה רואה</small> ר' ינאי <small>לפניו עמוד של אש]</small> מפני קדושתו. <strong>יומא חד משכתיה שמעתא</strong> <small>[יום אחד משכה אותו הסוגיה]</small> ונשאר בבית הרב ולא הגיע הביתה. <strong>כיון</strong> ש<strong>לא חזי</strong> <small>[ראה]</small> ר' ינאי <strong>ההוא סימנא</strong> <small>[את הסימן ההוא],</small> <strong>אמר להו</strong> <small>[להם]</small> <strong>ר' ינאי</strong> חותנו לבני המשפחה: <strong>כפו</strong> (היפכו) את <strong>מטתו,</strong> כפי שעושים בזמן אבל, שבודאי מת. <strong>ש</strong>כן <strong>אילמלי</strong> (אילו) היה <strong>יהודה קיים</strong> (חי) <strong>לא ביטל עונתו,</strong> ובודאי היה מגיע לביתו. <strong>הואי</strong> <small>[היה]</small> הדבר הזה שאמר <strong>"כשגגה שיצא מלפני השליט"</strong> (קהלת י, ה), ונתקיים הדבר <strong>ונח נפשיה</strong> <small>[ונפטר]</small> יהודה בר' חייא.
 מסופר: <strong>רבי איעסק ליה לבריה</strong> <small>[היה עסוק ל</small>השיא את <small>בנו]</small> <strong>בי</strong> <small>[</small>לבת מ<small>בית]</small> <strong>ר' חייא, כי מטא למיכתב</strong> <small>[כאשר הגיע לכתוב]</small> את ה<strong>כתובה נח נפשה דרביתא</strong> <small>[נפטרה הנערה]</small> בתו של ר' חייא. <strong>אמר רבי:</strong> וכי <strong>חס ושלום פסולא איכא</strong> <small>[יש</small> איזה <small>פסול]</small> במשפחות? שרואים שמשמים מעכבים את הזיווג, <strong>יתיבו</strong> <small>[ישבו]</small> <strong>ועיינו במשפחות,</strong> ומצאו כי <strong>רבי אתי</strong> <small>[בא,</small> מוצאו<small>]</small> <strong>משפטיה בן אביטל</strong> אשת דוד, <strong>ור' חייא אתי</strong> <small>[בא]</small> <strong>משמעי אחי דוד,</strong> אם כן כיון שמשפחת רבי באה ממש מבית המלוכה, אף על פי שמשפחת ר' חייא היא משפחה קרובה לה, מכל מקום אין לה ייחוס מלכותי כזה ואין זה זיווג מתאים מכל הצדדים.
 <strong>אזיל איעסק ליה לבריה</strong> <small>[הלך</small> רבי ו<small>עסק ל</small>השיא את <small>בנו]</small> <strong>בי</strong> <small>[</small>לבת מ<small>בית]</small> <strong>ר' יוסי בן זימרא. פסקו ליה</strong> <small>[לו],</small> כלומר, היתנו ביניהם שהם יפרנסוהו <strong>תרתי סרי שנין למיזל בבי</strong> <small>[שתים עשרה שנה ללכת לבית]</small> ה<strong>רב,</strong> וההנחה היתה שקודם כל ילמד, ואחר כך יישאנה. <strong>אחלפוה קמיה</strong> <small>[העבירו אותה,</small> את הנערה, <small>לפני</small> החתן<small>]</small> וכשראה אותה <strong>אמר להו</strong> <small>[להם]:</small> <strong>ניהוו שית שנין</strong> <small>[שיהיו</small> אלה רק <small>שש שנים].</small> <strong>אחלפוה קמיה</strong> <small>[העבירו אותה לפניו],</small> שוב <strong>אמר להו</strong> <small>[להם]:</small> <strong>איכניס והדר איזיל</strong> <small>[</small>קודם <small>אכנוס</small> אותה <small>ואחר כך אלך</small> ללמוד<small>].</small> <strong>הוה קא מכסיף מאבוה</strong> <small>[היה מתבייש מאביו],</small> שיאמר לו שמפני שראה את הנערה חשק בה ולא יכול היה להמתין. <strong>אמר ליה</strong> <small>[לו]</small> אביו לפייסו: <strong>בני, דעת קונך יש בך,</strong> שאתה נוהג כדרך שעשה הקדוש ברוך הוא.
 וראיה לדבר: <strong>מעיקרא כתיב</strong> <small>[מתחילה נאמר]:</small> <strong>"תבאמו ותטעמו</strong> בהר נחלתך מכון לשבתך פעלת<strong>"</strong> (שמות טו, יז), משמע שתחילה היתה הכוונה שייבנה מקדש לישראל רק לאחר כניסתם לארץ ישראל, <strong>ולבסוף כתיב</strong> <small>[נאמר]</small> <strong>"ועשו לי מקדש ושכנתי בתוכם"</strong> (שמות כה, ח) עוד בהיותם במדבר, משמע שעל ידי הקירבה נעשית חיבה יתירה ומקדימים את מה שהיה צריך להיות מאוחר יותר.
 לאחר נישואיו <strong>אזיל יתיב תרתי סרי שני בבי</strong> <small>[הלך</small> ו<small>ישב שתים עשרה שנה בבית]</small> ה<strong>רב. עד דאתא</strong> <small>[שבא]</small> לביתו, <strong>איעקרא דביתהו</strong> <small>[</small>נעשתה <small>אשתו עקרה],</small> כפי שאמרו שקורה לאשה שהיתה שנים רבות בלא בעל. <strong>אמר רבי: היכי נעביד</strong> <small>[איך נעשה</small> עכשיו<small>],</small> אם <strong>נגרשה</strong> <small>[יגרש אותה]</small> — אם כן <strong>יאמרו: ענייה</strong> (מסכנה) <strong>זו לשוא שימרה</strong> (ציפתה). <strong>נינסיב איתתא אחריתי</strong> <small>[ישא אשה אחרת]</small> כדי שיזכה לבנים — אם כן <strong>יאמרו: זו</strong> האשה היולדת בנים היא <strong>אשתו, וזו</strong> שהיא רק נמצאת אצלו היא <strong>זונתו.</strong> לבסוף <strong>בעי עלה רחמי ואיתסיאת</strong> <small>[ביקש עליה</small> בעלה <small>רחמים</small> משמים <small>והתרפאה].</small>
 ועוד מסופר: <strong>ר' חנניה בן חכינאי הוה קאזיל לבי</strong> <small>[היה הולך לבית]</small> ה<strong>רב בשילהי הלוליה</strong> <small>[בסוף</small> זמן <small>חתונתו]</small> של <strong>ר' שמעון בן יוחאי, אמר ליה</strong> <small>[לו]</small> ר' שמעון: <strong>איעכב</strong> <small>[המתן]</small> <strong>לי עד דאתי בהדך</strong> <small>[שאבוא אתך]</small> אחרי ימי חופתי. אך בשל רצונו העז ללמוד <strong>לא איעכבא ליה</strong> <small>[המתין לו].</small> <strong>אזל יתיב תרי סרי שני בבי</strong> <small>[הלך</small> ו<small>ישב שתים עשרה שנה בבית]</small> ה<strong>רב. עד דאתי</strong> <small>[שבא]</small> לביתו <strong>אישתנו</strong> <small>[השתנו]</small> <strong>שבילי דמתא</strong> <small>[העיר]</small> <strong>ולא ידע</strong> עוד את הדרך <strong>למיזל לביתיה</strong> <small>[ללכת לביתו].</small>
 <strong>אזל יתיב אגודא דנהרא</strong> <small>[הלך ישב על גדת הנהר].</small> <strong>שמע לההיא רביתא דהוו קרו</strong> <small>[שמע לנערה אחת שהיו קוראים]</small> <strong>לה: "בת חכינאי, בת חכינאי, מלי קולתך ותא ניזיל</strong> <small>[מלאי</small> את <small>כדך ובואי נלך]</small> <strong>". אמר: שמע מינה האי רביתא דידן</strong> <small>[למד מכאן</small> ש<small>זוהי הנערה שלנו],</small> כלומר בתו. שהרי הוא לא הכירה לאחר כל אותן השנים. <strong>אזל בתרה</strong> <small>[הלך אחריה]</small> כדי להגיע לביתו. <strong>הוה יתיבא דביתהו קא נהלה קמחא</strong> <small>[היתה יושבת אשתו</small> ו<small>מנפה קמח],</small> <strong>דל עינה חזיתיה, סוי לבה</strong> <small>[הרימה</small> את <small>עיניה, ראתה אותו, ראה ליבה],</small> הכירה אותו, ו<strong>פרח רוחה</strong> ומתה מרוב התרגשות, <strong>אמר</strong> ר' חנניה <strong>לפניו: רבונו של עולם, ענייה זו זה שכרה?! בעא רחמי עלה וחייה</strong> <small>[ביקש רחמים עליה וחייתה].</small>
 ועוד מסופר: <strong>ר' חמא בר ביסא אזיל יתיב תרי סרי שני בבי מדרשא</strong> <small>[הלך</small> ו<small>ישב שתים עשרה שנה בבית המדרש].</small> <strong>כי אתא</strong> <small>[כאשר בא</small> לביתו<small>],</small> <strong>אמר: לא איעביד</strong> <small>[אעשה]</small> <strong>כדעביד</strong> <small>[כמו שעשה]</small> <strong>בן חכינאי,</strong> שבא פתאום הביתה וגרם לאשתו אסון. <strong>עייל יתיב במדרשא</strong> <small>[הלך וישב ב</small>בית <small>המדרש].</small> ו<strong>שלח לביתיה</strong> <small>[לביתו]</small> להודיע שבא. בעודו יושב בבית המדרש <strong>אתא</strong> <small>[בא]</small> <strong>ר' אושעיא בריה</strong> <small>[בנו]</small> שאותו לא הכיר ו<strong>יתיב קמיה</strong> <small>[</small>ו<small>ישב לפניו].</small> <strong>הוה קא משאיל ליה שמעתא</strong> <small>[</small>ו<small>היה שואל אותו</small> ר' אושעיא <small>הלכות],</small> <strong>חזא דקא מתחדדי שמעתיה</strong> <small>[ראה ששמועותיו</small> של ר' אושעיא <small>מחודדות,</small> שהוא חריף מאד<small>],</small> <strong>חלש דעתיה</strong> <small>[חלשה דעתו,</small> הצטער<small>]</small> ו<strong>אמר: אי הואי הכא הוה</strong> <small>[אם הייתי כאן</small> ומלמד את בני <small>היה]</small> <strong>לי זרע כי האי</strong> <small>[כזה,</small> כמו נער זה<small>].</small>
 <strong>על לביתיה, על בריה</strong> <small>[נכנס לביתו</small> ו<small>נכנס</small> גם <small>בנו],</small> <strong>קם קמיה</strong> <small>[עמד</small> האב <small>לפניו]</small> לתת כבוד לתלמיד חכם, כי <strong>הוא סבר למשאליה שמעתתא קא בעי</strong> <small>[חשב</small> ש<small>לשאול אותו</small> דבר הלכה <small>הוא רוצה],</small> <strong>אמרה ליה דביתהו</strong> <small>[אמרה לו אשתו]</small> לר' חמא: <strong>מי איכא אבא דקאים מקמי ברא</strong> <small>[האם יש אב שעומד מפני בנו]?</small> ומעירים: <strong>קרי עליה</strong> <small>[קרא עליו]</small> <strong>רמי בר חמא</strong> את הכתוב: <strong>"</strong>ו<strong>החוט המשלש לא במהרה ינתק"</strong> (קהלת ד, יב) — <strong>זה ר' אושעיא, בנו של ר' חמא בר ביסא,</strong> שהיו במשפחה זו שלושה דורות כאחד של תלמידי חכמים.
 ועוד מסופר: <strong>ר' עקיבא רעיא</strong> <small>[רועה]</small> של <strong>בן כלבא שבוע הוה</strong> <small>[היה],</small> <strong>חזיתיה ברתיה דהוה צניע ומעלי</strong> <small>[ראתה אותו בתו</small> של כלבא שבוע <small>שהוא צנוע ומעולה],</small> <strong>אמרה ליה</strong> <small>[לו]:</small> <strong>אי מקדשנא</strong> <small>[אם אתקדש]</small> <strong>לך, אזלת לבי</strong> <small>[תלך לבית]</small> ה<strong>רב</strong> ללמוד? <strong>אמר לה: אין</strong> <small>[כן],</small> <strong>איקדשא ליה</strong> <small>[התקדשה לו]</small> <strong>בצינעה ושדרתיה</strong> <small>[ושלחה אותו</small> ללמוד<small>].</small> <strong>שמע אבוה</strong> <small>[אביה]</small> את הדבר, <strong>אפקה מביתיה אדרה</strong> <small>[הוציאה מביתו</small> ו<small>הדיר אותה]</small> <strong>הנאה מנכסיה</strong> <small>[מנכסיו].</small> <strong>אזיל יתיב תרי סרי שנין בבי</strong> <small>[הלך</small> ר' עקיבא ו<small>ישב שתים עשרה שנה בבית]</small> ה<strong>רב. כי אתא, אייתי בהדיה תרי סרי אלפי תלמידי</strong> <small>[כאשר בא</small> שוב לביתו, <small>הביא איתו שנים עשר אלף תלמידים].</small> ובינתיים, <strong>שמעיה לההוא סבא דקאמר</strong> <small>[שמע זקן אחד שאומר]</small> <strong>לה,</strong> לאשתו: <strong>עד כמה</strong>
## דף סג.
 <strong>קא מדברת</strong> <small>[את נוהגת]</small> כ<strong>אלמנות חיים,</strong> שהרי בעלך נמצא במקום אחר, ואת חיה כאלמנה בחייו?! <strong>אמרה ליה</strong> <small>[לו]:</small> <strong>אי לדידי ציית</strong> <small>[אם לי היה מקשיב] —</small> <strong>יתיב תרי סרי שני אחריני</strong> <small>[היה יושב</small> עוד <small>שתים עשרה שנים אחרות].</small> <strong>אמר</strong> ר' עקיבא כששמע זאת: <strong>ברשות קא עבידנא</strong> <small>[אני עושה].</small> <strong>הדר אזיל ויתיב תרי סרי שני אחריני בבי</strong> <small>[הלך</small> ו<small>ישב</small> ללמוד תורה <small>שתים עשרה שנה אחרות בבית]</small> ה<strong>רב. כי אתא אייתי בהדיה</strong> <small>[כאשר בא, הביא איתו]</small> <strong>עשרין וארבעה אלפי תלמידי</strong> <small>[תלמידים],</small> <strong>שמעה דביתהו</strong> <small>[אשתו],</small> <strong>הות קא נפקא לאפיה</strong> <small>[</small>ו<small>יצאה לקראתו</small> לקבל פניו<small>].</small> <strong>אמרו לה שיבבתא</strong> <small>[השכנות]:</small> <strong>שאילי מאני לבוש ואיכסאי</strong> <small>[שאלי בגד ללבוש והתכסי</small> בו<small>],</small> שלבושך אינו מתאים לקבל פני אדם גדול. <strong>אמרה להו</strong> <small>[להן]:</small> <strong>"יודע צדיק נפש בהמתו"</strong> (משלי יב, י). <strong>כי מטיא לגביה, נפלה על אפה, קא מנשקא ליה לכרעיה</strong> <small>[כאשר הגיעה אליו, נפלה על פניה</small> ו<small>נישקה את רגליו].</small> <strong>הוו קא מדחפי לה שמעיה</strong> <small>[היו דוחפים אותה שמשיו],</small> שלא ידעו מי היא. <strong>אמר להו</strong> <small>[להם]</small> ר' עקיבא: <strong>שבקוה</strong> <small>[הניחו לה],</small> כי כל התורה <strong>שלי ושלכם — שלה הוא.</strong>
 בינתיים <strong>שמע אבוה</strong> <small>[אביה]</small> <strong>דאתא גברא רבה למתא</strong> <small>[שבא אדם גדול לעיר]</small> <strong>אמר: איזיל לגביה, אפשר דמפר נדראי</strong> <small>[אלך אליו, אולי יפר</small> את <small>נדרי]</small> ואוכל לפרנס את בתי. <strong>אתא לגביה</strong> <small>[בא אליו],</small> <strong>אמר ליה</strong> <small>[לו]</small> ר' עקיבא: <strong>אדעתא דגברא רבה מי</strong> <small>[על דעת ש</small>יהא עקיבא זה <small>אדם גדול האם]</small> <strong>נדרת? אמר ליה</strong> <small>[לו]:</small> <strong>אפילו</strong> אם היה יודע <strong>פרק אחד, ואפילו הלכה אחת</strong> לא הייתי מקפיד. <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>הוא. נפל</strong> חותנו <strong>על אפיה</strong> <small>[פניו]</small> <strong>ונשקיה</strong> <small>[ונשקו]</small> <strong>על כרעיה</strong> <small>[רגליו]</small> <strong>ויהיב ליה פלגא ממוניה</strong> <small>[ונתן לו</small> את <small>חצי ממונו].</small> ומספרים: <strong>ברתיה</strong> <small>[בתו]</small> של <strong>ר' עקיבא עבדא ליה</strong> <small>[עשתה לו]</small> <strong>לבן עזאי הכי</strong> <small>[כך],</small> שהיה איש פשוט והיא גרמה לו שילמד תורה. <strong>והיינו דאמרי אינשי</strong> <small>[והוא שאומרים בני אדם</small> בפתגם מקובל<small>]:</small> <strong>רחילא בתר רחילא אזלא</strong> <small>[כבשה אחר כבשה הולכת],</small> <strong>כעובדי אמה כך עובדי ברתא</strong> <small>[כמעשי האם כך מעשי הבת].</small>
 ועוד באותו נושא: <strong>רב יוסף בריה</strong> <small>[בנו]</small> של <strong>רבא שדריה אבוהי לבי</strong> <small>[שלח אותו אביו לבית]</small> ה<strong>רב,</strong> שילמד <strong>לקמיה</strong> <small>[לפני]</small> <strong>רב יוסף. פסקו ליה שית שני</strong> <small>[קצבו לו שש שנים]</small> שיישב בבית הרב. <strong>כי הוה תלת שני</strong> <small>[כאשר היו,</small> עברו, <small>שלוש שנים]</small> <strong>מטא מעלי יומא דכפורי</strong> <small>[הגיע ערב יום כיפור],</small> <strong>אמר</strong> הבן: <strong>איזיל ואיחזינהו לאינשי</strong> <small>[אלך ואראה את אנשי]</small> <strong>ביתי,</strong> כלומר, אלך אל אשתי. <strong>שמע אבוהי</strong> <small>[אביו],</small> <strong>שקל מנא ונפק לאפיה</strong> <small>[לקח כלי</small> זין כיוצא למלחמה, <small>ויצא לקראתו].</small> <strong>אמר ליה</strong> <small>[לו]</small> לפי גירסה אחת: וכי ב<strong>זונתך נזכרת,</strong> שאתה עוזב את לימודך והולך לאשה? <strong>איכא דאמרי</strong> <small>[יש אומרים]</small> ש<strong>אמר ליה</strong> <small>[לו]:</small> <strong>יונתך נזכרת?</strong> ומתוך שהיו האב והבן במריבה, <strong>איטרוד</strong> <small>[נטרדו]</small> <strong>לא מר</strong> <small>[חכם</small> זה<small>]</small> <strong>איפסיק</strong> <small>[הפסיק,</small> אכל סעודה מפסקת<small>],</small> <strong>ולא מר</strong> <small>[חכם</small> זה<small>]</small> <strong>איפסיק</strong> <small>[הפסיק]</small> באותו יום.
 <big>א משנה</big> <strong>המורדת על בעלה</strong> — קונסים אותה בכך ש<strong>פוחתין לה מכתובתה שבעה דינרין ב</strong>כל <strong>שבת</strong> (שבוע). <strong>ר' יהודה אומר: שבעה טרפעיקין</strong> (חצאי דינרים). <strong>עד מתי הוא פוחת — עד כנגד כתובתה,</strong> עד שיגיע הקנס כדי סכום הכתובה שלה. <strong>ר' יוסי אומר: לעולם הוא פוחת והולך</strong> אפילו יותר מכדי הכתובה, <strong>עד שאם תפול לה ירושה ממקום אחר, גובה הימנה. וכן</strong> עושים אם אירע להיפך, <strong>המורד על אשתו</strong> — קונסים אותו ו<strong>מוסיפין על כתובתה שלשה דינרין ב</strong>כל <strong>שבת</strong> (שבוע). <strong>ר' יהודה אומר: שלשה טרפעיקין.</strong>
 <big>ב גמרא</big> שואלים: <strong>מורדת ממאי</strong> <small>[ממה],</small> באיזה ענין מורדת על בעלה? <strong>רב הונא אמר: מתשמיש המטה. ר' יוסי ברבי חנינא אמר:</strong> מורדת <strong>ממלאכה,</strong> שאינה רוצה לעשות מלאכה עבורו. <strong>תנן</strong> <small>[שנינו</small> במשנה<small>]:</small> <strong>וכן המורד על אשתו. בשלמא למאן דאמר</strong> <small>[נניח ל</small>דעת <small>מי שאומר]</small> כי מרידה זו היא <strong>מתשמיש — לחיי</strong> <small>[בסדר],</small> שמובן מהו ענין מורד גם לגבי הבעל, <strong>אלא למאן דאמר</strong> <small>[ל</small>דעת <small>מי שאומר]</small> שמורד <strong>ממלאכה, מי</strong> <small>[האם]</small> <strong>משועבד לה</strong> הבעל לעשות מלאכה? ומשיבים: <strong>אין</strong> <small>[כן],</small> מדובר <strong>באומר "איני זן ואיני מפרנס",</strong> שמורד בחובתו לפרנסה.
 ומקשים: <strong>והאמר</strong> <small>[והרי אמר]</small> <strong>רב: האומר "איני זן ואיני מפרנס</strong> את אשתי <strong>"</strong>— <strong>יוציא</strong> מיד <strong>ויתן כתובה!</strong> ומשיבים: <strong>ולאו לאמלוכי ביה בעי</strong> <small>[ו</small>כי <small>אין</small> צורך <small>להמלך בו]</small> אם חוזר בו? ובאותו זמן שדנים עמו ומסבירים לו שהוא צריך לגרש את אשתו, קונסים אותו בינתיים שיוסיף לה על כתובתה.
 <strong>מיתבי</strong> <small>[שואלים]</small> ממה ששנינו בברייתא לענין מורדת: <strong>אחת לי</strong> (כלומר, אותו דין) אם היתה זו <strong>ארוסה</strong> שמרדה, או <strong>נשואה, ואפילו</strong> היתה <strong>נדה, ואפילו חולה, ואפילו שומרת יבם.</strong>
 ונברר במה מדובר, <strong>בשלמא למאן דאמר</strong> <small>[נניח ל</small>דעת <small>מי שאומר]</small> ש"מורדת" משמעו <strong>ממלאכה — שפיר</strong> <small>[יפה]</small> ומובן הדבר. <strong>אלא למאן דאמר</strong> <small>[ל</small>דעת <small>מי שאומר]</small> שמורדת <strong>מתשמיש,</strong> וכי <strong>נדה בת תשמיש היא?</strong> ומשיבים: <strong>אמר לך</strong> <small>[</small>יכול היה <small>לומר לך]:</small> <strong>אינו דומה מי שיש לו פת בסלו למי שאין לו,</strong> שמי שאין לו פת מזומנת בסלו בזמן תענית סובל יותר ממי שיש לו מה לאכול, שמתוך העובדה שהוא יודע שיש לו מה לאכול אין הוא סובל כל כך, ואף כאן, כיון שהיא אומרת לו שאינה רוצה בתשמיש, הריהו מצטער יותר במניעתו אפילו כשהיא נדה או חולה.
 <strong>איכא דאמרי</strong> <small>[יש שאומרים]</small> שהקושיה היתה באופן אחר: <strong>בשלמא למאן דאמר</strong> <small>[נניח ל</small>דעת <small>מי שאומר]</small> שמשמעות "מורדת" הוא <strong>מתשמיש — היינו דקתני</strong> <small>[הוא ששנה]</small> ברשימת הנקנסות גם <strong>חולה,</strong> שאף שאינה מסוגלת לעבוד, הריהי יכולה להיות מורדת לענין תשמיש.
## דף סג:
 <strong>אלא למאן דאמר</strong> <small>[ל</small>דעת <small>מי שאומר]</small> שמורדת <strong>ממלאכה,</strong> וכי <strong>חולה בת מלאכה היא?</strong> שמאחר שהיא חולה אין עליה כל חובה לעשות מלאכה, ואין זו מרידה כלל. <strong>אלא,</strong> כך יש לפרש את הדברים: אם מורדת <strong>מתשמיש — כולי עלמא לא פליגי דהויא</strong> <small>[הכל אינם חלוקים שהיא]</small> <strong>מורדת. כי פליגי</strong> <small>[כאשר נחלקו],</small> הרי הוא לגבי מורדת <strong>ממלאכה; מר</strong> <small>[חכם</small> זה, רב הונא<small>]</small> <strong>סבר</strong> אם מורדת <strong>ממלאכה — לא הויא</strong> <small>[אינה</small> נחשבת<small>]</small> <strong>מורדת, ומר</strong> <small>[וחכם</small> זה, רב יוסי בר חנינא<small>]</small> <strong>סבר</strong> שמורדת <strong>ממלאכה נמי הויא</strong> <small>[גם כן היא]</small> נידונת כ<strong>מורדת.</strong>
 <big>א</big> <strong>גופא</strong> <small>[לגופה]</small> של ההלכה, שנינו: <strong>המורדת על בעלה פוחתין לה מכתובתה שבעה דינרים בשבת</strong> (בשבוע). <strong>ר' יהודה אומר:</strong> אין פוחתים לה אלא <strong>שבעה טרפעיקין. רבותינו חזרו ונמנו</strong> (הצביעו, והגיעו להחלטה) שאין מפחיתים לה מכתובתה כל שבוע, אלא <strong>שיהו מכריזין עליה</strong> ברבים <strong>ארבע שבתות זו אחר זו, ושולחין לה בית דין</strong> ומודיעים לה: <strong>הוי יודעת שאפילו כתובתיך מאה מנה — הפסדת</strong> הכל. ואם בכל זאת לא חזרה בה — מפסידה את כל הכתובה. <strong>אחת לי</strong> לענין זה אם היא <strong>ארוסה,</strong> או <strong>נשואה,</strong> ו<strong>אפילו</strong> היא <strong>נדה, אפילו חולה, ואפילו שומרת יבם.</strong>
 <strong>אמר ליה</strong> <small>[לו]</small> <strong>ר' חייא בר יוסף לשמואל:</strong> וכי <strong>נדה בת תשמיש היא? אמר ליה</strong> <small>[לו]:</small> <strong>אינו דומה מי שיש לו פת בסלו למי שאין לו פת בסלו,</strong> שמי שאין לו פת מזומנת בסלו בזמן תענית סובל יותר ממי שיש לו מה לאכול, שמתוך העובדה שהוא יודע שיש לו מה לאכול אין הוא סובל כל כך, ואף כאן, כיון שהיא אומרת לו שאינה רוצה בתשמיש, הריהו מצטער יותר במניעתו אפילו כאשר היא נדה.
 <strong>אמר רמי בר חמא: אין מכריזין עליה אלא בבתי כנסיות ובבתי מדרשות</strong> ולא ברחוב. <strong>אמר רבא: דיקא נמי</strong> <small>[מדוייק גם כן]</small> הדבר מלשון הברייתא, <strong>דקתני</strong> <small>[ששונה]:</small> <strong>ארבע שבתות זו אחר זו,</strong> שהם ימים שאין בהם מלאכה, ואין אנשים מצויים ברחובות, אלא בבתי כנסיות ובבתי מדרשות. ומסכמים: אכן, <strong>שמע מינה</strong> <small>[למד ממנה]</small> שכך הוא. <strong>אמר רמי בר חמא: פעמים שולחין לה מבית דין</strong> לדבר עמה; <strong>אחת קודם הכרזה, ואחת לאחר הכרזה.</strong>
 <strong>דרש רב נחמן בר רב חסדא</strong> בענין זה: <strong>הלכה כרבותינו. אמר רבא: האי בורכא</strong> <small>[זו שטות].</small> <strong>אמר ליה</strong> <small>[לו]</small> <strong>רב נחמן בר יצחק: מאי בורכתיה</strong> <small>[מה השטות</small> בזה<small>]?</small> <strong>אנא אמריתה ניהליה, ומשמיה דגברא רבה אמריתה ניהליה</strong> <small>[אני אמרתי לו</small> את הדבר, <small>ומשמו של אדם גדול אמרתי לו זאת],</small> <strong>ומנו</strong> <small>[ומיהו]</small> אדם גדול זה שפסק הלכה כך, <strong>ר' יוסי בר' חנינא.</strong>
 ושואלים: <strong>ואיהו</strong> <small>[והוא,</small> רבא<small>]</small> <strong>כמאן סבר</strong> <small>[כ</small>דעת <small>מי סבור]?</small> ומשיבים: <strong>כי הא דאתמר</strong> <small>[כמו זו שנאמר]</small> שאמר <strong>רבא אמר רב ששת: הלכה, נמלכין בה,</strong> שמדברים איתה ומסבירים לה ובינתיים מפחיתים לה מכתובתה. <strong>רב הונא בר יהודה אמר רב ששת: הלכה, אין נמלכין בה.</strong> ולדעת שניהם אינה מפסידה בבת אחת כרבותינו, אלא מפחיתים לה כל שבוע.
 <big>ב</big> לעצם ההלכה מבררים: <strong>היכי דמיא</strong> <small>[כיצד היא בדיוק]</small> <strong>מורדת? אמר אמימר: דאמרה</strong> <small>[שאומרת]:</small> <strong>"בעינא ליה ומצערנא ליה</strong> <small>[אני רוצה אותו</small> וחפצה להיות נשואה לו, אבל אני רוצה <small>לצער אותו]</small> <strong>"</strong>בגלל סכסוך שביניהם. <strong>אבל</strong> אם <strong>אמרה</strong> <small>[</small>היא <small>אומרת]</small> <strong>"מאיס</strong> <small>[מאוס]</small> הוא <strong>עלי" — לא כייפינן לה</strong> <small>[אין כופין אותה],</small> שאין כופים אדם להיות עם מי שמאוס עליו. <strong>מר זוטרא אמר: כייפינן לה</strong> <small>[כופים אותה]</small> להישאר אתו.
 ומספרים: <strong>הוה עובדא</strong> <small>[היה מעשה]</small> באשה שמרדה בטענת "מאוס עלי" <strong>ואכפה</strong> <small>[וכפה אותה]</small> <strong>מר זוטרא</strong> להישאר עם בעלה, <strong>ונפק מיניה</strong> <small>[ויצא ממנו]</small> מזיווג זה <strong>ר' חנינא מ</strong>העיר <strong>סורא.</strong> ומכאן שיכולה כפיה כזו להביא ברכה. אבל מסכמים: <strong>ולא היא,</strong> אין לעשות כן. <strong>התם סייעתא דשמיא הוה</strong> <small>[שם היה</small> זה <small>סיוע משמים],</small> אבל בדרך כלל אין יוצאים וולדות טובים מזיווג שאין האשה רוצה בו.
 מסופר: <strong>כלתיה</strong> <small>[כלתו]</small> של <strong>רב זביד אימרדא</strong> <small>[מרדה]</small> בבעלה, <strong>הוה תפיסא חד שירא</strong> <small>[</small>ו<small>היתה תופסת</small> בידה <small>בגד אחד].</small> <strong>יתיב</strong> <small>[ישבו]</small> <strong>אמימר ומר זוטרא ורב אשי, ויתיב</strong> <small>[וישב]</small> <strong>רב גמדא גבייהו</strong> <small>[איתם].</small> <strong>יתבי וקאמרי</strong> <small>[ישבו ואמרו]:</small> אשה ש<strong>מרדה</strong> בבעלה — <strong>הפסידה</strong> גם את <strong>בלאותיה</strong> ה<strong>קיימין,</strong> שאפילו הבגדים שהביאה איתה בנדונייתה ואפילו קיימים עדיין — גם אותם היא מפסידה. <strong>אמר להו</strong> <small>[להם]</small> <strong>רב גמדא: משום</strong> ש<strong>רב זביד גברא רבה</strong> <small>[אדם גדול]</small> הוא, <strong>מחניפיתו ליה</strong> <small>[מחניפים אתם לו</small> בהלכה<small>]?</small> <strong>והאמר</strong> <small>[והרי אמר]</small> <strong>רב כהנא: מיבעיא בעי</strong> <small>[שאל,</small> הסתפק<small>]</small> <strong>רבא</strong> בבעיה זו אם היא מפסידה בלאותיה אם לא, <strong>ולא פשיט</strong> <small>[פתר],</small> ואתם מגיעים להחלטה רק בגלל כבודו של רב זביד? <strong>איכא דאמרי</strong> <small>[יש שאומרים]</small> שאותו מעשה היה באופן אחר, ש<strong>יתבי וקאמרי</strong> <small>[ישבו</small> שלושה חכמים אלה <small>ואמרו],</small> שזו ש<strong>מרדה לא הפסידה</strong> את <strong>בלאותיה</strong> ה<strong>קיימין. אמר להו</strong> <small>[להם]</small> <strong>רב גמדא:</strong>
## דף סד.
 <strong>משום</strong> ש<strong>רב זביד גברא רבה</strong> <small>[אדם גדול]</small> <strong>הוא</strong> ולא יבוא לערער על פסק הדין, <strong>אפכיתו ליה לדינא עילויה</strong> <small>[הופכים אתם את הדין עליו]?</small> <strong>האמר</strong> <small>[</small>ו<small>הרי אמר]</small> <strong>רב כהנא: מיבעיא בעי לה</strong> <small>[שאל,</small> הסתפק<small>]</small> <strong>רבא</strong> בענין הזה, <strong>ולא פשיט</strong> <small>[פתר],</small> ואיך פסקתם אתם שאין מוציאים ממנה?! ומסכמים: <strong>השתא,</strong> ש<strong>לא אתמר</strong> <small>[נאמר]</small> ולא סוכם <strong>לא הכי</strong> <small>[כך]</small> <strong>ולא הכי</strong> <small>[כך],</small> אם <strong>תפסה</strong> בידה דבר מרכושה — <strong>לא מפקינן מינה</strong> <small>[אין מוציאים ממנה],</small> אך אם <strong>לא תפסה — לא יהבינן</strong> <small>[נותנים]</small> <strong>לה.</strong>
 ומוסיפים עוד הלכה בענין מורדת: <strong>ומשהינן לה תריסר ירחי שתא אגיטא</strong> <small>[ומשהים אותה שנים עשר חודשי שנה על הגט],</small> שאין נותנים לה את הגט עד אז, <strong>ובהנך תריסר ירחי שתא לית</strong> <small>[ובאותם שנים עשר חודש אין]</small> <strong>לה מזוני</strong> <small>[מזונות]</small> <strong>מ</strong>ן ה<strong>בעל.</strong>
 <big>א</big> <strong>אמר רב טובי בר קיסנא אמר שמואל: כותבין אגרת מרד</strong> (פסק בית דין הגורע מכתובתה) <strong>על ארוסה</strong> המורדת על בעלה, <strong>ואין כותבין אגרת מרד על שומרת יבם</strong> שאינה רוצה להיבעל על ידו. <strong>מיתיבי</strong> <small>[מקשים]</small> מן הברייתא: <strong>אחת לי</strong> בענין דין אשה המורדת אם היא <strong>ארוסה</strong> או <strong>נשואה,</strong> ו<strong>אפילו</strong> היא <strong>נדה,</strong> ו<strong>אפילו חולה, ואפילו שומרת יבם,</strong> שלכל אלה דין מורדת!
 ומשיבים: <strong>לא קשיא</strong> <small>[אין</small> זה <small>קשה],</small> כי אפשר לומר כך: <strong>כאן</strong> שאמרנו שיש לה דין מורדת, הרי זה באופן <strong>שתבע הוא,</strong> היבם, והיא מורדת ואינה רוצה להיבעל, ואילו <strong>כאן</strong> שאמרנו שאינה נחשבת כמורדת, הרי זה באופן <strong>שתבעה היא</strong> והוא מורד ואינו רוצה לכונסה. ש<strong>אמר רב תחליפא בר אבימי אמר שמואל:</strong> אם <strong>תבע הוא והיא מסרבת — נזקקין לו</strong> ויש לה דין מורדת, ואם <strong>תבעה היא</strong> והוא מסרב — <strong>אין נזקקין לה,</strong> ואין מוסיפים על כתובתה.
 ומבררים: <strong>במאי אוקימתא להא</strong> <small>[במה,</small> באיזה מקרה, <small>העמדת את זו]</small> שאמר <strong>שמואל</strong> שכותבים אגרת מרד על ארוסה ואין כותבים לשומרת יבם, אם <strong>ב</strong>מקרה <strong>שתבעה היא</strong> להינשא והוא אינו רוצה, אם כן מדוע <strong>האי</strong> <small>[זה]</small> הניסוח <strong>"כותבין אגרת מרד על ארוסה"</strong> שמשמעו שכותבים דבר כנגדה? במקום זה <strong>"</strong>כותבין אגרת מרד <strong>לארוסה" מיבעי ליה</strong> <small>[צריך היה לו</small> לומר<small>]!</small> ודוחים: <strong>הא לא קשיא</strong> <small>[זה אינו קשה],</small> אכן <strong>תני</strong> <small>[שנה]</small> וגרוס שכותבים <strong>"לארוסה".</strong>
 ושואלים: <strong>מאי שנא</strong> <small>[</small>ב<small>מה שונה]</small> <strong>שומרת יבם דלא</strong> <small>[שאין]</small> כותבים לזכותה אגרת מרד על בעלה — משום <strong>דאמרינן</strong> <small>[שאנו אומרים]</small> <strong>לה: זיל, לא מפקדת</strong> <small>[לכי, אין את מצווה]</small> על פריה ורביה, ואף שאינה יכולה להינשא, אי אפשר לכפותו לעשות דבר שאינו קשור במצוה. ושואלים: אם אכן זה הטעם, הרי <strong>ארוסה נמי נימא</strong> <small>[גם כן נאמר]</small> <strong>לה: זיל, לא מפקדת</strong> <small>[לכי, אינך מצווה]</small> בפריה ורביה, ואם כן מדוע כותבים לה אגרת מרד? <strong>אלא</strong> מדובר פה <strong>בבאה מחמת טענה, דאמרה</strong> <small>[ש</small>היא <small>אומרת]:</small> <strong>בעינא חוטרא לידא</strong> <small>[רוצה אני מקל ליד]</small> <strong>ומרה</strong> <small>[ומעדר]</small> <strong>לקבורה,</strong> כלומר, רוצה אני שיהיו לי ילדים, שיתמכו בי בזקנתי ויטפלו בקבורתי לאחר מותי, ובשל טענה זו כופין אותו.
 אם כן <strong>הכי נמי</strong> <small>[כך גם כן]</small> <strong>שומרת יבם, בבאה מחמת טענה</strong> זו, ומדוע לא ישמעו לה?! <strong>אלא</strong> חוזרים מן ההסבר שמדובר כשהיא תובעת, וצריך לומר כי <strong>אידי ואידי</strong> <small>[זה וזה]</small> מדובר באופן <strong>שתבע הוא</strong> והיא מורדת, <strong>ולא קשיא</strong> <small>[ואינו קשה]</small> מן הברייתא על דברי שמואל; <strong>כאן</strong> שאמרה הברייתא שכותבים אגרת מרד על שומרת יבם הוא לענין שתבע אותה היבם <strong>לחלוץ,</strong> והיא מסרבת, <strong>וכאן</strong> שאמר שמואל שאין כותבים, הוא לענין שתבע <strong>לייבם.</strong> ש<strong>אמר ר' פדת אמר ר' יוחנן:</strong> אם <strong>תבע</strong> היבם <strong>לחלוץ</strong> והיא אינה רוצה — <strong>נזקקין לו. תבע לייבם — אין נזקקין לו.</strong>
 ושואלים: <strong>מאי שנא</strong> <small>[</small>ב<small>מה שונה]</small> <strong>לייבם</strong> ש<strong>לא</strong> כותבים עליה בשל סירובה אגרת מרד, משום <strong>דאמרינן ליה</strong> <small>[שאנו אומרים לו]:</small> <strong>זיל ונסיב איתתא אחריתי</strong> <small>[לך ושא</small> לך <small>אשה אחרת],</small> שאינך חייב דווקא לשאת את זו אם אינה רוצה. אולם אם כן <strong>לחלוץ נמי נימא ליה</strong> <small>[גם כן נאמר לו]:</small> <strong>זיל ונסיב איתתא אחריתי</strong> <small>[לך ושא</small> לך <small>אשה אחרת]</small> ואל תחלוץ לה!
 <strong>אלא</strong> יש לומר שהטעם הוא משום <strong>דאמר</strong> <small>[שאומר]:</small> <strong>"כיון דאגידא</strong> <small>[ש</small>זו <small>קשורה]</small> <strong>בי, לא קא יהבו</strong> <small>[נותנים]</small> <strong>לי אחריתי</strong> <small>[</small>אשה <small>אחרת]</small><strong>",</strong> שכל עוד לא חלץ, מפריע לו הדבר במציאת אשה אחרת, שיאמרו שיש לו אשה שקשורה בו, ושמא לבסוף תתייבם לו, וזו טענה טובה, ולפיכך כותבין לו אגרת מרד כנגדה.
 ושואלים: אם כן <strong>הכא נמי</strong> <small>[כאן גם כן]</small> אפילו כאשר הוא תובע לייבם אי אפשר לומר לו שישא אחרת שהרי הוא אומר <strong>"כיון דאגידא</strong> <small>[שקשורה]</small> <strong>בי לא קא יהבו</strong> <small>[נותנים]</small> <strong>לי אחריתי</strong> <small>[אחרת]</small> <strong>"!</strong> ומדוע כאן אין כותבים עליה אגרת מרד? <strong>אלא</strong> ודאי צריך לומר כי <strong>אידי ואידי</strong> <small>[זה וזה]</small> מדובר באופן <strong>שתבע לייבם, ולא קשיא</strong> <small>[ואין</small> זה <small>קשה];</small> <strong>כאן</strong> שכותבים אגרת מרד — מדובר <strong>כ</strong>שיטת <strong>משנה ראשונה,</strong> ואילו <strong>כאן</strong> שאין כותבים — <strong>כמשנה אחרונה.</strong>
 ומה עניינם — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מצות יבום קודמת למצות חליצה,</strong> מתי — <strong>בראשונה, שהיו מתכוונין</strong> לעשות את הייבום <strong>לשום</strong> (לשם) <strong>מצוה</strong> ואז היו כופים את האשה להתייבם, ואם אינה רוצה כותבים עליה אגרת מרד. <strong>עכשיו שאין מתכוונין</strong> בייבום <strong>לשום מצוה,</strong> ואנו חוששים שמא מתכוונים לדברים אחרים, <strong>אמרו: מצות חליצה קודמת למצות יבום</strong> ולכן אין כופים אותה, ודברי שמואל שאין כותבים אגרת מרד על שומרת יבם הם כשיטת משנה אחרונה.
 <big>ב</big> שנינו במשנה: <strong>עד מתי הוא פוחת וכו'.</strong> ונאמר שם שלדעת ר' יהודה הסכומים הם בטרפעיקין, ושואלים: <strong>מאי</strong> <small>[מה</small> הם<small>]</small> <strong>טרפעיקין? אמר רב ששת: אסתירא</strong> (מטבע קטנה). <strong>וכמה</strong> הוא <strong>אסתירא — פלגא דזוזא</strong> <small>[חצי זוז].</small> <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>ר' יהודה אומר: שלשה טרפעיקין, שהן תשע מעין</strong> (מעות כסף), <strong>מעה וחצי לכל יום</strong> כפול שש לשישה ימים בשבוע — הרי הם תשע.
 <strong>אמר ליה</strong> <small>[לו]</small> <strong>ר' חייא בר יוסף לשמואל: מאי שנא איהו</strong> <small>[</small>ב<small>מה שונה הוא]</small> כאשר היא מורדת <strong>דיהבינן ליה</strong> <small>[שאנו נותנים לו]</small> גם את של <strong>שבת,</strong> שהרי פוחתים מכתובתה שבעה זוז לשבוע, ומסתבר שעל כל יום ויום פוחתים מכתובתה זוז, ויום השבת בכלל. <strong>ומאי שנא איהי</strong> <small>[ו</small>ב<small>מה שונה היא]</small> ש<strong>לא יהבינן</strong> <small>[נותנים]</small> <strong>לה</strong> גם כנגד יום ה<strong>שבת</strong> אלא רק כנגד שישה ימים בלבד? ומסבירים: <strong>איהי דמיפחת קא פחית, לא מיחזי</strong> <small>[היא</small> שנקנסת, <small>שמפחיתים</small> מכתובתה, <small>אין</small> זה <small>נראה]</small> <strong>כשכר שבת,</strong> שהרי אינו מקבל כסף נוסף, אלא רק מפחית מחובו, ואולם <strong>איהו דאוסופי קא מוספא</strong> <small>[הוא שמוסיף]</small> בכל יום על כתובתה,
## דף סד:
 <strong>מיחזי</strong> <small>[נראה]</small> דבר זה <strong>כשכר שבת</strong> ולכן תיקנו שלא יתן עבור יום השבת.
 ועוד באותו נושא, <strong>אמר ליה</strong> <small>[לו]</small> <strong>ר' חייא בר יוסף לשמואל: מה</strong> הטעם להבדל <strong>בין מורד למורדת,</strong> שלכל הדעות המורד על אשתו נותן פחות מאשר המורדת? <strong>אמר ליה</strong> <small>[לו]:</small> <strong>צא ולמד משוק של זונות, מי שוכר את מי?</strong> משמע שצערו של האיש במניעת תשמיש מרובה יותר. <strong>דבר אחר: זה</strong> האיש כשהוא מתאווה <strong>יצרו מבחוץ</strong> שנוסף לצער הוא מתגנה בכך, <strong>וזו יצרה מבפנים,</strong> ואינו ניכר בחוץ.
 <big>א משנה</big> <strong>המשרה את אשתו על ידי שליש,</strong> שהניח את פרנסת אשתו בידי אדם שלישי, שנעשה לה מאיזשהו טעם כאפוטרופוס — <strong>לא יפחות לה</strong> ממזונותיה <strong>משני קבין חטין, או מארבעה קבין שעורין</strong> לכל שבוע. <strong>אמר ר' יוסי: לא פסק לה שעורין</strong> בשיעור כפול מחיטים <strong>אלא ר' ישמעאל שהיה</strong> חי <strong>סמוך ל</strong>ארץ <strong>אדום. ונותן לה</strong> נוסף לכך <strong>חצי קב</strong> של <strong>קיטנית, וחצי לוג שמן, וקב גרוגרות</strong> (תאנים יבשות) <strong>או</strong> משקל <strong>מנה</strong> של <strong>דבילה</strong> (תאנים כבושות). <strong>ואם אין לו</strong> פירות אלה — <strong>פוסק לעומתן פירות ממקום אחר. ו</strong>כן
 <strong>נותן לה מטה, מפץ</strong> (מחצלת רכה) <strong>ומחצלת</strong> קשה. <strong>ונותן לה</strong> ללבושה <strong>כפה לראשה, וחגור למתניה, ומנעלים ממועד למועד,</strong> שבכל אחד מן הרגלים קונה לה מנעלים, <strong>וכלים</strong> (בגדים) <strong>של</strong> (ששוויים) <strong>חמשים זוז משנה לשנה.</strong> ומעירים: <strong>ואין נותנין לה לא</strong> בגדים <strong>חדשים</strong> שהם עבים <strong>בימות החמה,</strong> משום שמחממים, <strong>ולא שחקים</strong> בגדים שחוקים <strong>בימות הגשמים,</strong> שמפני שנשחקו הם דקים, וקר לה. <strong>אלא נותן לה כלים של חמשים זוז בימות הגשמים, והיא מתכסה בבלאותיהן</strong> גם <strong>בימות החמה. והשחקים</strong> הבגדים השחוקים שנשארו — <strong>שלה</strong> הם.
 ו<strong>נותן לה</strong> נוסף לכל זה עוד <strong>מעה כסף לצורכה,</strong> לשאר צרכיה. <strong>ואוכלת עמו מלילי שבת ללילי שבת,</strong> שאף שבמשך השבוע הריהי ניזונת באמצעות שליש ואינה מצויה עמו, אבל בלילי שבת היא עמו ממש. <strong>ואם אין נותן לה מעה כסף לצורכה</strong> — הרי <strong>מעשה ידיה שלה</strong> ולא שלו.
 <strong>ומה היא עושה לו,</strong> מה הדבר הקצוב שהיא צריכה לעשות לו? — הריהי טווה <strong>משקל חמש סלעים</strong> של חוטי <strong>שתי ביהודה, שהן עשר סלעים ב</strong>מידות <strong>גליל. או משקל עשר סלעים</strong> של חוטי <strong>ערב</strong> (שקל יותר לעשותם) <strong>ביהודה, שהן עשרים סלעים ב</strong>מידות <strong>גליל. ואם היתה</strong> באותו זמן <strong>מניקה — פוחתין לה ממעשה ידיה, ומוסיפין לה על מזונותיה. במה דברים אמורים</strong> כל השיעורים והסכומים והקיצבות שנמנו כאן — <strong>בעני שבישראל,</strong> שאלה הם השיעורים הפחותים של נתינה, <strong>אבל במכובד — הכל לפי כבודו</strong> מוסיף ונותן.
 <big>ב גמרא</big> תחילה שואלים: <strong>מני מתניתין</strong> <small>[</small>של <small>מי היא משנתנו</small> זו<small>],</small> לכאורה אינה <strong>לא</strong> כדעת <strong>ר' יוחנן בן ברוקא, ולא</strong> כדעת <strong>ר' שמעון. דתנן</strong> <small>[ש</small>כן <small>שנינו</small> במשנה<small>]:</small> <strong>וכמה שיעורו</strong> של עירוב תחומים — <strong>מזון שתי סעודות לכל אחד ואחד</strong> מן המשתמשים בעירוב זה. ונחלקו בענין זה, שיש אומרים: צריך לקבוע ענין זה לפי <strong>מזונו</strong> שרגיל <strong>ל</strong>אכול ביום <strong>חול ולא לשבת,</strong> אלו <strong>דברי ר' מאיר,</strong> ו<strong>ר' יהודה אומר:</strong> מזונו <strong>לשבת, ולא לחול.</strong> ומעירים: <strong>וזה וזה מתכוונין להקל,</strong> אלא שנחלקו אם אדם אוכל בשבת יותר או פחות מאשר בימות החול.
 <strong>ר' יוחנן בן ברוקא אומר:</strong> יש לשתי סעודות האמורות שיעור קצוב, והוא <strong>ככר הלקוח</strong> (הנקנה) <strong>בפונדיון</strong> (שני איסרים, והוא אחד משנים עשר של הדינר) כאשר ניתן לקנות <strong>ארבע סאין</strong> ב<strong>סלע</strong> שהוא ארבעה דינרים. ולפי חשבון זה מדובר בככר לחם ששיעורה חצי קב (חלק אחד משנים עשר של הסאה), ומזון סעודה אחת הוא איפוא רבע הקב. <strong>ר' שמעון אומר:</strong> שיעור שתי סעודות הוא <strong>שתי ידות</strong> (שני שלישים) <strong>לככר,</strong> שגודלם <strong>משלש ככרות לקב.</strong> ונמצא שמזון סעודה אחת הוא תשיעית הקב.
 ומעירים: <strong>חציה</strong> של ככר כזו הוא השיעור <strong>ל</strong>ענין <strong>בית המנוגע</strong> בצרעת, שהשוהה בבית המנוגע שיעור זמן הראוי לאכילת חצי ככר ("פרס") מיטמאים גם בגדיו. <strong>וחצי חציה,</strong> רבע ככר כזו, הוא השיעור של אוכל <strong>לפסול את הגוייה.</strong> שהאוכל שיעור זה של אוכל טמא, גזרו חכמים שיטמא גופו. <strong>וחצי חצי חציה,</strong> שמינית ככר כזו, הוא השיעור הקטן ביותר של אוכל הראוי <strong>לקבל טומאת אוכלין.</strong>
 ומעתה נברר, משנתנו כאן <strong>מני</strong> <small>[</small>כדעת <small>מי היא]?</small> <strong>אי</strong> <small>[אם]</small> תאמר שהיא כשיטת <strong>ר' יוחנן בן ברוקא,</strong> שלדעתו מזון סעודה אחת הוא רבע קב, הרי רק <strong>תמני הויין</strong> <small>[שמונה</small> סעודות <small>הן]</small> בשני קבי חיטים, והרי האשה צריכה לפחות ארבע עשרה סעודות בשבוע! <strong>ואי</strong> <small>[ואם]</small> היא כשיטת <strong>ר' שמעון</strong> ששיעור מזון סעודה אחת הוא תשיעית הקב, הלא בשני קבין <strong>תמני סרי הויין</strong> <small>[שמונה עשרה</small> סעודות <small>הן]</small> יותר מכדי צורכה!
 ומשיבים: <strong>לעולם</strong> יש לומר שמשנתנו כשיטת <strong>ר' יוחנן בן ברוקא, וכדאמר</strong> <small>[וכפי שאמר]</small> <strong>רב חסדא</strong> בענייננו: שאף שאמר שיעור מסויים, הרי זה הוא המחיר הסיטונאי, ואילו הלוקח יש לו בפעל פחות, כי <strong>צא</strong> (הפחת) <strong>מהן שליש לחנווני.</strong> וכן, <strong>הכא נמי אייתי תילתא שדי עלייהו</strong> <small>[כאן גם כן הבא שליש</small> לחשבון הסעודות שיש בשיעור זה <small>והוסף עליהן].</small> ומקשים: <strong>אכתי תרתי סרי הויין</strong> <small>[עדיין שתים עשרה הן]</small> אם מוסיפים שליש (מבחוץ, שהוא מחצית השיעור), על שמונה סעודות. והרי היא צריכה ארבע עשרה! ומשיבים: הרי <strong>אוכלת עמו לילי שבת</strong> משלו ואין סעודה זו מן החשבון.
 ומקשים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> ומפרש את הביטוי הזה במשנה שכוונתו היא <strong>אכילה ממש. אלא למאן דאמר</strong> <small>[ל</small>דעת <small>מי שאומר]</small> ש<strong>אכילה</strong> זו בלילי שבת היא לשון נקיה להגדרת <strong>תשמיש, מאי איכא למימר</strong> <small>[מה יש לומר]?</small> <strong>ועוד,</strong> אף אם היא אוכלת סעודה אחת משלו בלילי שבת, הלא <strong>תליסר הויין</strong> <small>[שלוש עשרה הן]</small> ועדיין חסרה לה סעודה אחת! <strong>אלא</strong> צריכים לומר <strong>כדאמר</strong> <small>[כפי שאמר]</small> <strong>רב חסדא</strong> שם בהסבר דברי ר' יוחנן בן ברוקה, <strong>צא מהן</strong> לא שליש אלא <strong>מחצה לחנווני. הכי נמי</strong> <small>[כך גם כן]</small> <strong>אתיא פלגא ושדי עלייהו</strong> <small>[הבא חצי והטל עליהן],</small> ונמצא שיש כאן לא שמונה אלא שש עשרה סעודות.
 ומעירים: <strong>קשיא</strong> <small>[קשה]</small> מדברי <strong>רב חסדא</strong> על דברי <strong>רב חסדא,</strong> שפעם אחת הוא אומר שמוסיפים שליש, ופעם אחרת שמוסיפים חצי! ומשיבים: <strong>לא קשיא</strong> <small>[אינו קשה];</small> <strong>הא באתרא דיהבי ציבי</strong> <small>[זה במקום שנותנים</small> גם דמי <small>עצים]</small> עבור אפיית הלחם, <strong>הא באתרא</strong> <small>[זה במקום]</small> ש<strong>לא יהבי ציבי</strong> <small>[נותנים</small> דמי <small>עצים].</small>
 אחרי שיישבנו את דברי ר' חסדא, חוזרים לשיטת ר' יוחנן בן ברוקא ומקשים: <strong>אי הכי</strong> <small>[אם כן]</small> בפונדיון אחד במחיר סיטונאי, מספר הסעודות לדברי ר' יוחנן לפי הערתו של רב חסדא <strong>שיתסרי הויין</strong> <small>[שש עשרה</small> סעודות <small>הן]</small> וזהו יותר מן השיעור שהוקצב במשנתנו. ולפי זה משנתנו <strong>כמאן</strong> <small>[כ</small>שיטת <small>מי]</small> האם <strong>כ</strong>דעת <strong>ר' חידקא,</strong> ש<strong>אמר: ארבע סעודות חייב אדם לאכול בשבת.</strong> ונמצא שיש שתים עשרה סעודות בימות השבוע, ועוד ארבע לשבת?
 ודוחים: <strong>אפילו תימא</strong> <small>[תאמר]</small> שהוא כדעת <strong>רבנן</strong> <small>[חכמים],</small> אלא <strong>דל חדא לארחי ופרחי</strong> <small>[הורד אחת בשביל אורחים ומזדמנים],</small> שבכל זאת אי אפשר לצמצם לה רק כדי מזונה שלה בדיוק.
 ואומרים: <strong>השתא דאתית להכי</strong> <small>[עכשיו שהגעת לכך]</small> להסבר זה שאין נותנים לה רק כפי מזונה בצמצום, <strong>אפילו תימא</strong> <small>[תאמר]</small> שמשנתנו כדעת <strong>ר' שמעון</strong> שיש בשני קבים מזון שמונה עשרה סעודות, ונפרש כי <strong>לרבנן</strong> <small>[ל</small>דברי <small>חכמים]</small> האומרים שיש שלוש סעודות בשבת, מכל מקום עדיין ניתן לקבל את דבריהם ולומר כי <strong>דל תלת לארחי ופרחי</strong> <small>[הורד שלוש</small> מהסעודות <small>בשביל אורחים ומזדמנים],</small> ו<strong>ל</strong>דעת <strong>ר' חידקא</strong> שחייבת בארבע סעודות בשבת <strong>דל תרתי לארחי ופרחי</strong> <small>[הורד שתים לאורחים ומזדמנים],</small> ואם כן אפשר לפרש את הדברים לכל השיטות.
 <big>ג</big> שנינו במשנה ש<strong>אמר ר' יוסי: לא פסק שעורין</strong> אלא ר' ישמעאל שהיה סמוך לאדום. ותוהים: <strong>אלא באדום הוא דאכלין</strong> <small>[שאוכלים]</small> <strong>שעורים, בכולי עלמא</strong> <small>[בכל העולם]</small> <strong>לא אכלי</strong> <small>[אוכלים],</small> והרי היה זה מאכל עניים בכל מקום! ומשיבים: <strong>הכי קאמר</strong> <small>[כך אמר]:</small> <strong>לא פסק שעורים</strong> בשיעור <strong>כפלים</strong> מן השיעור שנאמר <strong>בחטין אלא ר' ישמעאל שהיה סמוך לאדום, מפני ששעורין אדומיות רעות הן,</strong> ואילו במקום אחר ההבדל בין שעורים לחיטים אינו גדול כל כך.
 <big>ד</big> עוד שנינו במשנה: <strong>ונותן לה</strong> עוד <strong>חצי קב קיטנית</strong> ושמן וכו'. ומעירים: <strong>ואילו יין לא קתני</strong> <small>[שנה],</small> שאינו חייב לתת לה. הרי זה <strong>מסייע ליה</strong> <small>[לו]</small> ל<strong>ר' אלעזר,</strong> ש<strong>אמר ר' אלעזר</strong>
## דף סה.
 <strong>אין פוסקין יינות לאשה, ואם תאמר:</strong> והרי נאמר <strong>"אלכה אחרי מאהבי נתני לחמי ומימי צמרי ופשתי שמני ושקויי"</strong> (הושע ב, ז), ולכאורה "שיקויי" אלה יין הם, ומשמע לכאורה שהאשה מקבלת כרגיל יין — יש לפרש כי "שיקויי" הם <strong>דברים שהאשה משתוקקת עליהן, ומאי נינהו</strong> <small>[ומה הם] —</small> <strong>תכשיטין,</strong> ולא שיקויים כמשמעם.
 <strong>דרש ר' יהודה איש כפר נביריא, ואמרי לה</strong> <small>[ויש אומרים]</small> <strong>איש כפר נפור חיל: מנין שאין פוסקין יינות לאשה — שנאמר: "ותקם חנה אחרי אכלה בשילה ואחרי שתה"</strong> (שמואל א' א, ט), נאמר <strong>"שתה" ולא "שתת",</strong> כלומר, שהיא אכלה אבל לא שתתה יין, ו"שתה" משמעו — שבעלה הוא ששתה.
 ותוהים: <strong>אלא מעתה</strong> לפי דיוק זה <strong>"אכלה" — ולא אכל,</strong> שמשמע שרק היא אכלה, <strong>הכי נמי</strong> <small>[כך גם כן]</small> תאמר?! ומשיבים: <strong>אנן מדשני קרא בדבוריה קאמרינן</strong> <small>[אנחנו מ</small>פני <small>ששינה הכתוב בדיבורו אנו אומרים]</small> ומזה אנו מדייקים. <strong>מכדי בגוה קא עסיק ואתי</strong> <small>[הרי בה עוסק</small> הכתוב <small>והולך]</small> <strong>מאי טעמא שני</strong> <small>[מה טעם שינה]</small> ולא אמר "אכלה ושתותה", אלא <strong>שמע מינה</strong> <small>[למד ממנה],</small> מדיוק הלשון <strong>"שתה"</strong> שהיה זמן שתיה, <strong>ולא שתת</strong> <small>[שתתה]</small> היא בעצמה.
 <strong>מיתיבי</strong> <small>[מקשים]:</small> היתה האשה <strong>רגילה</strong> בשתיית יין — <strong>נותנין לה,</strong> והרי שפוסקים יינות לאשה! ודוחים: אשה ה<strong>רגילה</strong> בשתיית יין <strong>שאני</strong> <small>[שונה],</small> ש<strong>אמר רב חיננא בר כהנא אמר שמואל:</strong> אם אשה <strong>רגילה</strong> לשתות יין — <strong>נותנין לה כוס אחד. שאינה רגילה — נותנין לה שני כוסות.</strong>
 ותוהים: <strong>מאי קאמר</strong> <small>[מה אומר]?!</small> הרי זה היפך הסברה! <strong>אמר אביי: הכי קאמר</strong> <small>[כך אומר]:</small> אם היתה <strong>רגילה</strong> בשתיה, אזי <strong>בפני בעלה</strong> — נותנים לה <strong>שני כוסות, שלא בפני בעלה — נותנין לה כוס אחד</strong> בלבד. ואם <strong>אינה רגילה</strong> בשתיית יין, אזי <strong>בפני בעלה</strong> — אין נותנים לה <strong>אלא כוס אחד</strong> בלבד, <strong>שלא בפני בעלה — אין נותנין לה</strong> יין <strong>כל עיקר.</strong>
 <strong>ואי בעית אימא</strong> <small>[ואם תרצה אמור]:</small> שמה שנאמר בברייתא, כוונתו: <strong>רגילה — נותנין לה</strong> יין, לא כדי לשתות, אלא <strong>לציקי קדירה.</strong> ש<strong>אמר ר' אבהו אמר ר' יוחנן: מעשה בכלתו של נקדימון בן גוריון שפסקו לה חכמים סאתים יין לציקי קדרה מערב שבת לערב שבת.</strong> ברכה אותם ו<strong>אמרה להן: כך תפסקו לבנותיכם,</strong> כמות מרובה שכזו. <strong>תנא</strong> <small>[שנה</small> החכם<small>]:</small> כלתו זו של נקדימון בן גוריון <strong>שומרת יבם היתה, ולא ענו אחריה אמן,</strong> משום שלא רצו לענות אמן שיגיעו בנותיהן למצב זה שיש בו צד פורענות.
 <strong>תנא</strong> <small>[שנה</small> החכם<small>]:</small> <strong>כוס אחד</strong> של יין — <strong>יפה לאשה. שנים — ניוול הוא</strong> לה, שמתחילה להשתכר. <strong>שלשה</strong> — מגיעה לתאווה ואז אף <strong>תובעת</strong> תשמיש <strong>בפה.</strong> שתתה <strong>ארבעה</strong> כוסות יין — הריהי מגיעה למצב ש<strong>אפילו חמור תובעת בשוק ואינה מקפדת</strong> עוד למי תיבעל. <strong>אמר רבא: לא שנו</strong> שאין נותנים יין לאשה <strong>אלא</strong> כ<strong>שאין בעלה עמה, אבל</strong> כאשר <strong>בעלה עמה, לית לן</strong> <small>[אין לנו]</small> <strong>בה</strong> צד איסור, שאם תתאוה הרי בעלה עמה.
 ומקשים: <strong>והא</strong> <small>[והרי]</small> <strong>חנה</strong> ש<strong>בעלה עמה הואי</strong> <small>[היה]</small> ובכל זאת ממנה למדים שאין האשה שותה! ומשיבים: <strong>אכסנאי שאני</strong> <small>[אורח</small> דינו <small>שונה].</small> ש<strong>אמר רב הונא: מנין לאכסנאי שאסור בתשמיש המטה — שנאמר: "וישכמו בבקר וישתחוו לפני ה' וישבו ויבאו אל ביתם הרמתה וידע אלקנה את חנה אשתו ויזכרה ה'"</strong> (שמואל א' א, יט), משמע: <strong>השתא</strong> <small>[עכשיו]</small> כשבאו הביתה — <strong>אין</strong> <small>[כן]</small> ידע אותה, אבל <strong>מעיקרא</strong> <small>[מתחילה] —</small> <strong>לא,</strong> משמע שאין זה ראוי לאכסנאי לשמש מטתו, ולכן לא שתתה שם יין, כדי שלא תבוא לידי תביעת תשמיש.
 מסופר: <strong>חומא דביתהו</strong> <small>[אשתו,</small> אלמנתו<small>]</small> של <strong>אביי, אתאי לקמיה</strong> <small>[באה לפני]</small> <strong>רבא</strong> שהיה דיין בעיר, <strong>אמרה ליה</strong> <small>[לו]:</small> <strong>פסוק לי מזוני</strong> <small>[מזונות]</small> המגיעים לי מן היורשים! <strong>פסק לה</strong> מזונות. אמרה לו: <strong>פסוק לי</strong> גם <strong>חמרא</strong> <small>[יין]!</small> <strong>אמר לה: ידענא ביה</strong> <small>[יודע אני בו]</small> <strong>בנחמני,</strong> אביי בעלך, ש<strong>לא הוה שתי חמרא</strong> <small>[היה שותה יין],</small> ולכן, כיון שבחייו לא היית רגילה בכך — אין נותנים לך גם אחרי מותו. <strong>אמרה ליה</strong> <small>[לו]:</small> <strong>חיי דמר</strong> <small>[</small>ב<small>חיי אדוני]</small> <strong>דהוי משקי ליה בשופרזי כי האי</strong> <small>[שהיה משקה אותי בכוסות</small> גדולות <small>כמו זה]</small> והראתה לו בידיה כמה גדולות היו הכוסות. <strong>בהדי דקא מחויא ליה</strong> <small>[תוך שהיתה מראה לו]</small> בידיה את גודל הכוסות <strong>איגלי דרעא</strong> <small>[התגלתה זרועה]</small> מן הבגד, והיתה יפה כל כך ש<strong>נפל נהורא בבי דינא</strong> <small>[נעשה אור בבית הדין].</small>
 <strong>קם רבא, על לביתיה</strong> <small>[נכנס לביתו]</small> <strong>תבעה ל</strong>אשתו <strong>בת רב חסדא</strong> לתשמיש. <strong>אמרה ליה</strong> <small>[לו]</small> <strong>בת רב חסדא,</strong> אשתו: <strong>מאן הוי האידנא בבי דינא</strong> <small>[מי היה עכשיו בבית הדין]?</small> שהבינה שאין הדבר רגיל, ובודאי אירע משום שראה איזושהי אשה בבית הדין. <strong>אמר לה: חומא דביתהו</strong> <small>[אשתו]</small> של <strong>אביי</strong> היתה בבית הדין. קינאה בה וחששה, <strong>נפקא אבתרה</strong> <small>[יצאה</small> בת רב חסדא <small>אחריה]</small> אחרי חומא, <strong>מחתא לה בקולפי דשידא</strong> <small>[הכתה אותה במנעול של ארגז]</small> <strong>עד דאפקה לה מכולי</strong> <small>[שהוציאה אותה מכל</small> העיר<small>]</small> <strong>מחוזא.</strong> וכך <strong>אמרה לה: קטלת ליך תלתא</strong> <small>[הרגת לך שלושה</small> גברים<small>],</small> כי אביי היה בעלה השלישי, אחר שמתו שני בעליה הראשונים, <strong>ואתת למיקטל אחרינא</strong> <small>[ובאת להרוג אחר]</small> גם את רבא בעלי?! שהראית לו את יופיך, ויבוא לשאת אותך.
 כעין זה מסופר: <strong>דביתהו</strong> <small>[אשתו]</small> של <strong>רב יוסף בריה</strong> <small>[בנו]</small> של <strong>רבא אתאי לקמיה</strong> <small>[באה לפני]</small> <strong>רב נחמיה בריה</strong> <small>[בנו]</small> של <strong>רב יוסף</strong> לדין. <strong>אמרה ליה</strong> <small>[לו]:</small> <strong>פסוק לי מזוני</strong> <small>[מזונות]!</small> <strong>פסק לה</strong> כמה שפסק. אמרה לו: <strong>פסוק לי</strong> גם <strong>חמרא</strong> <small>[יין]!</small> <strong>פסק לה. אמר לה: ידענא בהו</strong> <small>[יודע אני בהם]</small> <strong>בבני</strong> העיר <strong>מחוזא דשתו חמרא</strong> <small>[ש</small>נוהגים <small>לשתות יין]</small> ומגיע גם לך לקבל יין.
 בדומה לזה <strong>דביתהו</strong> <small>[אשתו]</small> של <strong>רב יוסף בריה</strong> <small>[בנו]</small> של <strong>רב מנשיא מ</strong>העיר <strong>דויל אתאי לקמיה</strong> <small>[באה לפני]</small> <strong>רב יוסף. אמרה ליה</strong> <small>[לו]:</small> <strong>פסוק לי מזוני</strong> <small>[מזונות]</small> מנכסי בעלי! <strong>פסק לה.</strong> אמרה לו: <strong>פסוק לי חמרא</strong> <small>[יין]!</small> <strong>פסק לה.</strong> הוסיפה ואמרה: <strong>פסוק לי שיראי</strong> <small>[</small>כלי <small>משי]!</small> <strong>אמר לה: שיראי למה</strong> לך? <strong>אמרה ליה</strong> <small>[לו]:</small> <strong>לך ולחברך ולחברורך</strong> <small>[ולחברי חבריך],</small> שגם אחרי שהתאלמנתי איני צריכה להתבזות ממך ומחבריך.
 <big>א</big> שנינו במשנה: <strong>ונותן לה מטה ומפץ</strong> (מחצלת רכה) ומחצלת קשה. שואלים: <strong>מפץ ומחצלת למה לה דיהב</strong> <small>[שנותן]</small> <strong>לה,</strong> לשם מה צריכה היא אותם אם יש לה מיטה? <strong>אמר רב פפא:</strong> מדובר <strong>באתרא דנהיגי דמלו פוריא בחבלי</strong> <small>[במקום שנוהגים שממלאים</small> את <small>המיטה,</small> יוצרים את המיטה, על ידי <small>חבלים],</small> <strong>דמבגר לה</strong> <small>[ש</small>הם מצערים אותה ו<small>מזקינים אותה],</small> ולכן מכסה את החבלים במפץ, כעין מזרון, ועליו יכולה לישון.
 <strong>תנו רבנן</strong> <small>[שנו חכמים]:</small> <strong>אין נותנין לה כר וכסת</strong> לעניה שבישראל. <strong>משום ר' נתן אמרו: נותנין לה כר וכסת.</strong> ומבררים: <strong>היכי דמי</strong> <small>[במה מדובר],</small> <strong>אי דאורחה</strong> <small>[אם שדרכה</small> בכר וכסת<small>],</small> <strong>מאי טעמא</strong> <small>[מה</small> אם כן <small>הטעם]</small> של ה<strong>תנא קמא</strong> <small>[הראשון]</small> שאמר שאין נותנים? <strong>ואי דלאו אורחה</strong> <small>[ואם שאין</small> זו <small>דרכה]</small> בכר וכסת, <strong>מאי טעמא</strong> <small>[מה</small> אם כן <small>הטעם]</small> של <strong>ר' נתן</strong> שנותנים?
 ומשיבים: <strong>לא צריכא</strong> <small>[נצרכה]</small> אלא <strong>כגון דאורחיה דידיה ולאו אורחה דידה</strong> <small>[שדרכו</small> לישון כך <small>ואין דרכה</small> בכך<small>].</small> ה<strong>תנא קמא</strong> <small>[הראשון]</small> <strong>סבר</strong> כי הבעל <strong>אמר</strong> <small>[</small>יכול <small>לומר]</small> <strong>לה: כי אזילנא שקילנא להו, וכי אתינא, מייתינא להו בהדאי</strong> <small>[כאשר אני הולך</small> ממך <small>אקח אותם</small> את המצעים שלי, <small>וכאשר אבוא, אביא אותם אתי].</small> <strong>ור' נתן סבר: אמרה ליה</strong> <small>[</small>יכולה היא <small>לומר לו]:</small> <strong>זימנין דמיתרמי</strong> <small>[פעמים שמזדמן]</small> שאתה מגיע בשעת <strong>בין השמשות ולא מצית מייתי להו</strong> <small>[תוכל להביא אותם]</small> <strong>ושקלת להו לדידי ומגנית לי על ארעא</strong> <small>[ותיקח</small> את המצעים <small>שלי ואותי תשכיב על הארץ]</small> ולכן צריכה אני כר וכסת נוספים.
 <big>ב</big> שנינו במשנה כי בין השאר <strong>נותן לה כפה,</strong> ונותן לה מנעלים בכל חג, ובגדים אחת לשנה. <strong>אמר ליה</strong> <small>[לו]</small> <strong>רב פפא לאביי:</strong>
## דף סה:
 <strong>האי תנא</strong> <small>[תנא זה]</small> יוצר מצב מוזר של <strong>שליח ערטלאי ורמי מסאני</strong> <small>[</small>מופשט <small>עירום ונועל נעליים],</small> שהרי בגדים נותנים לה רק פעם בשנה ונעליים שלוש פעמים! <strong>אמר ליה</strong> <small>[לו]</small> אביי: ה<strong>תנא, במקום הרים קאי</strong> <small>[עומד,</small> מדבר<small>],</small> ש<strong>לא סגיא</strong> <small>[דיה]</small> <strong>בלא תלתא זוגי מסאני</strong> <small>[שלושה זוגות נעליים],</small> שבהרים הם בלים מהר. <strong>ואגב אורחיה קא משמע לן</strong> <small>[ודרך אגב השמיע לנו]</small> <strong>דניתבינהו ניהלה</strong> <small>[שייתן לה אותם]</small> <strong>במועד כי היכי דניהוי</strong> <small>[כדי שתהיה]</small> <strong>לה שמחה בגוייהו</strong> <small>[בהם]</small> בחג.
 <big>א</big> אמרנו שנותן לה <strong>כלים של חמשים זוז. אמר אביי:</strong> הכוונה היא <strong>חמשים זוזי פשיטי</strong> <small>[זוזים פשוטים</small> של מדינה<small>],</small> ששווים רק שמינית הזוז הרגיל. <strong>ממאי</strong> <small>[ממה]</small> מסיק הוא את זה? <strong>מדקתני</strong> <small>[מ</small>מה <small>ששנה]</small> <strong>במה דברים אמורים — בעני שבישראל, אבל במכובד — הכל לפי כבודו. ואי סלקא דעתך</strong> <small>[ואם עולה על דעתך]</small> לומר <strong>חמשים זוז ממש</strong> — <strong>עני, חמשים זוז מנא ליה</strong> <small>[מניין לו]?</small> שהרי עני מוגדר כמי שאין לו מאתיים זוז פשוטים, וכיצד יכול לתת חמישים זוז ממש לאשתו? <strong>אלא שמע מינה</strong> <small>[למד מכאן]</small> שמדובר ב<strong>חמשים זוזי פשיטי</strong> <small>[זוזים פשוטים</small> של מדינה<small>].</small>
 <big>ב</big> שנינו במשנה: <strong>ואין נותנין לה לא</strong> בגדים <strong>חדשים</strong> בקיץ ולא בלויים בחורף, אלא נותן לה חדשים בימות החורף ומשתמשת בבלאותיהם בחורף, והבגדים השחוקים שלה. <strong>תנו רבנן</strong> <small>[שנו חכמים]:</small> <strong>מותר מזונות</strong> שלא אכלה הם <strong>לבעל,</strong> ואינם נשארים ביד האשה. <strong>מותר בלאות — לאשה.</strong> ושואלים: <strong>מותר בלאות לאשה, למה לה</strong> בלאות אלה? <strong>אמר רחבה: שמתכסה בהן בימי נדתה, כדי שלא תתגנה על בעלה,</strong> שאם לובשת אותם בגדים הרגילים גם בזמן הנידות מתגנה היא בעיניו לאחר מכן.
 <strong>אמר אביי: נקטינן</strong> <small>[מוחזק לנו]</small> <strong>מותר בלאות אלמנה — ליורשיו</strong> של הבעל. כי <strong>התם</strong> <small>[שם]</small> <strong>הוא</strong> שאמרנו שהטעם ש<strong>לא תתגני באפיה</strong> <small>[תתגנה בפניו],</small> <strong>הכא</strong> <small>[כאן,</small> כשמת<small>] —</small> <strong>תתגני ותתגני</strong> <small>[תתגנה ותתגנה]</small> שהרי אין אנו צריכים לדאוג שתמצא חן בעיני היורשים.
 <big>ג</big> שנינו במשנה ש<strong>נותן לה מעה כסף ו</strong>אוכלת עמו משבת לשבת. ושאלו: <strong>מאי</strong> <small>[מה</small> פירוש<small>]</small> <strong>"אוכלת"</strong> האמור כאן? <strong>רב נחמן אמר: אוכלת ממש,</strong> שסועדת אתו פעם אחת בשבוע. <strong>רב אשי אמר:</strong> הכוונה היא <strong>תשמיש.</strong>
 <strong>תנן</strong> <small>[שנינו]:</small> <strong>אוכלת עמו</strong> ב<strong>לילי שבת. בשלמא למאן דאמר</strong> <small>[נניח ל</small>דעת <small>מי שאומר]</small> כי הכוונה ל<strong>אכילה</strong> ממש — <strong>היינו דקתני</strong> <small>[הוא ששנה]</small> <strong>"אוכלת", אלא למאן דאמר</strong> <small>[ל</small>דעת <small>מי שאומר]</small> שהכוונה היא ל<strong>תשמיש, מאי</strong> <small>[מה</small> לשון<small>]</small> <strong>"אוכלת"?</strong> מסבירים: <strong>לישנא מעליא</strong> <small>[לשון מעולה,</small> נקיה, היא<small>],</small> לגבי תשמיש, <strong>כדכתיב</strong> <small>[כפי שנאמר]:</small> <strong>"</strong>כן דרך אשה מנאפת <strong>אכלה ומחתה פיה ואמרה לא פעלתי און"</strong> (משלי ל, כ).
 <strong>מיתיבי</strong> <small>[מקשים]:</small> <strong>רבן שמעון בן גמליאל אומר</strong> וחולק על משנתנו: <strong>אוכלת בלילי שבת ושבת. בשלמא למאן דאמר</strong> <small>[נניח למי שאומר]</small> כי הכוונה ל<strong>אכילה</strong> ממש — <strong>היינו דקתני</strong> <small>[זה ששנה]</small> <strong>"ושבת",</strong> שאוכלת אתו גם סעודת יום השבת. <strong>אלא למאן דאמר</strong> <small>[ל</small>דעת <small>מי שאומר]</small> כי הכוונה ל<strong>תשמיש</strong> — <strong>תשמיש ב</strong>יום ה<strong>שבת מי איכא</strong> <small>[האם יש]?</small> <strong>והאמר</strong> <small>[והרי אמר]</small> <strong>רב הונא: ישראל קדושים הן, ואין משמשין מטותיהן ביום!</strong> ומשיבים: <strong>האמר</strong> <small>[הרי אמר]</small> <strong>רבא:</strong> שאפילו ביום — <strong>בבית אפל מותר.</strong>
 <big>ד</big> שנינו במשנה: <strong>ואם היתה מניקה,</strong> פוחתים לה מעבודתה, ומוסיפים על מזונותיה. <strong>דרש ר' עולא רבה</strong> <small>[הגדול]</small> <strong>אפיתחא דבי נשיאה</strong> <small>[על פתח בית הנשיא]:</small> <strong>אף על פי שאמרו אין</strong> חובה על <strong>אדם</strong> שיהא <strong>זן את בניו ובנותיו כשהן קטנים, אבל זן קטני קטנים,</strong> שלגביהם בודאי יש לו חיוב.
 ו<strong>עד כמה</strong> נקראים "קטני קטנים" — <strong>עד בן שש, כ</strong>דברי <strong>רב אסי.</strong> ש<strong>אמר רב אסי: קטן בן שש יוצא בעירוב אמו</strong> אם עשתה עירוב לצד מסויים, ולא בעירוב שעשה אביו משום שהוא נחשב כטפל לאמו.
 <strong>ממאי</strong> <small>[ממה,</small> מהיכן<small>]</small> אנו יודעים את ההלכה הזו של ר' עולא? <strong>מדקתני</strong> <small>[ממה ששנה]</small> <strong>היתה</strong> האשה <strong>מניקה — פוחתין לה ממעשה ידיה ומוסיפין לה על מזונותיה. מאי טעמא</strong> <small>[מה טעם]</small> הדבר? <strong>לאו</strong> <small>[</small>האם <small>לא]</small> <strong>משום דבעי למיכל בהדה</strong> <small>[ש</small>הוא, התינוק, <small>צריך לאכול</small> יחד <small>איתה]?</small> משמע שלצורך התינוק הקטן חייב הבעל לתת! ודוחים: <strong>ודלמא</strong> <small>[ושמא]</small> מוסיף לה מזונות לא משום התינוק אלא <strong>משום</strong> ש<strong>חולה היא</strong> מפני חולשתה בזמן ההנקה.
 ודוחים: <strong>אם כן ליתני</strong> <small>[שישנה]</small> <strong>אם היתה חולה, מאי</strong> <small>[מה]</small> טעם תלה בזה ש<strong>אם היתה מניקה?</strong> אלא ודאי משום התינוק הוא. ודוחים: <strong>ודלמא הא קא משמע לן</strong> <small>[ושמא זה</small> בא <small>להשמיע לנו]</small> ש<strong>סתם מניקות חולות נינהו</strong> <small>[הן],</small> וכל שכן חולה ממש שמוסיף לה, ואין מכאן הוכחה שהתינוק טפל לאמו. <strong>איתמר</strong> <small>[נאמר]</small> <strong>אמר ר' יהושע בן לוי: מוסיפין לה</strong> למניקה <strong>יין,</strong> לפי <strong>שהיין יפה לחלב.</strong>
 
 <big>א משנה</big> <strong>מציאת האשה ומעשה ידיה</strong> שייכים <strong>לבעלה. וירושתה,</strong> אם נפלה לה ירושה — <strong>הוא אוכל פירות</strong> נכסי הירושה <strong>בחייה. בושתה,</strong> אם ביישו אותה ונתחייב המבייש לשלם, <strong>ו</strong>כן <strong>פגמה</strong> אם הזיק אותה אדם ופגם בה — הרי הוא <strong>שלה.</strong>
 <strong>ר' יהודה בן בתירא אומר: בזמן</strong> שהיה זה פגם <strong>שבסתר</strong> (בחלק גוף לא חשוף) — מגיעים <strong>לה שני חלקים</strong> מתשלומי הפגם, <strong>ולו</strong> חלק <strong>אחד,</strong> שהרי פגם זה פוגע גם בו. <strong>ובזמן ש</strong>היה זה <strong>ב</strong>מקום <strong>גלוי — לו שני חלקים,</strong> שהוא מתבייש בה ברבים, <strong>ולה</strong> רק חלק <strong>אחד.</strong> החלק <strong>שלו — ינתן מיד</strong> לידו, <strong>ושלה — ילקח</strong> (ייקנה) <strong>בהן קרקע</strong> שיהיה רכושה, <strong>והוא אוכל פירות</strong> קרקע זו.
 <big>ב גמרא</big> ושואלים: <strong>מאי קא משמע לן</strong> <small>[מה השמיע לנו]</small> במשנה זו? הלא <strong>תנינא</strong> <small>[שנינו]</small> כבר במשנה קודמת ש<strong>האב זכאי בבתו בקידושיה: בכסף, בשטר ובביאה,</strong> וכן <strong>זכאי במציאתה ובמעשה ידיה ובהפרת נדריה. מקבל את גיטה, ואינו אוכל פירות</strong> נכסיה <strong>בחייה.</strong> אם <strong>נישאת</strong> האשה לבעל — <strong>יתר עליו הבעל</strong> בזכויותיו, <strong>ש</strong>מלבד כל אלו <strong>הוא אוכל פירות</strong> נכסיה <strong>בחייה.</strong> ואם כן הדברים האמורים במשנה כבר נאמרו קודם!
 ומשיבים: משום <strong>בושתה ופגמה איצטריכא ליה</strong> <small>[הוצרכה לו]</small> לשנות, מכיון שיש כאן חידוש, לגבי <strong>פלוגתא</strong> <small>[מחלוקת]</small> של <strong>ר' יהודה בן בתירא ורבנן</strong> <small>[וחכמים]</small> שבמשנתנו, כיצד מתחלק סכום זה בין הבעל והאשה.
 <big>ג</big> <strong>תני תנא קמיה</strong> <small>[שנה חוזר המשניות לפני]</small> <strong>רבא</strong> ברייתא זו: <strong>מציאת האשה לעצמה. ר' עקיבא אומר: לבעלה. אמר ליה</strong> <small>[לו]</small> רבא: הברייתא הזו תמוהה, <strong>השתא</strong> <small>[עכשיו,</small> הרי<small>]</small> <strong>ומה העדפה,</strong> אם האשה עושה מלאכה יותר מן השיעור שקצבו לה חכמים,
## דף סו.
 <strong>מעשה ידיה היא</strong> ויש לבעל זכות בה, ובכל זאת <strong>אמר ר' עקיבא</strong> שהיא <strong>לעצמה</strong> — <strong>מציאתה</strong> שאין לה קשר למעשה ידיה האם <strong>לא כל שכן</strong> שהיא שלה?!
 וראיה שזו היא שיטת ר' עקיבא בהעדפה — <strong>דתנן</strong> <small>[ש</small>כן <small>שנינו</small> במשנה<small>]:</small> אמרה אשה לבעלה <strong>"קונם</strong> (נדר איסור, כעין הקדש) כל מה <strong>שאני עושה</strong> יהא אסור <strong>לפיך" — אינו צריך להפר</strong> נדר זה, משום שאינו חל כלל, כי אין האשה יכולה לאסור על בעלה את הדברים שהיא מחוייבת לעשות עבורו. <strong>ר' עקיבא אומר: יפר, שמא תעדיף עליו יותר מן הראוי לו</strong> ועל תוספת זו, שאיננה חייבת לעשות לו, חל נדרה של האשה. ומכאן משמע שמה שנחשב כהעדפה שייך לאשה! <strong>אלא איפוך</strong> <small>[הפוך]</small> את השיטות ושנה כך: <strong>מציאת האשה לבעלה. ר' עקיבא אומר: לעצמה.</strong>
 ושואלים: <strong>והא כי אתא</strong> <small>[והרי כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: בהעדפה שלא על ידי הדחק,</strong> כאשר האשה עושה מלאכה יותר מן השיעור הקצוב מפני שבטבעה היא זריזה וחרוצה ואינו דורש ממנה מאמץ יתר — <strong>כולי עלמא לא פליגי</strong> <small>[הכל אינם חלוקים]</small> שהעדפה כזו של ה<strong>בעל הוי</strong> <small>[היא],</small> <strong>כי פליגי</strong> <small>[כאשר נחלקו]</small> הרי זה <strong>בהעדפה שעל ידי הדחק,</strong> שהיא מתאמצת יותר מן הרגיל ועושה יותר; ה<strong>תנא קמא</strong> <small>[הראשון]</small> <strong>סבר</strong> שמותר זה שייך <strong>לבעלה, ור' עקיבא סבר</strong> שהמותר שייך <strong>לעצמה.</strong> ולפי זה אף בהעדפה אין ר' עקיבא סבור שהיא שייכת תמיד לאשה ואין צורך להפוך את השיטות! (רי"ד). ומשיבים, <strong>אמר רב פפא: מציאתה — כהעדפה שעל ידי הדחק דמי</strong> <small>[נחשבת]</small> מאחר שהיא מגיעה לידיה רק בהזדמנות מיוחדת, יש לראותה כעין העדפה שבאה מתוך מאמץ מיוחד. וזוהי <strong>פלוגתא</strong> <small>[מחלוקת]</small> של <strong>ר' עקיבא ורבנן</strong> <small>[וחכמים].</small>
 <strong>בעי</strong> <small>[שאל]</small> <strong>רב פפא: עשתה לו שתים</strong> (שתי מלאכות) <strong>בבת אחת מהו?</strong> האם דינן כהעדפה על ידי הדחק או לא? וכן <strong>בעי</strong> <small>[שאל]</small> <strong>רבינא:</strong> עשתה <strong>שלשה או ארבעה</strong> דברים <strong>בבת אחת מהו?</strong> השאלות הללו לא נפתרו, והריהן <strong>תיקו</strong> <small>[תעמודנה</small> במקומן.
 <big>א</big> שנינו במשנה ש<strong>בושתה ופגמה</strong> שלה, ור' יהודה בן בתירא אומר שיש גם לבעל חלק בו. <strong>מתקיף לה</strong> <small>[מקשה על כך]</small> <strong>רבא בר רב חנן</strong> על שיטת ר' יהודה בן בתירא: <strong>אלא מעתה,</strong> אם <strong>בייש סוסתו של חבירו, הכי נמי דבעי למיתן ליה</strong> <small>[כך גם כן</small> הוא <small>שצריך לתת לו]</small> <strong>בושת?</strong> על שאלה זו תוהים: <strong>ו</strong>כי <strong>סוס בר</strong> <small>[בן]</small> <strong>בושת הוא,</strong> וכי אפשר לבייש אותו?! ומה הדמיון לאשה ששייך בה בושת! <strong>אלא</strong> כך יש לנסח את השאלה: אם <strong>רקק בבגדו של חבירו הכי נמי דבעי למיתן ליה</strong> <small>[כך גם כן שצריך לתת לו]</small> <strong>בושת?</strong>
 <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך</small> הוא <small>גם כן],</small> שצריך לתת לו — <strong>והתנן</strong> <small>[והרי שנינו</small> במשנה<small>]:</small> <strong>רקק, והגיע בו</strong> בחבר <strong>הרוק,</strong> או ש<strong>פרע</strong> (חשף את שער) <strong>ראש האשה,</strong> או ש<strong>העביר</strong> (הוריד) את <strong>טליתו</strong> (בגדו) של חבירו <strong>ממנו — חייב ליתן לו</strong> קנס של <strong>ארבע מאות זוז,</strong> משום שזו בושת מרובה. <strong>ואמר רב פפא:</strong> לגבי רקיקה, <strong>לא שנו אלא</strong> כשפגע הרוק <strong>בו, אבל</strong> אם פגע הרוק <strong>בבגדו — פטור</strong> היורק, ומדוע חייב לשלם לבעל כאשר ירק על את אשתו, והרי לא פגע הרוק בו! ודוחים: אין הדברים דומים, <strong>בבגדו לית ליה זילותא</strong> <small>[אין לו</small> בכך <small>בושת],</small> אבל אם מביישים את <strong>אשתו אית</strong> <small>[יש]</small> <strong>לה זילותא</strong> <small>[זלזול]</small> הגורם גם לבעל להתבייש.
 <strong>אמר ליה</strong> <small>[לו]</small> <strong>רבינא לרב אשי: אלא מעתה, בייש עני בן טובים</strong> (ממשפחה מכובדת), <strong>דאית להו זילותא לכולהו</strong> <small>[שיש להם זלזול לכל]</small> <strong>בני משפחה, הכי נמי דבעי למיתן להו</strong> <small>[כך גם כן שצריך לתת להם]</small> <strong>בושת לכל בני משפחה?</strong> שהרי לפי אותו עקרון, גם הם שותפים בכך. <strong>אמר ליה</strong> <small>[לו]:</small> <strong>התם לאו גופייהו</strong> <small>[שם,</small> בן המשפחה <small>אינו גופם]</small> ואינם יכולים לומר שהם עצמם נפגעו, ואולם <strong>הכא</strong> <small>[כאן]</small> <strong>אשתו גופיה הואי</strong> <small>[</small>כ<small>גופו היא]</small> ודינם הוא כאדם אחד, ובושתה היא איפוא גם בושת לבעלה.
 <big>ב משנה</big> <strong>הפוסק</strong> (הקוצב) סכום מסויים של <strong>מעות</strong> כנדוניה <strong>לחתנו, ומת חתנו</strong> לפני שקיבל את הנדוניה, ונפלה האשה לייבום לפני יבם, <strong>אמרו חכמים: יכול הוא</strong> החותן <strong>שיאמר</strong> ליבם: <strong>לאחיך הייתי רוצה ליתן</strong> נדוניה זו, <strong>ולך אי אפשי ליתן</strong> (אין רצוני לתת).
 ומכאן ממשיכה המשנה בדרך חישובי הנדוניה והכתובה: <strong>פסקה</strong> האשה <strong>להכניס לו</strong> בנדונייתה <strong>אלף דינר</strong> בכספים — <strong>הוא פוסק כנגדן</strong> וכותב בכתובתה סכום של <strong>חמש עשרה מנה</strong> (אלף וחמש מאות דינר), שהוא מוסיף עוד מחצית מן הסכום שקיבל, כיון שהוא יכול להשתמש בכסף זה, <strong>ו</strong>אילו <strong>כנגד השום</strong> (דבר הניתן על פי הערכה), כלים וחפצים שהכלה מכניסה בנדוניה, והיו נוהגים בדרך כלל להגזים ולהפריז קצת בהערכת הדברים שהיא מביאה, לא רק שאינו מוסיף על סכום זה בכתובה, שהרי בחפצים אלה אינו יכול להרוויח דבר, אלא <strong>הוא פוסק פחות חומש</strong> מן הסכום שהעריכו בו את החפצים, שהדרך היתה להפריז כדי חמישית על המחיר.
 אולם אם היה החפץ <strong>שום</strong> (מוערך) <strong>במנה ושוה</strong> באמת <strong>מנה — אין לו אלא מנה</strong> ואינו פוחת ממנו. אם היה <strong>שום במנה,</strong> כלומר, שהוא כותב בכתובה מנה כנגד חפצים שהיא מביאה בנדוניה, <strong>היא נותנת שלשים ואחד סלע ודינר</strong> (שהם מאה עשרים וחמישה דינרים) לפי ההערכה שעושים בביתה, שכפי שאמרנו שמוסיפים כדי חמישית — שוויים הוא באמת מנה. <strong>ו</strong>כן אם הוא פוסק <strong>בארבע מאות</strong> דינר כנגד חפציה, <strong>היא נותנת חמש מאות</strong> לפי ההערכה, השווים ארבע מאות לפי הערך האמיתי. ולעומת זאת <strong>מה</strong>
## דף סו:
 <strong>שחתן פוסק,</strong> אם הוא פוסק כנגד הנדוניה שהביאה הכלה — <strong>הוא פוסק פחות חומש</strong> בשטר הכתובה, שכותב בכתובה רק כנגד הערך הממשי של מה שהכניסה לו.
 <big>א גמרא</big> לגבי האמור במשנה שאין האב חייב לתת לחתן השני מה שהבטיח לחתן הראשון, <strong>תנו רבנן</strong> <small>[שנו חכמים]:</small> <strong>אין צריך לומר</strong> אם היה ה<strong>ראשון תלמיד חכם ו</strong>ה<strong>שני עם הארץ,</strong> שיש לו טעם מדוע איננו רוצה לתת לשני כמו שנתן לראשון, <strong>אלא אפילו</strong> היה ה<strong>ראשון עם הארץ ו</strong>ה<strong>שני תלמיד חכם, יכול</strong> החותן <strong>לומר: לאחיך הייתי רוצה ליתן, לך אי אפשי</strong> (אין רצוני) <strong>ליתן,</strong> שהרי ההתחייבות היתה לגבי אדם מסויים.
 <big>ב</big> שנינו במשנה מה היחס בין הנדוניה שמכניסה האשה והכסף שכותב הבעל בכתובה, ונשנו שם מקרים שונים: ש<strong>פסקה להכניס לו אלף דינר כו'.</strong> ושואלים: אותם מקרים אחרונים <strong>היינו רישא</strong> <small>[הרי הם ההתחלה]</small> ודיינו בדוגמא שהביאו לגבי אלף דינר! ומסבירים: <strong>תנא שומא רבה וקתני שומא זוטא</strong> <small>[שנה,</small> אמר, <small>שומה</small> הערכה <small>גדולה</small> של ערך רב <small>ושנה שומה קטנה,</small> של ערך מועט<small>]</small> ללמדנו שאין הבדל בדין. שאף על פי שלכאורה היה מקום לומר שרק בשומה גדולה נוהגים השמאים להוסיף על השומה כדי חומש ולא על הקטנה, על כן השמיע לנו שהוא הדין גם בשומה קטנה. וכן <strong>תנא שומא דידיה</strong> <small>[שנה שומה</small> שהוא עושה מ<small>שלו]</small> וכיצד צריכים להעריך לפי זה מה שהיא חייבת לתת, ולהיפך, <strong>וקתני שומא דידה</strong> <small>[ושנה</small> את <small>השומה שלה]</small> שהיא נותנת תחילה ומה הוא צריך לכתוב כנגד זה.
 <big>ג משנה</big> <strong>פסקה להכניס לו כספים</strong> ולא חפצים, בנדוניה — הרי <strong>סלעה</strong> (שהוא ארבעה דינרים) <strong>נעשה</strong> לגבי התחייבות הבעל בכתובה <strong>ששה דינרין.</strong> כפי ששנינו שהבעל מוסיף כדי חצי, משום שהוא מרויח בכספים אלה. ועוד: <strong>החתן מקבל עליו</strong> לתת <strong>עשרה דינרים לקופה</strong> לצרכי האשה <strong>לכל מנה ומנה</strong> שהיא מכניסה לו. <strong>רבן שמעון בן גמליאל אומר: הכל כמנהג המדינה.</strong>
 <big>ד גמרא</big> על הקטע הראשון שסלעה נעשה שישה דינרים תוהים: <strong>היינו</strong> <small>[הרי זה]</small> זהה למה ששנינו במשנה הקודמת, שאם היא מביאה בנדוניה אלף דינר הוא <strong>פוסק כנגדם חמשה עשר מנה</strong> שהם אלף וחמש מאות דינר!
 ומשיבים: <strong>תנא עסקא רבה, ותנא עסקא זוטא</strong> <small>[שנה עסק גדול, ושנה עסק קטן].</small> <strong>וצריכא</strong> <small>[וצריך]</small> שייאמרו שניהם. <strong>דאי תנא עסקא רבה</strong> <small>[שאילו היה שונה עסק גדול] —</small> היינו חושבים שרק בכגון זה מוסיפים משום <strong>דנפיש רווחא</strong> <small>[שמרובה הרווח</small> בו<small>],</small> <strong>אבל עסקא זוטא דזוטר רווחא</strong> <small>[עסק קטן שקטן</small> בו <small>הרווח] —</small> <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[צריך]</small> שייאמר הדבר גם במשנה שלנו. ומצד שני, <strong>ואי אשמעינן עסקא זוטא</strong> <small>[ואם היה השמיע לנו</small> רק ב<small>עסק קטן]</small> במשנתנו, היינו אומרים <strong>דזוטר זיונא</strong> <small>[שמועטת ההוצאה]</small> לגביו, לפיכך מוסיפים כדי מחציתו, <strong>אבל עסקא רבה דנפיש זיונא</strong> <small>[עסק גדול שמרובות ההוצאות</small> עליו<small>]</small> — <strong>אימא</strong> <small>[אמור]</small> ש<strong>לא</strong> יוסיף הבעל כל כך, על כן <strong>צריכא</strong> <small>[צריך]</small> שייאמרו שניהם, לומר שהוא הדין, ובכל מקרה מוסיפים מחצית על השומה.
 <big>ה</big> שנינו במשנה ש <strong>החתן מקבל עליו עשרה דינר לקופה.</strong> שואלים: <strong>מאי</strong> <small>[מה היא]</small> <strong>קופה</strong> זו? <strong>אמר רב אשי: קופה של בשמים,</strong> כלומר, להוצאות על תמרוקים ומיני בשמים. <strong>ואמר רב אשי: לא נאמרו דברים הללו אלא בירושלים,</strong> ששם היו הנשים נוהגות להתקשט בהרבה בשמים.
 אולם הדברים האמורים במשנה לכל מנה ומנה סתומים הם ולכן <strong>בעי</strong> <small>[שאל]</small> <strong>רב אשי</strong> האם הכוונה היא <strong>במנה הנישום,</strong> כלומר, במנה ששמו אותו לאשה בנדונייתה (שמוסיפים חומש לשבחה), <strong>או במנה המתקבל,</strong> הסכום שכותב הבעל בכתובה שהוא פחות חמישית?
 <strong>אם תמצא</strong> (תרצה) <strong>לומר</strong> שמדובר פה ב<strong>מנה המתקבל</strong> בפועל, האם הכוונה היא שנותן לה ב<strong>יום ראשון</strong> בלבד, רק פעם אחת, <strong>או</strong> ב<strong>כל יום ויום? אם תמצא לומר</strong> שנותן לה <strong>כל יום ויום,</strong> האם הוא נותן ב<strong>שבת ראשונה</strong> (בשבוע הראשון) של הנישואין בלבד, <strong>או</strong> ב<strong>כל שבת ושבת? אם תמצא לומר</strong> כי נותן לה ב<strong>כל שבת ושבת,</strong> האם זה רק ב<strong>חדש</strong> ה<strong>ראשון או</strong> שמא ב<strong>כל חדש וחדש? אם תמצא לומר</strong> כי נותן לה ב<strong>כל חדש וחדש,</strong> האם מדובר דווקא ב<strong>שנה</strong> ה<strong>ראשונה או</strong> שמא ב<strong>כל שנה ושנה?</strong> כל הבעיות הללו שבאו לבאר לכמה זמן נותן שיעור זה של קופה, נשארו כולן ללא פתרון, והריהן <strong>תיקו</strong> <small>[תעמודנה]</small> במקומן.
 <big>ו</big> אגב כך מסופר, <strong>אמר רב יהודה אמר רב: מעשה בבתו של נקדימון בן גוריון</strong> שהיה עשיר מופלג, <strong>שפסקו לה חכמים ארבע מאות זהובים לקופה של בשמים לבו ביום.</strong> ברכה אותם ו<strong>אמרה להם: כך תפסקו לבנותיכם, וענו אחריה אמן.</strong> כיון שהוזכר שמה מזכירים מה אירע בה.
 <strong>תנו רבנן</strong> <small>[שנו חכמים]:</small> <strong>מעשה ברבן יוחנן בן זכאי שהיה רוכב על החמור והיה יוצא מירושלים, והיו תלמידיו מהלכין אחריו</strong> ללמוד ממנו. <strong>ראה ריבה</strong> (אשה צעירה) <strong>אחת, שהיתה מלקטת שעורים מבין גללי בהמתן של ערביים,</strong> שכל כך היתה עניה ורעבה שהיתה מתפרנסת מהשעורים שלא נתעכלו בתוך גללי הבהמות. <strong>כיון שראתה אותו נתעטפה בשערה</strong> שלא היה לה דבר אחר להתכסות בו, <strong>ועמדה לפניו.</strong>
 <strong>אמרה לו: רבי, פרנסני. אמר לה: בתי, מי את?</strong> שהיה ברור שהיא מכירה אותו, אבל הוא לא הכירה. <strong>אמרה לו: בת נקדימון בן גוריון אני. אמר לה: בתי, ממון של בית אביך</strong> ל<strong>היכן הלך?</strong> וכיצד נעשית עניה עד כדי כך? <strong>אמרה לו: רבי,</strong> האם <strong>לא כדין מתלין מתלא</strong> <small>[כך מושלים משל]</small> <strong>בירושלים: "מלח ממון חסר"?</strong> כלומר, אין לממון מלח שישמר אותו כדי שלא ילך לאיבוד. <strong>ואמרי לה</strong> <small>[ויש אומרים]</small> שהמשל היה: <strong>"</strong>מלח ממון — <strong>חסד".</strong> כלומר, מה שמשמר את הממון, הוא עשיית חסד בו. שאל אותה: <strong>ו</strong>הממון <strong>של בית חמיך</strong> שהיה עושה חסד כראוי <strong>היכן הוא? אמרה לו: בא זה ואיבד את זה,</strong> שכל הכספים נתערבו ואבדו בבת אחת.
 <strong>אמרה לו: רבי, זכור אתה כשחתמת על כתובתי? אמר להן לתלמידיו: זכור אני כשחתמתי על כתובתה של זו, והייתי קורא בה: אלף אלפים דינרי זהב</strong> היא מקבלת כנדוניה <strong>מבית אביה, חוץ משל חמיה. בכה רבן יוחנן בן זכאי ואמר: אשריכם ישראל, בזמן שעושין רצונו של מקום</strong> (הקדוש ברוך הוא) <strong>אין כל אומה ולשון שולטת בהם, ובזמן שאין עושין רצונו של מקום,</strong> הריהו <strong>מוסרן ביד אומה שפלה</strong> כמו ערביים, <strong>ולא ביד אומה שפלה</strong> בלבד <strong>אלא ביד בהמתן של אומה שפלה</strong> שהרי נזקקה ללקוט מבין גללי בהמתן של הערביים. כיון שמן הדברים פה היה נראה שנקדימון בן גוריון לא עשה חסד.
 שואלים: <strong>ו</strong>כי <strong>נקדימון בן גוריון לא עבד</strong> <small>[עשה]</small> <strong>צדקה? והתניא</strong> <small>[והרי שנינו</small> בברייתא<small>]:</small> <strong>אמרו עליו על נקדימון בן גוריון כשהיה יוצא מביתו לבית המדרש, כלי מילת</strong> (אריגי צמר משובח) <strong>היו</strong>
## דף סז.
 <strong>מציעין תחתיו</strong> (תחת רגליו) ללכת עליהם, והוא היה מפקיר אותם <strong>ובאין עניים ומקפלין אותן מאחריו</strong> לאחר שעבר עליהם, ונוטלים אותם לעצמם. אם כן הרבה צדקה נתן! ומשיבים: <strong>איבעית אימא</strong> <small>[אם תרצה אמור]:</small> מה שמסופר עליו שנתן לצדקה באמת <strong>לכבודו הוא דעבד</strong> <small>[שעשה],</small> שרצה להראות כמה הכסף אינו חשוב בעיניו, <strong>ואיבעית אימא</strong> <small>[ואם תרצה אמור]:</small> <strong>כדבעי ליה למיעבד</strong> <small>[כמו שהיה צריך לו לעשות],</small> <strong>לא עבד</strong> <small>[עשה].</small> <strong>כדאמרי אינשי</strong> <small>[כפי שאומרים האנשים]</small> כפתגם עממי: <strong>לפום גמלא, שיחנא</strong> <small>[לפי הגמל, המשא],</small> שלפי גודלו מטעינים עליו יותר. וכן נקדימון בן גוריון לפי רוב עושרו לא נתן צדקה כראוי.
 <strong>תניא</strong> <small>[שנויה</small> ברייתא<small>]:</small> <strong>אמר ר' אלעזר בר' צדוק</strong> בלשון שבועה: <strong>אראה בנחמה</strong> (כה אזכה לראות בגאולת ישראל), <strong>אם לא ראיתיה שהיתה מלקטת שעורים מבין טלפי סוסים בעכו. קראתי עליה מקרא זה: "אם לא תדעי לך היפה בנשים צאי לך בעקבי הצאן ורעי את גדיתיך</strong> על משכנות הרועים<strong>"</strong> (שיר השירים א, ח), <strong>אל תקרי "גדיותיך" אלא "גויותיך",</strong> כלומר, שהיא צריכה, לצורך גופה שלה ("גויותיך") ללכת בעקבי הצאן, ולהתפרנס מהשיירים.
 <big>א</big> <strong>אמר רב שמן בר אבא אמר ר' יוחנן:</strong> אם <strong>הכניסה לו</strong> חתיכות <strong>זהב</strong> כנדוניה — <strong>שמין</strong> (מעריכים) <strong>אותו, והרי הוא כ</strong>פי <strong>שוויו,</strong> ואין מוסיפים בכתובה על שוויו ולא פוחתים מערכו. <strong>מיתיבי</strong> <small>[מקשים]</small> על כך ממה ששנינו: <strong>הזהב הרי הוא</strong> לענין נדוניה <strong>ככלים.</strong> ומבררים: <strong>מאי לאו</strong> <small>[האם לא]</small> <strong>ככלים של כסף, דפחתי</strong> <small>[ש</small>הם <small>פוחתים]</small> והולכים במשך הזמן, ולפי זה דינם כשאר חפצים שהיא מכניסה בנדוניה וצריך להפחית מערכם בכתובה! ודוחים: <strong>לא,</strong> הכוונה היא <strong>ככלים של זהב, דלא פחתי</strong> <small>[שאינם פוחתים].</small> ומקשים: <strong>אם כן,</strong> זהב הריהו <strong>ככליו מיבעי ליה</strong> <small>[צריך</small> היה <small>לו</small> לומר<small>]!</small> כלומר, צריך לשנות "ככליו" העשויים גם הם מזהב והמוערכים בשווים האמיתי, ולא כ"כלים" סתם.
 <strong>ועוד</strong> יש לשאול: <strong>תניא</strong> <small>[שנויה</small> ברייתא אחרת<small>]:</small> <strong>זהב הרי הוא ככלים,</strong> ואילו <strong>דינרי זהב,</strong> מטבעות, <strong>הרי הן ככספים,</strong> ומוסיף הבעל שליש על שווים. <strong>רבן שמעון בן גמליאל אומר: במקום שנהגו שלא לפורטן</strong> שיש להם שווי קבוע ופורטים אותם למספר קבוע של דינרי כסף — <strong>שמין אותן והרי הן בשוויהן,</strong> לא פחות ולא יותר. ומבררים: <strong>רבן שמעון בן גמליאל אהייא</strong> <small>[על איזה]</small> דבר הוא מתייחס? <strong>אילימא אסיפא</strong> <small>[אם תאמר על סופה]</small> של הברייתא, לגבי דינרי זהב, אם כן <strong>מכלל</strong> דבריו אתה למד אתה שה<strong>תנא קמא</strong> <small>[הראשון]</small> <strong>סבר</strong> כי <strong>אפילו במקום שנהגו שלא לפורטן</strong> הרי הם ככספים? <strong>הא לא נפקי</strong> <small>[הרי</small> הם <small>אינם יוצאים]</small> בהוצאה כאשר אין פורטים אותם אלא משאירים אותם כרכוש קבוע, ומדוע יוסיף הבעל עליהם?
 <strong>אלא לאו</strong> <small>[האם לא]</small> התכוון <strong>ארישא</strong> <small>[על ראשה]</small> של הברייתא, <strong>והכי קאמר</strong> <small>[וכך אמר],</small> כך צריך להבין את כל הקטע: <strong>זהב הרי הוא ככלים, מאי</strong> <small>[מה,</small> איזה<small>]</small> <strong>כלים — כלים של כסף.</strong> ואילו <strong>רבן שמעון בן גמליאל אומר: הרי הוא כדינרין של זהב,</strong> שערכם קבוע <strong>במקום שנהגו שלא לפורטן</strong> ולא לעשות בהם עסקים. ועל כל פנים מדברי חכמים יש סתירה למה שאמרנו שדינו של זהב ככלי זהב ולא ככלי כסף!
 ודוחים: <strong>לא, לעולם</strong> תפרש כי אמר דבריו <strong>אסיפא</strong> <small>[על סופה</small> של הברייתא<small>]</small> ומדובר פה בדינרים, <strong>ו</strong>אם אמנם אינם נפרטים, הרי זה מחמת <strong>דנפקי</strong> <small>[שיוצאים]</small> ומשתמשים בהם למסחר רק <strong>על ידי הדחק,</strong> שאמנם הם אינם משמשים למשא ומתן קבוע, אבל בדוחק אפשר להשתמש בהם. <strong>ו</strong>לפי זה <strong>בהא קמיפלגי</strong> <small>[וב</small>נושא <small>זה חלוקים];</small> <strong>מר סבר</strong> <small>[חכם זה,</small> תנא קמא, <small>סבור]:</small> <strong>כיון דנפקי</strong> <small>[ש</small>הם <small>יוצאים]</small> אם כי בדוחק, <strong>משבחינן לה</strong> <small>[מוסיפים</small> עליהם <small>שבח]</small> וכותב לה הבעל תוספת כתובה כדין כספים, <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>כיון דלא נפקי</strong> <small>[שאינם יוצאים]</small> <strong>אלא על ידי הדחק,</strong> לפיכך <strong>לא משבחינן לה</strong> <small>[אין מוסיפים לה שבח].</small>
 <strong>איבעית אימא</strong> <small>[אם תרצה אמור]</small> באופן אחר: כל הברייתא <strong>כולה</strong> כשיטת <strong>רבן שמעון בן גמליאל היא, וחסורי מיחסרא והכי קתני</strong> <small>[וחסרה</small> הברייתא <small>וכך</small> היא <small>שנויה]:</small> <strong>זהב הרי הוא ככלים, דינרי זהב הרי הן ככספים. במה דברים אמורים — במקום שנהגו לפורטן</strong> את הדינרים, <strong>אבל במקום שנהגו שלא לפורטן — שמין אותם</strong> כמה שהם שווים, <strong>והרי הן בשוויהן,</strong> אלו <strong>דברי רבן שמעון בן גמליאל. שרבן שמעון בן גמליאל אומר: במקום שנהגו שלא לפורטן, שמין אותם והרי הן בשוויהן.</strong>
 הסברנו איפוא את הקושיה מן הברייתא ששאלנו, <strong>מכל מקום</strong> אם דינו של זהב ככלי זהב ויש להעריכו כשוויו, אם כן <strong>"ככליו" מיבעי ליה</strong> <small>[היה צריך לו</small> לומר<small>],</small> שזהב הריהו ככליו ולא ככלים סתם! ואומרים: אכן, <strong>קשיא</strong> <small>[קשה</small> הדבר<small>],</small> שאין לשון זו בהירה כל צורכה. <strong>איבעית אימא</strong> <small>[אם תרצה אמור]:</small> <strong>הכא במאי עסקינן</strong> <small>[כאן</small> במשנה <small>במה אנו עוסקים]</small> — <strong>בדהבא פריכא</strong> <small>[בזהב שבור,</small> בגרוטאות של זהב<small>].</small> <strong>רב אשי אמר: בממלא</strong> <small>[בגרגרים</small> של זהב<small>]</small> אנו עוסקים, ובודאי אין דינם ככלי זהב ממש, אלא שבא לומר שדינם ככלים ולא כדינרים של זהב.
 <big>ב</big> אגב דברים אלה בהערכת חפצים העשויים לשמש במסחר, <strong>אמר ר' ינאי: בשמים של אנטוכיא — הרי הן ככספים.</strong> משום שבאנטיוכיא היו עושים מסחר בהם, וכאשר אשה מכניסה אותם בנדוניה, יש לדון בהם כאילו הכניסה לו כסף מזומן. וכיוצא בזה <strong>אמר ר' שמואל בר נחמני אמר ר' יוחנן: גמלים של ערביא</strong> (של ערב) — <strong>אשה גובה פרנא</strong> (כתובה) <strong>מהם.</strong> משום ששם הם נושאים ונותנים בהם, והריהם כמו כספים במקום אחר.
 וכיוצא בזה <strong>אמר רב פפי: הני תותבי דבי מכסי</strong> <small>[אותן השמלות של בית מכסי]</small> <strong>אשה גובה פרנא מהם,</strong> משום שבזה היה מסחרם. <strong>ואמר רב פפי: הני שקי</strong> <small>[אותם השקים]</small> של המקום <strong>רודיא, ואשלי</strong> <small>[והחבלים]</small> של המקום <strong>קמחוניא,</strong> כיון שמסחרם היה בדברים אלה — <strong>אשה גובה פרנא מהן. אמר רבא: מריש הוה אמינא</strong> <small>[מתחילה הייתי אומר]</small> <strong>הני</strong> <small>[אותם]</small> <strong>ארנקי</strong> כספים של העיר <strong>מחוזא, אשה גובה פרנא מהם. מאי טעמא</strong> <small>[</small>ו<small>מה טעם]?</small> — <strong>אסמכתייהו עלייהו</strong> <small>[הם סומכים עליהם]</small> ודינם כמו קרקעות במקום אחר, <strong>כיון דחזאי דשקלי להו ונפקי</strong> <small>[שראיתי ש</small>הן <small>לוקחות אותם ויוצאות],</small> <strong>וכי משכחי ארעא זבני בהו</strong> <small>[וכאשר</small> הן <small>מוצאות קרקע,</small> הם <small>קונות בהם]</small> ואינן משאירות את הכסף במזומן, <strong>אמינא אסמכתייהו אארעא הוא</strong> <small>[אמרתי</small> שגם הם נשענות ו<small>נסמכות על הקרקע]</small> ולא על מטלטלים אלה.
 <big>ג משנה</big> <strong>המשיא את בתו סתם</strong> בלי לפרש כמה נדוניה הוא נותן — <strong>לא יפחות לה מחמשים זוז. פסק להכניסה ערומה,</strong> שאמר שאינו נותן לה דבר — <strong>לא יאמר הבעל "כשאכניסנה לביתי אכסנה בכסותי", אלא</strong> מפני הכבוד <strong>מכסה ו</strong>נותן לה בגדים הראויים לה ב<strong>עודה בבית אביה,</strong> וכך היא מגיעה אליו. <strong>וכן</strong> גבאי צדקה <strong>המשיא את היתומה — לא יפחות לה מחמשים זוז</strong> לנדוניה. ו<strong>אם יש בכיס</strong> של צדקה יותר כסף — <strong>מפרנסין אותה</strong> בנדוניה ובשאר צרכיה <strong>לפי כבודה.</strong>
 <big>ד גמרא</big> <strong>אמר אביי:</strong> חמישים זוז שאמרנו הם <strong>חמשים זוזי פשיטי</strong> <small>[זוזים פשוטים,</small> דינרי מדינה<small>],</small> שכל אחד מהם שווה שמינית של זוז (דינר) רגיל. <strong>ממאי</strong> <small>[ממה]</small> אני יודע שכך הוא — <strong>מדקתני סיפא</strong> <small>[מ</small>מה <small>ששנה</small> ב<small>סופה]:</small> <strong>אם יש בכיס</strong> — <strong>מפרנסין אותה לפי כבודה, ואמרינן</strong> <small>[ואמרנו]</small> <strong>מאי</strong> <small>[מה]</small> פירושו של <strong>כיס</strong> זה? <strong>אמר רחבה:</strong> הכוונה היא <strong>ארנקי של צדקה. ואי סלקא דעתין</strong> <small>[ואם עולה על דעתנו]</small> לומר שכוונתו <strong>חמשים זוזי</strong> <small>[זוזים]</small> <strong>ממש,</strong> דינרים רגילים <strong>אם יש בכיס כמה יהבינן</strong> <small>[אנו נותנים]</small> <strong>לה?</strong> שהרי חמישים דינר הם סכום גדול לתת בתורת צדקה. <strong>אלא שמע מינה</strong> <small>[למד מכאן]</small> ש<strong>חמשים</strong> זוז הם <strong>זוזי פשיטי</strong> <small>[זוזים פשוטים,</small> דינרי מדינה<small>].</small>
 <big>ה</big> <strong>תנו רבנן</strong> <small>[שנו חכמים]:</small> <strong>יתום ויתומה שבאו להתפרנס</strong> מן הצדקה — <strong>מפרנסין את היתומה ואחר כך מפרנסין את היתום.</strong> וטעמו של דבר — <strong>מפני שהאיש דרכו לחזור על הפתחים, ואין אשה דרכה לחזור,</strong> ולכן צורכה גדול יותר. <strong>יתום ויתומה</strong>
## דף סז:
 <strong>שבאו לינשא</strong> כל אחד לעצמו וצריכים עזרה מן הצדקה — <strong>משיאין את היתומה ואחר כך משיאין את היתום.</strong> וטעמו של דבר — <strong>מפני שבושתה של אשה</strong> שאיננה נשואה <strong>מרובה משל איש.</strong>
 ועוד בענין זה, <strong>תנו רבנן</strong> <small>[שנו חכמים]:</small> <strong>יתום שבא לישא</strong> אשה, דואגים לו ככל האפשר לכל צרכיו: <strong>שוכרין לו בית, ומציעין לו מטה וכל כלי תשמישו, ואחר כך משיאין לו אשה, שנאמר: "</strong>כי פתוח תפתח את ידך לו... <strong>די מחסרו אשר יחסר לו"</strong> (דברים טו, ח), ודרשו חכמים: <strong>"די מחסרו" — זה הבית, "אשר יחסר" — זה מטה ושלחן, "לו" — זו אשה. וכן הוא אומר</strong> ראיה ש"לו" הוא רמז לאשה — <strong>"אעשה לו עזר כנגדו"</strong> (בראשית ב, יח).
 באותו ענין <strong>תנו רבנן</strong> <small>[שנו חכמים]:</small> <strong>"די מחסרו"</strong> — מכאן אנו למדים ש<strong>אתה מצווה עליו</strong> (על העני) <strong>לפרנסו, ואי אתה מצווה עליו לעשרו.</strong> שהחובה היא למלא לו את מחסורו, אבל אין חובה לתת לו עד שיתעשר. ומה שנאמר <strong>"אשר יחסר לו"</strong> הרי זה כולל <strong>אפילו סוס לרכוב עליו ועבד לרוץ לפניו</strong> לשם כבודו אם רגיל בכך. שלאדם הרגיל בדבר זה, מניעתו הוא בגדר מחסורו שיחסר לו, ואינו נחשב למותרות. ומסופר: <strong>אמרו עליו על הלל הזקן שלקח</strong> (קנה) <strong>לעני בן טובים אחד</strong> שהיה רגיל בכך, <strong>סוס לרכוב עליו ועבד לרוץ לפניו. פעם אחת לא מצא עבד לרוץ לפניו ורץ</strong> הלל עצמו <strong>לפניו שלשה מילין,</strong> כדי שלאותו עני יתמלא כדי מחסורו.
 <strong>תנו רבנן</strong> <small>[שנו חכמים]:</small> <strong>מעשה באנשי גליל העליון שלקחו</strong> (קנו) <strong>לעני בן טובים אחד מ</strong>העיר <strong>ציפורי</strong> משקל של <strong>ליטרא בשר בכל יום.</strong> ותוהים: <strong>ליטרא בשר מאי רבותא</strong> <small>[מה הגדולה בזה]?</small> הלא אין זו נתינה מרובה כל כך שצריך לספר עליה! <strong>אמר רב הונא:</strong> הכוונה היא <strong>ליטרא בשר משל עופות,</strong> שהוא בשר יקר בהרבה. <strong>ואיבעית אימא</strong> <small>[ואם תרצה אמור]</small> <strong>בליטרא,</strong> כלומר, במחיר ליטרא כסף קנו לו <strong>בשר ממש. רב אשי אמר</strong> להסביר באופן אחר: <strong>התם</strong> <small>[שם]</small> בגליל העליון <strong>כפר קטן היה,</strong> וכיון שנתנו לו ליטרא בשר, היו צריכים לשחוט לו בהמה, ו<strong>בכל יומא</strong> <small>[יום]</small> <strong>הוה מפסדי חיותא אמטולתיה</strong> <small>[היו מפסידים בהמה</small> אחת <small>בגללו].</small>
 ועוד בענייני צדקה <strong>ההוא דאתא לקמיה</strong> <small>[אחד שבא לפני]</small> <strong>ר' נחמיה</strong> וביקש צדקה. <strong>אמר ליה</strong> <small>[לו]:</small> <strong>במה אתה סועד</strong> כרגיל? <strong>אמר ליה</strong> <small>[לו]</small> דרכי לסעוד <strong>בבשר שמן ויין ישן.</strong> שאל אותו: <strong>רצונך שתגלגל עמי</strong> (שתאכל יחד אתי) <strong>בעדשים?</strong> שזה היה מאכלו של ר' נחמיה. לבסוף <strong>גלגל עמו</strong> (האכילו) <strong>בעדשים ומת,</strong> שלא היה רגיל באוכל זה. <strong>אמר: אוי לו לזה שהרגו נחמיה.</strong> ותוהים: <strong>אדרבה, "אוי לו לנחמיה שהרגו לזה" מיבעי ליה</strong> <small>[צריך היה לו</small> לומר<small>].</small> <strong>אלא</strong> הכוונה היתה: <strong>איהו הוא</strong> <small>[הוא זה]</small> ש<strong>לא איבעי ליה</strong> <small>[היה צריך לו]</small> <strong>לפנוקי נפשיה כולי האי</strong> <small>[לפנק את עצמו כל כך],</small> שכיון שהיה מעודן כל כך, הוא עצמו גרם לכך שימות.
 ועוד מסופר: <strong>ההוא דאתא לקמיה</strong> <small>[אחד שבא לפני]</small> <strong>רבא</strong> לבקש צדקה. <strong>אמר לו: במה אתה סועד</strong> כרגיל? <strong>אמר לו בתרנגולת פטומה ויין ישן. אמר ליה</strong> <small>[לו]:</small> <strong>ולא חיישת לדוחקא דציבורא</strong> <small>[ו</small>כי <small>אינך חושש לדוחק הציבור],</small> שאתה מטיל עליהם דרישות מרובות אלה? <strong>אמר ליה</strong> <small>[לו]:</small> <strong>אטו מדידהו קאכילנא</strong> <small>[וכי משלהם אני אוכל]?</small> הלא <strong>מדרחמנא קאכילנא</strong> <small>[משל הקדוש ברוך הוא אני אוכל]!</small> <strong>דתנינא</strong> <small>[ששנינו]:</small> <strong>"עיני כל אליך ישברו ואתה נותן להם את אכלם בעתו"</strong> (תהלים קמה, טו). <strong>"בעתם" לא נאמר, אלא "בעתו" — מלמד שכל אחד ואחד נותן הקדוש ברוך הוא פרנסתו בעתו,</strong> כלומר, שנותן לכל אחד כפי מה שצריך, ואם כן, הפרנסה באה מהקדוש ברוך הוא, ובני אדם אינם אלא שליחים, ולכן איני משנה את דרכי.
 <strong>אדהכי</strong> <small>[בינתיים]</small> עד שהם משוחחים, <strong>אתאי אחתיה</strong> <small>באה אחותו]</small> של <strong>רבא</strong> ש<strong>לא חזיא ליה</strong> <small>[ראתה אותו]</small> <strong>תליסרי שני</strong> <small>[שלוש עשרה שנה]</small> <strong>ואתיא ליה</strong> <small>[והביאה לו]</small> כמתנה <strong>תרנגולת פטומה ויין ישן. אמר</strong> רבא בליבו: <strong>מאי דקמא</strong> <small>[מהו</small> זה <small>שלפני],</small> שפתאום הביאו לי מאכל שאינני רגיל בו? ואז הבין שזו כעין תשובה למה שאמר לאותו עני. <strong>אמר ליה</strong> <small>[לו]</small> לעני: <strong>נענתי</strong> (נתרציתי) <strong>לך — קום אכול.</strong>
 <big>א</big> <strong>תנו רבנן</strong> <small>[שנו חכמים]:</small> עני ש<strong>אין לו</strong> כדי צורכו <strong>ואינו רוצה להתפרנס</strong> מן הצדקה — <strong>נותנין לו</strong> כסף <strong>לשום</strong> (לשם) <strong>הלואה</strong> בדרך כבוד, <strong>וחוזרין ונותנין לו לשום מתנה,</strong> אלו <strong>דברי ר' מאיר. וחכמים אומרים: נותנין לו לשום מתנה, וחוזרין ונותנין לו לשום הלואה.</strong> על דברי חכמים תוהים: <strong>לשום מתנה? הא לא שקיל</strong> <small>[הרי אינו</small> רוצה <small>לקחת]</small> במתנה! ומשיבים: <strong>אמר רבא</strong> הכוונה היא <strong>לפתוח לו לשום מתנה,</strong> כלומר, להציע לו מראש שרוצים לתת לו מתנה, ואם אינו מקבל כלל נותנים לו כהלוואה, אבל אחר כך מבין שנתנו לו מתנה ואין תובעים ממנו להחזיר.
 מי ש<strong>יש לו ואינו רוצה להתפרנס</strong> משל עצמו, אלא לחיות מן הצדקה — <strong>נותנין לו לשום מתנה</strong> כצדקה, <strong>וחוזרין ונפרעין ממנו.</strong> ותוהים: אם <strong>חוזרין ונפרעין הימנו תו לא שקיל</strong> <small>[שוב אינו לוקח]!</small> <strong>אמר רב פפא:</strong> הכוונה היא <strong>לאחר מיתה</strong> נפרעים ממנו כל מה שנטל מן הצדקה. <strong>ר' שמעון אומר</strong> שלא כדברי חכמים: <strong>יש לו</strong> משל עצמו <strong>ואינו רוצה להתפרנס</strong> אלא מן הצדקה — <strong>אין נזקקין לו.</strong> שאין חובה על הציבור לדאוג לאדם זה. <strong>אין לו ואינו רוצה להתפרנס</strong> מן הצדקה — <strong>אומרים לו: הבא משכון וטול</strong> הלוואה, <strong>כדי שתזוח</strong> (שתגבה) <strong>דעתו עליו,</strong> כלומר, שלא תהיה לו השפלה, אלא יחשוב שנותנים לו הלוואה, אף כי לאמיתו של דבר נותנים לו במתנה.
 <strong>תנו רבנן</strong> <small>[שנו חכמים]:</small> נאמר "ולא תקפוץ את ידך מאחיך האביון... והעבט תעביטנו די מחסורו..." (דברים טו, ז-ח). ומדוע נוטלים משכון (עבוט) — אמרו: <strong>"העבט" — זה שאין לו ואינו רוצה להתפרנס</strong> מן הצדקה, <strong>שנותנים לו לשום</strong> (לשם) <strong>הלואה וחוזרין ונותנין לו לשום מתנה. "תעביטנו" —</strong> הוא <strong>זה שיש לו</strong> משל עצמו <strong>ואינו רוצה להתפרנס</strong> אלא מן הצדקה, <strong>שנותנין לו לשום</strong> (לשם) <strong>מתנה, וחוזרין ונפרעין הימנו לאחר מיתה,</strong> אלו <strong>דברי ר' יהודה.</strong>
 <strong>וחכמים אומרים: יש לו ואינו רוצה להתפרנס</strong> אלא מן הצדקה — <strong>אין נזקקין לו. ואלא מה אני מקיים,</strong> וכיצד אני מפרש את ההכפלה <strong>"</strong>העבט <strong>תעביטנו"?</strong> ש<strong>דברה תורה כלשון בני אדם,</strong> ואין כפל לשון זו מלמדת דבר.
 <big>ב</big> ועוד במעשה הצדקה: <strong>מר עוקבא הוה עניא בשיבבותיה</strong> <small>[היה עני בשכנותו]</small> <strong>דהוה</strong> <small>[שהיה]</small> <strong>רגיל</strong> מר עוקבא <strong>כל יומא</strong> <small>[יום]</small> <strong>דשדי ליה</strong> <small>[לזרוק לו]</small> <strong>ארבעה זוזי</strong> <small>[זוזים]</small> <strong>בצינורא דדשא</strong> <small>[בתוך חור הדלת].</small> <strong>יום אחד אמר</strong> אותו עני: <strong>איזיל איחזי מאן קעביד בי ההוא טיבותא</strong> <small>[אלך אראה מי עושה לי אותה טובה],</small> שלא ידע מי נותן לו את הצדקה. <strong>ההוא יומא נגהא ליה</strong> <small>[אותו יום התאחר]</small> <strong>מר עוקבא לבי מדרשא</strong> <small>[</small>לבוא <small>לבית המדרש].</small> <strong>אתיא דביתהו בהדיה</strong> <small>[באה אשתו יחד אתו]</small> לחלק את הצדקה,
 <strong>כיון דחזיוה</strong> <small>[שראו]</small> בני הבית של אותו עני <strong>דקא מצלי ליה לדשא</strong> <small>[שמטה את הדלת],</small> <strong>נפק בתרייהו</strong> <small>[יצא</small> העני <small>אחריהם]</small> לראות מי הם הנותנים. <strong>רהוט מקמיה</strong> <small>[רצו,</small> ברחו <small>מלפניו],</small> שלא רצו שיידע מי הם, <strong>עיילי לההוא אתונא דהוה</strong> <small>[נכנסו לכבשן שהיתה]</small> <strong>גרופה נורא</strong> <small>[האש]</small> בו אבל עדיין היה חם מאד, <strong>הוה קא מיקליין כרעיה</strong> <small>[היו נשרפות רגליו]</small> של <strong>מר עוקבא</strong> מחמת החום. <strong>אמרה ליה דביתהו</strong> <small>[לו אשתו]:</small> <strong>שקול כרעיך אותיב אכרעאי</strong> <small>[הרם</small> את <small>רגליך ושים על רגלי]</small> שאני אינני נכוית. <strong>חלש דעתיה</strong> <small>[חלשה,</small> נפגעה <small>דעתו]</small> של מר עוקבא, שראה שאשתו צדקת גדולה ממנו שאינה נכוית על ידי האש, <strong>אמרה ליה</strong> <small>[לו]</small> לפייסו: <strong>אנא שכיחנא בגויה דביתא ומקרבא אהנייתי</strong> <small>[אני מצוייה בתוך הבית ו</small>כשאני נותנת צדקה <small>קרובה הנאתי],</small> לפי שאני נותנת אותה בלחם ומזונות והעני נהנה מיד, ואילו אתה נותן להם כספים שאין בהם הנאה מיד, ולכן שכרי מרובה.
 ושואלים: <strong>ומאי כולי האי</strong> <small>[ומה</small> היה <small>כל זה]</small> שברחו עד כדי כך שנכנסו לתוך כבשן? מדוע עשו כן? ומשיבים: ש<strong>אמר מר זוטרא בר טוביה אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>רב הונא בר ביזנא אמר ר' שמעון חסידא, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' יוחנן משום ר' שמעון בן יוחי: נוח</strong> (מוטב) <strong>לו לאדם שימסור עצמו לתוך כבשן האש, ואל ילבין פני חברו ברבים. מנא לן</strong> <small>[מניין לנו]</small> דבר זה — <strong>מתמר, דכתיב</strong> <small>[שנאמר]:</small> "...ויאמר יהודה הוציאוה ותשרף. <strong>היא מוצאת</strong> והיא שלחה אל חמיה לאמר לאיש אשר אלה לו אנכי הרה" (בראשית לח, כד-כה), שלא פרסמה שיהודה הוא זה שבא עליה שלא לביישו, למרות שהיתה עלולה להשרף בכבשן האש, ומכאן למדים כמה צריך להזהר כדי שלא להלבין פנים.
 ועוד מסופר: <strong>מר עוקבא הוה עניא בשיבבותיה דהוה</strong> <small>[היה עני בשכנותו שהיה]</small> <strong>רגיל</strong> מר עוקבא <strong>לשדורי ליה</strong> <small>[לשלוח לו]</small> <strong>ארבע מאה זוזי</strong> <small>[מאות זוזים]</small> <strong>כל מעלי יומא דכיפורא</strong> <small>[ערב יום כיפור].</small> <strong>יומא חד שדרינהו ניהליה</strong> <small>[יום אחד שלח</small> את הכסף <small>אליו]</small> <strong>ביד בריה</strong> <small>[בנו].</small> <strong>אתא</strong> <small>[בא]</small> בחזרה הבן ו<strong>אמר ליה</strong> <small>[לו]:</small> <strong>לא צריך</strong> העני ההוא צדקה. <strong>אמר</strong> מר עוקבא <strong>מאי חזית</strong> <small>[מה ראית]</small> שאתה אומר כך? אמר לו: <strong>חזאי דקא מזלפי ליה</strong> <small>[ראיתי שמזלפים לו]</small> <strong>יין ישן</strong> על הרצפה לבישום החדר. <strong>אמר</strong> מר עוקבא: אם הוא <strong>מפנק כולי האי</strong> <small>[מפונק כל כך]</small> וזקוק אף לכך, הריהו צריך יותר! <strong>עייפינהו ושדרינהו ניהליה</strong> <small>[כפל</small> את סכום המעות <small>ושלח אליו].</small>
 <strong>כי קא ניחא נפשיה</strong> <small>[כאשר נחה נפשו,</small> כשעמד מר עוקבא למות<small>],</small> <strong>אמר: אייתו</strong> <small>[הביאו]</small> <strong>לי</strong> את <strong>חושבנאי</strong> <small>[חשבון]</small> ה<strong>צדקה</strong> שלי. <strong>אשכח דהוה כתיב ביה</strong> <small>[מצא שהיה כתוב בו]</small> <strong>שבעת אלפי</strong> <small>[אלפים]</small> <strong>דינרי סיאנקי</strong> <small>[זהב טובים]</small> שנתן לצדקה. <strong>אמר: זוודאי קלילי ואורחא רחיקתא</strong> <small>[צידתי קלה והדרך רחוקה],</small> כלומר, אין סכום זה מספיק בשביל ללכת עמו לחיי העולם הבא. <strong>קם בזבזיה לפלגיה ממוניה</strong> <small>[עמד ובזבז את חצי ממונו]</small> לצדקה. ושואלים: <strong>היכי עביד הכי</strong> <small>[איך עשה כן]?</small> <strong>והאמר</strong> <small>[והרי אמר]</small> <strong>ר' אילעאי: באושא התקינו</strong> ש<strong>המבזבז</strong> מנכסיו לצדקה — <strong>אל יבזבז יותר מחומש!</strong> ומשיבים: <strong>הני מילי</strong> <small>[דברים אלה]</small> אמורים שלא יבזבז <strong>מחיים,</strong> שחששו <strong>שמא ירד מנכסיו. אבל לאחר מיתה — לית לן</strong> <small>[אין לנו]</small> <strong>בה</strong> איסור ורשאי אדם לתת הרבה מאד לצדקה סמוך למותו.
 ועוד בדרכי נתינת הצדקה <strong>ר' אבא הוה צייר זוזי בסודריה</strong> <small>[היה צורר מטבעות בסודרו],</small> <strong>ושדי ליה לאחוריה</strong> <small>[ומטיל אותו לאחוריו],</small> <strong>וממצי נפשיה לבי עניי</strong> <small>[והיה ממציא</small> את <small>עצמו אל בין העניים]</small> שיוכלו לקחת ממנו בלא שיראה מי הם, אבל <strong>ומצלי עיניה</strong> <small>[והיה מטה</small> את <small>עיניו]</small> להציץ מי הם הלוקחים, לפי שחשש <strong>מרמאי</strong> (מפני הרמאים) שלא ייקח גנב את הכסף לעצמו.
 מסופר: <strong>ר' חנינא הוה ההוא עניא דהוה</strong> <small>[היה עני אחד שהיה]</small> <strong>רגיל</strong> ר' חנינא <strong>לשדורי ליה</strong> <small>[לשלוח לו]</small> <strong>ארבעה זוזי</strong> <small>[זוזים]</small> <strong>כל מעלי שבתא</strong> <small>[ערב שבת].</small> <strong>יומא חד שדרינהו ניהליה ביד דביתהו</strong> <small>[יום אחד שלח אותם אליו ביד אשתו],</small> <strong>אתאי</strong> <small>[באה]</small> בחזרה <strong>אמרה ליה</strong> <small>[לו]:</small> <strong>לא צריך</strong> העני לצדקה. שאל אותה: <strong>מאי חזית</strong> <small>[מה ראית]</small> שאת אומרת כך? אמרה לו: <strong>שמעי דהוה קאמרי ליה</strong> <small>[שמעתי שהיו אומרים לו]</small> בתוך ביתו: <strong>במה אתה סועד</strong>
## דף סח.
 <strong>בטלי כסף או בטלי זהב</strong> <small>[במפות לבנות או במפות צבועות]?</small> הרי שאינו נזקק לצדקה! <strong>אמר</strong> ר' חנינא: <strong>היינו</strong> <small>[זהו]</small> ש<strong>אמר ר' אלעזר: בואו ונחזיק טובה לרמאין</strong> שמבקשים צדקה בלי להיות זקוקים לכך, <strong>שאלמלא הן</strong> שנותנים לנו איזשהו צידוק, <strong>היינו חוטאין בכל יום</strong> שאין אנחנו נותנים לעניים כל צורכם. ומנין שזה חטא — <strong>שנאמר: "</strong>ורעה עינך באחיך האביון ולא תתן לו <strong>וקרא עליך אל ה' והיה בך חטא"</strong> (דברים טו, ט).
 <strong>ותני</strong> <small>[ושנה]</small> <strong>ר' חייא בר רב מדיפתי, ר' יהושע בן קרחה אומר: כל המעלים עיניו מן הצדקה</strong> ואיננו נותן — <strong>כאילו עובד עבודה זרה.</strong> ומנין? — <strong>כתיב הכא</strong> <small>[נאמר כאן]</small> בענין צדקה: <strong>"השמר לך פן יהיה דבר עם לבבך בליעל וגו'"</strong> (דברים טו, ט), <strong>וכתיב התם</strong> <small>[ונאמר שם]</small> בעבודה זרה: <strong>"יצאו אנשים בני בליעל"</strong> (דברים יג, יד), <strong>מה להלן</strong> "בני בליעל" הוא <strong>עבודה זרה, אף כאן</strong> משמעו <strong>עבודה זרה.</strong>
 <strong>תנו רבנן</strong> <small>[שנו חכמים]:</small> <strong>המסמא את עינו</strong> (עושה עצמו כאילו הוא עיוור) <strong>והמצבה</strong> (והמנפח) <strong>את בטנו</strong> כאילו הוא חולה, <strong>והמקפח את שוקו</strong> כאילו היתה מכווצת, כדי ליהנות מן הצדקה — <strong>אינו נפטר מן העולם עד שיבא לידי כך</strong> באמת, כלומר, שכך יקרה לו. ובכלל, <strong>המקבל צדקה ואין צריך לכך — סופו אינו נפטר מן העולם עד שיבא לידי כך,</strong> שיהא זקוק באמת לצדקה.
 <big>א</big> <strong>תנן התם</strong> <small>[שנינו</small> במשנה <small>שם]:</small> איזהו עני שמותר לו לקבל צדקה — כל שיש לו פחות ממאתיים זוז. אבל <strong>אין מחייבין אותו למכור את ביתו ואת כלי תשמישו</strong> להשלים לסכום זה, אלא מחשבים רק את סכום הכסף שיש לו. ושואלים: <strong>ולא? והתניא</strong> <small>[והרי שנינו</small> בברייתא<small>]:</small> <strong>היה</strong> קודם לכן <strong>משתמש בכלי זהב — ישתמש בכלי כסף,</strong> היה משתמש <strong>בכלי כסף — ישתמש בכלי נחושת,</strong> משמע שמחייבים אותו למכור לפחות מקצת כלי תשמישו!
 <strong>אמר רב זביד לא קשיא</strong> <small>[אין זה קשה]:</small> <strong>הא</strong> <small>[זה]</small> שאמרנו שצריך למכור את כליו היקרים ולקנות כלים זולים זולים יותר — הרי זה <strong>במטה ושולחן, הא</strong> <small>[זה]</small> שאמרנו שאין מחייבים אותו למכור — הרי זה <strong>בכוסות וקערות.</strong> ושואלים: <strong>מאי שנא</strong> <small>[במה שונה]</small> <strong>כוסות וקערות</strong> ש<strong>לא</strong> חייב למכור — משום <strong>דאמר: מאיסי לי</strong> <small>[שאומר: מאוסים</small> הם <small>עלי]</small> הכלים הזולים, ואיני יכול לאכול בהם. אם כן <strong>מטה ושולחן נמי</strong> <small>[גם כן]</small> <strong>אמר</strong> <small>[</small>הריהו <small>אומר]:</small> <strong>לא מקבל עילואי</strong> <small>[איני יכול לסבול אותם],</small> שהם גורמים לי אי נוחיות. <strong>אמר רבא בריה</strong> <small>[בנו]</small> של <strong>רבה:</strong> מדובר פה <strong>ב</strong>צעצוע, כגון <strong>מחרישה דכספא</strong> <small>[מחרישה של כסף]</small> שעל שולחנו, שחפצים כאלה צריך למכור, אבל חפצים שהם עיקר צרכיו — אין מחייבים אותו למוכרם.
 <strong>רב פפא אמר: לא קשיא</strong> <small>[אין זה קשה],</small> שאפשר לפרש: <strong>כאן</strong> שאמרנו שאינו צריך למכור את כלי תשמישו — הרי זה <strong>קודם שיבא לידי גיבוי</strong> (לפני גבייה), שאם בשעה שנוטל מן הצדקה אין לו מאתים זוז, אף שאם ימכור את כליו יהיו לו מאתים זוז, מכל מקום אין בית דין מחייבים אותו למכור את כליו, ונוטל כדין מן הצדקה. ואילו <strong>כאן</strong> שאמרנו שצריך למכור את כלי תשמישו — הרי זה <strong>לאחר שיבא לידי גיבוי,</strong> שאם בשעה שנטל מן הצדקה היו לו מאתים זוז ונטל מן הצדקה שלא כדין, באופן כזה בית הדין גובה ממנו בחזרה את מה שנטל, ואם אין לו ממה לשלם, הריהו מוכר את כלי תשמישו ומשתמש בזולים יותר.
 <big>ב משנה</big> <strong>יתומה שהשיאתה אמה או אחיה</strong> כשהיתה קטנה, אפילו <strong>מדעתה</strong> (מרצונה), <strong>וכתבו לה</strong> נדוניה <strong>במאה או בחמשים זוז</strong> — <strong>יכולה היא משתגדיל</strong> (כאשר היא גדלה) <strong>להוציא מידן</strong> מידי היורשים את הנדוניה <strong>מה שראוי להנתן לה,</strong> שהוא עשירית מהנכסים, ומה שהסכימה לפחות מההקצבה הרגילה בעודה קטנה אינו נחשב.
 <strong>ר' יהודה אומר:</strong> זה הכלל הוא <strong>אם השיא</strong> האב בחייו <strong>את הבת הראשונה</strong> ומת ונתן לה מנכסיו — <strong>ינתן לשניה כדרך שנתן לראשונה,</strong> בין אם נתן לראשונה עשירית מנכסיו, בין יותר, או פחות. <strong>וחכמים אומרים:</strong> אין לדבר זה קיצבה פשוטה, כי <strong>פעמים שאדם</strong> היה באותה שעה <strong>עני ו</strong>אחר כך <strong>העשיר, או</strong> שהיה <strong>עשיר והעני,</strong> ואי אפשר לתת קיצבה לפי מה שנתן לבת הראשונה, <strong>אלא שמין</strong> (מעריכים) <strong>את הנכסים</strong> כפי שוויים בשעה שנישאת השניה <strong>ונותנין לה</strong> חלק מסויים מהם.
 <big>ג גמרא</big> <strong>אמר שמואל: לפרנסה,</strong> כלומר, לענין הזה של נדוניה של הבת היתומה — <strong>שמין באב,</strong> שמעריכים לפי מעמדו של האב, ולפי מה שהיתה דרכו לתת. <strong>מיתיבי</strong> <small>[מקשים]</small> על כך ממה ששנינו: <strong>הבנות ניזונות ומתפרנסות מנכסי אביהן.</strong> ופרטי הדברים <strong>כיצד?</strong> — <strong>אין אומרים אילו</strong> היה <strong>אביה קיים, כך וכך היה נותן לה,</strong> לפי מעמדו ומנהגו, <strong>אלא שמין</strong> (מעריכים) <strong>את הנכסים, ונותנין לה</strong> חלק מסויים. משמע שאין שמין את האב. <strong>מאי לאו</strong> <small>[האם לא]</small> הכוונה "מתפרנסות" — ל<strong>פרנסת הבעל,</strong> כלומר, לענין נדוניה לנישואין. ודוחים: <strong>אמר רב נחמן בר יצחק: לא,</strong> הכוונה היא <strong>בפרנסת עצמה</strong> כלומר, מה שמפרנסים אותה ממש במזונות, שבזה נותנים לה קיצבה, בלא קשר לדרכו של האב.
 ומקשים: <strong>הא</strong> <small>[הרי]</small> <strong>ניזונות ומתפרנסות קתני</strong> <small>[שנה],</small> <strong>מאי לאו</strong> <small>[האם לא]</small> הכוונה בכפילות זו היא: <strong>אחת</strong> ("מתפרנסות") — ל<strong>פרנסת הבעל, ואחת</strong> ("ניזונות") — מ<strong>פרנסת עצמה?!</strong> ודוחים: <strong>לא, אידי ואידי</strong> <small>[זה וזה]</small> ניזונות ומתפרנסות הכוונה היא <strong>בפרנסת עצמה,</strong> כלומר, לצרכים שלה, <strong>ולא קשיא</strong> <small>[ואינו קשה]</small> מכפילות הלשון, כי <strong>הא</strong> <small>[זו]</small> ("ניזונות") — הרי זה <strong>באכילה ובשתיה, והא</strong> <small>[וזה]</small> ("מתפרנסות") — הרי זה <strong>בלבושא וכיסויא</strong> <small>[בלבוש ו</small>שאר <small>כיסויים].</small>
 <strong>תנן</strong> <small>[שנינו</small> במשנה<small>]:</small> <strong>וחכמים אומרים: פעמים שאדם עני והעשיר או עשיר והעני, אלא שמין הנכסים ונותנין לה.</strong> ונברר: <strong>מאי</strong> <small>[מה</small> פירוש<small>]</small> <strong>"עני"</strong> שם, <strong>ומאי</strong> <small>[ומה</small> פירוש<small>]</small> <strong>"עשיר"? אי נימא</strong> <small>[אם נאמר</small> כפשוטו<small>]</small> <strong>"עני"</strong> כוונתו <strong>עני</strong> ממש <strong>בנכסים, "עשיר"</strong> כוונתו <strong>עשיר בנכסים,</strong> האם <strong>מכלל</strong> הדברים תאמר שה<strong>תנא קמא סבר</strong> <small>[הראשון סבור]</small> ש<strong>אפילו</strong> כשהיה <strong>עשיר והעני כדמעיקרא יהבינן</strong> <small>[כמו</small> שנתן <small>מתחילה אנו נותנים]</small> <strong>לה,</strong> לבת השניה — <strong>הא לית ליה</strong> <small>[הרי אין לו],</small> ואיך אפשר לקחת מנכסיו סכום שווה?
 <strong>אלא לאו</strong> <small>[האם לא]</small> הכוונה היא <strong>"עני" — עני בדעת, "עשיר" — עשיר בדעת,</strong> כלומר, פעמים שאדם היה באופיו בגדר של עני ומקמץ ופעמים הוא בגדר של עשיר ונוהג ברחבות, ואם כן אף על פי שהוא משתנה בדעתו <strong>וקתני</strong> <small>[ושנה]</small> בכל זאת <strong>שמין את הנכסים ונותנין לה, אלמא לא אזלינן בתר אומדנא</strong> <small>[משמע שאין אנו הולכים אחר אומדן</small> דעתו של האב<small>]</small> אלא נותנים סכום קצוב, <strong>ותיובתא</strong> <small>[ו</small>הרי זו <small>קושיה חמורה]</small> על דעת <strong>שמואל!</strong> ומשיבים: שמואל, <strong>הוא</strong> ש<strong>אמר כ</strong>שיטת <strong>ר' יהודה. דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר: אם השיא בת הראשונה — ינתן לשניה כדרך שנתן לראשונה.</strong>
 ושואלים: אם כך, <strong>ונימא</strong> <small>[ושיאמר]</small> שמואל במפורש: <strong>הלכה כר' יהודה!</strong> ומשיבים: <strong>אי אמר</strong> <small>[אילו היה אומר]</small> <strong>הלכה כר' יהודה, הוה אמינא</strong> <small>[הייתי אומר]</small> כי זהו <strong>דוקא</strong> כאשר <strong>השיאה</strong> בפועל את הבת הראשונה, <strong>דגלי דעתיה</strong> <small>[שגילה דעתו]</small> כמה הוא נותן בפועל <strong>אבל</strong> אם <strong>לא השיאה — לא!</strong> שמא היה משנה את דעתו, על כן <strong>קא משמע לן טעמא</strong> <small>[השמיע לנו</small> שה<small>טעם]</small> של <strong>ר' יהודה דאזלינן בתר אומדנא</strong> <small>[שהולכים אנחנו אחר אומדן,</small> הערכת דעתו<small>],</small> <strong>לא שנא</strong> <small>[אינו שונה]</small> כש<strong>השיאה ולא שנא</strong> <small>[ואינו שונה]</small> כש<strong>לא השיאה</strong> עדיין,
 <strong>והאי דקתני</strong> <small>[וזה ששנה]</small> <strong>"השיאה" —</strong> הרי זה <strong>להודיעך כחן דרבנן</strong> <small>[של חכמים]</small> עד כמה הם מפליגים בדעתם <strong>דאף על גב</strong> <small>[שאף על פי]</small> ש<strong>השיאה וגלי דעתיה</strong> <small>[וגילה דעתו]</small> כמה הוא רוצה לתת לבתו, <strong>לא אזלינן בתר אומדנא</strong> <small>[אין אנחנו הולכים אחר ההערכה].</small>
 <strong>אמר ליה</strong> <small>[לו]</small> <strong>רבא לרב חסדא: דרשינן משמך</strong> <small>[דורשים אנו בשמך]</small> כי <strong>הלכה כר' יהודה</strong> בענין זה. <strong>אמר ליה</strong> <small>[לו]:</small> <strong>יהא רעוא</strong> <small>[יהי רצון]</small> ש<strong>כל כי הני מילי מעלייתא תדרשו משמאי</strong> <small>[דברים טובים כאלה תדרשו בשמי],</small> כלומר, אף הוא הסכים לדעה זו.
 ושואלים: <strong>ומי</strong> <small>[והאם]</small> <strong>אמר רבא הכי</strong> <small>[כך],</small> שהלכה כר' יהודה? <strong>והתניא</strong> <small>[והרי שנינו</small> בברייתא<small>]:</small> <strong>רבי אומר: בת</strong> שמת אביה והיא <strong>ניזונת מן האחין,</strong> כלומר, מן הירושה — <strong>נוטלת</strong> בנדוניה <strong>עישור</strong> (עשירית) <strong>נכסים</strong> שזה הסכום הקצוב. <strong>ואמר רבא: הלכתא</strong> <small>[הלכה]</small> <strong>כרבי</strong> ובניגוד לדברי ר' יהודה שעושים זאת לפי אומדן דעתו! משיבים: <strong>לא קשיא</strong> <small>[אין זה קשה];</small> <strong>הא</strong> <small>[זה]</small> — <strong>דאמידניה</strong> <small>[שאמדנו אותו]</small> ואנו יכולים להעריך כמה היתה כוונתו לתת, אנו הולכים לפי האומדן, וכר' יהודה. <strong>הא</strong> <small>[</small>ו<small>זה]</small> — ש<strong>לא אמידניה</strong> <small>[אמדנו אותו],</small> אזי נותנים סתם עישור נכסים.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר, ש<strong>אמר רב אדא בר אהבה: מעשה ונתן לה רבי אחד משנים עשר בנכסים</strong> לנדוניה! לכאורה <strong>קשיין אהדדי</strong> <small>[קשים הם זה על זה]</small> שהרי בברייתא אמרו שהוא אומר עישור נכסים, <strong>אלא לאו שמע מינה</strong> <small>[האם לא תלמד מכאן]</small> כי <strong>הא</strong> <small>[זה]</small> — <strong>דאמידניה</strong> <small>[שאמדנו אותו]</small> ולפי האומדן נותנים, ובמקרה ההוא אמדו אותו שרצה לתת אחד משנים עשר מנכסיו, <strong>הא</strong> <small>[זה]</small> — ש<strong>לא אמידניה</strong> <small>[אמדנו אותו]</small> קבע רבי שיעור עישור נכסים. ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>ד</big> <strong>גופא</strong> <small>[לגופה]</small> של אותה הלכה ש<strong>אמר רבי: בת הניזונת מן האחין נוטלת עישור נכסים. אמרו לו לרבי: לדבריך, מי שיש לו עשר בנות ובן,</strong> אם כן כיון שיתנו לכל בת עישור נכסים <strong>אין לו לבן במקום בנות כלום,</strong> ואתה מפקיע את ירושתו שהיא מן התורה!
 <strong>אמר להן, כך אני אומר:</strong> זו שבאה <strong>ראשונה</strong> להינשא <strong>נוטלת עישור נכסים, שניה —</strong> נוטלת עשירית <strong>במה ששיירה</strong> הראשונה, כלומר, לא עישור נכסים מן הסכום הראשון, אלא עישור נכסים ממה שנותר אחר שנטלה הראשונה, <strong>ושלישית</strong> — עשירית <strong>במה ששיירה</strong> השניה. אלא שלאחר שנטלה כל אחת את חלקה לפי ערך הנכסים בשעה שנישאה, <strong>חוזרות</strong> כולן ומביאות את שנטלו בחלקן <strong>וחולקות</strong> את הכל מחדש לפי מספר הבנות <strong>בשוה,</strong> כדי שלא ייצא שהראשונה מקבלת הרבה יותר. נמצא שלפי מספר הבנות נותנים עישור אחר עישור של הנכסים הנותרים, ואחר כך מחלקים שכל בת תקבל סכום שווה של נדוניה. ואם כן, לעולם ישאר דבר מה עבור הבן.
## דף סח:
 <strong>כל חדא וחדא</strong> <small>[אחת ואחת]</small> בשעה שנוטלת חלקה הלא <strong>דנפשה שקלה</strong> <small>[של עצמה</small> היא <small>לוקחת],</small> שהרי כדין היא נוטלת כפי ערך הנכסים באותה שעה וזכתה בחלקה, ומדוע תצטרכנה להחזיר ולחלוק מחדש? ומשיבים: <strong>הכי קאמר</strong> <small>[כך אמר]:</small> <strong>אם באו כולם להנשא כאחת — חולקות בשוה.</strong> אבל אם נישאו בזו אחר זו, ראשונה נוטלת עישור ראשון.
 ומעירים: <strong>מסייע ליה</strong> <small>[לו]</small> הדבר <strong>לרב מתנה.</strong> ש<strong>אמר רב מתנה: אם באו להנשא כולם כאחת — נוטלות עישור אחד.</strong> ותוהים על הלשון: שכולן יחד נוטלות רק <strong>עישור אחד סלקא דעתך</strong> <small>[עולה על דעתך]</small> לומר? <strong>אלא</strong> יש לתקן ולומר: <strong>נוטלות עישור כאחד,</strong> שנוטלות לפי חשבון עישור, אבל חוזרות וחולקות כולן בשווה.
 <big>א</big> <strong>תנו רבנן</strong> <small>[שנו חכמים]:</small> <strong>הבנות בין בגרו עד שלא</strong> (לפני) <strong>נישאו ובין נישאו עד שלא בגרו — איבדו מזונותיהן,</strong> שאינן ניזונות עוד מן הירושה, <strong>ולא איבדו פרנסתן</strong> (נדונייתן) אם בגרו, אלו <strong>דברי רבי. ר' שמעון בן אלעזר אומר: אף איבדו פרנסתן,</strong> שאם בגרו לפני שנישאו, אינן מקבלות את הנדוניה. <strong>כיצד הן עושות</strong> כדי שלא תפסדנה? — <strong>שוכרות להן בעלים,</strong> כלומר, דואגות להינשא קודם שיתבגרו <strong>ומוציאין להן פרנסתן.</strong>
 <strong>אמר רב נחמן, אמר לי</strong> רב <strong>הונא: הלכתא</strong> <small>[הלכה]</small> <strong>כ</strong>שיטת <strong>רבי. איתיביה</strong> <small>[הקשה לו]</small> <strong>רבא לרב נחמן</strong> ממה ששנינו במשנה: <strong>יתומה שהשיאתה אמה או אחיה מדעתה, וכתבו לה</strong> נדוניה <strong>במאה או בחמשים זוז, יכולה היא משתגדיל להוציא מידם מה שראוי להנתן לה.</strong> ונדייק: <strong>טעמא</strong> <small>[הטעם,</small> דווקא<small>]</small> משום ש<strong>קטנה</strong> היתה, <strong>הא</strong> <small>[הרי]</small> אם היתה <strong>גדולה</strong> כשנישאת, מניחים כי <strong>ויתרה</strong> על היתר! וקשה אם כן לרב נחמן שפסק כרבי שלא איבדה פרנסתה כשנישאת.
 ודוחים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שאמרנו שלא ויתרה על היתר — הרי זה באופן <strong>דמחאי</strong> <small>[שמחתה]</small> בשעת קבלת הנדוניה המופחתת, <strong>הא</strong> <small>[זה]</small> שאמרנו שויתרה — הרי זה כש<strong>לא מחאי</strong> <small>[מחתה],</small> שאנו מניחים שאכן ויתרה על השאר.
 ומעירים: <strong>הכי נמי מסתברא</strong> <small>[כך גם כן מסתבר]</small> לפרש, ש<strong>אם</strong> לא תאמר <strong>כן, קשיא</strong> <small>[קשה]</small> מדברי <strong>רבי</strong> על דברי <strong>רבי. דתניא</strong> <small>[ש</small>כן <small>שנינו</small> בברייתא<small>]:</small> <strong>רבי אומר: בת הניזונת מן האחין,</strong> אם באה להינשא <strong>נוטלת עישור נכסים.</strong> ומכאן נדייק: <strong>ניזונת,</strong> שבאה להינשא בעודה קטנה — <strong>אין</strong> <small>[כן]</small> נוטלת עישור עישור נכסים, ואולם זו <strong>שאינה ניזונת,</strong> שבאה להינשא משבגרה — <strong>לא,</strong> ואם כן הדברים הם ממש היפך דברי רבי בברייתא הקודמת,
 <strong>אלא לאו שמע מינה</strong> <small>[</small>האם <small>לא תלמד מכאן]</small> <strong>הא</strong> <small>[זה] —</small> <strong>דמחאי</strong> <small>[שמחתה],</small> <strong>הא</strong> <small>[זה]</small> — ש<strong>לא מחאי</strong> <small>[מחתה].</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר ליה</strong> <small>[לו]</small> <strong>רבינא לרבא: אמר לן</strong> <small>[לנו]</small> <strong>רב אדא בר אהבה משמך: בגרה — אינה צריכה למחות,</strong> ואפילו אם לא מחתה לא איבדה את עישור הנכסים, וכן אם <strong>נישאת אינה צריכה למחות. בגרה ונישאת — צריכה למחות.</strong>
 ותוהים: <strong>מי</strong> <small>[האם]</small> <strong>אמר רבא הכי</strong> <small>[כך]?</small> <strong>והא איתיביה</strong> <small>[והרי הקשה לו]</small> לעיל <strong>רבא לרב נחמן</strong> מדין <strong>יתומה</strong> שנישאת, <strong>ושני ליה</strong> <small>[ותירץ לו]:</small> <strong>הא</strong> <small>[זה] —</small> <strong>דמחי</strong> <small>[שמוחה],</small> <strong>הא</strong> <small>[זה]</small> — ש<strong>לא מחי</strong> <small>[מוחה],</small> משמע שצריכה למחות, ואם לא מחתה — איבדה נדונייתה! ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> שאמרנו שהיעדר מחאה אינו נחשב לויתור — הרי זה באופן <strong>דקא מיתזנא מינייהו</strong> <small>[שהיא ניזונת מהם],</small> מן האחים, אף לאחר נישואיה, ולכן מתביישת למחות. <strong>הא</strong> <small>[זה]</small> שאמרנו שאם לא מחתה ודאי ויתרה — הרי זה באופן <strong>דלא קא מיתזנא מינייהו</strong> <small>[שאינה ניזונת מהם].</small>
 <big>ב</big> <strong>אמר רב הונא אמר רבי: פרנסה</strong> (נדוניה) <strong>אינה כתנאי כתובה.</strong> מבררים: <strong>מאי</strong> <small>[מה</small> פירוש<small>]</small> <strong>"אינה כתנאי כתובה"? אי נימא</strong> <small>[אם נאמר]</small> כך: ש<strong>אילו פרנסה טרפא ממשעבדי</strong> <small>[טורפת מן</small> הנכסים <small>המשועבדים],</small> שגם אם מכרו האחים מן הנכסים, יש זכות לבת לטרוף מן הלקוחות, <strong>ותנאי כתובה</strong> אחר <strong>לא טרפא ממשעבדי</strong> <small>[אינה טורפת מ</small>נכסים <small>משועבדים],</small> <strong>מאי קא משמע לן</strong> <small>[מה</small> חידוש <small>השמיע לנו</small> בזה<small>],</small> <strong>הא</strong> <small>[הרי]</small> <strong>מעשים בכל יום</strong> ש<strong>מוציאין לפרנסה</strong> מן הלקוחות, <strong>ואין מוציאין למזונות.</strong>
 <strong>ואלא</strong> תאמר שההבדל הוא בכך, ש<strong>אילו פרנסה גביא נמי ממטלטלי</strong> <small>[גובה</small> הבת <small>גם כן מן המטלטלים</small> של האב<small>]</small> <strong>ותנאי כתובה ממקרקעי גביא, ממטלטלי לא גביא</strong> <small>[מקרקעות גובה, ממטלטלים אינה גובה].</small>
 והרי <strong>ל</strong>שיטת <strong>רבי אידי ואידי מיגבא גביא</strong> <small>[זה וזה</small> היא <small>גובה]</small> גם ממטלטלים, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד נכסים שיש להן אחריות</strong> (קרקעות) <strong>ואחד נכסים שאין להן אחריות</strong> (כגון מטלטלים) — <strong>מוציאין</strong> מהם <strong>למזון האשה ולבנות,</strong> אלו <strong>דברי רבי.</strong>
 <strong>אלא מאי</strong> <small>[מה</small> פירוש<small>]</small> <strong>"פרנסה אינה כתנאי כתובה" — לכדתניא</strong> <small>[לכפי ששנינו</small> בברייתא<small>]:</small> <strong>האומר</strong> בצוואתו <strong>"אל יזונו בנותיו מנכסיו" — אין שומעין לו,</strong> שכיון שמזונות הבנות הן תנאי כתובה, אינו יכול לבטלו. אבל אם אמר <strong>"אל יתפרנסו בנותיו מנכסיו" — שומעין לו, שהפרנסה אינה כתנאי כתובה,</strong> אלא תקנה שחלה על האב או יורשיו, ויכול לומר שאינו רוצה לתת.
## דף סט.
 <big>א</big> <strong>תלה ליה</strong> <small>[לו]</small> <strong>רב</strong> במכתב ששלח <strong>לרבי ביני חטי</strong> <small>[בין השורות]</small> והוסיף שאלה זו: <strong>האחין ששיעבדו</strong> את נכסיהם, <strong>מהו</strong> הדין, האם מוציאים משעבוד זה לנדוניית הבנות? <strong>הוה יתיב</strong> <small>[היה יושב]</small> <strong>ר' חייא קמיה</strong> <small>[לפניו,</small> לפני רבי<small>]</small> בשעה שהגיע המכתב. <strong>אמר ליה</strong> <small>[לו]</small> ר' חייא: האם הכוונה בשאלתו היא ל<strong>מכרו או</strong> ל<strong>משכנו?</strong> שהרי לשון "שיעבדו" איננה ברורה ואפשר להבינה גם במשמעות של מכירה, שמכרו את הנכסים והרי זה שיעבוד של קנין, או שהכוונה לשיעבוד של משכנתא בלבד. <strong>אמר ליה</strong> <small>[לו]</small> רבי: <strong>מאי נפקא מינה</strong> <small>[מה יוצא ממנה,</small> מה ההבדל בזה<small>]?</small> הלא <strong>בין מכרו בין שמשכנו מוציאין לפרנסה ואין מוציאין למזונות!</strong>
 ושואלים לעצם הענין: <strong>ורב</strong> עצמו, <strong>אי</strong> <small>[אם]</small> דין <strong>מכרו</strong> נכסים <strong>קמיבעיא ליה</strong> <small>[נסתפק לו],</small> אם כן <strong>נכתוב ליה</strong> <small>[שיכתוב לו]</small> במפורש <strong>"</strong>האחים ש<strong>מכרו"? אי</strong> <small>[אם]</small> דין <strong>משכנו קא מיבעיא ליה</strong> <small>[נסתפק לו],</small> אם כן <strong>נכתוב ליה</strong> <small>[שיכתוב לו]</small> <strong>"</strong>האחים ש<strong>משכנו"?!</strong>
 ומשיבים: <strong>רב תרוייהו קמבעיא ליה</strong> <small>[</small>ב<small>שניהם נסתפק לו]</small> <strong>וסבר</strong> <small>[וחשב]:</small> <strong>אי כתיבנא ליה</strong> <small>[אם כותב אני לו]</small> שאלה רק בענין <strong>מכרו, הא ניחא</strong> <small>[זה נוח]</small> <strong>אי שלח</strong> <small>[אם ישלח]</small> <strong>לי</strong> בתשובה ש<strong>מוציאין —</strong> אם כן אבין ש<strong>כל שכן</strong> אם רק <strong>משכנו</strong> ודאי מוציאים. אבל <strong>אי שלח</strong> <small>[אם ישלח]</small> <strong>לי</strong> תשובה ש<strong>אין מוציאין, אכתי</strong> <small>[עדיין]</small> בענין <strong>משכנו קמיבעיא</strong> <small>[יסתפק]</small> <strong>לי</strong> ולהיפך:
 <strong>אי כתיבנא ליה</strong> <small>[אם כותב אני לו]</small> רק בענין <strong>משכנו, אי שלח</strong> <small>[אם ישלח]</small> <strong>לי</strong> בתשובה ש<strong>אין מוציאין</strong> — אבין ש<strong>כל שכן</strong> אם <strong>מכרו</strong> אין מוציאים. אבל <strong>אי שלח</strong> <small>[אם ישלח]</small> <strong>לי</strong> בתשובה ש<strong>מוציאין,</strong> אם כן <strong>אכתי</strong> <small>[עדיין]</small> בענין <strong>מכרו קא מיבעיא</strong> <small>[יסתפק]</small> <strong>לי,</strong> ולכן <strong>אכתוב ליה</strong> <small>[לו]</small> שאלה בענין <strong>שיעבדו,</strong> ש<strong>משמע הכי</strong> <small>[כך]</small> <strong>ומשמע הכי</strong> <small>[כך]</small> ואקבל תשובה מלאה לשאלה.
 <strong>ור' יוחנן אמר: אחד זה ואחד זה,</strong> בין לפרנסה בין למזונות, <strong>אין מוציאין. איבעיא להו</strong> <small>[נשאלה להם</small> ללומדים<small>]:</small> <strong>לר' יוחנן,</strong> האם <strong>לא שמיע ליה</strong> <small>[שמע]</small> <strong>הא</strong> <small>[</small>את הפסק <small>הזה]</small> של <strong>רבי ואי שמיע ליה הוה מקבל ליה</strong> <small>[ואם היה שומע אותו היה מקבל אותו],</small> <strong>או דלמא שמיע ליה</strong> <small>[שמא שמע אותו]</small> <strong>ולא מקבל ליה</strong> <small>[קיבל אותו]?</small>
 ומציעים: <strong>תא שמע</strong> <small>[בוא</small> ו<small>שמע]</small> הוכחה ממה <strong>דאתמר</strong> <small>[שנאמר]</small> שנחלקו אמוראים בבעיה הבאה: <strong>מי שמת והניח שתי בנות ובן, וקדמה</strong> הבת <strong>הראשונה ונטלה עישור נכסים</strong> לנדונייתה כדין בת במקום בן, <strong>ולא הספיקה שניה לגבות</strong> גם היא <strong>עד שמת הבן</strong> ונשארה הנחלה כולה לשתי הבנות, והן מתחלקות בירושה,
 <strong>אמר ר' יוחנן: שניה ויתרה.</strong> כלומר, השניה מקבלת רק מחצית מן הירושה שנשארה, ולא מקבלת גם את חלקה בעישור הנכסים מן החלק של הבת הראשונה. <strong>אמר ר' חנינא,</strong> הלא <strong>גדולה מזו אמרו: מוציאין לפרנסה ואין מוציאין למזונות,</strong> שאפילו כשהיו הנכסים משועבדים לאחרים מוציאים לפרנסה, <strong>ואת אמרת</strong> <small>[ואתה אומר]</small> כי ה<strong>שניה ויתרה</strong> אפילו כשהנכסים לא נמכרו?!
 <strong>ואם איתא</strong> <small>[יש]</small> שלא שמע ר' יוחנן מעולם הלכה זו של רבי, <strong>נימא ליה</strong> <small>[שיאמר לו]</small> ר' יוחנן: <strong>מאן</strong> <small>[מי]</small> <strong>אמרה</strong> להלכה זו שמוציאים לפרנסה? אלא ודאי שמע הלכה זו, ולא קיבלה. ודוחים: <strong>ודלמא</strong> <small>[ושמא]</small> <strong>לעולם</strong> תאמר ש<strong>לא שמיע ליה</strong> <small>[שמע אותה]</small> <strong>וכי שמיע ליה קביל</strong> <small>[ואם היה שומע</small> אותה הלכה בשם רבי, היה <small>מקבל],</small> <strong>ו</strong>אולם דחה את דברי ר' חנינא כי <strong>שאני התם</strong> <small>[ושונה שם],</small> במקרה שמת הבן, <strong>דאיכא</strong> <small>[שיש]</small> <strong>רווח ביתא</strong> <small>[בבית],</small> שכיון שמקבלת מחצית הירושה כולה, שוב אינה מקפידה לקבל עישור נכסים.
 <strong>אמר ליה</strong> <small>[לו]</small> <strong>רב יימר לרב אשי: אלא מעתה</strong> לפי סברה זו, אם <strong>אשכחה</strong> <small>[מצאה]</small> הבת <strong>מציאה בעלמא</strong> <small>[סתם]</small> <strong>דאיכא</strong> <small>[ש</small>אף בכך <small>יש]</small> <strong>רווח ביתא</strong> <small>[בבית]</small> <strong>הכי נמי דלא יהבינן</strong> <small>[כך גם כן שאין אנו נותנים]</small> <strong>לה עישור נכסים?!</strong> ואם כן פשוט, שגם אם יש לה עכשיו יותר כסף משלה, לא בטלה זכותה על הנכסים. <strong>אמר ליה</strong> <small>[לו]:</small> <strong>אנא רווח ביתא מהני נכסי קאמינא</strong> <small>[אני רווח הבית מאותם הנכסים</small> שהשאיר האב <small>אמרתי],</small> שאינה מקפידה ליטול חלקה מהם כשיש לה חלק בירושה, אבל אם הרויחה באופן אחר, ודאי אינה מוותרת.
 <big>ב</big> לעצם זכות הבנות לפרנסה <strong>אמר אמימר: בת יורשת הויא</strong> <small>[היא],</small> שלענין זכותה לקבל נדוניה מן הנכסים, דינה כדין יורשת. <strong>אמר ליה</strong> <small>[לו]</small> <strong>רב אשי לאמימר:</strong> לפי שיטה זו <strong>אילו בעי לסלוקה בזוזי הכי נמי</strong> <small>[אם</small> היה <small>רוצה</small> היורש <small>לסלק אותה בזוזים,</small> בכסף, <small>כך גם כן]</small> ש<strong>לא מצי לסלוקה</strong> <small>[</small>היה <small>יכול לסלק אותה]</small> והיה חיוב לתת לה מן הקרקעות עצמם כדין ירושה? <strong>אמר ליה</strong> <small>[לו]:</small> <strong>אין</strong> <small>[כן]</small> כך אני סבור. חזר ושאל רב אשי: <strong>אי בעי לסלוקה בחדא ארעא, הכי נמי דלא מצי מסלק לה?</strong> <small>[אם</small> היה <small>רוצה לסלק אותה</small> ולשלם לה <small>בקרקע אחת</small> מסויימת, <small>כך גם כן שאינו יכול לסלק אותה],</small> שהרי אם היא יורשת יש לה זכות בקרקעות כולם, והיא זכאית להתחלק בכולם? <strong>אמר ליה</strong> <small>[לו]:</small> <strong>אין</strong> <small>[כן].</small>
 ואילו <strong>רב אשי</strong> עצמו <strong>אמר: בת בעלת חוב הויא</strong> <small>[היא],</small> כלומר, דינה כדין בעל חוב לכל ענין. ומעירים: <strong>ואף אמימר הדר ביה</strong> <small>[חזר בו]</small> משיטה זו שיורשת היא. ש<strong>אמר רב מניומי בריה</strong> <small>[בנו]</small> של <strong>רב ניחומי: הוה קאימנא קמיה</strong> <small>[הייתי עומד לפני]</small> <strong>אמימר, ואתאי האי איתתא לקמיה, דהות קא בעיא</strong> <small>[ובאה אשה אחת לפניו, שרצתה]</small> <strong>עישור נכסים</strong> מנכסי אביה. <strong>וחזיתיה לדעתיה</strong> <small>[וראיתי את דעתו]</small> של אמימר <strong>דאי בעי לסלוקה בזוזי הוי מסלק לה</strong> <small>[שאם היה רוצה לסלק אותה בכספים</small> ולשלם לה את הסכום הזה בכסף <small>היה</small> יכול <small>לסלק אותה].</small> וכיצד הבנתי שזו דעת אמימר — <strong>דשמעי מאחי דהוו קאמרי</strong> <small>[ששמעתי את האחים</small> של אותה אשה <small>שהיו אומרים]</small> <strong>לה: אילו הוה לן זוזי, סליקנא בזוזי</strong> <small>[אילו היה לנו זוזים,</small> כסף, <small>היינו מסלקים</small> אותך <small>בזוזים,</small> בכסף<small>]</small> <strong>ואישתיק</strong> <small>[ושתק]</small> אמימר <strong>ולא אמר להו</strong> <small>[להם]</small> <strong>ולא מידי</strong> <small>[דבר].</small> משמע שאף הוא הסכים שדינה כדין בעל חוב והיו יכולים לעשות כן, שלולא זה היה צריך לומר להם שאינם רשאים לסלק אותה בכסף.
 ומעירים: <strong>והשתא</strong> <small>[ועכשיו]</small> ש<strong>אמרת</strong> והגעת למסקנה שהבת הזו <strong>בעלת חוב הויא</strong> <small>[היא],</small> אם כן יש לשאול בעלת חוב של מי היא: <strong>דאבא</strong> <small>[של האב]</small> <strong>או</strong> של <strong>אחי</strong> <small>[האחים]?</small> ושואלים: <strong>למאי נפקא מינה</strong> <small>[מה יוצא מזה]</small> מיהו החייב לה? שהרי על כל פנים היא גובה חלקה מן הירושה! ומשיבים: <strong>למיגבא</strong> <small>[לגבות]</small> <strong>ל</strong>קרקע <strong>בינונית שלא בשבועה, וזיבורית</strong> (קרקע גרועה) <strong>בשבועה.</strong> שאם היא בעלת חוב של האב — הרי מת האב, וכשהיא גובה מנכסי היתומים יכולה לגבות רק מקרקע זיבורית, ורק בשבועה. ואם היא בעלת חוב של הבנים — יכולה לקבל מקרקע בינונית ובלא שבועה כמו שאר בעלי חובות שלהם.
 אם כן <strong>מאי</strong> <small>[מה</small> הדין<small>]?</small> ומספרים: <strong>תא שמע</strong> <small>[בוא</small> ו<small>שמע]</small> הוכחה לכך ממה ש<strong>רבינא אגביה לברתיה</strong> <small>[הגבה,</small> נתן, <small>לבתו]</small> של <strong>רב אשי ממר בריה</strong> <small>[בנו]</small> של <strong>רב אשי,</strong> שהיתה צריכה לקבל מן הירושה עישור נכסים, והגבה לה מקרקע <strong>בינונית, ושלא בשבועה.</strong> ואת חלק הנכסים שגבה <strong>מבריה</strong> <small>[מבנו]</small> של <strong>רב סמא בריה</strong> <small>[בנו]</small> השני של <strong>רב אשי</strong> (שרב סמא מת, וחלקו בירושת רב אשי עבר לבנו), הגבה לה מקרקע <strong>זבורית, בשבועה.</strong> שהרי במקרה זה בודאי נחשב הדבר כגביית חוב מן היתום בן רב סמא, שהיא בעלת החוב שלו, ודינה בזיבורית. ואם כן רואים שלדעתו הבת היא בעלת חוב של האחים.
 ועוד בענין זה, <strong>שלח ליה</strong> <small>[לו]</small> <strong>רב נחמיה בריה</strong> <small>[בנו]</small> של <strong>רב יוסף לרבה בר רב הונא זוטא</strong> <small>[הקטן]</small> <strong>מנהרדעא: כי אתיא הא איתתא לקמך, אגבה</strong> <small>[כאשר תבוא אשה זו,</small> מוסרת מכתב זה, <small>לפניך, הגבה לה]</small> <strong>עישור נכסים אפילו מאיצטרובלא</strong> <small>[ממקום הריחיים]</small> שגם הוא נחשב לקרקע. <strong>אמר רב אשי: כי הוינן בי</strong> <small>[כאשר היינו</small> ב<small>בית]</small> <strong>רב כהנא</strong> כתלמידים, <strong>הוה מגבינן</strong> <small>[היינו גובים]</small> את עישור הנכסים <strong>אפילו מעמלא דביתי</strong> <small>[משכירות הבתים],</small> משום שכסף זה בא מפירות הקרקעות.
 <big>ג</big> מסופר: <strong>שלח ליה</strong> <small>[לו]</small> <strong>רב ענן לרב הונא</strong> מכתב זה: <strong>הונא חברין</strong> <small>[חברינו],</small> <strong>שלם</strong> <small>[שלום]!</small> <strong>כי אתיא הא איתתא לקמך אגבה</strong> <small>[כאשר תבוא אשה זו</small> מוסרת המכתב <small>לפניך, הגבה לה]</small> <strong>עישור נכסי</strong> <small>[</small>מן <small>הנכסים].</small> <strong>הוה יתיב</strong> <small>[היה יושב]</small> <strong>רב ששת קמיה</strong> <small>[לפניו]</small> לפני רב הונא, ו<strong>אמר ליה</strong> <small>[לו]</small> לרב ששת: <strong>זיל אימא ליה</strong> <small>[לך אמור לו,</small> לרב ענן<small>]</small> מה שאומר לך, וכיון שידע שלא יהיה נוח הדבר לרב ששת, הוסיף: <strong>ובשמתא יהא מאן</strong> <small>[ובנידוי יהיה מי]</small> ש<strong>לא אמר ליה</strong> <small>[יאמר לו]</small> בדיוק בלשון שאומר. וכך אמור לו: <strong>"ענן ענן!</strong> האם להגבות לה <strong>ממקרקעי</strong> <small>[מקרקעות]</small> <strong>או ממטלטלי</strong> <small>[ממטלטלים]</small> <strong>"?</strong> ועוד שאל אותו: <strong>"ומאן יתיב בי מרזיחא ברישא</strong> <small>[ומי יושב</small> ב<small>בית המרזח בראש]</small>"? 
 <strong>אזל</strong> <small>[הלך]</small> <strong>רב ששת לקמיה</strong> <small>[לפני]</small> <strong>רב ענן ואמר ליה</strong> <small>[לו]</small> כך: <strong>מר</strong> <small>[אדוני]</small> הוא <strong>רבה</strong> <small>[גדול],</small> <strong>ו</strong>אולם <strong>רב הונא</strong> הוא <strong>רביה דרבה</strong> <small>[רבו של הרב],</small> <strong>ו</strong>נוסף לכך אף <strong>שמותי שמית מאן</strong> <small>[נידה</small> את <small>מי]</small> ש<strong>לא אמר ליה</strong> <small>[יאמר לו</small> (לך)<small>]</small> בלשון זה, <strong>ואי לאו דשמית</strong> <small>[ואם לא שהיה מנדה]</small> <strong>לא הוה קאמינא</strong> <small>[הייתי אומר</small> זאת<small>],</small> שרצה להקדים ולהתנצל על שהוא אומר לו דברים קשים אלה: <strong>"ענן, ענן,</strong> האם להגבות לאשה זו <strong>ממקרקעי</strong> <small>[מקרקעות]</small> <strong>או ממטלטלי</strong> <small>[ממטלטלים],</small> <strong>ומאן יתיב בי מרזיחא ברישא</strong> <small>[ומי יושב</small> ב<small>בית המרזח בראש]</small>"?
 <strong>אזל</strong> <small>[הלך]</small> <strong>רב ענן לקמיה</strong> <small>[לפני]</small> <strong>מר עוקבא</strong> ראש הגולה <strong>ואמר ליה</strong> <small>[לו]</small> בתרעומת: <strong>חזי מר</strong> <small>[יראה אדוני]</small> <strong>היכי</strong> <small>[איך]</small> <strong>שלח לי רב הונא</strong> שליחות בזלזול <strong>"ענן ענן", ועוד "מרזיחא"</strong> ש<strong>שלח לי</strong> בשליחות הזו <strong>לא ידענא מאי ניהו</strong> <small>[איני יודע מה הוא].</small> <strong>אמר ליה</strong> <small>[לו]</small> מר עוקבא: <strong>אימא</strong> <small>[אמור]</small> <strong>לי איזי</strong> <small>[ידידי]</small>
## דף סט:
 <strong>גופא דעובדא היכי הוה</strong> <small>[גוף המעשה איך היה],</small> כיצד הגיעו הדברים לידי כך? <strong>אמר ליה</strong> <small>[לו]:</small> <strong>הכי והכי הוה</strong> <small>[כך וכך היה]</small> ה<strong>מעשה</strong> וסיפר לו. <strong>אמר ליה</strong> <small>[לו]:</small> <strong>גברא דלא ידע מאי ניהו</strong> <small>[אדם שאינו יודע מהו</small> פירוש<small>]</small> <strong>"מרזיחא", שלח ליה</strong> <small>[שולח לו]</small> <strong>לרב הונא</strong> מכתב וכותב לו <strong>"הונא חברין</strong> <small>[חברינו]</small> <strong>"?</strong> אלא היית צריך לכתוב לו בלשון כבוד, ובצדק נפגע רב הונא. ומסבירים: <strong>מאי</strong> <small>[מה</small> פירוש<small>]</small> <strong>"מרזיחא"? — אבל, דכתיב</strong> <small>[שנאמר]:</small> "כי <strong>כה אמר ה' אל תבא בית מרזח</strong> ואל תלך לספוד ואל תנד להם" (ירמיה טז, ה).
 <strong>אמר ר' אבהו</strong> באותו ענין: <strong>מנין לאבל שמיסב בראש</strong> כשבאים לנחמו — <strong>שנאמר: "אבחר דרכם ואשב ראש ואשכון כמלך בגדוד כאשר אבלים ינחם"</strong> (איוב כט, כה) ותוהים: הלא <strong>"ינחם" אחרים משמע,</strong> שהמנחם את האבל הוא היושב בראש! <strong>אמר רב נחמן בר יצחק:</strong> כיון שאין ניקוד במקרא, אפשר לפרשו כאילו <strong>"ינחם" כתיב</strong> <small>[נאמר],</small> כלומר, כאשר האבל מתנחם הוא יושב בראש.
 <strong>מר זוטרא אמר: מהכא</strong> <small>[מכאן]</small> יש ראיה לדבר: <strong>"וסר מרזח סרוחים"</strong> (עמוס ו, ז) — מי שהוא <strong>מר</strong> (ממורמר באבלו) <strong>וזח,</strong> כלומר, שדעתו זזה ממקומה בגלל אבלו — הוא <strong>נעשה שר לסרוחים</strong> (ליושבים), לאלה הבאים לבקרו ויושבים איתו.
 ולסיכום ההלכה <strong>אמר רבא: הלכתא</strong> <small>[הלכה</small> היא<small>]:</small> גובים מן היורשים <strong>ממקרקעי</strong> <small>[מקרקעות]</small> <strong>ולא ממטלטלי</strong> <small>[ממטלטלים],</small> <strong>בין למזוני</strong> <small>[למזונות],</small> <strong>בין לכתובה, בין לפרנסה,</strong> לצורך נדוניה של הבנות.
 <big>א משנה</big> <strong>המשליש מעות,</strong> שמוסר מעות בידי אדם שלישי <strong>ל</strong>צורך נדוניית <strong>בתו</strong> שיקנה עבורה שדה לכשתינשא, <strong>והיא אומרת</strong> לאחר שנישאה: <strong>נאמן בעלי עלי</strong> ותנו לו את הכסף והוא יקנה בו נכסים עבורי — <strong>יעשה השליש מה שהושלש בידו,</strong> לפי ההוראות שניתנו לו על ידי אביה, והוא יקנה עבורה קרקע, אלו <strong>דברי ר' מאיר. ר' יוסי אומר:</strong> אין כל תועלת שהשליש יקנה קרקע, <strong>וכי אינה,</strong> כלומר, אילו ההשלשה הזו לא היתה כסף <strong>אלא שדה</strong> ממש בידי השליש, <strong>והיא</strong> האשה היתה <strong>רוצה למוכרה</strong> — הלא היתה מוכרת, <strong>הרי</strong> גם כשלא מכרה, <strong>היא,</strong> השדה, כאילו <strong>מכורה</strong> כבר <strong>מעכשיו,</strong> וכיון שאין דרך להבטיח שהשדה יישאר ביד האשה ולא תמכרנו, הרי גם כשההשלשה היתה במעות רשאית לתיתם לבעלה. ומוסיפים: <strong>במה דברים אמורים — בגדולה</strong> (מבוגרת), <strong>אבל בקטנה,</strong> כיון ש<strong>אין מעשה קטנה כלום</strong> — אין שומעים לה.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>המשליש מעות</strong> אצל אדם שלישי <strong>לחתנו</strong> (עבור חתנו) על מנת <strong>ליקח</strong> (לקנות) <strong>מהן שדה לבתו, והיא אומרת: ינתנו</strong> המעות האלה <strong>לבעלי</strong> וישקיע אותם כפי דעתו, אם היה זה <strong>מן הנשואין,</strong> לאחר שכבר נשאה — <strong>הרשות בידה, מן האירוסין — יעשה השליש</strong> בכסף כפי <strong>מה שהושלש בידו,</strong> לפי התנאי שהתנה אביה, והוא יקנה לה שדה, אלו <strong>דברי ר' מאיר. ר' יוסי אומר:</strong> אם היתה <strong>ה</strong>אשה שאמרה זאת <strong>גדולה</strong> (מבוגרת) — <strong>בין מן הנשואין ובין מן האירוסין הרשות בידה. קטנה — בין מן הנשואין בין מן האירוסין יעשה השליש מה שהושלש בידו.</strong>
 ומבררים: <strong>מאי בינייהו</strong> <small>[מה</small> ההבדל <small>ביניהם],</small> בין ר' מאיר ור' יוסי, הלכה למעשה? <strong>אילימא</strong> <small>[אם תאמר]</small> שבענין <strong>קטנה מן הנשואין איכא בינייהו</strong> <small>[יש ביניהם</small> הבדל למעשה<small>],</small> ש<strong>ר' מאיר סבר</strong> כי <strong>הרשות בידה,</strong> ששומעים לה, <strong>ואתא</strong> <small>[ובא]</small> <strong>ר' יוסי למימר</strong> <small>[לומר]</small> כי <strong>אפילו מן הנשואין נמי</strong> <small>[גם כן]</small> <strong>גדולה — אין</strong> <small>[כן],</small> הרשות בידה למסור לבעלה, <strong>קטנה — לא.</strong>
 <strong>אימא סיפא</strong> <small>[אמור</small> את <small>סופה]</small> של המשנה: <strong>אבל בקטנה — אין מעשה קטנה כלום.</strong> ונברר: <strong>הא מאן קתני לה</strong> <small>[</small>הלכה <small>זו מי שנה אותה]?</small> <strong>אילימא</strong> <small>[אם תאמר]</small> כי <strong>ר' יוסי</strong> שנאה — <strong>הא מרישא שמעת מינה</strong> <small>[הרי</small> כבר <small>מן ההתחלה</small> של המשנה <small>אתה שומע</small> את הסברה <small>הזו],</small> שכן <strong>אמר ר' יוסי: וכי אינה אלא שדה והיא רוצה למוכרה — הרי היא מכורה מעכשיו.</strong> אם כן לגבי <strong>גדולה</strong> שהיא <strong>בת זביני</strong> <small>[</small>רשות ל<small>מכירה] —</small> <strong>אין</strong> <small>[כן]</small> שומעין לה, <strong>קטנה דלאו</strong> <small>[שלא]</small> <strong>בת זביני</strong> <small>[</small>רשות ל<small>מכירה]</small> <strong>היא — לא</strong> שומעין לה!
 <strong>אלא</strong> ודאי שקטע אחרון זה שיטת <strong>ר' מאיר היא, וחסורי מיחסרא והכי קתני</strong> <small>[וחסרה</small> המשנה <small>וכך</small> היא <small>שנויה]:</small> <strong>יעשה השליש מה שהושלש בידו. במה דברים אמורים — מן האירוסין, אבל מן הנשואין — הרשות בידה. במה דברים אמורים — בגדולה, אבל בקטנה אין מעשה קטנה כלום.</strong> הרי שגם לרבי מאיר אין רשות ביד קטנה למסור לבעלה. <strong>אלא</strong> צריך לומר כי לענין <strong>גדולה מן האירוסין איכא בינייהו</strong> <small>[יש ביניהם</small> הבדל למעשה<small>],</small> שלדעת ר' מאיר, מן האירוסין אין לה רשות, ולדעת ר' יוסי, כיון שהיא גדולה — שומעים לה.
 <strong>איתמר</strong> <small>[נאמר],</small> שנחלקו אמוראים בהלכה זו, ש<strong>רב יהודה אמר</strong> בשם <strong>שמואל: הלכה כר' יוסי,</strong> ו<strong>רבא אמר</strong> בשם <strong>רב נחמן: הלכה כר' מאיר.</strong>
 <big>ג</big> מסופר, כי החכם <strong>אילפא</strong> כאשר לא מינו אותו לראש ישיבה, משום שהיה במקום אחר, ומינו במקומו את ר' יוחנן, חשש שיאמרו שהעדיפו את ר' יוחנן על פניו משום שאינו חכם כמותו, ולכן <strong>תלא נפשיה באיסקריא דמכותא</strong> <small>[תלה</small> את <small>עצמו בתורן הספינה]</small> ו<strong>אמר: איכא דאתי דאמר</strong> <small>[</small>אם <small>יש</small> מי <small>שיבוא ויאמר]</small> <strong>לי מילתא דבי</strong> <small>[דבר ש</small>נשנה בברייתות הנשנות <small>בבית</small> מדרשם<small>]</small> של <strong>ר' חייא ור' אושעיא ולא פשיטנא ליה ממתניתין</strong> <small>[אפתור לו</small> אותה <small>ממשנתנו]</small> להוכיח שהיא רמוזה במשנה, <strong>נפילא מאסקריא וטבענא</strong> <small>[נופל אני מן התורן וטובע],</small> שרצה להראות כמה גדול כוחו בתורה.
 <strong>אתא ההוא סבא תנא ליה</strong> <small>[בא זקן אחד</small> ו<small>שנה לו]</small> ברייתא זו: <strong>האומר "תנו שקל לבני בשבת</strong> (בכל שבוע) <strong>", וראוין</strong> לפי צרכיהם <strong>ליתן להם סלע</strong> (שהוא שני שקלים) — <strong>נותנין להם סלע. ואם אמר "אל תתנו להם אלא שקל" — אין נותנין להם אלא שקל</strong> בלבד. כי רואים שהקפיד בדבר, ועושים את רצונו. ואם הם נזקקים ליותר — יטלו את השאר מן הצדקה. <strong>ואם אמר "אם מתו</strong> בני <strong>יירשו אחרים תחתיהם",</strong> שאם ימותו בקטנותם בלא יורשים תעבור נחלתם לאחרים במקומם, <strong>בין שאמר "תנו</strong> שקל <strong>", בין שאמר "אל תתנו</strong> אלא שקל <strong>"</strong>— <strong>אין נותנים להם אלא שקל,</strong> שהרי מדבריו רואים שהוא מקפיד בדבר, ורוצה שתשאר הנחלה גם לאחרים. ושאל אותו: היכן רמוזה הלכה זו במשנתנו.
 <strong>אמר ליה</strong> <small>[לו]</small> אילפא: <strong>הא מני</strong> <small>[זו</small> כשיטת <small>מי היא]?</small> —
## דף ע.
 <strong>ר' מאיר היא,</strong> ש<strong>אמר: מצוה לקיים דברי המת.</strong> שהרי כבר אמר במשנתנו שהשליש צריך לעשות מה שהושלש בידו, גם אם האשה תשנה אחר כך מן הדברים.
 <strong>אמר רב חסדא אמר מר עוקבא: הלכתא</strong> <small>[הלכה</small> היא<small>]:</small> <strong>בין שאמר "תנו</strong> שקל <strong>"</strong><strong>ובין שאמר "אל תתנו</strong> אלא שקל <strong>"</strong>— <strong>נותנין להם כל צורכם.</strong> ותוהים: <strong>הא קיימא לן</strong> <small>[הרי מוחזק בידינו]</small> ש<strong>הלכה כ</strong>שיטת <strong>ר' מאיר</strong> ש<strong>אמר: מצוה לקיים דברי המת,</strong> ומדוע אין מקיימים את דבריו? ומשיבים: <strong>הני מילי במילי אחרניתא</strong> <small>[דברים אלה</small> אמורים דווקא <small>בדברים אחרים],</small> שודאי מצוה לקיים את דברי המת, <strong>אבל בהא מינח ניחא ליה</strong> <small>[ב</small>מקרה <small>זה נוח לו]</small> שיתפרנסו בניו בכבוד, <strong>והא</strong> <small>[וזה]</small> ש<strong>אמר הכי</strong> <small>[כך],</small> שהוא נותן להם שקל בלבד — <strong>לזרוזינהו</strong> <small>[לזרז אותם]</small> <strong>הוא דאתא</strong> <small>[שבא],</small> שרצה שינהגו חסכון בממונם.
 <big>א</big> <strong>תנן התם</strong> <small>[שנינו שם,</small> במשנה במסכת גיטין<small>]:</small> <strong>הפעוטות מקחן מקח וממכרן מכר במטלטלים,</strong> אבל לא בקרקעות, שאינם יכולים לקנות או למכור קרקעות, עד שיגדלו.
 <strong>אמר רפרם: לא שנו</strong> הלכה זו <strong>אלא</strong> כ<strong>שאין שם אפוטרופוס</strong> לנכסי המת שנתמנה על ידי האב או על ידי בית־דין, <strong>אבל</strong> אם <strong>יש שם אפוטרופוס — אין מקחן מקח, ואין ממכרן מכר.</strong>
 <strong>ממאי</strong> <small>[ממה</small> מנין<small>]</small> יודע הוא דבר זה? — <strong>מדקתני</strong> <small>[מ</small>מה <small>ששנה]</small> במשנתנו: שכשיש שליש (שהוא כאפוטרופוס) <strong>אין מעשה קטנה כלום.</strong> ומקשים: <strong>ודלמא היכא דאיכא</strong> <small>[ושמא במקום שיש]</small> <strong>שליש שאני</strong> <small>[שונה]</small> הדין, אבל במקום שאין שליש המחזיק במטלטלים, שמא יש לקטנים רשות למכור? ומשיבים על כך: <strong>אם כן ליתני</strong> <small>[שישנה]</small> <strong>אבל בקטנה יעשה שליש מה שהושלש בידו. מאי</strong> <small>[מה]</small> ההדגשה במילים <strong>"אין מעשה קטנה כלום"? שמע מינה</strong> <small>[למד מכאן]</small> ש<strong>אפילו בעלמא</strong> <small>[בכלל],</small> כאשר יש אפוטרופוס לנכסים שהוא דומה לשליש, אין רשות לקטנה לעשות דבר מדעתה.
 
 <big>א משנה</big> <strong>המדיר את אשתו מליהנות לו</strong> שאוסר עליה בנדר כל הנאה ממנו, אם הדיר אותה <strong>עד שלשים יום — יעמיד פרנס,</strong> ימנה אדם אחר, והוא יפרנסנה. ואם הדיר אותה <strong>יתר מיכן</strong> <small>[יותר מזה] —</small> <strong>יוציא</strong> (יגרש) <strong>ויתן כתובה</strong> לאשה.
 <strong>ר' יהודה אומר:</strong> יש לחלק: אם היה זה <strong>בישראל</strong> שהבעל הוא ישראל, שיכול לחזור ולשאת את גרושתו, אם הדיר אותה <strong>חדש אחד — יקיים, ושנים — יוציא ויתן כתובה.</strong> אבל <strong>בכהן</strong> שהוא אסור בגרושה, וגם בגרושתו שלו, ואם יגרש את אשתו שוב אינו רשאי להחזירה — נותנים לו זמן נוסף; <strong>שנים</strong> (שני חדשים) — <strong>יקיים, ושלשה</strong> — <strong>יוציא ויתן כתובה.</strong>
 ועוד: <strong>המדיר את אשתו</strong> שאוסר עליה בנדר <strong>שלא תטעום אחד מכל הפירות — יוציא ויתן כתובה. ר' יהודה אומר: בישראל — יום אחד יקיים, שנים — יוציא ויתן כתובה, ובכהן — שנים יקיים, שלשה — יוציא ויתן כתובה.</strong>
 <strong>המדיר את אשתו שלא תתקשט באחד מכל המינין</strong> של בשמים — <strong>יוציא ויתן כתובה. ר' יוסי אומר:</strong> יש להבחין בין סוגי נשים; <strong>בעניות</strong> — דין זה הוא רק ב<strong>שלא נתן קצבה,</strong> שלא קבע זמן קצוב לאיסור להתקשט, <strong>ובעשירות</strong> שרגילות להתקשט יותר, אם הדיר אותה מלהתקשט <strong>שלשים יום</strong> — יוציא ויתן כתובה.
 <big>ב גמרא</big> על עצם הענין שאדם מדיר את אשתו מליהנות לו תוהים: <strong>וכיון</strong> שהוא <strong>משועבד לה</strong> לתת לה מזונות, לפי ההסכם שבכתובה, <strong>היכי מצי מדיר לה</strong> <small>[איך</small> הוא <small>יכול להדיר אותה]?</small> <strong>כל כמיניה דמפקע</strong> <small>[האם בכוחו להפקיע]</small> <strong>לה</strong> את <strong>שיעבודה?</strong>
 <strong>והתנן</strong> <small>[והרי שנינו</small> במשנה<small>]:</small> אשה שאמרה <strong>"קונם,</strong> אסור עלי בנדר, <strong>שאיני עושה לפיך",</strong> כלומר, איני עושה בשבילך מלאכה — <strong>אינו צריך להפר,</strong> שלא חל נדר זה כלל. <strong>אלמא</strong> <small>[מכאן]</small> <strong>כיון דמשעבדא ליה</strong> <small>[שמשועבדת</small> היא <small>לו]</small> מכוח תקנת חכמים לעשות לו מלאכה, <strong>לאו כל כמינה דמפקע ליה לשיעבודיה</strong> <small>[אין זה בכוחה להפקיע לו את שעבודו]</small> — <strong>הכא נמי</strong> <small>[כאן גם כן]</small> <strong>כיון</strong> ש<strong>משועבד</strong> הוא <strong>לה</strong> למזונותיה, <strong>לאו כל כמיניה דמפקע</strong> <small>[אין זה בכוחו שיפקיע]</small> <strong>לה</strong> את <strong>שיעבודה!</strong>
 <strong>אלא</strong> כך צריך לומר: <strong>מתוך שיכול לומר לה</strong> בכל עת <strong>"צאי מעשה ידיך במזונותיך",</strong> כלומר, קחי לעצמך את שכר מלאכתך ופרנסי את עצמך משלך, והרשות בידו לעשות כן,
## דף ע:
 <strong>נעשה כ</strong>אילו היה <strong>אומר לה "צאי מעשה ידיך במזונותיך".</strong> ומקשים: <strong>ואם איתא להא</strong> <small>[יש ל</small>קבל הלכה <small>זו]</small> של <strong>רב הונא אמר רב,</strong> ש<strong>אמר רב הונא אמר רב: יכולה אשה שתאמר לבעלה "איני ניזונת ואיני עושה",</strong> אלא אני אעבוד ואפרנס את עצמי, אם כן, כאשר אמרה <strong>"קונם</strong> (אסור כקרבן) יהיה מה <strong>שאני עושה לפיך", אמאי</strong> <small>[מדוע]</small> <strong>אינו צריך להפר? לימא</strong> <small>[נאמר]</small> גם כאן: <strong>מתוך שיכולה לומר "איני ניזונת ואיני עושה" — נעשה כמי שאומרת לו</strong> בזמן שנדרה: <strong>"איני ניזונת ואיני עושה"</strong> ואין סיבה שלא יחול נדרה ויצטרך איפוא להפר לה.
 <strong>אלא</strong> יש לחזור ממה שאמרנו, ו<strong>לא תימא</strong> <small>[אל תאמר]</small> <strong>"נעשה</strong> כאומר לה כן <strong>"</strong>, <strong>אלא</strong> משנתנו <strong>באומר לה</strong> במפורש: <strong>"צאי מעשה ידיך במזונותיך".</strong>
 ומקשים: <strong>אי הכי</strong> <small>[אם כך]</small> <strong>פרנס למה לה?</strong> שאם היא עובדת ומפרנסת את עצמה — לשם מה יעמיד לה פרנס? ומשיבים: <strong>בדלא ספקה</strong> <small>[ב</small>זמן <small>שאין מספיק לה]</small> מה שהיא עובדת כדי לפרנסה. ושואלים: <strong>אי בדלא ספקה</strong> <small>[אם בשאין מספיק לה] —</small> <strong>הדר קושיין לדוכתיה</strong> <small>[חוזרת קושייתנו למקומה]:</small> כיצד יכול הוא לבטל את שעבודו מלפרנסה? <strong>אמר רב אשי:</strong> מדובר כאן <strong>במספקת</strong> בשכר עבודתה <strong>לדברים גדולים,</strong> לעיקר מזונותיה, <strong>ואינה מספקת לדברים קטנים.</strong>
 ועדיין מקשים: <strong>הני</strong> <small>[אותם]</small> <strong>דברים קטנים</strong> שאמרת, <strong>היכי דמי</strong> <small>[איך הם בדיוק]?</small> <strong>אי</strong> <small>[אם]</small> מדובר באופן ש<strong>רגילה בהו</strong> <small>[בהם] —</small> <strong>הא</strong> <small>[הרי]</small> היא <strong>רגילה בהו</strong> <small>[בהם],</small> והרי הם כשאר צרכיה ההכרחיים שהוא משועבד לתת לה, <strong>ואי</strong> <small>[ואם]</small> <strong>לא רגילה בהו</strong> <small>[בהם] —</small> <strong>פרנס</strong> אם כן <strong>למה לה?</strong> ומשיבים: <strong>לא צריכא</strong> <small>[נצרכה]</small> אלא לאופן שהיתה <strong>רגילה</strong> בדברים קטנים אלה <strong>בבית נשא</strong> <small>[אביה],</small> <strong>וקא מגלגלא בהדיה</strong> <small>[והיתה מגלגלת</small> וסובלת <small>עמו]</small> בתנאי החיים שלו, <strong>דאמרה ליה</strong> <small>[שאומרת לו]:</small> <strong>עד האידנא</strong> <small>[עכשיו]</small> ש<strong>לא אדרתן</strong> <small>[הדרת אותי</small> ממך<small>] —</small> <strong>גלגילנא בהדך</strong> <small>[גלגלתי,</small> סבלתי, <small>איתך]</small> לפי התנאים שלך, <strong>השתא דאדרתן</strong> <small>[עכשיו שהדרת אותי</small> ממך<small>] —</small> <strong>לא מצינא דאיגלגל בהדך</strong> <small>[אינני יכולה</small> עוד <small>להתגלגל איתך]</small> בתנאים שלך, ואני רוצה לחזור למצב שבו הייתי בבית אבי.
 ושואלים: <strong>ומאי שנא</strong> <small>[ו</small>ב<small>מה שונה]</small> ש<strong>עד שלשים יום</strong> יכול להעמיד לה פרנס? ומשיבים: <strong>עד שלשים יום לא שמעי בה אינשי ולא זילא בה מילתא</strong> <small>[אין אנשים שומעים עליה ואין מגנה אותה הדבר],</small> שניזונת על ידי פרנס, ואולם <strong>טפי</strong> <small>[יותר</small> מזה<small>] —</small> <strong>שמעי בה אינשי וזילא בה מילתא</strong> <small>[שומעים עליה אנשים ומגנה אותה הדבר],</small> ולכן צריך להחליט אם רוצה לגרשה או לקיימה.
 <strong>איבעית אימא</strong> <small>[אם תרצה אמור]</small> כתשובה לשאלה איך הוא יכול להדירה והלא הוא משועבד לה, שמדובר כאן <strong>שהדירה כשהיא ארוסה,</strong> שעדיין אינו משועבד לה לפרנסה. ותוהים: <strong>ארוסה מי אית</strong> <small>[האם</small> בכלל <small>יש]</small> <strong>לה מזוני</strong> <small>[מזונות]</small> משל בעלה, וממה הוא מדיר אותה? ומשיבים: <strong>שהגיע זמן</strong> שנקבע לנישואין <strong>ולא נשאו. דתנן</strong> <small>[ש</small>כן <small>שנינו</small> במשנה<small>]:</small> <strong>הגיע זמן ולא נשאו — אוכלות משלו</strong> משל הבעל <strong>ואוכלות בתרומה</strong> אם הוא כהן.
 ושואלים אם כן: <strong>ומאי שנא</strong> <small>[ו</small>ב<small>מה שונה]</small> שיכול להעמיד לה פרנס <strong>עד שלשים יום?</strong> ומשיבים: <strong>עד שלשים יום — עביד</strong> <small>[עושה]</small> ה<strong>שליח</strong> את <strong>שליחותיה</strong> <small>[שליחותו]</small> והוא דואג לצרכיה כראוי, <strong>טפי</strong> <small>[יותר</small> מזה<small>] —</small> <strong>לא עביד</strong> <small>[עושה]</small> ה<strong>שליח</strong> את <strong>שליחותיה</strong> <small>[שליחותו]</small> ומתחיל לזלזל בה, ואינה יכולה לסבול עוד.
 <strong>ואיבעית אימא</strong> <small>[ואם תרצה אמור]</small> שמדובר באופן <strong>שהדירה כשהיא ארוסה ונישאת,</strong> ולכן חייב במזונותיה. ותוהים: אם <strong>נישאת</strong> לו אחר שהדירה — <strong>הא</strong> <small>[הרי]</small> <strong>סברה,</strong> חשבה, <strong>וקבלה</strong> על עצמה את הדבר, ומדוע כופים אותו לגרשה! ומשיבים: <strong>דאמרה</strong> <small>[ש</small>היא <small>אומרת]:</small> <strong>כסבורה אני שאני יכולה לקבל</strong> על עצמי לחיות באופן זה, ואולם <strong>עכשיו</strong> אני רואה ש<strong>אין אני יכולה לקבל.</strong>
 ומקשים: <strong>אימר דאמרינן הכי</strong> <small>[אמור שאנו אומרים כך]</small> ל<strong>גבי מומין</strong> שהאשה או האיש יכולים לטעון סבור הייתי שאני יכול לסבול זאת, אבל <strong>לענין מזוני</strong> <small>[מזונות]</small> <strong>מי אמרינן הכי</strong> <small>[האם אנו אומרים כך]?</small> אלא, אם קיבלה — קיבלה, ואינה יכולה לחזור בה! <strong>אלא מחוורתא כדשנינן מעיקרא</strong> <small>[מחוור,</small> ברור, <small>כפי שתירצנו מתחילה]</small> שמדובר פה כשמתגלגלת איתו בדוחק, או כשהגיע הזמן ולא נישאה.
 <big>א</big> שנינו במשנה שהמדיר את אשתו בהנאה ממנו — <strong>עד שלשים יום יעמיד פרנס.</strong> על עצם הענין תוהים: <strong>ו</strong>כי ה<strong>פרנס לאו שליחותיה קא עביד</strong> <small>[לא</small> את <small>שליחותו</small> של הבעל הוא <small>עושה]?</small> ואם הדיר אותה הנאה ממנו, איך יכול הוא להנותה על ידי שליח? והרי שלוחו כמותו! <strong>אמר רב הונא:</strong> כאן מדובר לא כשהוא ממנה ממש שליח, אלא <strong>באומר</strong> באופן כללי: <strong>"כל הזן</strong> את אשתי <strong>אינו מפסיד",</strong> ונמצא שהעושה זאת — מדעת עצמו הוא עושה, אף על פי שאחר כך יפרע לו הבעל.
 ושואלים: <strong>וכי אמר הכי לאו שליחותיה קעביד</strong> <small>[וכאשר</small> אדם <small>אומר כך,</small> וכי <small>אין</small> הוא <small>עושה את שליחותו]</small> ואינו נחשב לשליחו? <strong>והתנן</strong> <small>[והרי שנינו</small> במשנה<small>]:</small> <strong>מי שהיה מושלך בבור, ואמר: "כל השומע קולו</strong> (=קולי) <strong>יכתוב גט לאשתו</strong> (=לאשתי) <strong>"</strong>— <strong>הרי אלו,</strong> השומעים, <strong>יכתבו</strong> גט <strong>ויתנו</strong> לאשתו. משמע שהם נחשבים כשליחים, שאם לא כן אינם יכולים לכתוב גט עבורו. ואף בפרנס תהיה אם כן לשון זו נחשבת לשליחות!
 ודוחים: <strong>הכי השתא</strong> <small>[איך אתה משווה]?!</small> <strong>התם קאמר</strong> <small>[שם</small> בגט הוא <small>אומר]</small> <strong>"יכתוב",</strong> כלומר, שהורה וציווה לעשות כן, <strong>הכא מי קאמר</strong> <small>[כאן האם</small> הוא <small>אומר]</small> <strong>"יזון"? "כל הזן" קאמר</strong> <small>[הוא אומר]!</small> ואין זו שליחות, אלא אמירה כוללת.
 ומקשים: <strong>והא</strong> <small>[והרי]</small> <strong>אמר ר' אמי: בדליקה</strong> שנפלה בשבת <strong>התירו לומר</strong> בפני הגוים: <strong>"כל המכבה אינו מפסיד".</strong> ונדייק: <strong>בדליקה למעוטי מאי</strong> <small>[למעט</small> את <small>מה]?</small> <strong>לאו למעוטי כי האי גוונא</strong> <small>[</small>האם <small>לא למעט כגון זה]?</small> שרק בדליקה שיש בה חששות מכמה צדדים — התירו לומר לשון זו שיש בה צד שליחות, אבל במקרה אחר — לא התירו, משום שהעושה על פי ציווי כזה הרי הוא כשליח! ודוחים: <strong>לא,</strong> הכוונה היא <strong>למעוטי</strong> <small>[למעט]</small> <strong>שאר איסורים</strong> של <strong>שבת,</strong> שרק בדליקה התירו לומר בפני גוים "כל המכבה לא יפסיד" אבל לא התירו לומר כן באיסורי שבת אחרים.
 <strong>מתיב</strong> <small>[מקשה]</small> <strong>רבה</strong> ממקום אחר, ששנינו: <strong>המודר הנאה מחבירו,</strong> מי שהדירו חבירו מלהנות מנכסיו <strong>ואין לו מה יאכל,</strong> וחבירו רוצה לפרנסו ואינו יכול מפני הנדר — <strong>ילך</strong> חבירו <strong>אצל חנוני</strong> שהוא <strong>רגיל אצלו, ויאמר לו: "איש פלוני מודר הנאה ממני, ואיני יודע מה אעשה לו".</strong> ואז <strong>הוא,</strong> החנווני, <strong>נותן לו</strong> לאיש שאין לו מה לאכול, <strong>ובא</strong> החנווני אחר כך <strong>ונוטל מזה</strong> שאמר לו. ומכאן נלמד: <strong>הכי</strong> <small>[כך]</small> <strong>הוא דשרי</strong> <small>[שמותר]</small> לעשות, שלא אמר לחנווני אלא ברמז, <strong>אבל</strong> לומר בלשון <strong>"כל הזן אינו מפסיד" — לא,</strong> אסור לומר, שהרי הוא כשלוחו!
 ודוחים: בלשון <strong>לא מיבעיא</strong> <small>[נצרכה]</small> <strong>קאמר</strong> <small>[אמר],</small> והכוונה היא כך: <strong>לא מיבעיא</strong> <small>[נצרכה]</small> לומר שמותר לומר בלשון כללית <strong>"כל הזן</strong> את פלוני <strong>אינו מפסיד" — משום דלעלמא קאמר</strong> <small>[ש</small>הרי <small>לעולם,</small> לכל, הוא <small>אומר]</small> ואין כאן שליחות כלל, <strong>אבל האי</strong> <small>[זה],</small> החנווני, <strong>כיון</strong> שהוא <strong>רגיל אצלו וקאזיל קאמר ליה</strong> <small>[והולך ואומר לו],</small> הייתי אומר שהרי זה <strong>כמאן דאמר ליה</strong> <small>[כמי שאומר לו]</small> במפורש <strong>"זיל, הב ליה את</strong> <small>[לך, תן לו אתה]</small> <strong>" דמי</strong> <small>[נחשב],</small> על כן <strong>קא משמע לן</strong> <small>[השמיע לנו]</small> שאין זה נחשב כאילו אמר לו במפורש "לך, תן לו", ואינו נחשב כשליח.
 <big>ב</big> כיון שהוזכרה הלכה זו, דנים בה <strong>גופא</strong> <small>[לגופה]:</small> <strong>המודר הנאה מחבירו ואין לו מה יאכל, הולך אצל חנוני הרגיל אצלו, ואומר לו: "איש פלוני מודר הנאה ממני, ואיני יודע מה אעשה לו". הוא</strong> החנווני <strong>נותן לו</strong> לאיש מזונותיו, <strong>ובא</strong> החנווני לאחר מכן <strong>ונוטל מזה</strong> שהדירו. וכן אם היה <strong>ביתו</strong> של אותו אדם צריך <strong>לבנות,</strong> או צריך <strong>גדירו לגדור,</strong> או <strong>שדהו לקצור</strong> ואין לו מי שיעשה זאת, והאיש שהדירו הנאה רוצה לסייע לו — <strong>הולך</strong> המדיר <strong>אצל פועלין הרגילין אצלו, ואומר להן: "איש פלוני מודר הנאה ממני ואיני יודע מה אעשה לו". הן עושין עמו</strong> עם אותו אדם, <strong>ובאין ונוטלים שכרן מזה</strong> שאמר להם.
 <strong>היו מהלכין</strong> שניהם <strong>בדרך, ואין עמו</strong> לזה שהדירוהו הנאה <strong>מה יאכל — נותן</strong> המדיר <strong>לאחר לשום</strong> (לשם) <strong>מתנה, והלה,</strong> זה שמודר, <strong>נוטל ואוכל, ומותר.</strong> שהרי לא לו נתן. <strong>ואם אין שם אחר,</strong> אלא שהיו רק שניהם מהלכים יחד — <strong>מניח</strong> את האוכל <strong>על גבי הסלע או על גבי הגדר, ואומר: "הרי הן מופקרין לכל מי שיחפוץ", והלה,</strong> המודר, <strong>נוטל ואוכל, ומותר. ור' יוסי אוסר</strong> בכגון זה. <strong>אמר רבא: מאי טעמא</strong> <small>[מה הטעם]</small> של <strong>ר' יוסי — גזירה</strong> היא שגזר <strong>משום</strong>
## דף עא.
 <strong>מעשה</strong> שהיה ב<strong>בית חורון,</strong> שאחד נדר הנאה מאביו וכדי שיוכל אביו לבוא לשמחה שלו, נתן את כל נכסיו במתנה לאחר. ומאחר ומקבל המתנה חשש שמא יש בכך משום עבירה על הנדר, הלך והקדישם. וכשאמר לו הנותן כי לא נתנם לו כדי שיקדישם, אמר לו המקבל בתשובה, שאם אכן כן שאין בידו הרשות להקדיש את הנכסים שקיבל — אין זו נחשבת כמתנה, ואם כן אף אינו יכול להאכיל בדרך זו את אביו מהסעודה. וכדבריו הורו חכמים להלכה. ואם כן, במקרה שלנו, חכמים אינם חוששים לזה שיש כאן הערמה גלויה ור' יוסי חושש לכך.
 <big>א</big> שנינו במשנה ש <strong>ר' יהודה אומר</strong> שהמדיר את אשתו מלהנות ממנו, אם הבעל הוא <strong>ישראל, חדש אחד</strong> יקיים, ואם הוא כהן יכול לקיים שני חדשים. ותוהים: מה שאמר לגבי ישראל, הלא <strong>היינו</strong> <small>[זו]</small> עצמה דעתו של <strong>תנא קמא</strong> <small>[התנא הראשון]</small> שאמר שלושים יום? <strong>אמר אביי:</strong> באמת לגבי ישראל לא חידש דבר, אלא את הדין לגבי <strong>כהנת</strong> (אשת כהן) <strong>אתא לאשמועינן</strong> <small>[בא להשמיע לנו],</small> וזהו החידוש בדבריו. <strong>רבא אמר: חדש מלא וחדש חסר איכא בינייהו</strong> <small>[יש ביניהם</small> הבדל<small>],</small> לדעת תנא קמא שלושים יום דווקא, ולדעת ר' יהודה חודש אחד — בין שהוא מלא ובין שהוא חסר.
 <strong>אמר רב:</strong> מה שקבעו זמן למי שהדיר את אשתו מלהנות לו, <strong>לא שנו</strong> כן <strong>אלא במפרש,</strong> שקבע זמן מסויים לנדר, <strong>אבל</strong> אם נדר <strong>בסתם,</strong> בלא הגדרת זמן <strong>— יוציא לאלתר</strong> (יגרש מיד) <strong>ויתן כתובה. ושמואל אמר: אפילו</strong> כשהדירה <strong>בסתם, לא יוציא</strong> מיד. והטעם לכך — <strong>שמא ימצא פתח לנדרו</strong> ויתיר את הנדר.
 ושואלים: <strong>והא איפלגו ביה חדא זימנא</strong> <small>[והרי</small> כבר <small>נחלקו בכך</small> תנאים <small>פעם אחת],</small> במקרה דומה, <strong>דתנן</strong> <small>[ש</small>כן <small>שנינו</small> במשנה<small>]</small> (לעיל כתובות סא, ב): <strong>המדיר את אשתו מתשמיש המטה, בית שמאי אומרים:</strong> אם הדירה עד <strong>שתי שבתות</strong> (שבועות) — יקיים, ואם לאו — יוציא ויתן כתובה. <strong>ובית הלל אומרים שבת</strong> (שבוע) <strong>אחת. ואמר רב: מחלוקת</strong> זו היא דווקא <strong>במפרש</strong> לכמה זמן הוא מדירה, <strong>אבל</strong> כאשר מדירה <strong>בסתם,</strong> בלא הגדרת זמן — <strong>יוציא לאלתר ויתן כתובה. ושמואל אמר: אפילו</strong> כשהדירה <strong>בסתם נמי</strong> <small>[גם כן]</small> <strong>לא יוציא, שמא ימצא פתח לנדרו.</strong> ואם כן מדוע צריכה מחלוקת זו להיאמר פעמיים?
 ומשיבים: <strong>צריכא</strong> <small>[צריכה]</small> המחלוקת הזו להיאמר; <strong>דאי איתמר</strong> <small>[שאילו היה נאמר]</small> רק <strong>בההיא,</strong> בענין תשמיש, היינו אומרים: <strong>בההיא קאמר</strong> <small>[אומר]</small> <strong>רב</strong> שיוציא לאלתר — <strong>משום</strong> ש<strong>לא אפשר</strong> שיקיים הבעל את חובתו כלפיה <strong>ב</strong>אמצעות <strong>פרנס,</strong> שהרי אי אפשר לעשות את התשמיש על ידי אחר, <strong>אבל בהא</strong> <small>[בזו],</small> בענין מזונותיה, ש<strong>אפשר</strong> לבעל לקיים את נדרו <strong>ב</strong>אמצעות <strong>פרנס — אימא</strong> <small>[אמור]</small> ש<strong>מודה ליה</strong> <small>[לו]</small> <strong>לשמואל</strong> שלא יוציא מיד. ולהיפך: <strong>ואי אתמר בהא</strong> <small>[ואילו היה נאמר</small> רק <small>בזו]</small> בענין מזונות, היינו אומרים: <strong>בהא קאמר</strong> <small>[בזו אומר]</small> <strong>שמואל</strong> שלא יוציא — <strong>משום</strong> ש<strong>אפשר בפרנס, אבל ב</strong>הלכה <strong>ההיא</strong> של מדיר אשתו מתשמיש <strong>אימא</strong> <small>[אמור]</small> ש<strong>מודה ליה</strong> <small>[לו]</small> <strong>לרב</strong> שכיון שאי אפשר שיקיים הבעל את חובתו באמצעות שליח — יגרש מיד, על כן <strong>צריכא</strong> <small>[צריך]</small> שתיאמר המחלוקת בשני המקרים.
 <strong>תנן</strong> <small>[שנינו</small> בהמשך משנתנו<small>]:</small> <strong>המדיר את אשתו שלא תטעום אחד מכל הפירות — יוציא</strong> מיד <strong>ויתן כתובה.</strong> ושואלים: <strong>בשלמא</strong> <small>[נניח]</small> <strong>לרב,</strong> אין סתירה מהרישא לסיפא, כי <strong>כאן</strong> בסיפא מדובר <strong>בסתם,</strong> ואז יגרש מיד, ואילו <strong>כאן</strong> ברישא במדירה הנאה ממנו מדובר <strong>במפרש</strong> זמן מסויים, <strong>אלא לשמואל</strong> שאינו מחלק בין המפרש לסתם, <strong>קשיא</strong> <small>[קשה]!</small>
 ומתרצים: <strong>הכא במאי עסקינן</strong> <small>[כאן,</small> בסיפא, <small>במה אנו עוסקים]</small> — <strong>כגון שנדרה היא</strong> הנאה מהפירות, <strong>וקיים לה איהו</strong> <small>[הוא]</small> את הנדר הזה ולא הפירו, וכיון שהיא נדרה וודאי לא תבקש פתח להתירו, לכן יוציא אותה מיד. <strong>וקסבר</strong> <small>[וסבור]</small> <strong>ר' מאיר,</strong> שסתם משנה היא כשיטתו, שכאשר הוא מקיים את נדרה הרי זה כאילו <strong>הוא נותן אצבע בין שיניה,</strong> שדרך הטבע שתנשוך אותה, ואם כן האשמה תלויה בו, ולכן צריך גם לתת לה כתובה כשמוציאה.
 ושואלים: <strong>ו</strong>האם <strong>סבר ר' מאיר</strong> שבמקרה כזה <strong>הוא נותן אצבע בין שיניה? והתניא</strong> <small>[והרי שנינו</small> בברייתא<small>]:</small> <strong>האשה שנדרה</strong> הנאה <strong>ב</strong>דברים שה<strong>נזיר</strong> אסור בהם, <strong>ושמע בעלה ולא הפר לה, ר' מאיר ור' יהודה אומרים: היא</strong> עצמה <strong>נתנה אצבע בין שיניה</strong> ונשכה אותה, כלומר, היא גרמה לעצמה, <strong>לפיכך אם רצה הבעל להפר</strong> נדר זה — <strong>יפר. ואם אמר אי אפשי</strong> (אין רצוני) <strong>באשה נדרנית — תצא</strong> האשה <strong>שלא בכתובה.</strong>
 <strong>ר' יוסי ור' אלעזר אומרים:</strong> כיון שלא הפר לה — הרי זה כאילו <strong>הוא נותן אצבע בין שיניה, לפיכך, אם רצה הבעל להפר — יפר. ואם אמר: אי אפשי באשה נדרנית — יוציא ויתן כתובה!</strong> ומתרצים: <strong>איפוך</strong> <small>[הפוך]</small> את השיטות, ואמור כך: <strong>ר' מאיר ור' יהודה אומרים: הוא נותן</strong> אצבע בין שיניה, ו<strong>ר' יוסי ור' אלעזר אומרים: היא נתנה</strong> אצבע בין שיניה.
 ומקשים: <strong>ו</strong>האם <strong>סבר ר' יוסי היא נתנה? והתנן</strong> <small>[והרי שנינו</small> במשנה<small>]:</small> המדיר את אשתו שלא תתקשט באחד מכל המינים, <strong>ר' יוסי אומר: בעניות</strong> כ<strong>שלא נתן קצבה</strong> לזמן בו היא אסורה — יוציא ויתן כתובה. ולפי ההסבר האחרון שהסברנו המשנה מדברת באופן שהאשה נדרה והבעל קיים, משמע שאף הוא מודה שהאחריות מוטלת עליו והרי זה כאילו הוא נתן אצבע בין שיניה, ולכן צריך לתת לה כתובה!
 ומתרצים: <strong>אימא</strong> <small>[אמור]</small> ושנה את הגירסה בברייתא כך: <strong>ר' מאיר ור' יוסי אומרים: הוא נותן,</strong> ו<strong>ר' יהודה ור' אלעזר אומרים: היא נתנה,</strong> ואז לא תהיה סתירה גם לשיטת ר' יוסי במשנתנו. ומקשים עוד: <strong>ו</strong>האם <strong>סבר ר' יהודה היא נתנה? והתנן</strong> <small>[והרי שנינו</small> במשנתנו<small>]</small> בענין המדיר את אשתו שלא תטעום אחד מכל הפירות, ש<strong>ר' יהודה אומר: בישראל</strong> אם הדירה ל<strong>יום אחד</strong> — <strong>יקיים,</strong> שנים — יוציא ויתן כתובה, ולפי הפירוש שפירשנו מדובר שנדרה היא וקיים הוא, משמע שסובר שהוא נתן אצבע בין שיניה!
 ומתרצים: <strong>אימא</strong> <small>[אמור]</small> תקן את הנוסח באותה מחלוקת כך: <strong>ר' מאיר ור' יהודה ור' יוסי אומרים: הוא נותן</strong> אצבע בין שיניה, <strong>ור' אלעזר אומר: היא נתנה. ואם תמצא</strong> (תרצה) <strong>לומר</strong> כי <strong>זוגי זוגי קתני</strong> <small>[זוגות זוגות שנה]</small> התנא, <strong>אימא</strong> <small>[אמור]</small> כך: <strong>ר' מאיר ור' אלעזר אומרים: היא נתנה</strong> אצבע בין שיניה, <strong>ר' יהודה ור' יוסי אומרים: הוא נותן</strong> בין שיניה. <strong>והא סתמא דלא</strong> <small>[וסתם</small> משנה <small>זו</small> שלנו <small>אינה]</small> <strong>כ</strong>שיטת <strong>ר' מאיר,</strong> אלא כשיטת חכמים אחרים.
 מאחר והסברנו את המשנה בנדרה היא וקיים הוא, שואלים מצד אחר: <strong>וסבר ר' יוסי</strong> כי <strong>בעניות</strong> כ<strong>שלא נתן קצבה</strong> צריך לגרש, מכיון שלא הפר לה, <strong>אלמא</strong> <small>[מכאן]</small> ש<strong>בעל מצי מיפר</strong> <small>[יכול להפר]</small> כשהאשה נודרת שלא תתקשט. <strong>ורמינהו</strong> <small>[ומטילים,</small> מראים סתירה<small>]</small> ממה ששנינו במשנה אחרת: <strong>אלו דברים שהבעל מיפר — דברים שיש בהן עינוי נפש,</strong> כגון שהאשה אומרת <strong>"</strong>תיאסר עלי הנאת רחיצה <strong>אם ארחץ",</strong> או שנשבעה <strong>"אם לא ארחץ",</strong> כלומר שלא תרחץ כלל. או שנדרה <strong>"אם אתקשט",</strong> או שנשבעה <strong>"אם לא אתקשט",</strong> שיש בהם צער לאשה. <strong>אמר ר' יוסי: אין אלו נדרי עינוי נפש</strong> והבעל אינו יכול להפר נדרים כאלה, <strong>ואלו הן נדרי עינוי נפש:</strong> כגון שנדרה <strong>"שלא אוכל בשר", ו"שלא אשתה יין", ו"שלא אתקשט</strong>
## דף עא:
 <strong>בבגדי צבעונין",</strong> משום שיש לה בכך גנאי וגם בזיון לאחרים ולבעלה. אבל דברים אחרים שעושה לעצמה, אינם בכלל נדרי עינוי נפש! ומשיבים: <strong>הכא במאי עסקינן</strong> <small>[כאן</small> במשנתנו <small>במה אנו עוסקים] —</small> שנדרה שלא תתקשט <strong>בדברים שבינו לבינה,</strong> כלומר, שלא תשתמש באמצעים להסיר את שער הערווה.
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שאם נדרה ב<strong>דברים שבינו לבינה</strong> (המפריעים ליחסים שביניהם) <strong>הבעל מיפר, אלא למאן דאמר</strong> <small>[ל</small>דעת <small>מי שאומר]</small> כי אף באופן כזה <strong>אין הבעל מיפר, מאי איכא למימר</strong> <small>[מה יש לומר]?</small> <strong>דאתמר</strong> <small>[שנאמר]</small> שנחלקו אמוראים בשאלה זו: אשה שנדרה שלא תתקשט ב<strong>דברים שבינו לבינה,</strong> כגון זה, <strong>רב הונא אמר: הבעל מיפר, רב אדא בר אהבה אמר: אין הבעל מיפר,</strong> שאין הדבר מפריע לקיום יחסי אישות ביניהם, ובלשון משל אמר <strong>שלא מצינו שועל שמת בעפר פיר</strong> (החור שהוא חי בו) ואף כאן אף שמגדלת שיער, כיון שהוא מכיר אותה היטב לא יינזק על ידי כך.
 <strong>אלא הכא במאי עסקינן</strong> <small>[כאן במה אנו עוסקים]</small> — <strong>כגון דתלינהו</strong> <small>[שתלתה]</small> <strong>לקישוטיה בתשמיש המטה,</strong> שנדרה באופן כזה שענין קישוטיה תלוי בנדר אחר לגבי תשמיש המיטה. וכגון ש<strong>אמרה</strong> בלשון: <strong>"יאסר הנאת תשמישך עלי אם אתקשט", כדאמר</strong> <small>[כמו שאמר]</small> <strong>רב כהנא,</strong> שנדר בסגנון זה אוסר את התשמיש, ודבר זה הוא ודאי ענין שבינו לבינה שרשאי הבעל להפר.
 ש<strong>אמר רב כהנא:</strong> אם האשה אומרת <strong>"</strong>תיאסר <strong>הנאת תשמישי עליך"</strong> שיהא הוא אסור ליהנות מן התשמיש עימה — הרי הוא <strong>כופה ומשמשתו,</strong> שאין היא יכולה לאסור עצמה עליו מפני שמשועבדת לו לענין תשמיש. אבל אם אמרה <strong>"</strong>תיאסר <strong>הנאת תשמישך עלי" — יפר,</strong> שאף על פי שהיא משועבדת לו לביאה, כיון שאסרה עליה הנאת תשמיש, אסור לו להכריח אותה ליהנות מכך, <strong>לפי שאין מאכילין לאדם דבר האסור לו. ו</strong>מקשים: גם אם נדרה שאם תתקשט תיאסר בהנאת תשמיש —
 <strong>לא תתקשט ולא תאסר!</strong> וכיון שיכולה שלא לבא לידי איסור תשמיש, שוב אינו יכול להפר לה נדר זה, שהרי הנדר על הקישוט כשלעצמו אינו סוג נדר שרשאי הבעל להפר! ומשיבים: <strong>אם כן קרו</strong> <small>[קוראים]</small> <strong>לה "מנוולת"</strong> כשאינה מתקשטת ואינה יכולה לעמוד בבזיון זה.
 ומקשים מצד אחר: <strong>ותתקשט ותאסר</strong> בתשמיש ועדיין הוא מקיים אותה, כפי שאמרו לגבי המדיר אשתו מתשמיש, <strong>אי</strong> <small>[אם]</small> <strong>ל</strong>דעת <strong>בית שמאי — שתי שבתות, אי</strong> <small>[אם]</small> <strong>ל</strong>דעת <strong>בית הלל שבת אחת,</strong> ומדוע אמרו שיגרשנה מיד? ומשיבים: <strong>הני מילי</strong> <small>[דברים אלה]</small> שנותנים זמן לבעל כדי שימצא פתח לנדרו הרי זה דווקא <strong>היכא דאדרה איהו</strong> <small>[במקום שהוא הדיר אותה]</small> <strong>דסברה</strong> <small>[ש</small>היא <small>חושבת]:</small> <strong>מירתח רתח עילואי והשתא מותיב דעתיה</strong> <small>[</small>הוא <small>כועס עלי, ועכשיו תתיישב דעתו]</small> וימצא דרך להתיר את הנדר. <strong>אבל הכא</strong> <small>[כאן],</small> כפי שהסברנו את המשנה, ש<strong>נדרה איהי</strong> <small>[היא]</small> <strong>ושתיק</strong> <small>[ו</small>הוא <small>שתק]</small> ולא הפר <strong>לה, סברה</strong> <small>[</small>היא <small>חושבת]</small> <strong>מדאישתק</strong> <small>[מ</small>כיון <small>ש</small>הוא <small>שותק]</small> — משמע כי <strong>מיסנא הוא דסני לי</strong> <small>[שהוא שונא אותי]</small> ולכן היא רוצה להתגרש.
 <big>א</big> שנינו במשנה בענין המדיר את אשתו שלא תתקשט, ש<strong>ר' יוסי אומר: בעניות</strong> כ<strong>שלא נתן קצבה</strong> לזמן בו תהא אסורה — יוציא ויתן כתובה. ושואלים: <strong>וכמה קצבה</strong> זו? אם נותן קיצבה בודאי יש לדבר שיעור, וזמן ארוך מאוד אינו בכלל זה, ומהו השיעור? <strong>אמר רב יהודה אמר שמואל:</strong> קצבה זו היא <strong>שנים עשר חדש,</strong> ויותר מכך הרי זה כלא נתן קצבה ומוציאה ונותן כתובתה. <strong>רבה בר בר חנה אמר ר' יוחנן: עשר שנים. רב חסדא אמר</strong> בשם <strong>אבימי: רגל</strong> (אחד משלושה רגלים), <strong>שכן בנות ישראל מתקשטות ברגל,</strong> ואם נדר ליותר מרגל נחשב כלא נתן קצבה, וחייב לגרשה.
 <strong>ובעשירות</strong> יכול להדירן מלהתקשט <strong>שלשים יום.</strong> ושואלים: <strong>מאי שנא</strong> <small>[במה שונה,</small> מדוע<small>]</small> <strong>שלשים יום</strong> דווקא? <strong>אמר אביי: שכן אשה חשובה</strong> ועשירה <strong>נהנית מריח קשוטיה</strong> שהתקשטה עוד קודם, עד <strong>שלשים יום,</strong> ולאחר מכן היא מרגישה שהיא מתנוולת.
 <big>ב משנה</big> <strong>המדיר את אשתו,</strong> שאוסר עליה בנדר <strong>שלא תלך לבית אביה</strong> — <strong>בזמן שהוא</strong> (האב) <strong>עמה בעיר,</strong> אם היה הנדר עד <strong>חודש אחד — יקיים,</strong> ואם היה הנדר <strong>שנים — יוציא ויתן כתובה. ובזמן שהוא</strong> (האב) <strong>בעיר אחרת,</strong> אם הדירה בעלה עד <strong>רגל אחד — יקיים,</strong> שאף על פי שדרך האשה ללכת ברגל לבקר את הוריה, יכולה היא להימנע פעם אחת. ואם הדירה מללכת לבית אביה <strong>שלשה</strong> רגלים — <strong>יוציא ויתן כתובה.</strong>
 ועוד, <strong>המדיר את אשתו שלא תלך לבית האבל</strong> לנחם, <strong>או לבית המשתה</strong> (החתונה) — <strong>יוציא ויתן כתובה.</strong> ומדוע? — <strong>מפני שנועל בפניה. ואם היה טוען</strong> שאינו רוצה שתלך לשם <strong>משום דבר אחר</strong> (שחושש משום פריצות שיש שם) — <strong>רשאי.</strong>
 <strong>אמר לה</strong> לאשתו: <strong>"על מנת שתאמרי לפלוני מה שאמרת לי", או</strong> שאמר לה: <strong>"</strong>על מנת שתאמרי לו <strong>מה שאמרתי לך", או</strong> שאמר לה <strong>שתהא ממלאה ומערה</strong> (שופכת) <strong>לאשפה — יוציא ויתן כתובה.</strong> ובגמרא יבוארו הדברים האלה לפרטיהם.
 <big>ג גמרא</big> על הפיסקה הראשונה במשנה שואלים: <strong>הא גופא קשיא</strong> <small>[זו,</small> המשנה <small>עצמה</small> <small>קשה]:</small> <strong>אמרת</strong> מצד אחד שאם הדירה מללכת לבית אביה <strong>רגל אחד — יקיים,</strong> ומכאן נדייק: <strong>הא</strong> <small>[הרי]</small> אם אסר עליה שלא תלך <strong>שנים — יוציא ויתן כתובה, אימא סיפא</strong> <small>[אמור</small> את <small>סופה</small> של הלכה זו<small>]:</small> <strong>שלשה — יוציא ויתן כתובה,</strong> ונדייק: <strong>הא</strong> <small>[הרי]</small> <strong>שנים — יקיים.</strong> הרי שהדיוקים של הרישא והסיפא סותרים זה את זה!
 <strong>אמר אביי: סיפא אתאן</strong> <small>[בסוף הגענו]</small> <strong>ל</strong>מקרה של <strong>כהנת</strong> (אשת כהן), שבה נתנו יותר זמן עד שיהיה חייב לגרשה, שהרי לאחר הגירושין אינו יכול להחזירה. <strong>ו</strong>שיטת <strong>ר' יהודה היא</strong> שמחלק גם במשנה הקודמת בין אשת ישראל לאשת כהן. <strong>רבה בר עולא אמר: לא קשיא</strong> <small>[אינו קשה],</small> ויש להסביר באופן אחר: <strong>כאן,</strong> מה שמובן בתחילת ההלכה במשנה כי כשהדירה מללכת לבית אביה שני רגלים יוציא ויתן כתובה, הרי זה <strong>ברדופה</strong> שהיתה רגילה ולהוטה תמיד ללכת לבית אביה, ואם מדיר אותה יותר מרגל אחד — הריהו בשבילה צער גדול, וצריך לגרש, ואילו <strong>כאן,</strong> מה שמשמע מהמשך ההלכה כי בשהדירה שני רגלים לא יוציא — הרי זה <strong>בשאינה רדופה</strong> ללכת לבית אביה. כיון שהזכרנו ענין זה של אשה רדופה ללכת לבית אביה מביאים ענין אחר שהוזכר בו ביטוי זה.
 על הכתוב <strong>"אז הייתי בעיניו כמוצאת שלום"</strong> (שיר השירים ח, י), <strong>אמר ר' יוחנן:</strong> כוונתו <strong>ככלה שנמצאת שלמה</strong> (מושלמת) <strong>בבית חמיה, ורדופה</strong> (להוטה) <strong>לילך ולהגיד שבחה בבית אביה,</strong> כמה דברים טובים אומרים עליה בבית בעלה.
 וכדומה בזה על הכתוב <strong>"והיה ביום ההוא נאם ה' תקראי אישי ולא תקראי לי עוד בעלי"</strong> (הושע ב, יח), <strong>אמר ר' יוחנן: ככלה בבית חמיה</strong> לאחר שכבר נישאה וחיה עם בעלה וקוראת לו בלשון אישות (שיש בה גם משמעות של ביאה) ואינה מתביישת, <strong>ולא ככלה</strong> שהיא עדיין מאורסת וגרה <strong>בבית אביה,</strong> שקוראת לו רק "בעלי".
 <big>ד</big> שנינו במשנה ש <strong>המדיר את אשתו</strong> מללכת לבית המשתה ולבית האבל יוציא, מפני שנועל בפניה. ושואלים: <strong>בשלמא</strong> <small>[נניח]</small> במקרה שאוסרה שלא תלך <strong>לבית המשתה</strong>
## דף עב.
 <strong>איכא</strong> <small>[יש]</small> <strong>נועל בפניה</strong> שמונע ממנה אפשרות של שמחה, <strong>אלא לבית האבל — מאי</strong> <small>[מה]</small> <strong>נועל בפניה איכא</strong> <small>[יש]</small> בכך? <strong>תנא</strong> <small>[שנה</small> החכם<small>]:</small> <strong>למחר</strong> (בעתיד) <strong>היא מתה ואין כל בריה סופדה,</strong> שלא ידאג לה אדם, כשם שהיא לא דאגה לאחרים. <strong>ואיכא דאמרי</strong> <small>[ויש שאומרים]</small> בסגנון אחר: <strong>אין כל בריה סופנה</strong> (קוברה), שאדם שאינו עוסק בכבוד אחרים, בין החיים ובין המתים, הריהו גורם בכך שהבריות אינן מכבדות אותו.
 וכן <strong>תניא</strong> <small>[שנויה</small> ברייתא<small>]:</small> <strong>היה ר' מאיר אומר: מאי דכתיב</strong> <small>[מהו שנאמר]</small> <strong>"טוב ללכת אל בית</strong> ־ <strong>אבל מלכת אל בית משתה באשר הוא סוף כל האדם והחי יתן אל לבו"</strong> (קהלת ז, ב), <strong>מאי</strong> <small>[מה</small> פירוש<small>]</small> <strong>"והחי יתן אל לבו" —</strong> שיתן אל לבו <strong>דברים של מיתה,</strong> שאף הוא סופו למות, <strong>דספד</strong> <small>[</small>זה <small>שסופד</small> לאחרים<small>] —</small> <strong>יספדוניה</strong> <small>[יספידו אותו],</small> <strong>דקבר</strong> <small>[</small>זה <small>שקובר</small> אחרים<small>]</small> — <strong>יקברוניה</strong> <small>[יקברו אותו],</small> <strong>דידל</strong> <small>[</small>זה <small>שנושא</small> את המת<small>] —</small> <strong>ידלוניה</strong> <small>[ישאו אותו],</small> <strong>דלואי</strong> <small>[</small>זה <small>שמלווה</small> את המת<small>] —</small> <strong>ילווניה</strong> <small>[ילוו אותו],</small> <strong>דטען</strong> <small>[</small>זה <small>שטוען</small> אחרים<small>] —</small> <strong>יטענוניה</strong> <small>[יטענו אותו],</small> הרי שמי שאינו בא לבית האבל ומשתתף באבלו — אף בו אין נוהגים כבוד.
 <big>א</big> שנינו במשנה: <strong>ואם היה</strong> הבעל <strong>טוען</strong> שאינו רוצה שתלך אשתו לבית האבל או לבית המשתה <strong>משום דבר אחר — רשאי.</strong> ושואלים: <strong>מאי</strong> מה פירוש <strong>"דבר אחר"? אמר רב יהודה אמר שמואל:</strong> שטוען <strong>משום בני אדם פרוצין שמצויין שם,</strong> שאינו רוצה שתהא אשתו ביניהם. <strong>אמר רב אשי: לא אמרן</strong> <small>[אמרנו]</small> שיכול לומר כן <strong>אלא דאיתחזק</strong> <small>[שהוחזק</small> הדבר<small>]</small> שאכן מצויים שם אנשים כאלה, <strong>אבל</strong> אם <strong>לא איתחזק</strong> <small>[הוחזק</small> הדבר<small>]</small> — <strong>לא כל כמיניה</strong> <small>[אין זה בכוחו]</small> לומר שהוא חושש מפני אנשים פרוצים.
 <big>ב</big> שנינו במשנה: <strong>ואם אמר לה על מנת שתאמרי</strong> מה שאמרת לי או מה שאמרתי לך וכו'. ושואלים: <strong>ותימא</strong> <small>[ותאמר]!</small> וכי איזו בעיה יכולה להיווצר כתוצאה מדבריה? <strong>אמר רב יהודה אמר שמואל:</strong> הכוונה היא <strong>דברים של קלון,</strong> כלומר, דברים שבינו לבינה, שמתביישת לומר אותם בפני אחרים, ובכגון זה אינו יכול לאלץ אותה, ולכן יוציא ויתן כתובה.
 <big>ג</big> שנינו במשנה בין המקרים בהם צריך הבעל להוציא ולתת כתובה: <strong>או</strong> שאומר לה הבעל <strong>שתהא ממלאה ומערה לאשפה.</strong> ושואלים: <strong>ותיעביד</strong> <small>[ושתעשה]</small> כן! <strong>אמר רב יהודה אמר שמואל:</strong> הכוונה היא <strong>שתמלא ונופצת,</strong> כלומר, לשון נקיה היא, שהוא רוצה שתנקוט באמצעים כדי שלא תתעבר, ובכגון זה יכולה היא למחות. <strong>במתניתא תנא</strong> <small>[בברייתא שנה]:</small> <strong>שתמלא עשרה כדי מים ותערה לאשפה,</strong> שהוא דבר שיש בו טירחה לשווא ונראה כמעשה שטות.
 ושואלים: <strong>בשלמא</strong> <small>[נניח]</small> <strong>ל</strong>דעת <strong>שמואל</strong> המסביר שהכוונה שכופה עליה שתימנע מהריון — <strong>משום הכי</strong> <small>[כך]</small> <strong>יוציא ויתן כתובה. אלא למתניתא</strong> <small>[ל</small>פי שיטת <small>הברייתא]</small> <strong>מאי נפקא</strong> <small>[מה יוצא]</small> <strong>לה מינה</strong> <small>[מזה]?</small> <strong>תיעביד</strong> <small>[תעשה</small> כן<small>]!</small> <strong>אמר רבה בר בר חנה אמר ר' יוחנן: מפני שנראית כשוטה</strong> אם היא עושה מעשה שאין לו טעם, ומשום כך היא יכולה לתבוע להתגרש.
 <strong>אמר רב כהנא: המדיר את אשתו שלא תשאל ושלא תשאיל</strong> כלים שנוהגים להשאילם, כגון <strong>נפה וכברה וריחים ותנור — יוציא ויתן כתובה.</strong> ומדוע? מפני <strong>שמשיאה,</strong> שגורם לה בכך, <strong>שם רע בשכינותיה.</strong> ששכנותיה תחשובנה עליה רעות ויחשדוה בקמצנות או ביהירות.
 ומעירים: <strong>תניא נמי הכי</strong> <small>[שנויה גם כן</small> בברייתא <small>כך]:</small> <strong>המדיר את אשתו שלא תשאל ושלא תשאיל נפה וכברה ריחים ותנור — יוציא ויתן כתובה, מפני שמשיאה שם רע בשכינותיה. וכן היא שנדרה שלא תשאל ושלא תשאיל נפה וכברה וריחים ותנור,</strong> או שנדרה <strong>שלא תארוג בגדים נאים לבניו — תצא שלא בכתובה, מפני שמשיאתו</strong> (גורמת לו) <strong>שם רע בשכיניו,</strong> שתולים בו את חסרונותיה, שסבורים שעל פי הוראתו היא נוהגת.
 <big>ד משנה</big> <strong>ואלו</strong> הנשים ש<strong>יוצאות שלא בכתובה: העוברת על דת משה</strong> (דיני התורה) <strong>ויהודית</strong> (מנהג בנות ישראל שאינם מפורשים בכתובים). ומפרטים: <strong>ואיזו היא</strong> העוברת על <strong>דת משה? —</strong> כגון ש<strong>מאכילתו</strong> אוכל <strong>שאינו מעושר,</strong> או <strong>משמשתו</strong> (משמשת עימו) כשהיא <strong>נדה, ולא קוצה</strong> (מפרישה) <strong>לה חלה</strong> מן העיסה, <strong>ונודרת ואינה מקיימת.</strong> אלו הם דברים שהם דת משה, כלומר, דיני תורה.
 <strong>ואיזוהי דת יהודית?</strong> — כגון ש<strong>יוצאה</strong> מחוץ לביתה <strong>ו</strong>שער <strong>ראשה פרוע</strong> (גלוי), או שהיתה <strong>טווה בשוק ומדברת עם כל אדם. אבא שאול אומר: אף המקללת יולדיו</strong> (הוריו) של בעלה <strong>בפניו. ר' טרפון אומר: אף הקולנית. ואיזוהי קולנית? — לכשהיא מדברת בתוך ביתה ושכיניה שומעין קולה.</strong>
 <big>ה גמרא</big> שנינו במשנה בין הדברים הנחשבים לאשה כעבירה על דת משה: <strong>מאכילתו</strong> דבר <strong>שאינו מעושר.</strong> ומבררים: <strong>היכי דמי</strong> <small>[כיצד היה הדבר בדיוק]?</small> <strong>אי דידע</strong> <small>[אם ש</small>הוא <small>יודע</small> שאינו מעושר<small>] —</small> <strong>נפרוש</strong> <small>[שיפרוש]</small> ולא יאכל. <strong>אי דלא ידע</strong> <small>[אם שאינו יודע</small> שהאוכל אינו מעושר<small>] —</small> אם כן <strong>מנא ידע</strong> <small>[מנין</small> הוא <small>יודע]</small> שעשתה כן? ומשיבים: <strong>לא צריכא</strong> <small>[נצרכה]</small> אלא כגון שבפעם אחרת <strong>אמרה ליה</strong> <small>[לו]:</small> <strong>"פלוני כהן תיקן לי את הכרי",</strong> כלומר, עישר בשבילי את התבואה, <strong>ואזיל שייליה, ואשתכח שיקרא</strong> <small>[והלך</small> אחר כך ו<small>שאל אותו, ונמצא</small> שהוא <small>שקר],</small> ומכאן מוכח שאיננה מעשרת.
 <big>ו</big> עוד שנינו במשנה בין הדברים הנחשבים כעבירה על דת משה: <strong>ומשמשתו נדה,</strong> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי דידע</strong> <small>[אם ש</small>הוא <small>יודע]</small> <strong>בה</strong> שהיא נדה — <strong>נפרוש</strong> <small>[שיפרוש</small> ממנה<small>],</small> <strong>אי דלא ידע</strong> <small>[אם שאינו יודע] —</small> <strong>נסמוך עילוה</strong> <small>[שיסמוך עליה].</small> ש<strong>אמר רב חיננא בר כהנא אמר שמואל: מנין לנדה שסופרת לעצמה</strong> ונאמנת על כך — <strong>שנאמר: "וספרה לה שבעת ימים"</strong> (ויקרא טו, כח) <strong>"לה"</strong> כוונתו — <strong>לעצמה</strong> וסומכים עליה. ואם כן, מדוע לא יאמין לה?
 ומשיבים: <strong>לא צריכא</strong> <small>[נצרכה]</small> אלא לכגון <strong>דאמרה ליה</strong> <small>[שאומרת לו]:</small> <strong>פלוני חכם טיהר לי את הדם</strong> שאמר שאינו דם נדה, <strong>ואזל שייליה, ואשתכח שיקרא</strong> <small>[והלך</small> אחר כך <small>שאל אותו, ונמצא</small> שהוא <small>שקר].</small> <strong>ואיבעית אימא</strong> <small>[ואם תרצה אמור]</small> שהיה זה כמו הדבר שאמר <strong>רב יהודה,</strong> ש<strong>אמר רב יהודה: הוחזקה נדה בשכינותיה,</strong> כלומר, שהשכנות יודעות שהיא נדה — ואם שימש עמה <strong>בעלה לוקה עליה משום נדה.</strong> ומדובר כאן באשה שהוחזקה בין שכנותיה כנדה ולא סיפרה לו ומשמשת אותו, ואחר כך נודע לו מפי השכנות.
 <big>ז</big> עוד שנינו: <strong>ולא קוצה לה חלה.</strong> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי דידע</strong> <small>[אם ש</small>הוא <small>יודע</small> שלא הפרישה<small>] —</small> <strong>נפרוש</strong> <small>[שיפרוש]</small> ולא יאכל, <strong>אי דלא ידע</strong> <small>[אם שאיננו יודע] —</small> <strong>מנא ידע</strong> <small>[מנין</small> הוא <small>יודע</small> להאשים אותה<small>]?</small> ומשיבים: <strong>לא צריכא</strong> <small>[נצרכה]</small> אלא לכגון <strong>דאמרה ליה</strong> <small>[שאומרת לו]:</small> <strong>פלוני גבל</strong> (האיש שמלאכתו ללוש ולעשות עיסות) <strong>תיקן לי את העיסה</strong> והפריש ממנה חלה, <strong>ואזיל שייליה, ואשתכח שיקרא</strong> <small>[והלך שאל אותו, ונמצא</small> שהוא <small>שקר].</small>
 <big>ח</big> עוד שנינו במשנה: <strong>ונודרת ואינה מקיימת.</strong> ומדוע עליו להוציאה בשל כך — ש<strong>אמר מר</strong> <small>[החכם]:</small> <strong>בעון נדרים</strong> שאין מקיימים אותם — <strong>בנים מתים, שנאמר:</strong> "טוב אשר לא תדור משתדור ולא תשלם. <strong>אל תתן את פיך לחטיא את בשרך...</strong> למה יקצוף האלהים על קולך וחיבל את מעשה ידך" (קהלת ה ד-ה), <strong>ואיזו הן מעשה ידיו של אדם — הוי אומר בניו ובנותיו. רב נחמן אמר: מהכא</strong> <small>[מכאן]</small> יש ראיה לדבר, ממה שנאמר: <strong>"לשוא הכיתי את בניכם"</strong> (ירמיה ב, ל), <strong>"לשוא"</strong> כוונתו — <strong>על עסקי שוא,</strong> שאתם נודרים ואינכם מקיימים.
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: כל היודע באשתו שנודרת ואינה מקיימת</strong> — לא יגרשנה, אלא <strong>יחזור וידירנה.</strong> ותוהים: <strong>ידירנה?! במאי</strong> <small>[במה]</small> <strong>מתקן לה</strong> (אותה) אם מדיר אותה? <strong>אלא</strong> הכוונה היא: <strong>יחזור ויקניטנה</strong> (וירגיזנה) <strong>כדי שתדור בפניו ו</strong>אחר כך <strong>יפר לה. אמרו לו:</strong> אין זו תקנה מועילה, לפי ש<strong>אין אדם דר עם נחש בכפיפה</strong> (בסל) אחד, שאין יכול למנוע אותה כל הזמן מלנדור, ומוטב שיוציאנה.
 <strong>תניא</strong> <small>[שנויה</small> ברייתא<small>]</small> כיוצא בזה, <strong>היה ר' יהודה אומר: כל היודע באשתו שאינה קוצה לו חלה — יחזור ויפריש אחריה. אמרו לו:</strong> אם אינה קוצה לו חלה צריך הוא לגרשה, שכן <strong>אין אדם דר עם נחש בכפיפה.</strong>
 ומסבירים: <strong>מאן דמתני לה</strong> <small>[מי ששונה אותה],</small> את התקנה הזו שיתקן אחריה <strong>אהא</strong> <small>[על זו],</small> לענין חלה, <strong>כל שכן</strong> ששונה אותה אף <strong>אהך</strong> <small>[על זו]</small> של נדרים (שיחזור ויקניטנה כדי שתידור לפניו ויפר לה), שאינם דבר של יום יום, <strong>אבל מאן דמתני אהך</strong> <small>[מי ששונה</small> אותה <small>על זו</small> של נדרים<small>]</small> שיחזור ויקניטנה, <strong>אבל הא</strong> <small>[בזו]</small> של חלה אין לומר כן, שכן <strong>זימנין דמקרי ואכיל</strong> <small>[פעמים ש</small>הוא <small>מזדמן ואוכל]</small> ואף ר' מאיר מסכים שאינו יכול להישמר כל כך ולכן יגרשנה.
 <big>ט</big> שנינו במשנה: <strong>ואיזוהי</strong> העוברת על <strong>דת יהודית</strong> (מנהגי בנות ישראל)? — זו ש<strong>יוצאה וראשה פרוע.</strong> ותוהים: <strong>ראשה פרוע</strong> אינו רק ממנהג בנות ישראל אלא <strong>דאורייתא</strong> <small>[מן התורה]</small> <strong>היא דכתיב</strong> <small>[ש</small>הרי <small>נאמר]:</small> <strong>"ופרע את ראש האשה"</strong> (במדבר ה, יח), <strong>ותנא</strong> <small>[ושנה</small> החכם<small>]</small> <strong>דבי</strong> <small>[מבית</small> מדרשו<small>]</small> של <strong>ר' ישמעאל:</strong> מכאן <strong>אזהרה לבנות ישראל שלא יצאו בפרוע ראש,</strong> שאם נאמר שפורעים את ראש הסוטה, מכאן שאשה נשואה מכסה את ראשה בדרך כלל. ומסבירים: <strong>דאורייתא</strong> <small>[מן התורה]</small>
## דף עב:
 <strong>קלתה</strong> (סל שלה) <strong>שפיר דמי</strong> <small>[יפה,</small> כשר הדבר<small>],</small> ואולם משום <strong>דת יהודית אפילו קלתה נמי</strong> <small>[גם כן]</small> <strong>אסור</strong> וצריכה כיסוי ראש ממש.
 <strong>אמר ר' אסי אמר ר' יוחנן:</strong> המכסה שער ראשה ב<strong>קלתה — אין בה משום פרוע ראש</strong> (גילוי שיער). <strong>הוי</strong> <small>[היה עוסק</small> ומתקשה<small>]</small> <strong>בה ר' זירא: היכא</strong> <small>[היכן]</small> מדובר? <strong>אילימא</strong> <small>[אם תאמר]</small> שהולכת כך <strong>בשוק —</strong> הלא בכלל עבירה על <strong>דת יהודית היא,</strong> כפי שאמרנו! <strong>ואלא</strong> תאמר שהולכת כך <strong>בחצר</strong> — <strong>אם כן לא הנחת בת לאברהם אבינו שיושבת</strong> (שמותרת לשבת) <strong>תחת בעלה,</strong> שרוב הנשים אינן מקפידות לכסות ראשן כראוי בתוך חצירן! <strong>אמר אביי ואיתימא</strong> <small>[ויש אומרים]</small> שאמר זאת <strong>רב כהנא:</strong> מה שאמר ר' יוחנן שאין בקילתה משום פרוע ראש, הכוונה היא לאופן שהולכת <strong>מחצר לחצר ודרך מבוי,</strong> שהם מקומות שעשויים להיות בו אנשים זרים, אבל לא ברשות הרבים ממש.
 <big>א</big> בין הדברים האסורים לאשה משום עבירה על דת יהודית, שנינו במשנה גם את זו ה <strong>טווה בשוק. אמר רב יהודה אמר שמואל:</strong> הכוונה היא <strong>במראה זרועותיה לבני אדם,</strong> שתוך כדי טוויה מפשילה את השרוול מזרועותיה. <strong>רב חסדא אמר</strong> בשם <strong>אבימי: בטווה ורד כנגד פניה,</strong> שטווה בחוט אדום היוצא כנגד פניה להראות את יופיה, ויש בכך צד של פריצות. <big>ב עוד שנינו במשנה כעבירה על דת יהודית:</big> <strong>ומדברת עם כל אדם. אמר רב יהודה אמר שמואל:</strong> הכוונה היא לזו ה<strong>משחקת עם בחורים.</strong>
 <strong>אמר רבה בר בר חנה: זימנא חדא הוה קאזילנא בתריה</strong> <small>[פעם אחת הייתי מהלך אחרי]</small> <strong>רב עוקבא, חזיתיה לההיא ערביא דהוה יתבה קא שדיא פילכה</strong> <small>[ראיתי ערביה אחת שהיתה יושבת</small> ו<small>מחזיקה פלך],</small> <strong>וטווה ורד כנגד פניה. כיון דחזיתינן</strong> <small>[שראתה אותנו],</small> <strong>פסיקתיה לפילכה שדיתיה</strong> <small>[קרעה את הפלך</small> מן החוט ו<small>זרקה אותו].</small> <strong>אמרה לי: עולם</strong> <small>[בחור],</small> <strong>הב</strong> <small>[תן]</small> <strong>לי פלך. אמר בה רב עוקבא מילתא</strong> <small>[דבר],</small> שאמר שזו היא דוגמה של דרך פריצות הנזכרת במשנה. ושואלים: <strong>מאי</strong> <small>[מה]</small> <strong>אמר בה,</strong> מה הדבר שהזכיר במעשה זה מבין הדברים המנויים במשנה? <strong>רבינא אמר: "טווה בשוק" אמר בה. רבנן אמרי</strong> <small>[חכמים אומרים]:</small> <strong>"מדברת עם כל אדם" אמר בה.</strong>
 <big>ג</big> שנינו במשנה, <strong>אבא שאול אומר: אף המקללת יולדיו בפניו</strong> נחשבת כעוברת על דת יהודית. <strong>אמר רב יהודה אמר שמואל:</strong> לא דווקא בפני הבעל ממש, אלא אף <strong>במקללת יולידיו בפני מולידיו,</strong> שמקללת את הורי הבעל בפני ילדיו, שאף על פי שאינם אלא בני בנים, מכל מקום יש בכך בזיון. <strong>וסימניך "אפרים ומנשה כראובן ושמעון יהיו לי"</strong> (בראשית מח, ה), ללמדנו שבני בנים הריהם כבנים והרי זה כמקללת בפניו ממש. <strong>אמר רבה:</strong> כגון <strong>דאמרה ליה</strong> <small>[שאומרת לו]:</small> <strong>ניכליה אריא לסבא</strong> <small>[שיאכל אריה את הסב],</small> <strong>באפי בריה</strong> <small>[בפני בנו]</small> של בעלה.
 <big>ד</big> שנינו במשנה, ש <strong>ר' טרפון אומר: אף הקולנית</strong> נחשבת כעוברת על דת יהודית. ושואלים: <strong>מאי</strong> <small>[מה]</small> פירוש <strong>"קולנית"? אמר רב יהודה אמר שמואל: במשמעת קולה על עסקי תשמיש,</strong> שמתווכחת ורבה עם בעלה בקול רם בענייני תשמיש עד שהשכנים שומעים וגורמת לו בכך בושה. <strong>במתניתא תנא</strong> <small>[בברייתא שנה]:</small> <strong>במשמשת בחצר זו,</strong> ומפני שכואב לה הריהי צועקת <strong>ונשמע קולה בחצר אחרת.</strong>
 ואומרים: אם כך, <strong>וניתנייה גבי מומין במתניתין</strong> <small>[ושישנה</small> דבר <small>זה לגבי המומים</small> המוזכרים <small>במשנתנו]</small> שבסוף הפרק, שאם עושה כן מחמת כאב הלא מום הוא, ולא חסרון בהתנהגותה! <strong>אלא מחוורתא כדשנין מעיקרא</strong> <small>[מחוור,</small> ברור, <small>כפי שהסברנו קודם]</small> שהיא קולנית מפני חוסר צניעותה.
 <big>ה משנה</big> <strong>המקדש את האשה על מנת שאין עליה נדרים, ו</strong>אחר כך <strong>נמצאו עליה נדרים — אינה מקודשת,</strong> שעם ביטול התנאי בטלו הקידושין. ואם <strong>כנסה סתם</strong> בלא כל תנאי <strong>ונמצאו עליה נדרים — הריהי מקודשת, ואולם אם מצא</strong> בה חסרון שלא הודיעה לו עליו מתחילה — <strong>תצא שלא בכתובה.</strong>
 קידשה <strong>על מנת שאין בה מומין ונמצאו בה מומין — אינה מקודשת. כנסה סתם ונמצאו בה מומין — תצא שלא בכתובה.</strong> ואלה הם המומים שאמרו: <strong>כל המומין הפוסלין בכהנים</strong> שנמנו במסכת בכורות, שיש בהם שינוי צורה ניכר — כל אלה <strong>פוסלין</strong> גם <strong>בנשים.</strong>
 <big>ו גמרא</big> על דברי המשנה מעירים: <strong>ותנן נמי גבי</strong> <small>[ושנינו גם כן</small> במשנה במסכת<small>]</small> <strong>קדושין כי האי גוונא</strong> <small>[כגון זה],</small> כלומר, אותה משנה עצמה, המקדש את האשה וכו', ולשם מה הכפילות? ומסבירים: <strong>הכא</strong> <small>[כאן]</small> ענין <strong>כתובות איצטריכא ליה</strong> <small>[היה צריך לו]</small> להשמיענו, שהוא ענין המסכת, ומתוך זה <strong>תנא</strong> <small>[שנה]</small> גם דין <strong>קדושין</strong> ברישא <strong>אטו</strong> <small>[אגב</small> ששנה<small>]</small> דין <strong>כתובות. התם</strong> <small>[שם]</small> במסכת קדושין ענין <strong>קדושין אצטריכא ליה</strong> <small>[היה צריך לו</small> להשמיע<small>]</small> ומתוך זה <strong>תנא</strong> <small>[שנה]</small> גם דין <strong>כתובות</strong> בסיפא <strong>אטו</strong> <small>[אגב]</small> ענין <strong>קדושין.</strong>
 <strong>אמר ר' יוחנן משום ר' שמעון בן יהוצדק: באלו נדרים אמרו</strong> במשנתנו שתצא שלא בכתובה — כגון שאמרה <strong>שלא תאכל בשר, ושלא תשתה יין, ושלא תתקשט בבגדי צבעונים. תניא נמי הכי</strong> <small>[שנויה</small> ברייתא בתוספתא על משנתנו <small>גם כן כך],</small> <strong>באלו נדרים אמרו: דברים שיש בהן עינוי נפש;</strong> וכגון שנדרה <strong>שלא תאכל בשר ושלא תשתה יין ושלא תתקשט בבגדי צבעונין.</strong>
 <strong>הוי</strong> <small>[עסק,</small> התקשה<small>]</small> <strong>בה רב פפא: אהייא</strong> <small>[על איזו]</small> פיסקה במשנה מוסבים דברים אלה? <strong>אילימא ארישא</strong> <small>[אם תאמר על ראשה]</small> של המשנה — במי שקידש את האשה על מנת שאין עליה נדרים, הרי <strong>כיון</strong> שגילה דעתו <strong>דקא קפיד</strong> <small>[</small>ש<small>מקפיד]</small> בענין נדרים — <strong>אפילו כל מילי</strong> <small>[דבר]</small> <strong>נמי</strong> <small>[גם כן]!</small> ואפילו נדרים בדברים בלתי חשובים, כיון שקידשה על תנאי ולא נתקיים בה התנאי — בטלו הקידושין. <strong>אלא</strong> צריך לומר כי אמר זאת <strong>אסיפא</strong> <small>[על סופה</small> של המשנה<small>],</small> שאם כנסה סתם ונמצאו עליה נדרים תצא בלא כתובה— לא בכל הנדרים אמרו, אלא בנדרים אלה שיש בהם עינוי נפש ניכר.
 <strong>רב אשי אמר: לעולם</strong> תפרש שמדובר פה <strong>ארישא</strong> <small>[על ראשה</small> של המשנה<small>]</small> שהתנה איתה שאין עליה נדרים, <strong>ו</strong>אולם רצו לומר כי <strong>מידי דקפדי בה אינשי</strong> <small>[ודבר שמקפידים בו אנשים</small> בדרך כלל<small>] —</small> <strong>הוה קפידיה קפידא</strong> <small>[הרי הקפדתו</small> היא <small>הקפדה]</small> ומועילה לבטל את הקידושין, ואילו <strong>מידי דלא קפדי בה אינשי</strong> <small>[דבר שאין מקפידים בו אנשים] —</small> <strong>לא הוי קפידיה קפידא</strong> <small>[אין הקפדתו הקפדה]</small> ואין זה נקרא ביטול התנאי.
 <big>ז</big> <strong>איתמר</strong> <small>[נאמר]</small> שדנו חכמים בשאלה הבאה: <strong>קידשה</strong> את האשה <strong>על תנאי,</strong> כגון על תנאי שאין עליה נדרים, <strong>וכנסה</strong> (נשאה) אחר כך <strong>סתם</strong> בלא כל תנאי, ואחר כך התברר שלא התקיים התנאי, <strong>רב אמר:</strong> אף על פי שרשאי להוציאה בלא כתובה — לא בטלו הקידושין, ו<strong>צריכה הימנו</strong> (ממנו) <strong>גט. ושמואל אמר:</strong> הקידושין בטלים מעיקרם ולפיכך <strong>אינה צריכה הימנו גט. אמר אביי:</strong>
## דף עג.
 <strong>לא תימא טעמיה</strong> <small>[אל תאמר</small> ש<small>טעמו]</small> של <strong>רב</strong> המצריך גט, הוא זה: ש<strong>כיון שכנסה</strong> (נשאה) <strong>סתם</strong> ולא חזר והזכיר את התנאי, משמע כי <strong>אחולי אחליה לתנאיה</strong> <small>[מחל על תנאו]</small> לגמרי ולכן חייב גם בכתובתה אם יגרשנה, <strong>אלא טעמא</strong> <small>[הטעם]</small> של <strong>רב</strong> הוא זה: <strong>לפי שאין אדם עושה בעילתו בעילת זנות.</strong> שכאשר יודע שיכולה להיות אפשרות של ביטול הקידושין ותימצא בעילתו בעילת זנות, לכך הוא בועל עכשיו לשם קידושין, אבל אינו מוחל לגמרי על התנאי, ואם יתברר שלא נתקיים תנאו תצא בלא כתובה.
 ושואלים: <strong>הא פליגי</strong> <small>[הרי</small> כבר <small>נחלקו]</small> <strong>בה חדא זימנא</strong> <small>[פעם אחת],</small> בבעיה עקרונית זו אם אדם עושה בעילתו זנות, <strong>דאתמר</strong> <small>[שנאמר]:</small> <strong>קטנה</strong> שהשיאוה אמה או אחיה <strong>שלא מיאנה</strong> בבעלה בקטנותה, אף על פי שהיתה יכולה למאן, <strong>והגדילה,</strong> ובא עליה בעלה משגדלה ואחר כך מיאנה ו<strong>עמדה ונישאת</strong> לאחר — <strong>רב אמר: אין צריכה גט משני,</strong> שאין קידושיו תופסים, שכיון שלא מיאנה בקטנותה ובא עליה משגדלה, נישואיה הראשונים תופסים. שכיון שיודע שאין בקידושי קטנה כלום, ודאי ביאתו זו היתה לשם קידושין, והנישואין השניים אין בהם ממש.
 <strong>ושמואל אמר: צריכה גט משני,</strong> שלא התכוון בעלה הראשון בביאתו משגדלה לשם קידושין חדשים, ולא היה זה אלא המשך הקשר הראשון בהיותה קטנה, ואינה נחשבת אשתו, ומשום כך חלו הנישואין השניים.
 ומסבירים: <strong>צריכא</strong> <small>[צריך]</small> לפרש את המחלוקת בשני המקרים, גם במקדש על תנאי וגם בקטנה שלא מיאנה ונישאה. <strong>דאי אתמר</strong> <small>[שאילו</small> היה <small>נאמר]</small> רק <strong>ב</strong>הלכה <strong>ההיא,</strong> בקטנה שלא מיאנה, היינו אומרים שרק <strong>ב</strong>הלכה <strong>ההיא קאמר</strong> <small>[אמר]</small> <strong>רב משום דליכא תנאה</strong> <small>[שאין תנאי]</small> בקידושין, ולכן כשגדלה בא עליה לשם קידושין אלה, ויודע היה שלא תפסו, <strong>אבל בהא דאיכא תנאה</strong> <small>[בזו שיש תנאי]</small> ועברה על התנאי, <strong>אימא מודי ליה</strong> <small>[אמור</small> ש<small>מודה לו]</small> רב <strong>לשמואל</strong> שלא בעל לשם קידושין, ואינה צריכה גט.
 ולהיפך: <strong>ואי אתמר בהא</strong> <small>[ואילו</small> היה <small>נאמר</small> רק <small>בזו]</small> בענין קידושין, היינו אומרים: <strong>בהא קאמר</strong> <small>[בזו אמר]</small> <strong>שמואל</strong> שאין הקידושין חלים כשבא עליה, משום שהיה תנאי והיא לא עמדה בתנאי, <strong>אבל בהך</strong> <small>[בההיא],</small> בקטנה שלא מיאנה, <strong>אימא מודי ליה</strong> <small>[אמור</small> ש<small>מודה לו]</small> שמואל <strong>לרב,</strong> על כן <strong>צריכא</strong> <small>[צריך]</small> שייאמרו שתי המחלוקות בשני המקרים במפורש. ומעתה מביאים ראיות לשיטות השונות.
 <strong>תנן</strong> <small>[שנינו</small> במשנתנו<small>]:</small> <strong>כנסה סתם ונמצאו עליה נדרים — תצא שלא בכתובה.</strong> ונדייק מכאן: <strong>כתובה הוא דלא בעיא</strong> <small>[שאינה צריכה]</small> ולא מגיע לה, <strong>הא גיטא בעיא</strong> <small>[הרי גט</small> היא <small>צריכה],</small> <strong>מאי לאו</strong> <small>[האם לא]</small> מדובר פה במקרה כפי שאמרנו, ש<strong>קידשה על תנאי וכנסה סתם,</strong> ואם כן <strong>תיובתא</strong> <small>[קושיה חמורה]</small> היא לשיטת <strong>שמואל</strong> מן המשנה!
## דף עג:
 <strong>לא,</strong> שם מדובר במקרה ש<strong>קידשה סתם</strong> ולא הזכיר תנאי כלשהו, <strong>וכנסה</strong> (נשאה) <strong>סתם.</strong>
 ושואלים: <strong>אבל</strong> לפי הסבר זה, אם <strong>קידשה על תנאי וכנסה סתם — הכי נמי</strong> ש<strong>לא בעיא גיטא</strong> <small>[כך גם כן שלא תצטרך גט]?</small> אם כן, <strong>אדתני</strong> <small>[עד ש</small>הוא <small>שונה]</small> במשנה את המקרה של <strong>המקדש את האשה על מנת שאין עליה נדרים, ונמצאו עליה נדרים אינה מקודשת, ליתני</strong> <small>[שישנה]</small> במקום זה הלכה שיש בה חידוש גדול יותר: קידשה על תנאי ואחר כך <strong>כנסה סתם ונמצאו עליה נדרים, אינה מקודשת,</strong> וממנו נלמד: <strong>וכל שכן הא</strong> <small>[זו]</small> שרק קידשה על תנאי ולא כנסה.
 ומשיבים: <strong>הכי נמי קאמר</strong> <small>[כך גם כן אמר]</small> במשנה, כלומר, כך באמת צריכים להבין את המשנה: <strong>המקדש את האשה על מנת שאין עליה נדרים וכנסה סתם, ונמצאו עליה נדרים — אינה מקודשת.</strong> ואם <strong>קידשה סתם וכנסה סתם —</strong> הריהי מקודשת והרי זו <strong>תצא שלא בכתובה.</strong>
 לעצם עניינה של הלכה זו, לשיטת שמואל, שואלים: <strong>כתובה הוא דלא בעיא</strong> <small>[שאינה צריכה],</small> <strong>הא גיטא</strong> <small>[הרי גט] —</small> <strong>בעיא</strong> <small>[צריכה].</small> ויש לשאול: <strong>ומאי שנא</strong> <small>[ו</small>ב<small>מה שונה]</small> <strong>כתובה דלא בעיא</strong> <small>[שאינה צריכה] —</small> משום <strong>דאמר</strong> <small>[ש</small>הוא <small>אומר]:</small> <strong>אי אפשי באשה נדרנית</strong> והרי זה כמקח טעות, <strong>אי הכי</strong> <small>[אם כך]</small> <strong>גט נמי</strong> <small>[גם כן]</small> <strong>לא תיבעי</strong> <small>[תצטרך],</small> שהרי רואים שהוא מקפיד בדבר, ונמצא שהיו קידושיו בטעות!
 <strong>אמר רבה:</strong> אמנם מעיקר הדין בטלו הקידושין, ומה שאמרו ש<strong>צריכה גט</strong> הרי זה <strong>מדבריהם,</strong> מדברי סופרים, שכיון שלא קבע תנאי זה במפורש לפיכך אמרו חכמים שלא תצא אלא בגט. <strong>וכן אמר רב חסדא: צריכה גט מדבריהם. רבא אמר</strong> הסבר אחר מדוע צריכה גט ואינה מקבלת כתובה: ה<strong>תנא ספוקי מספקא ליה</strong> <small>[מסופק</small> בדבר<small>]</small> ואינו בטוח מה דין הקידושין, ולכן, <strong>גבי ממונא לקולא</strong> <small>[לגבי ממון</small> יש <small>להקל],</small> ולכן פסק שאין מוציאים מן האיש את דמי הכתובה, ואילו <strong>גבי איסורא לחומרא</strong> <small>[לגבי איסור</small> של אשת איש פסק <small>להחמיר]</small> ומפני הספק צריכה גט.
 <strong>אמר רבה: מחלוקת</strong> רב ושמואל היא <strong>בטעות שתי נשים.</strong> שאותו אדם נשא אשה אחת על מנת שאין עליה נדרים, ואשה אחרת נשא סתם, ונחלקו רב ושמואל אם מהתנאי שהתנה במפורש עם אשה אחת מוכח שהוא מקפיד גם לגבי האשה האחרת בענין נדרים עד כדי ביטול הקידושין אם לא התקיים התנאי, <strong>אבל בטעות אשה אחת</strong> שמתנה לפני הקידושין על מנת שאין עליה נדרים, וכנסה סתם ונמצא שיש עליה נדרים — <strong>דברי הכל,</strong> אף רב מודה שאינה מקודשת כלל ולפיכך <strong>אין צריכה הימנו</strong> (ממנו) <strong>גט.</strong>
 <strong>אמר ליה</strong> <small>[לו]</small> <strong>אביי: והא מתניתין</strong> <small>[והרי משנתנו]</small> שעניינה <strong>טעות אשה אחת היא</strong> שהרי אין נזכרת בה אשה אחרת, <strong>וקמותבינן תיובתא מיניה</strong> <small>[ואנו מקשים קושיה ממנה]</small> על שמואל, משמע שרב ושמואל אף במקרה זה הם חלוקים!
 <strong>אלא</strong> יש לחזור מהתירוץ הקודם ולומר כי <strong>אי אתמר, הכי אתמר</strong> <small>[אם נאמר</small> בשם רבה, <small>כך נאמר],</small> <strong>אמר רבה: מחלוקת בטעות אשה אחת כעין שתי נשים,</strong> שקידש אשה על תנאי וגירשה בעודה ארוסה, ואחר כך חזר ונשא אותה ולא הזכיר את התנאי. ובזה נחלקו רב ושמואל: האם יש לומר שבעילתו היא כקידושין וכאילו קידש אחרת ובקידושין השניים ביטל את התנאי הראשון, שהרי לא חזר והתנה, או שמא על דעת התנאי הראשון נשא אותה שוב. <strong>אבל בטעות אשה אחת גרידתא</strong> <small>[בלבד],</small> שקידש אותה על תנאי וכנסה, והתברר שהתנאי לא התקיים — <strong>דברי הכל אינה צריכה הימנו</strong> (ממנו) <strong>גט.</strong>
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>קידשה</strong> את האשה <strong>בטעות,</strong> או קידשה בדבר שערכו <strong>פחות משוה פרוטה, וכן קטן שקידש</strong> אשה ולהלכה אין קידושיו קידושין, <strong>אף על פי ששלח סבלונות</strong> (מתנות) לכלה <strong>לאחר מיכן,</strong> ואף שערכן יותר משוה פרוטה, והגדיל הקטן — <strong>אינה מקודשת,</strong> והטעם בזה — <strong>ש</strong>ודאי <strong>מחמת קדושין הראשונים שלח. ואם בעלו</strong> כל אלה לאחר הקידושין בזמן הראוי — <strong>קנו</strong> את הנשים, שמן הסתם נתכוונו לקנות אותן קנין קידושין בביאה זו. <strong>ר' שמעון בן יהודה משום ר' ישמעאל אמר:</strong> אף <strong>אם בעלו — לא קנו,</strong> שמן הסתם בעלו על דעת קידושין ראשונים — ולא קנו.
 <strong>והא הכא</strong> <small>[והרי כאן]</small> בברייתא זו ש<strong>טעות אשה אחת היא,</strong> שהרי מדובר פה על אשה שקידש אותה בטעות ואחר כך בעל, <strong>ופליגי</strong> <small>[ו</small>הם <small>חלוקים].</small> <strong>מאי לאו</strong> <small>[האם לא]</small> הכוונה במה שאמרו קידשה בטעות היא <strong>טעות</strong> שטעה בתנאי <strong>נדרים</strong> וחשב שאין עליה נדרים?
 ומשיבים: <strong>לא,</strong> כאן מדובר ב<strong>טעות</strong> בהלכה, שקידש אשה ב<strong>פחות משוה פרוטה</strong> ולא ידע שאין אשה מתקדשת בפחות משוה פרוטה<strong>.</strong> ומקשים: <strong>פחות משוה פרוטה</strong> הלא <strong>בהדיא קתני לה</strong> <small>[בפירוש שנה אותה]</small> לאחר כך בדין מיוחד: <strong>קידשה בטעות ופחות משוה פרוטה!</strong> ומתרצים: <strong>פרושי קא מפרש</strong> <small>[מפרש</small> הוא<small>]</small> את הדברים שאמר קודם: <strong>קידשה בטעות כיצד? כגון</strong> ש<strong>קידשה בפחות משוה פרוטה</strong> ובודאי לא בעל אותה על דעת קידושין כאלו.
 ושואלים: לפי זה <strong>במאי קא מיפלגי</strong> <small>[במה,</small> באיזה עקרון הם <small>חלוקים]?</small> ומשיבים: <strong>מר</strong> <small>[חכם זה,</small> התנא קמא<small>]</small> <strong>סבר</strong> כי <strong>אדם יודע שאין קדושין תופסין בפחות משוה פרוטה, ו</strong>כיון שיודע שקידושיו הראשונים לא תפסו לכן ודאי <strong>גמר</strong> בדעתו (החליט) <strong>ובעל</strong> אותה <strong>לשם קדושין</strong> ונקנתה לו קנין גמור בבעילה זו. <strong>ומר</strong> <small>[וחכם זה,</small> ר' שמעון בן יהודה<small>]</small> <strong>סבר</strong> ש<strong>אין אדם יודע שאין קדושין תופסין בפחות משוה פרוטה, וכי קא</strong> <small>[וכאשר הוא]</small> <strong>בעל</strong> אותה אחר כך, <strong>אדעתא</strong> <small>[על דעת]</small> ה<strong>קדושין הראשונים</strong> הוא ש<strong>בעל</strong> ולא היה כאן קנין קידושין חדש.
 <strong>איתיביה</strong> <small>[הקשה לו]</small> אביי ממה ששנינו: אמר לאשה בשעת בעילה <strong>"הריני בועליך</strong> לשם קידושין <strong>על מנת שירצה אבא"</strong> ואחר כך כנסה סתם, <strong>אף על פי שלא רצה האב</strong> — בכל אופן <strong>מקודשת</strong> בבעילה זו. <strong>ר' שמעון בן יהודה אומר משום ר' שמעון:</strong> אם <strong>רצה האב — מקודשת,</strong> ואם <strong>לא רצה האב — אינה מקודשת,</strong> שעל דעת התנאי הראשון בא עליה. <strong>והא הכא</strong> <small>[והרי כאן],</small> במקרה זה, <strong>דכי</strong> <small>[שכמו]</small> <strong>טעות אשה אחת דמי</strong> <small>[</small>הוא <small>נחשב],</small> <strong>ופליגי</strong> <small>[ו</small>הם <small>חלוקים]</small> האם הקידושין הללו בטלים מעיקרם או לא!
 ודוחים: לא בענין זה נחלקו אלא <strong>התם בהא קמיפלגי</strong> <small>[שם ב</small>דבר <small>זה</small> הם <small>חלוקים],</small> <strong>מר</strong> <small>[חכם זה,</small> תנא קמא<small>]</small> <strong>סבר</strong> ש<strong>"על מנת שירצה האב"</strong> כוונתו — <strong>על מנת שישתוק האב,</strong> כלומר, שאם לא ימחה האב יחולו הקידושין, <strong>והא שתיק ליה</strong> <small>[והרי שותק לו]</small> ולכן תפסו הקידושין. <strong>ומר</strong> <small>[וחכם זה,</small> ר' שמעון בן יהודה<small>]</small> <strong>סבר</strong> שהיתה כוונתו <strong>על מנת שיאמר אבא</strong> במפורש <strong>"הן"</strong> <small>[כן],</small> <strong>והא</strong> <small>[והרי]</small> <strong>לא אמר אבא "הן",</strong> והמחלוקת היא איפוא בפירושה של השתיקה לענין זה.
 <strong>איתיביה</strong> <small>[הקשה לו]</small> עוד אביי לרבה ממה ששנינו בברייתא: <strong>מודים חכמים לר' אליעזר בקטנה שהשיאה אביה ונתגרשה</strong> בעודה קטנה <strong>והיא</strong> אז מבחינת הדין במעמד של <strong>יתומה בחיי האב,</strong> משום שלאחר שנישאה שוב אין לאב רשות להשיאה לאיש. <strong>ו</strong>אחר כך בעודה קטנה <strong>החזירה</strong> בעלה שהיתה נשואה לו, ומת הבעל ולא היו להם ילדים — הרי היא <strong>חולצת ולא מתיבמת,</strong>
 <strong>מפני שגירושיה</strong> מבעלה היו <strong>גירושין גמורין,</strong> שהאב רשאי לקבל גיטה מיד בעלה והוא גט גמור ואסורה ליבם משום גרושת אחיו, <strong>ואין חזרתה</strong> לבעלה לאחר מכן <strong>חזרה גמורה.</strong> שכיון שאביה אין לו עוד רשות להשיאה, וכשחזרה לבעלה עשתה זאת כשהיא קטנה ונישואי קטנה אינם נישואין גמורים.
 <strong>במה דברים אמורים — שגירשה כשהיא קטנה והחזירה כשהיא קטנה, אבל</strong> אם <strong>גירשה כשהיא קטנה, והחזירה כשהיא גדולה, או שהחזירה כשהיא קטנה וגדלה אצלו</strong> (נעשתה גדולה בעודה אצלו) אנו אומרים שהנישואין השניים תפסו, ודינה כנשואה גמורה, <strong>ו</strong>אם <strong>מת — או חולצת או מתיבמת</strong> כדין כל אלמנה אחרת.
## דף עד.
 <strong>משום ר' אליעזר אמרו</strong> שאף בשהחזירה כשהיא קטנה וגדלה אצלו, הריהי <strong>חולצת ולא מתייבמת.</strong> ולכאורה נראה שהמחלוקת היא האם בזמן היותה בוגרת הוא בועל אותה לשם קידושין גמורים, או שהוא סומך על קידושיו שנתקדשה לו בעודה קטנה, וקידושין אלה אינם קידושין גמורים. אם כן, <strong>והא הכא</strong> <small>[והרי כאן]</small> ש<strong>כטעות אשה אחת דמי</strong> <small>[נחשב]</small> <strong>ופליגי</strong> <small>[ו</small>הם <small>חלוקים]!</small>
 ודוחים: אין זו המחלוקת אלא <strong>התם נמי בהא קמיפלגי</strong> <small>[שם גם כן בזה</small> הם <small>חלוקים],</small> בשאלה אם יש כאן טעות: <strong>מר</strong> <small>[חכם זה,</small> תנא קמא<small>]</small> <strong>סבר</strong> ש<strong>אדם יודע שאין קידושי קטנה כלום, ו</strong>לכן כאשר גדלה <strong>גמר</strong> בדעתו (החליט) <strong>ובעל לשם קידושין.</strong> ולכן אם מת בעלה — מתייבמת. <strong>ומר</strong> <small>[וחכם זה,</small> ר' אליעזר<small>]</small> <strong>סבר</strong> ש<strong>אין אדם יודע שאין קידושי קטנה כלום, וכי קא בעל</strong> <small>[וכאשר</small> הוא <small>בועל</small> אותה<small>] —</small> <strong>אדעתא</strong> <small>[על דעת]</small> ה<strong>קידושין הראשונים</strong> שאינם גמורים <strong>קא</strong> <small>[הוא]</small> ש<strong>בעל</strong> ואינה נשואה לו מן התורה, ולכן אינה מתייבמת.
 ומעירים: <strong>אתמר נמי</strong> <small>[נאמר גם כן]</small> כשיטת רבה שאין מחלוקת בטעות אשה אחת, אלא לדעת הכל אינה צריכה ממנו גט, ש<strong>אמר רב אחא בר יעקב אמר ר' יוחנן: המקדש על תנאי ובעל</strong> ולא ביטל את התנאי — <strong>דברי הכל אינה צריכה הימנו גט. איתיביה</strong> <small>[הקשה לו]</small> <strong>רב אחא בריה</strong> <small>[בנו]</small> של <strong>רב איקא בר אחתיה</strong> <small>[בן אחותו]</small> של רב אחא בר יעקב, שנינו: <strong>חליצה מוטעת כשירה.</strong> ושאלו: <strong>איזו היא חליצה מוטעת? אמר ריש לקיש: כל שאומר לו</strong> ליבם <strong>"חלוץ לה, ובכך,</strong> על ידי החליצה, <strong>אתה כונסה"</strong> — אף שלא נתכוון לפוטרה כלל בחליצה זו, מכל מקום החליצה מועילה.
 <strong>אמר ר' יוחנן, אני שונה</strong> בהלכות חליצה: <strong>בין שנתכוון הוא</strong> לפוטרה בחליצתו <strong>ולא נתכוונה היא</strong> לשם כך, <strong>בין שנתכוונה היא ולא נתכוון הוא — חליצתה פסולה, עד שיתכוונו שניהם. ואת אמרת</strong> <small>[ואתה אומר]</small> שבמקרה זה שכוונתו לכנוס <strong>חליצתה כשרה? אלא אמר ר' יוחנן</strong> הכוונה היא: <strong>כל שאומר לו</strong> ליבם <strong>"חלוץ לה על מנת שתתן לך</strong> בשכר זה <strong>מאתים זוז",</strong> והסכימה לתנאו, ולאחר מכן סירבה לתת לו, ואמרה שמתחילה רק הטעתה אותו.
 ומכאן נלמד לענייננו: <strong>אלמא</strong> <small>[מכאן]</small> <strong>כיון דעבד</strong> <small>[שעשה]</small> <strong>מעשה, אחולי אחליה לתנאיה</strong> <small>[</small>ביטל ו<small>מחל על תנאו],</small> שאף שהתנה שאינו עושה זאת אלא על מנת שיקבל סכום כסף, אין ביטול התנאי מבטל את המעשה שעשה בפועל. ואם כן <strong>הכא נמי</strong> <small>[כאן גם כן]</small> בענייננו שקידש על תנאי, <strong>כיון</strong> ש<strong>בעל, אחולי אחליה לתנאיה</strong> <small>[מחל את תנאו],</small> וקשה על רב אחא בר יעקב!
 <strong>אמר ליה</strong> <small>[לו]</small> <strong>בר בי</strong> <small>[בן בית]</small> ה<strong>רב,</strong> תלמיד היושב בבית המדרש: האם <strong>שפיר קא אמרת</strong> <small>[יפה אמרת]?</small> — אין הדברים כפשוטם משום מחילת התנאי, <strong>מכדי</strong> <small>[הרי]</small> <strong>כל</strong> דיני <strong>תנאי מהיכא גמרינן</strong> <small>[מהיכן אנו לומדים] —</small> <strong>מתנאי בני גד ובני ראובן</strong> שהתנה משה איתם שאם לא יעברו חלוצים לפני העם — לא יקבלו נחלה בעבר הירדן, ולפיו אנו למדים מה הכללים החלים לגבי תנאים שונים, ובין השאר אפשר ללמוד משם כי
 <strong>תנאה</strong> <small>[תנאי]</small> ש<strong>אפשר לקיומיה</strong> <small>[לקיימו]</small> <strong>על ידי שליח כי התם</strong> <small>[כמו שם]</small> שהרי נמסר הדבר ממשה ליהושע ולזקני העדה שיתנו להם את נחלתם, <strong>הוי תנאיה תנאה</strong> <small>[</small>הרי <small>תנאו הוא תנאי]</small> ותנאי כזה תופס. ותנאי <strong>דלא</strong> <small>[שאי]</small> <strong>אפשר לקיומיה</strong> <small>[לקיימו]</small> <strong>על ידי שליח כי התם</strong> <small>[כמו שם] —</small> <strong>לא הוי תנאה</strong> <small>[אינו תנאי].</small> ולכן, חליצה שאי אפשר לעשותה על ידי שליח, שהרי רק היבם בלבד יכול לחלוץ לאשת אחיו — אין תוקף לתנאי ומשום כך החליצה מועילה, ואין מכאן הוכחה לענייננו שכשבעל מוחל על התנאי.
 ומקשים: <strong>והא</strong> <small>[והרי]</small> <strong>ביאה</strong> שבא אדם על אשה לשם קידושין <strong>דלא</strong> <small>[שאי]</small> <strong>אפשר לקיומיה</strong> <small>[לקיימה]</small> <strong>על ידי שליח כי התם</strong> <small>[כמו שם]</small> בתנאי בני גד ובני ראובן, <strong>וקא הוי תנאה</strong> <small>[והריהו תנאי],</small> שיכול אדם לומר לאשה שהוא בועלה לשם קידושין על מנת שיתקיים תנאי מסויים, ואם בטל התנאי — בטלים הקידושין!
 ומשיבים: <strong>התם</strong> <small>[שם]</small> בקידושין יש טעם מיוחד, <strong>משום דאיתקוש</strong> <small>[שהוקשו,</small> הושוו<small>]</small> ה<strong>הויות להדדי</strong> <small>[זו לזו]</small> ומכאן למדים שהווית הקידושין על ידי ביאה, כמוה כהווית הקידושין על ידי כסף ושטר, וכיון שהוויות אלה על ידי כסף ושטר נעשות על ידי שליח, אפשר לעשות בהן תנאי שהרי אף קידושי ביאה אפשר להתנות בהם.
 <strong>אמר רב עולא בר אבא אמר עולא אמר ר' אלעזר: המקדש במלוה,</strong> שקידשה בחוב שחייבת לו, ובכך קידשה <strong>ובעל</strong> אף על פי שכרגיל אין קידושין במלוה תופסים, או המקדש <strong>על תנאי</strong> (שלא נתקיים) <strong>ובעל,</strong> או המקדש <strong>בפחות משוה פרוטה ובעל — דברי הכל צריכה הימנו גט.</strong> שאף על פי שלא תפסו קידושין אלה כשלעצמם, כיון שבעל — הרי היא מקודשת בביאה זאת.
 <strong>אמר רב יוסף בר אבא אמר ר' מנחם אמר ר' אמי: המקדש בפחות משוה פרוטה ובעל — צריכה הימנו גט.</strong> מדוע? <strong>בהא</strong> <small>[בזה]</small> <strong>הוא דלא טעי</strong> <small>[שאינו טועה],</small> שיודע שאין קידושין חלים בפחות משוה פרוטה, ולכן, כשבועל — גומר בדעתו לשם קידושין. <strong>אבל בהנך טעי</strong> <small>[ב</small>אלה ה<small>אחרים,</small> במלוה ובתנאי, הוא <small>טועה]</small> ובועל על דעת הקידושין הראשונים, ולכן אינה צריכה גט.
 <strong>אמר רב כהנא משמיה</strong> <small>[משמו]</small> של <strong>עולא: המקדש על תנאי ובעל — צריכה הימנו גט,</strong> וכדברי ר' אלעזר. ומסופר: <strong>זה היה מעשה</strong> שקידש אדם על תנאי ובעל <strong>ולא היה כח בחכמים להוציאה בלא גט,</strong> שלא יכלו להחליט בוודאות שלא חלו הקידושין כלל, ולכן הצריכו לתת לה גט.
 ומעירים: ודבר זה בא <strong>לאפוקי מהאי תנא</strong> <small>[להוציא מ</small>דבריו של <small>תנא זה].</small> ש<strong>אמר רב יהודה אמר שמואל משום</strong> (משמו של) <strong>ר' ישמעאל,</strong> נאמר בסוטה: <strong>"והוא לא נתפשה"</strong> (במדבר ה, יג), כלומר, לא נאנסה. וכיון שנבעלה לאחר מרצון — הרי היא <strong>אסורה</strong> לבעלה. ומכאן נלמד: <strong>הא</strong> <small>[הרי]</small> זו ש<strong>נתפשה</strong> באונס — <strong>מותרת</strong> לבעלה. <strong>ויש לך אחרת שאף על פי שלא נתפשה</strong> באונס, וברצון נבעלה, בכל זאת <strong>מותרת</strong> ואינה נחשבת כסוטה. <strong>ואיזו זו? שקדושיה קידושי טעות, שאפילו בנה</strong> שנולד מהנישואין הללו <strong>מורכב על כתיפה,</strong>
## דף עד:
 <strong>ממאנת והולכת לה.</strong> שלדעתו, כיון שהיתה טעות בקידושין — לא חלו הנישואין כלל, למרות שהיתה פה בודאי בעילה.
 <big>א</big> <strong>תנו רבנן</strong> <small>[שנו חכמים]:</small> אשה שכאשר נתקדשה התנה עמה בעלה שהוא מקדשה על מנת שאין עליה נדרים, והיו עליה נדרים ו<strong>הלכה אצל חכם והתירה</strong> — הרי היא <strong>מקודשת.</strong> ואם התנה איתה שמקדש אותה על מנת שאין בה מומים, והלכה <strong>אצל רופא וריפא אותה</strong> ממומיה — <strong>אינה מקודשת.</strong> ומסבירים: <strong>מה בין חכם לרופא?</strong> מדוע במקרה אחד מקודשת ובמקרה אחר לא? — <strong>חכם</strong> כשמתיר את הנדר, <strong>עוקר את הנדר מעיקרו,</strong> וכאילו לא נדרה כלל, ונמצא שבשעה שקידש אותה אכן לא היו עליה נדרים. <strong>ו</strong>אילו ה<strong>רופא אינו מרפא אלא מכאן ולהבא,</strong> ובשעת הקידושין הלא היו בה מומים, בניגוד לתנאי, ולכן אינה מקודשת.
 ומקשים, <strong>והתניא</strong> <small>[והרי שנינו</small> בברייתא אחרת<small>]:</small> הלכה <strong>אצל חכם והתירה,</strong> או <strong>אצל רופא וריפא אותה — אינה מקודשת! אמר רבא: לא קשיא</strong> <small>[אין</small> זה <small>קשה];</small> <strong>הא</strong> <small>[</small>ברייתא <small>זו]</small> — כשיטת <strong>ר' מאיר</strong> היא, <strong>הא</strong> <small>[</small>וברייתא <small>זו]</small> — כשיטת <strong>ר' אלעזר</strong> היא. ומסבירים: <strong>הא</strong> <small>[זו],</small> הברייתא האומרת שכאשר הלכה לחכם והתירה הריהי מקודשת — כשיטת <strong>ר' מאיר</strong> ש<strong>אמר: אדם רוצה,</strong> כלומר, מוכן, <strong>שתתבזה אשתו בבית דין,</strong> ואינו מקפיד כשהולכת להתיר את נדרה. <strong>הא</strong> <small>[</small>ו<small>זו]</small> — כשיטת <strong>ר' אלעזר,</strong> ש<strong>אמר: אין אדם רוצה שתתבזה אשתו בבית דין,</strong> ומשום כך, גם כשהלכה אצל חכם והתיר לה הדיין, בעלה עדיין מקפיד עליה, שלא התכוון בעלה שתלך ותבייש עצמה בבית דין, ולכן גם לאחר ביטול הנדר אין הקידושין תופסים.
 ושואלים: <strong>מאי</strong> <small>[מה]</small> <strong>היא</strong> אותה הלכה יסודית שחולקים בה ר' מאיר ור' אלעזר? — <strong>דתנן</strong> <small>[ששנינו</small> במשנה<small>]:</small> <strong>המוציא את אשתו משום נדר</strong> שנדרה, ואחר כך התחרט ורוצה להחזירה — <strong>לא יחזיר.</strong> וכן אם מוציא אותה <strong>משום שם רע</strong> שיצא עליה — <strong>לא יחזיר,</strong> שמא, כאשר ימצא חכם שיתיר את הנדר, או שיתברר שהשם הרע לא היה בו ממש יאמר שאילו היה יודע לא היה מגרשה, ונמצא שהוא מערער למפרע את תוקפו של הגט. ולכן מודיעים לו שאם מגרשה משום נדר או שם רע — אינו רשאי עוד להחזירה.
 <strong>ר' יהודה אומר: כל נדר שידעו בו רבים,</strong> שלפי הדין אין לו הפרה — <strong>לא יחזיר.</strong> וכל נדר ש<strong>לא ידעו בו רבים,</strong> אלא היה בינו ובינה — <strong>יחזיר. ר' מאיר אומר: כל נדר שצריך חקירת חכם,</strong> כלומר, שאין הבעל יכול להפר אותו וצריך שהחכם ידקדק בדבר עד שימצא פתח להתיר אותו — <strong>לא יחזיר,</strong> שהרי יכול לטעון שאילו ידע שיש התרה לנדר כזה לא היה מגרשה, ונמצא מערער על הגט שנתן לה. <strong>ושאינו צריך חקירת חכם</strong> ויודע שיכול להפירו בעצמו — <strong>יחזיר.</strong> שאין לחשוש לקלקול, שהרי ידע שיכול לבטל הנדר, ובכל זאת גמר בלבו לגרשה.
 <strong>ר' אלעזר אומר: אחד</strong> נדר ה<strong>צריך</strong> חקירת חכם, <strong>ואחד</strong> ש<strong>אינו צריך</strong> חקירה — <strong>לא יחזיר. אמר ר' אלעזר</strong> טעם לדבריו: <strong>לא אסרו</strong> להחזירה לאחר שנאסרה בנדר ש<strong>צריך</strong> חקירת חכם <strong>אלא מפני</strong> נדר <strong>שאינו צריך.</strong> ומסבירים את השיטות: <strong>מאי טעמא</strong> <small>[מה הטעם]</small> של <strong>ר' יהודה</strong> האומר כי כל נדר שידעו בו רבים, אין לו הפרה? — <strong>דכתיב</strong> <small>[שנאמר]:</small>
## דף עה.
 <strong>"ולא הכום בני ישראל כי נשבעו להם נשיאי העדה"</strong> (יהושע ט, יח), הרי שאף שהיתה זו שבועה בטעות, שהרי הגבעונים הטעו את ישראל, מכל מקום כיון שנעשה הדבר ברבים — אין לו התרה. ושואלים: <strong>וכמה</strong> הם <strong>רבים</strong> לענין זה? <strong>רב נחמן בר יצחק אמר:</strong> רבים הם <strong>שלשה,</strong> וכן אמרו לענין הלכות נדה: <strong>"ימים"</strong> סתם — הרי מיעוט ימים <strong>שנים,</strong> וכיון שנאמר <strong>"</strong>ימים <strong>רבים"</strong> — הריהם <strong>שלשה. ר' יצחק אמר:</strong> רבים לענין נדר הוא <strong>עשרה,</strong> כי בפרשת הגבעונים <strong>"עדה" כתיב בהו</strong> <small>[נאמר בהם]</small> ("נשיאי העדה") ולמדנו כבר כי אין "עדה" פחות מעשרה.
 שנינו, <strong>ר' מאיר אומר:</strong> המגרש את אשתו משום נדר, הרי <strong>כל נדר ש</strong>נמצא עליה ו<strong>צריך חקירת חכם</strong> כדי להפירו, לפי שאין הבעל יכול להפר אותו — <strong>לא יחזיר. ר' אלעזר אומר: לא אסרו</strong> להחזירה לאחר שנאסרה בנדר ש<strong>צריך</strong> חקירת חכם <strong>אלא מפני</strong> נדר <strong>שאינו צריך.</strong> ומסבירים: <strong>במאי קמיפלגי</strong> <small>[במה,</small> באיזה עקרון <small>הם חלוקים]?</small> — <strong>ר' מאיר סבר: אדם רוצה,</strong> כלומר, מוכן, <strong>שתתבזה אשתו בבית דין,</strong> ואינו מקפיד כשהולכת להתיר את נדרה. ולכן יש לחשוש שיאמר הבעל שאילו היה יודע שיש היתר לנדר לא היה מגרשה, ובזה יערער את תוקף הגט. <strong>ר' אלעזר סבר: אין אדם רוצה שתתבזה אשתו בבית דין</strong> כלל. ולכן, לא יוכל לערער את הגט. ולא אסרו להחזיר בנדר שצריך חקירת חכם אלא משום נדר שאינו צריך חקירה, שיכול הבעל לומר שלא ידע שיש דרך להפר את נדרו. ויבוא לבטל את גיטה.
 <strong>רבא אמר:</strong> אפשר לתרץ את הברייתא האומרת שאף אם הלכה לחכם והתירה אינה מקודשת, באופן אחר; <strong>הכא</strong> <small>[כאן]</small> <strong>באשה חשובה עסקינן</strong> <small>[עוסקים אנו],</small> שמצד אחד אינו רוצה בה מפני שהיא נדרנית, ואולם מאחר והיא בת למשפחה חשובה גם אינו רוצה לגרשה, <strong>דאמר</strong> <small>[שאומר]:</small> <strong>לא ניחא</strong> <small>[נוח]</small> <strong>לי דאיתסר</strong> <small>[שאהיה אסור]</small> <strong>ב</strong>כל <strong>קרובותיה,</strong> שהוא מעונין להיות קשור בקשר נישואין עם משפחה חשובה זו, ואם יתפסו בה קידושיו, גם אם יגרשנה, ייאסר באמה ובאחותה, ולכן הוא מעדיף שהקידושין לאותה אשה לא יחולו מעיקרם.
 ומקשים: <strong>אי הכי</strong> <small>[אם כך]</small> <strong>סיפא דקתני</strong> <small>[הסוף</small> של אותה ברייתא <small>ששנה]</small> בה: <strong>אבל הוא</strong> שקידש בתנאי שאין עליו נדרים או מום ו<strong>שהלך אצל חכם</strong> שיתיר את נדריו <strong>והתירו,</strong> או <strong>אצל רופא וריפא אותו</strong> ממומיו — הרי היא <strong>מקודשת,</strong> ולפי זה <strong>ליתני</strong> <small>[שישנה]</small> גם שם ש<strong>אינה מקודשת, ולימא</strong> <small>[ונאמר]</small> גם כן כי <strong>הכא</strong> <small>[כאן]</small> <strong>באדם חשוב</strong> ממשפחה חשובה <strong>עסקינן</strong> <small>[אנו עוסקים]</small> <strong>דאמרה</strong> <small>[שאומרת]:</small> <strong>לא ניחא</strong> <small>[נוח]</small> <strong>לי דאיתסר בקריביה</strong> <small>[שאהיה אסורה בקרוביו]!</small>
 ומשיבים: יש הבדל בין איש לאשה, כי <strong>איהי</strong> <small>[היא,</small> אשה<small>]</small>, <strong>בכל</strong> גבר <strong>דהו</strong> <small>[</small>איזה <small>שהוא]</small> <strong>ניחא</strong> <small>[נוח]</small> <strong>לה,</strong> אפילו אם יש בו חסרון, <strong>כ</strong>דברי <strong>ריש לקיש.</strong> ש<strong>אמר ריש לקיש:</strong> אומרות הנשים <strong>"טב למיתב טן דו מלמיתב ארמלו</strong> <small>[טוב לשבת ביחד בשניים מלשבת אלמנה,</small> ביחידות<small>]</small> <strong>". אביי אמר,</strong> כך אומרות הנשים: <strong>דשומשמנא גברא כורסיה בי חראתא רמי לה</strong> <small>[</small>זו <small>שבעלה</small> קטן <small>כנמלה, את כסאה היא שמה בין השרות]</small> שהיא מרגישה את עצמה חשובה מעצם היותה נשואה.
 <strong>רב פפא אמר</strong> פתגם אחר: <strong>דנפסא גברא, תיקרייה בסיפי בבא ותיתיב</strong> <small>[</small>זו <small>שבעלה</small> הוא <small>מנפץ צמר,</small> שאומנותו בזויה, <small>קוראה לו לשבת</small> עימה <small>על סף הבית]</small> ומתגאה בו, ששמחה בכך שהיא נשואה. וכיוצא בו <strong>רב אשי אמר: דקלסא גברא לא בעי טלפחי לקידרא</strong> <small>[</small>זו <small>שבעלה</small> הוא <small>בזוי אינה צריכה עדשים לקדירה]</small> שהיא מרוצה כל כך בעצם העובדה שהיא נשואה עד שמוכנה לוותר אפילו על מזונות ממנו. ומעירים: <strong>תנא</strong> <small>[שנה</small> החכם<small>]:</small> <strong>וכולן,</strong> כל הנשים הללו שנראות כנהנות כל כך מנישואין — כולן <strong>מזנות ותולות</strong> את הוולדות <strong>בבעליהן,</strong> שזהו טעם נוסף מדוע הן מעוניינות להיחשב כנשואות.
 <big>א</big> שנינו במשנה ש <strong>כל מומין שפוסלין</strong> בכהנים פוסלים בנשים. <strong>תנא</strong> <small>[שנה</small> החכם<small>]</small> בתוספתא: <strong>הוסיפו עליהן</strong> לגבי מומי נשים גם <strong>זיעה, ושומא</strong> (יבלת) <strong>וריח הפה.</strong> ושואלים: <strong>והני בכהני לא פסלי</strong> <small>[ו</small>כי מומים <small>אלה בכהנים אינם פוסלים]?</small> <strong>והתנן</strong> <small>[והרי שנינו</small> במשנה<small>]</small> לגבי מומי הבהמות: <strong>הזקן, והחולה, והמזוהם. ותנן</strong> <small>[ושנינו</small> במשנה אחרת<small>]</small> <strong>מומין אלו</strong> שאמרו בבהמה, <strong>בין</strong> שהם <strong>קבועין בין</strong> שהם <strong>עוברין</strong> לאחר זמן — <strong>פסולין באדם.</strong> הרי שזוהמה וזיעה פוסלים גם בכהנים!
 <strong>אמר ר' יוסי בר' חנינא: לא קשיא</strong> <small>[אין</small> זה <small>קשה];</small> <strong>כאן</strong> שאמרנו שאינם פוסלים בכהנים, הרי זה <strong>בזיעה עוברת,</strong> שאפשר להתרחץ ולהעביר את הזיעה, ואילו <strong>כאן</strong> שאומרים שהוא נחשב למום בכהנים, מדובר <strong>בזיעה שאינה עוברת.</strong>
 <strong>רב אשי אמר:</strong> עיקרה של השאלה אינו מבוסס, וכי <strong>זיעה</strong> על <strong>מזוהם קא רמית</strong> <small>[אתה מטיל,</small> מראה סתירה<small>]?</small> שמזוהם הוא שריחו רע תמיד, והוא פוסל בין בבהמה ובין באדם. והטעם שזיעה אינה נחשבת כמום בכהנים, כי <strong>התם גבי</strong> <small>[שם אצל]</small> <strong>כהנים אפשר לעברה</strong> <small>[להעביר אותה]</small> לפי שעה <strong>בקיוהא דחמרא</strong> <small>[בחומץ יין],</small> <strong>ומריח הפה נמי</strong> <small>[גם כן]</small> <strong>אפשר דנקט פילפלא בפומיה ועביד</strong> <small>[שיחזיק פלפל בפיו</small> שיבטל את ריח הפה לפי שעה <small>ויעבוד]</small> <strong>עבודה</strong> באותה שעה. <strong>אבל גבי</strong> <small>[אצל]</small> <strong>אשה</strong> שנמצאת במחיצת בעלה כל הזמן <strong>לא</strong> <small>[אי]</small> <strong>אפשר</strong> שכל הזמן תעשה כך, ולכן מום זה פוסל בנשים ולא בכהנים. שנינו בברייתא ששומא היא מום באשה.
 ושואלים: <strong>האי</strong> <small>[זו]</small> ה<strong>שומא היכי דמיא</strong> <small>[כיצד היא בדיוק]?</small> <strong>אי</strong> <small>[אם]</small> זו שומה כזו <strong>דאית</strong> <small>[שיש,</small> שצומח<small>]</small> <strong>בה שער</strong> — <strong>הכא והכא פסלה</strong> <small>[כאן וכאן,</small> בנשים ובכהנים, היא <small>פוסלת],</small> <strong>אי דלא אית</strong> <small>[אם שאין]</small> <strong>בה שער, אי</strong> <small>[אם]</small> <strong>שומא גדולה היא — הכא והכא פסלה</strong> <small>[כאן וכאן</small> היא <small>פוסלת],</small> <strong>אי</strong> <small>[אם]</small> <strong>שומא קטנה היא — הכא והכא לא פסלה</strong> <small>[כאן וכאן אינה פוסלת],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שומא שיש בה שער — הרי זה מום, אין בה שער,</strong> אם היתה <strong>גדולה — הרי זה מום, קטנה — אין זה מום.</strong> ושואלים: <strong>ואיזוהי גדולה? פירש רבן שמעון בן גמליאל: עד כ</strong>מטבע <strong>איסר האיטלקי,</strong> ופחות מזה אינה נקראת שומה גדולה.
 ומשיבים: <strong>אמר ר' יוסי בר' חנינא:</strong> כאן מדובר <strong>ב</strong>שומה שהיתה <strong>עומדת על פדחתה</strong> (מצחה), שלמרות שהיא קטנה, כיון שהיא במקום בולט היא מכערת אותה ביותר. ושואלים: אם היתה על <strong>פדחתה — ראה וניפייס</strong> <small>[והתפייס]</small> <strong>הוא,</strong> שהרי זהו דבר הנראה, ואם הסכים לשאתה — אינו יכול לגרשה אחר כך משום כך! <strong>אמר רב פפא:</strong> מדובר שם <strong>ב</strong>שומה ה<strong>עומדת לה תחת כפה של ראשה, וזימנין דמתחזיא וזימנין דלא מתחזיא</strong> <small>[ופעמים שהיא נראית ופעמים שאיננה נראית]</small> ולכן צריך היה לומר ששומה כזו היא מום.
 <strong>אמר רב חסדא: הא מילתא מגברא רבה שמיע לי</strong> <small>[דבר זה</small> שאומר, <small>מאדם גדול שמעתי אותו]</small> <strong>ומנו</strong> <small>[ומיהו]</small> אדם גדול זה — <strong>ר' שילא:</strong> אשה ש<strong>נשכה כלב ונעשה מקומו</strong> של הפצע <strong>צלקת — הרי זה מום.</strong> ועוד <strong>אמר רב חסדא: קול עבה באשה — הרי זה מום, שנאמר: "כי קולך ערב ומראך נאוה"</strong> (שיר השירים ב, יד). <strong>תני</strong> <small>[שנה]</small> <strong>ר' נתן ביראה: בין דדי אשה טפח. סבר רב אחא בריה</strong> <small>[בנו]</small> של <strong>רבא</strong> כשהיה <strong>קמיה</strong> <small>[לפני]</small> <strong>רב אשי למימר</strong> <small>[לומר]</small> שהכוונה היא <strong>טפח למעליותא</strong> <small>[למעלה,</small> כשבח<small>]</small> שאם יש בין השדיים מרחק טפח — הרי זה נוי לאשה. <strong>אמר ליה</strong> <small>[לו]</small> <strong>רב אשי: גבי מומין תניא</strong> <small>[שנויה]</small> ברייתא זו, והכוונה היא, שאם יש מרחק כזה — הרי זה נחשב למום. ושואלים: <strong>וכמה</strong> רווח יהיה כדי שיהיה נחשב לנוי? <strong>אמר אביי: שלש אצבעות.</strong>
 <strong>תניא</strong> <small>[שנויה</small> ברייתא<small>],</small> <strong>ר' נתן אומר: כל אשה שדדיה גסין</strong> (גדולים) <strong>משל חברותיה — הרי זה מום.</strong> ושואלים: <strong>וכמה</strong> מהו השיעור של יתרון גודל זה? <strong>אמר ר' מיישא בר בריה</strong> <small>[בן בנו]</small> של <strong>רבי יהושע בן לוי משמיה</strong> <small>[משמו]</small> של <strong>ר' יהושע בן לוי:</strong> כשהם גדולים <strong>טפח</strong> יותר מן הרגיל. ושואלים: <strong>ומי איכא כי האי גוונא</strong> <small>[והאם יש כגון זה]</small> שיהיו גדולים יותר כל כך? ומשיבים: <strong>אין</strong> <small>[כן],</small> <strong>דאמר רבה בר בר חנה: אני ראיתי ערביא אחת שהפשילה דדיה לאחוריה והניקה את בנה,</strong> הרי שייתכן שהשדיים יהיו גדולים ביותר בנשים מסויימות.
 <big>ב</big> כיון שהוזכר דבר תורה בשמו של נכדו של ר' יהושע בן לוי, מביאים עוד דבר בשמו. נאמר: <strong>"ולציון יאמר איש ואיש ילד בה והוא יכוננה עליון"</strong> (תהלים פז, ה). <strong>אמר ר' מיישא בר בריה</strong> <small>[בן בנו]</small> של <strong>ר' יהושע בן לוי: אחד הנולד בה</strong> בציון, <strong>ואחד המצפה לראותה,</strong> שניהם נחשבים כבני ציון. <strong>אמר אביי: וחד מינייהו עדיף כתרי מינן</strong> <small>[ואחד מהם,</small> מבני ארץ ישראל, <small>עדיף</small> ושקול <small>כשניים מאתנו,</small> מהבבליים<small>].</small> <strong>אמר רבא,</strong> יש להוסיף: <strong>וחד מינן כי סליק להתם</strong> <small>[ואחד מאתנו כשהוא עולה לשם,</small> לארץ ישראל<small>] —</small> <strong>עדיף כתרי מינייהו</strong> <small>[כשניים מהם].</small> וראיה לדברי אביי <strong>דהא</strong> <small>[שהרי]</small> <strong>ר' ירמיה דכי הוה הכא</strong> <small>[שכאשר היה כאן,</small> בבבל<small>]</small> <strong>לא הוה ידע</strong> <small>[היה יודע]</small> <strong>מאי קאמרי רבנן</strong> <small>[מה אומרים חכמים],</small> שלא היה חכם חשוב כלל, ואילו <strong>כי סליק להתם</strong> <small>[כאשר עלה לשם,</small> לארץ ישראל<small>]</small> <strong>קרי לן "בבלאי טפשאי"</strong> <small>[היה קורא לנו "בבליים טפשים"].</small> משמע שהחכים ביותר בעלותו לארץ ישראל.
 <big>ג משנה</big> <strong>היו בה מומין ועודה בבית אביה</strong> שעדיין לא נשאת — <strong>האב צריך להביא ראיה שמשנתארסה היו</strong> (נוצרו) <strong>בה מומין הללו, ונסתחפה שדהו</strong> של הארוס, שאירע הדבר כשהאשה היתה ברשותו, ולא נתבטלו הקידושין. אם כבר נשאת ו<strong>נכנסה לרשות הבעל</strong> ונמצאו בה מומים — <strong>הבעל צריך להביא ראיה שעד שלא נתארסה היו בה מומין אלו, ו</strong>לכן <strong>היה מקחו מקח טעות.</strong> כל אלו <strong>דברי ר' מאיר. וחכמים אומרים: במה דברים אמורים</strong> שהבעל יכול לטעון שמצא מומים באשה ורוצה לבטל את הקידושין — <strong>במומין שבסתר,</strong>
## דף עה:
 <strong>אבל במומין שבגלוי — אינו יכול לטעון,</strong> שבודאי ראה אותם לפני הקידושין וקיבל עליו. <strong>ואם יש מרחץ באותה העיר</strong> בה היא גרה שכל הנשים באות לרחוץ בו — <strong>אף מומין שבסתר אינו יכול לטעון</strong> שלא ידע עליהם, <strong>מפני שהוא בודקה בקרובותיו,</strong> שמבקש מאחת מקרובותיו שתראה את הנערה שהוא עומד לשאת.
 <big>א גמרא</big> שנינו במשנה שאם היו בה מומים בעודה בבית אביה, צריך האב להביא ראיה שנולדו בה המומים לאחר האירוסין. ומדייקים: <strong>טעמא</strong> <small>[הטעם,</small> דווקא<small>]</small> — <strong>דמייתי</strong> <small>[שמביא]</small> <strong>האב ראיה, הא</strong> <small>[הרי]</small> אם <strong>לא מייתי</strong> <small>[מביא]</small> <strong>האב ראיה</strong> — אזי <strong>הבעל מהימן</strong> (נאמן) לומר שהיו בה המומים עוד קודם לכן, והיה מיקחו מיקח טעות. <strong>מני</strong> <small>[</small>כשיטת <small>מי היא]</small> הלכה זו? כשיטת <strong>ר' יהושע היא</strong> ש<strong>אמר</strong> במשנה (לעיל כתובות יב, ב) כאשר האשה טוענת שנאנסה לאחר שנתארסה ובעלה טוען שהיה זה קודם לכן: <strong>לא מפיה אנו חיין,</strong> שאין סומכים על טענתה של האשה, וצריכה להביא ראיה לדבריה.
 וממשיכים: <strong>אימא סיפא</strong> <small>[אמור</small> את <small>סופה</small> של משנתנו<small>]:</small> <strong>נכנסה לרשות הבעל — הבעל צריך להביא ראיה.</strong> ונדייק: <strong>טעמא</strong> <small>[הטעם,</small> דווקא<small>]</small> — <strong>דמייתי</strong> <small>[שמביא]</small> <strong>הבעל ראיה, הא</strong> <small>[הרי]</small> אם <strong>לא מייתי</strong> <small>[מביא]</small> <strong>הבעל ראיה — האב מהימן. אתאן</strong> <small>[הגענו]</small> איפוא <strong>ל</strong>שיטת <strong>רבן גמליאל</strong> ש<strong>אמר</strong> שהאשה <strong>נאמנת</strong> לומר שאירע בה הפגם לאחר האירוסין. ואם כן יש סתירה בין תחילתה וסופה של המשנה! <strong>אמר ר' אלעזר: תברא</strong> <small>[שבורה]</small> היא המשנה, כלומר, אינה לפי שיטה אחת, ו<strong>מי ששנה זו</strong> (את תחילתה) <strong>לא שנה זו</strong> (את סופה).
 <strong>אמר רבא: לא תימא</strong> <small>[אל תאמר]</small> ש<strong>ר' יהושע לא אזיל בתר</strong> <small>[אינו הולך אחר]</small> <strong>חזקה דגופא</strong> <small>[של הגוף,</small> חזקת הגוף<small>]</small> <strong>כלל,</strong> שלדעתו אין סומכים כלל על החזקה שהגוף נשאר במקומו ובשלימותו כבתחילה, ומשום כך סבור שם שאינה נאמנת לטעון "משנתארסתי נאנסתי", <strong>אלא</strong> כך צריך לומר: <strong>כי</strong> <small>[כאשר]</small> <strong>לא אזיל</strong> <small>[הולך]</small> <strong>ר' יהושע בתר חזקה דגופא</strong> <small>[של הגוף],</small> זהו רק <strong>היכא דאיכא</strong> <small>[במקום שיש]</small> <strong>חזקה דממונא</strong> <small>[של ממון]</small> שעומדת כנגד חזקת הגוף, כגון שם שבאה האשה להוציא ממון מן הבעל בתשלום הכתובה בטענה שנאנסה אחרי האירוסין ומגיעה לה כתובה כבתולה, שכיון שצריך להוציא ממון סבור הוא שאין חזקת הגוף בלבד מועילה כדי להוציא ממון.
 <strong>אבל היכא דליכא</strong> <small>[במקום שאין]</small> <strong>חזקה דממונא</strong> <small>[של ממון],</small> כגון במשנה שלנו — <strong>אזיל</strong> <small>[הולך]</small> <strong>ר' יהושע בתר</strong> <small>[אחר]</small> <strong>חזקה דגופא</strong> <small>[של הגוף].</small> וראיה לדבר — <strong>דתניא</strong> <small>[ש</small>כן <small>שנינו</small> בברייתא<small>]</small> בדיני צרעת: <strong>אם</strong> נגע ה<strong>בהרת</strong> היה <strong>קודם לשער לבן —</strong> הרי זה נגע <strong>טמא,</strong> ו<strong>אם שער לבן</strong> היה <strong>קודם לבהרת</strong> — הרי זה נגע <strong>טהור,</strong> ואם היה <strong>ספק,</strong> שאין יודעים מה קדם — <strong>טמא. ור' יהושע אומר: כהה.</strong> ושאלו: <strong>מאי</strong> <small>[מה</small> פירוש הלשון<small>]</small> <strong>"כהה"? אמר רבה: "כהה"</strong> כוונתו <strong>טהור.</strong> כאילו היה צבע הנגע כהה, שאינו טמא. הרי שמספק מעמידים את הגוף על חזקתו, וטהור.
 <strong>רבא אמר:</strong> את הסתירה במשנתנו אפשר לתרץ באופן אחר: <strong>רישא</strong> <small>[</small>ב<small>תחילתה]</small> ההנחה היא שכיון ש<strong>כאן נמצאו ו</strong>נודעו — <strong>כאן</strong> גם <strong>היו</strong> (נולדו, נוצרו). שכיון שנמצאו בה מומים בעודה בבית אביה יש להניח שהמומים הללו היו בה עוד קודם, ולכן האב צריך להביא ראיה שאחרי שנתארסה נולד בה המום. ו<strong>סיפא נמי</strong> <small>[</small>ב<small>סופה גם כן],</small> כיון שנמצאו המומים בבית הבעל, מניחים ש<strong>כאן נמצאו וכאן היו</strong> ברשות הבעל, לאחר שנישאת, ולא קודם לכן.
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>נכנסה לרשות הבעל — הבעל צריך להביא ראיה שעד שלא תתארס</strong> (התארסה) <strong>היו בה מומין אלו, והיה מקחו מקח טעות.</strong> ונדייק: אם הביא ראיה שהיו בה <strong>עד שלא תתארס — אין</strong> <small>[כן],</small> אבל אם הביא ראיה שנמצאו המומים <strong>משתתארס — לא</strong> נאמן, ואף על פי שהיתה עדיין בבית אביה, <strong>ואמאי</strong> <small>[ומדוע]?</small> שאף כי אין בידו ראיה אלא מזמן האירוסין והלאה <strong>לימא</strong> <small>[נאמר]:</small> <strong>כאן נמצאו וכאן היו,</strong> ומן הסתם היו בה מומים אלה עוד בבית אביה, קודם האירוסין!
 <strong>אמר ליה</strong> <small>[לו]</small> רבא: <strong>משנתארסה</strong> יש טעם אחר שאין מניחים שהיו בה מומים קודם, והוא: <strong>משום דאיכא למימר</strong> <small>[שיש</small> מקום <small>לומר]:</small> <strong>חזקה אין אדם שותה בכוס אלא אם כן בודקו</strong> לפני כן. כלומר, שאין אדם מארס אשה אלא אם כן בודקה תחילה אם אין בה מומים. <strong>והאי</strong> <small>[וזה]</small> בודאי <strong>ראה</strong> שיש בה מומים <strong>וניפייס</strong> <small>[והתפייס]</small> <strong>הוא.</strong> ואף שייתכן שהיו בה מומים קודם, כיון שנתארסה — חזקה שידע מהם והסכים.
 ומקשים: <strong>אי הכי</strong> <small>[אם כך]</small> שהביא ראיה שהיו בה מומים, אם כן <strong>עד שלא תתארס נמי</strong> <small>[גם כן]</small> היינו צריכים לסמוך על חזקה זו ולומר שלפני האירוסין ראה את מומיה וקיבל על עצמו! <strong>אלא אמרינן</strong> <small>[אומרים אנו]</small> שכנגד חזקה זו יש <strong>חזקה אין אדם מיפייס</strong> <small>[מתפייס]</small> <strong>במומין</strong> וצריך להביא ראיה שראה והסכים. <strong>הכא נמי</strong> <small>[כאן גם כן],</small> לאחר האירוסין, <strong>חזקה אין אדם מיפייס</strong> <small>[מתפייס]</small> <strong>במומין!</strong>
 <strong>אלא</strong> צריך לפרש בצורה אחרת: אם הביא ראיה שהיו בה מומים <strong>משנתארסה,</strong> אין סומכים על דבריו שכבר נולדו בה עוד לפני כן, <strong>משום דאיכא תרתי</strong> <small>[שיש שתי]</small> חזקות כנגדו: אחת — <strong>חזקה העמד הגוף על חזקתו</strong> שלא היו בה מומים עד האירוסין, <strong>ו</strong>השניה — <strong>חזקה אין אדם שותה בכוס אלא אם כן בודקו, והאי</strong> <small>[וזה]</small> ודאי <strong>ראה</strong> והכיר במומיה <strong>וניפייס</strong> <small>[והתפייס]</small> <strong>הוא. מאי אמרת</strong> <small>[מה אתה אומר]</small> כנגד זה — שיש <strong>חזקה</strong> ש<strong>אין אדם מיפייס</strong> <small>[מתפייס]</small> <strong>במומין</strong> — אם כן <strong>הוי</strong> <small>[</small>הרי <small>יש]</small>
## דף עו.
 <strong>חדא</strong> <small>[</small>חזקה <small>אחת]</small> <strong>במקום תרתי</strong> <small>[שתיים]</small> שעומדות כנגדה, <strong>וחדא במקום תרתי לא אמרינן</strong> <small>[ואחת</small> שתקבע <small>במקום שתיים אין אנו אומרים].</small> אבל אם הביא הבעל ראיה ש<strong>עד שלא תתארס</strong> (נתארסה) היו בה כבר מומים — <strong>העמד הגוף על חזקתו לא איכא למימר</strong> <small>[אין לומר];</small> כי <strong>מאי איכא</strong> <small>[מה יש]</small> כאן לטובת האשה? רק <strong>חזקה</strong> ש<strong>אין אדם שותה בכוס אלא אם כן בודקו, והאי</strong> <small>[וזה,</small> הבעל<small>]</small> <strong>ראה וניפייס</strong> <small>[והתפייס]</small> <strong>הוא</strong> — אם כן אפשר לומר <strong>אדרבה</strong> (להיפך): <strong>חזקה אין אדם מיפייס</strong> <small>[מתפייס]</small> <strong>במומין, ו</strong>ממילא <strong>העמד ממון על חזקתו</strong> ולא נחייב את הבעל בכתובתה.
 <strong>רב אשי אמר:</strong> את הסתירה בין ראשה וסופה של המשנה אפשר ליישב כך: <strong>רישא</strong> <small>[</small>ב<small>ראשה]</small> הרי זה כמקרה של טענה שמישהו טוען לחבירו: <strong>"מנה לאבא</strong> (של אבא) נמצא <strong>בידך</strong> ואתה חייב לשלם לו <strong>",</strong> שהרי באותה שעה כאשר נמצאו המומים עדיין לא נשאה, וכסף כתובתה אינו בא לידי האשה אלא לידי אביה. <strong>וסיפא</strong> <small>[ו</small>ב<small>סוף]</small> מדובר כשנישאת שאז כסף הכתובה מגיע לה, והרי זו כאילו טוענת <strong>"מנה לי בידך"</strong> וחזקת גופו של אדם מסייעת רק לו להוציא ממון מחבירו, ולא לאדם אחר.
 <strong>איתיביה</strong> <small>[הקשה</small> לו<small>]</small> <strong>רב אחא בריה</strong> <small>[בנו]</small> של <strong>רב אויא לרב אשי</strong> ממה ששנינו בברייתא: <strong>מודה ר' מאיר במומין הראויין לבא עמה מבית אביה,</strong> שאינם נראים כמומים חדשים שנוצרו לאחר הנישואין, <strong>שעל האב להביא ראיה</strong> שלא היו בה קודם ואף על פי שכבר נישאה. <strong>ואמאי</strong> <small>[ומדוע]</small> הוא מודה? הלא <strong>"מנה לי בידך" הוא</strong> בצירוף חזקת הגוף, ועל הבעל להביא ראיה!
 ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>ב</strong>שיש לה אצבע <strong>יתירת</strong> (נוספת) ברגלה שודאי הוא מום מלידה. ותוהים: אם מדובר באצבע <strong>יתירת, מאי</strong> <small>[מה]</small> <strong>ראיה מייתי</strong> <small>[מביא]</small> האב, וכי יכול לומר שצמחה בה אצבע זו לאחר האירוסין? ומשיבים: האב מביא <strong>ראיה</strong> שהבעל <strong>ראה</strong> אצבע יתירה זו <strong>וניפייס</strong> <small>[והתפייס]</small> <strong>הוא.</strong>
 <big>א</big> <strong>אמר רב יהודה אמר שמואל: המחליף פרה בחמור</strong> שלא היו במקום אחד, אלא שאחד האנשים משך בהמה אחת ונקנית השניה לחבירו בקנין חליפין על ידי משיכה זו, <strong>ומשך בעל החמור את הפרה, ולא הספיק</strong> גם <strong>בעל הפרה למשוך את החמור, עד שמת החמור.</strong> וטוען בעל הפרה שהחמור מת עוד לפני משיכת הפרה כשהוא עדיין ברשות בעליו הראשון ואם כן לא חל כאן קנין חליפין כלל — במקרה כזה <strong>על בעל החמור להביא ראיה שהיה חמורו קיים בשעת משיכת פרה,</strong> ואם אינו יכול להביא ראיה — הפרה נשארת ברשות בעליה.
 ומוסיף רב יהודה: <strong>ותנא תונא</strong> <small>[ושנה התנא שלנו]</small> ורמז הלכה זו ממש בדין <strong>כלה,</strong> שמשם למד שמואל הלכה זו לענין קנין חליפין. ומבררים: <strong>הי</strong> <small>[איזו]</small> <strong>כלה,</strong> כלומר, מאיזו הלכה בכלה מביא שמואל ראיה? <strong>אילימא</strong> <small>[אם תאמר]</small>
## דף עו:
 <strong>כלה בבית אביה</strong> שצריך האב להביא ראיה לדבריו, <strong>מי דמי</strong> <small>[האם דומה]</small> הדבר לענין החליפין? הרי <strong>התם</strong> <small>[שם] —</small> <strong>מייתי</strong> <small>[מביא]</small> ה<strong>אב ראיה ומפיק</strong> <small>[ומוציא]</small> כסף מן הבעל, ואילו <strong>הכא</strong> <small>[כאן]</small> במחליף פרה בחמור — הלא <strong>מייתי</strong> <small>[מביא]</small> <strong>בעל החמור ראיה ומוקים</strong> <small>[ומעמיד,</small> משאיר<small>]</small> את הפרה ברשותו, ואולי במצב כזה אינו צריך להביא ראיה.
 <strong>אמר ר' אבא:</strong> הראיה היא מדין <strong>כלה בבית חמיה,</strong> כלומר, שנכנסה לרשות הבעל. ומקשים: <strong>ואכתי לא דמי</strong> <small>[ועדיין אינו דומה],</small> כי <strong>התם</strong> <small>[שם]</small> — ה<strong>בעל מייתי</strong> <small>[מביא]</small> <strong>ראיה ומרע ליה לחזקיה</strong> <small>[את חזקתו]</small> של ה<strong>אב</strong> (חזקת הגוף של הבת), ואילו <strong>הכא</strong> <small>[כאן] —</small> <strong>בעל החמור מייתי</strong> <small>[מביא]</small> <strong>ראיה ומוקים חזקיה בידיה</strong> <small>[ומעמיד</small> את <small>החזקה,</small> חזקת הגוף של החמור, <small>בידו],</small> ואם כן ייתכן שאינו צריך להביא ראיה.
 <strong>אמר רב נחמן בר יצחק:</strong> ראייתו של שמואל היא מדין <strong>כלה בבית אביה, ו</strong>לא מענין הכתובה אלא <strong>ל</strong>ענין כסף ה<strong>קדושין.</strong> שצריך האב להביא ראיה כדי שישאר כסף הקידושין בידו.
 <strong>ולא תימא אליבא דמאן דאמר</strong> <small>[ואל תאמר</small> שמדובר <small>לפי שיטת מי שאומר]</small> בכלל כי <strong>קדושין לאו</strong> <small>[לא]</small> <strong>לטיבועין</strong> (לטביעה, לאיבוד) <strong>ניתנו,</strong> שכסף זה ניתן רק לצורך הקידושין, ואם הקידושין בטלים צריכה להחזיר את הכסף. <strong>אלא אפילו למאן דאמר</strong> <small>[ל</small>דעת <small>מי שאומר]</small> כי <strong>קדושין לטיבועין ניתנו,</strong> שכסף הקידושין שניתן לאשה שייך לה בכל מקרה — <strong>הני מילי</strong> <small>[דברים אלה]</small> אמורים ב<strong>קידושי ודאי,</strong> שאפילו אם אחר כך מגרש אותה או מת אינה צריכה להחזיר את כסף הקידושין, <strong>אבל קידושי טעות, אי מייתי</strong> <small>[אם מביא]</small> האב <strong>ראיה</strong> — <strong>אין</strong> <small>[כן]</small> מחזיק האב בכסף, <strong>אי</strong> <small>[אם]</small> <strong>לא — לא.</strong> ומכאן ראיה לשיטת שמואל, שבמקרה של ספק צריך להביא ראיה כדי להשאיר בידו את הכסף שמחזיק.
 <strong>מיתיבי</strong> <small>[מקשים]</small> על שיטת שמואל בדיני חזקה מענין אחר, ששנינו: <strong>מחט שנמצאת</strong> (נמצאה) <strong>בעובי בית הכוסות</strong> שבקיבת הבהמה, אם היתה המחט נעוצה רק <strong>מצד אחד</strong> של בית הכוסות — הרי הבהמה <strong>כשרה.</strong> ואם היתה <strong>משני צדדין,</strong> שהיה הנקב מפולש ועובר את כל עובי הדופן — הרי זו <strong>טרפה.</strong> ועוד: אם <strong>נמצא עליה</strong> על המחט <strong>קורט</strong> (משהו) <strong>דם</strong> קרוש — <strong>בידוע שהוא,</strong> הנקב, נעשה <strong>לפני שחיטה</strong> והריהי טריפה, <strong>לא נמצא עליה קורט דם — בידוע שהוא לאחר שחיטה</strong> וכשירה.
 <strong>הוגלד פי המכה</strong> (הפצע) באותו מקום — <strong>בידוע ששלשה ימים קודם שחיטה</strong> אירע הדבר, ואם נמכרה הבהמה לאחר מכן יכול הקונה לטעון שהיה זה מיקח טעות, שלא רצה לקנות טריפה. <strong>לא הוגלד פי המכה</strong> והמוכר טוען שהבהמה נפצעה ברשות הקונה־הטבח, והקונה־הטבח טוען שברשות המוכר נפצעה — <strong>המוציא מחבירו עליו הראיה. ו</strong>לפי כלל זה <strong>אי יהיב</strong> <small>[ואם נתן]</small> ה<strong>טבח</strong> כבר <strong>דמי</strong> <small>[</small>את <small>הכסף]</small> — <strong>בעי לאיתויי</strong> <small>[צריך להביא]</small> <strong>ראיה ומפיק</strong> <small>[ומוציא]</small> את הכסף מיד המוכר.
 ולשיטת שמואל: <strong>ואמאי</strong> <small>[ומדוע]</small> נאמר כך? ש<strong>בעל</strong> ה<strong>בהמה,</strong> המוכר, <strong>לייתי</strong> <small>[יביא]</small> <strong>ראיה ונוקים</strong> <small>[ויעמיד]</small> את המיקח במקומו כשם שבעל החמור צריך להביא ראיה כדי להשאיר את הפרה ברשותו, ומדוע תהיה חובת הראיה על הטבח?
 ומשיבים: שם מדובר בש<strong>לא יהיב</strong> <small>[נתן]</small> <strong>טבחא דמי</strong> <small>[הטבח את הכסף]</small> אלא סמך עליו שישלם אחר כך, ובעל הבהמה הוא התובע מן הטבח, והוא הצריך להביא ראיה כדי לקיים את המיקח. ושואלים: <strong>מאי פסקא</strong> <small>[מה פסקת]</small> שמדובר דווקא במקרה כזה? שמלשון המשנה משמע שכל צד מביא ראיה ונוטל.
 <strong>אלא</strong> מכאן יש לדחות את דברי שמואל, ואכן <strong>כי אתא</strong> <small>[כאשר בא]</small> <strong>רמי בר יחזקאל</strong> מארץ ישראל לבבל, <strong>אמר: לא תצייתינהו להני כללי דכייל</strong> <small>[אל תצייתו</small> תשמעו <small>לאותם כללים שכלל]</small> <strong>יהודה אחי משמיה</strong> <small>[משמו]</small> של <strong>שמואל.</strong> אלא <strong>הכי</strong> <small>[כך]</small> <strong>אמר שמואל: כל שנולד ספק ברשותו — עליו הראיה</strong> ובמקרה זה על בעל הפרה להביא ראיה. <strong>ותנא תונא</strong> <small>[והתנא שלנו שנאה]</small> לדין זה ב<strong>כלה,</strong> שאם היתה הכלה ברשות האב — על האב להביא ראיה, ואם הכלה ברשות הבעל — על הבעל להביא ראיה.
 <strong>מיתיבי</strong> <small>[מקשים]</small> על כך ממה ששנינו: <strong>מחט שנמצאת בעובי בית הכוסות כו'</strong> המוציא מחבירו עליו הראיה, <strong>ואי</strong> <small>[ואם]</small> עדיין <strong>לא יהיב</strong> <small>[נתן]</small> ה<strong>טבח דמי</strong> <small>[כסף]</small> <strong>בעל בהמה בעי לאיתויי</strong> <small>[צריך להביא]</small> <strong>ראיה ומפיק</strong> <small>[ומוציא</small> את הכסף<small>],</small> <strong>ואמאי</strong> <small>[ומדוע]?</small> הלא <strong>ספיקא</strong> <small>[ספק]</small> זה <strong>ברשות</strong> ה<strong>טבח איתייליד</strong> <small>[נולד],</small> ולפי דברי רמי בר יחזקאל צריך הוא להביא ראיה!
 ומשיבים: מדובר שם באופן <strong>דיהיב</strong> <small>[שנתן]</small> ה<strong>טבח</strong> כבר <strong>דמי</strong> <small>[כסף],</small> וכיון שהטבח רוצה להוציא את הכסף מיד בעל הבהמה, עליו להביא ראיה. ושואלים: <strong>ומאי פסקא</strong> <small>[ומה פסקת],</small> מניין לחלק בדברי התנא שמדובר דווקא במקרה זה? ומשיבים: <strong>סתמא דמילתא</strong> <small>[סתמו של דבר]</small> וכך מנהג העולם, כל <strong>כמה דלא יהיב איניש זוזי</strong> <small>[שאין אדם נותן זוזים,</small> כסף<small>] —</small> <strong>לא יהיב</strong> <small>[נותן]</small> <strong>איניש חיותא</strong> <small>[איש</small> אחר את <small>הבהמה]</small> לשחיטה, ולכן מן הסתם כבר שילם הטבח קודם השחיטה והוא התובע כספו בחזרה.
 <big>א</big> שנינו במשנה, <strong>וחכמים אומרים: במה דברים אמורים</strong> שהבעל יכול לטעון על המומים ולומר שלא ידע עליהם בשעה שקידשה — <strong>במומין שבסתר,</strong> אבל לא על מומים שבגלוי. <strong>אמר רב נחמן:</strong>
## דף עז.
 <strong>ונכפה</strong> (חולה בחולי נפילה) — <strong>כמומין שבסתר דמי</strong> <small>[</small>הוא <small>נחשב],</small> שייתכן שתהא נכפה ולא ידעו אחרים על כך. ומעירים: <strong>והני מילי</strong> <small>[ודברים אלה]</small> אמורים רק באופן <strong>דקביע ליה</strong> <small>[שקבוע לו]</small> לחולי <strong>זמן,</strong> שהתקף המחלה בא בזמנים קבועים, ולכן יכולים האשה ובני משפחתה להסתיר את העובדה שהיא חולה במחלה זו, <strong>אבל</strong> אם <strong>לא קביע ליה</strong> <small>[קבוע לו]</small> זמן, אלא עשוי ההתקף לקרות בכל עת — <strong>כמומין שבגלוי דמי</strong> <small>[</small>הוא <small>נחשב]</small> שלא ייתכן שהדבר לא יוודע לאחרים.
 <big>א משנה</big> <strong>האיש שנולדו בו מומין</strong> לאחר הנישואין — <strong>אין כופין אותו להוציא</strong> (לגרש) את אשתו. <strong>אמר רבן שמעון בן גמליאל: במה דברים אמורים — במומין הקטנים,</strong> שבכגון זה אין האיש חייב להוציא, <strong>אבל במומין הגדולים</strong> אשר יבוארו בגמרא — <strong>כופין אותו להוציא.</strong>
 <big>ב גמרא</big> <strong>רב יהודה תני</strong> <small>[שנה]</small> כאן, כגרסתנו: האיש ש<strong>נולדו</strong> בו מומים לאחר שנשא אשה. ואילו <strong>חייא בר רב תני</strong> <small>[שנה]:</small> האיש ש<strong>היו</strong> בו מומים עוד לפני שנשא אשה. ומסבירים את שיטותיהם: <strong>מאן דאמר</strong> <small>[מי שאומר]</small> וגורס <strong>"נולדו</strong> בו מומים אין כופין אותו להוציא<strong>"</strong> —<strong> כל שכן</strong> שהוא הדין במקום ש<strong>היו</strong> בו מומים. ומדוע — <strong>דקסברה</strong> <small>[שסברה]</small> <strong>וקיבלה</strong> על עצמה מומים אלה כשהסכימה להינשא לו. אבל <strong>מאן דאמר</strong> <small>[מי שאומר]</small> שהגירסה היא <strong>"היו</strong> בו מומים<strong>"</strong> — דווקא בזה אין כופים אותו להוציא, <strong>אבל</strong> אם <strong>נולדו</strong> בו מומים לאחר הנישואין — <strong>לא,</strong> מפני שעל דעת כן לא נישאה לו.
 <strong>תנן</strong> <small>[שנינו</small> במשנתנו<small>],</small> <strong>אמר רבן שמעון בן גמליאל: במה דברים אמורים — במומין קטנים, אבל במומין גדולים — כופין אותו להוציא.</strong> ושואלים: <strong>בשלמא למאן דאמר</strong> <small>[נניח ל</small>דעת <small>מי שאומר</small> וגורס<small>]</small> <strong>"נולדו" — היינו דשאני</strong> <small>[זהו ששונה</small> שיש הבדל<small>]</small> <strong>בין</strong> מומים <strong>גדולים לקטנים,</strong> שרק מומים גדולים מבטלים את הנישואין. <strong>אלא למאן דאמר</strong> <small>[ל</small>דעת <small>מי שאומר</small> וגורס<small>]</small> <strong>"היו",</strong> אם כן <strong>מה לי גדולים מה לי קטנים? הא</strong> <small>[הרי]</small> <strong>סברה וקיבלה</strong> על עצמה את מומיו אלה, ומדוע במומים גדולים כופים אותו להוציא?
 ומשיבים: אם היו אלה מומים גדולים יכולה היא לטעון ש<strong>כסבורה היא</strong> שחשבה תחילה <strong>שיכולה לקבל</strong> על עצמה, <strong>ועכשיו</strong> שנישאה לו היא מגלה ש<strong>אין</strong> היא <strong>יכולה לקבל.</strong> ומבררים: <strong>ואלו הן מומין גדולים? פירש רבן שמעון בן גמליאל: כגון ניסמית</strong> (נתעוורה) <strong>עינו,</strong> או ש<strong>נקטעה ידו,</strong> או ש<strong>נשברה רגלו.</strong>
 <strong>אתמר</strong> <small>[נאמר],</small> <strong>ר' אבא בר יעקב אמר</strong> בשם <strong>ר' יוחנן: הלכה כרבן שמעון בן גמליאל</strong> שיש לחלק בענין זה בין מומים גדולים לקטנים. <strong>רבא אמר</strong> בשם <strong>רב נחמן: הלכה כדברי חכמים</strong> שאינם מחלקים בזה.
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> ופסק כי הלכה כרבן שמעון בן גמליאל? <strong>והא</strong> <small>[והרי]</small> <strong>אמר רבה בר בר חנה אמר ר' יוחנן: בכל מקום ששנה רבן שמעון בן גמליאל במשנתנו — הלכה כמותו, חוץ מ</strong>שלושה דינים: בדין <strong>ערב, ו</strong>בדין שאמר ב<strong>צידן, ו</strong>מחלוקותיו עם חכמים בדיני <strong>ראיה</strong> שאין הלכה כמותו ב<strong>אחרונה</strong> שביניהן. ואם פוסק ר' יוחנן בכלל שהלכה כרבן שמעון בן גמליאל, לא היה צריך לפסוק הלכה מיוחדת במשנתנו. ומשיבים: <strong>אמוראי נינהו ואליבא</strong> <small>[</small>מחלוקת <small>אמוראים היא ולפי שיטת]</small> <strong>ר' יוחנן,</strong> שלדעת ר' אבא בר יעקב לא קבע ר' יוחנן הלכה כללית, אלא פסק הלכה בכל מקום ומקום לעניינו.
 <big>ג משנה</big> <strong>ואלו</strong> פגמים <strong>ש</strong>בגללם <strong>כופין אותו,</strong> את הבעל, <strong>להוציא</strong> (לגרש) את אשתו: אם היה <strong>מוכה שחין,</strong> או שהיה <strong>בעל פוליפוס, ו</strong>כן <strong>המקמץ, והמצרף נחושת, והבורסי</strong> (מעבד עורות שריחם רע). <strong>בין שהיו</strong> בו פגמים אלו <strong>עד שלא</strong> (לפני) ש<strong>נישאו ובין</strong> אם <strong>משנישאו נולדו. ועל כולן אמר ר' מאיר: אף על פי שהתנה עמה</strong> מראש שמלאכתו בכך או שיש בו מום זה, <strong>יכולה היא שתאמר: "סבורה הייתי</strong> לפני הנישואין <strong>שאני יכולה לקבל</strong> ולהיות נשואה לו באופן זה, <strong>ו</strong>אולם <strong>עכשיו</strong> עכשיו אני מגלה ש<strong>איני יכולה לקבל".</strong>
 <strong>וחכמים אומרים: מקבלת היא על כרחה</strong> אם הסכימה לכך מראש, <strong>חוץ ממוכה שחין, מפני ש</strong>השחין <strong>ממקתו</strong> (מרקיבה את בשרו). ועוד מספרים כתוספת: <strong>מעשה בצידון בבורסי אחד שמת</strong> בלא בנים <strong>והיה לו אח בורסי</strong> שהיה צריך לייבם את אשת האח שנפטר. <strong>אמרו חכמים: יכולה היא שתאמר "לאחיך הייתי יכולה לקבל, ולך איני יכולה לקבל",</strong> ויצטרך לחלוץ לה.
 <big>ד גמרא</big> נזכרו במשנה כמה מונחים בלתי ברורים ושואלים: <strong>מאי</strong> <small>[מהו]</small> <strong>"בעל פוליפוס"? אמר רב יהודה אמר שמואל:</strong> זה שיש לו <strong>ריח החוטם. במתניתא תנא</strong> <small>[בברייתא שנה]:</small> זה שיש לו <strong>ריח הפה. רב אסי מתני איפכא</strong> <small>[היה שונה להיפך]</small> ששמואל הוא הסבור שפוליפוס הוא ריח הפה. <strong>ומנח</strong> <small>[ונותן]</small> <strong>בה סימנא</strong> <small>[סימן]</small> לזכור שזו השיטה: <strong>שמואל לא פסיק פומיה</strong> <small>[פסק פיו]</small> <strong>מכוליה פירקין</strong> <small>[מכל פרקנו],</small> שעל ידי זה זוכרים שיש קשר בין פה לשמואל.
 <big>ה</big> שנינו במשנה בין שאר המלאכות הבזויות בהן עוסק הבעל: <strong>"והמקמץ".</strong> ושואלים: <strong>מאי</strong> <small>[מה</small> פירוש<small>]</small> <strong>"מקמץ"? אמר רב יהודה: זה המקבץ צואת כלבים</strong> לצורך עיבוד עורות (בורסקאות). <strong>מיתיבי</strong> <small>[מקשים]</small> על כך ממה ששנינו בברייתא: <strong>"מקמץ" זה</strong> עצמו <strong>בורסי!</strong> ומשיבים: <strong>ולטעמיך</strong> <small>[ולטעמך,</small> לשיטתך<small>]</small> <strong>תיקשי</strong> <small>[תקשה]</small> <strong>לך מתניתין</strong> <small>[משנתנו</small> עצמה<small>]</small> שנאמר בה <strong>"המקמץ והמצרף נחושת והבורסי",</strong> שמכאן רואים שהמקמץ והבורסי אינם אותה מלאכה!
 ומסבירים: <strong>בשלמא מתניתין לא קשיא</strong> <small>[נניח משנתנו</small> עצמה <small>אינה קשה],</small> שאפשר לומר כי <strong>כאן</strong> שאמרו בורסי בנפרד ממקמץ, הרי זה <strong>בבורסי גדול,</strong> שהוא עשיר ועוסק בעיבוד הרבה עורות, ואילו <strong>כאן</strong> בברייתא שאמרו שמקמץ הוא בורסי, הרי זה <strong>בבורסי קטן,</strong> שאינו מעבד אלא מעט עורות. <strong>אלא לרב יהודה קשיא</strong> <small>[קשה]!</small> ומשיבים: מחלוקת <strong>תנאי</strong> <small>[תנאים]</small> <strong>היא</strong> בזה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"מקמץ" זה בורסי, ויש אומרים: זה המקמץ</strong> (מקבץ) <strong>צואת כלבים,</strong> ור' יהודה סובר כאותם יש אומרים.
 <big>ו</big> עוד שנינו במשנה בין אותן מלאכות: <strong>והמצרף נחושת והבורסי.</strong> ושואלים: <strong>מאי</strong> <small>[מה</small> פירוש<small>]</small> <strong>"מצרף נחושת"? רב אשי אמר: חשלי דודי</strong> (המרדדים נחושת ועושים ממנה דודים), שעיסוקם בנחושת גורם להם לריח רע. <strong>רבה בר בר חנה אמר: זה המחתך</strong> (חוצב) <strong>נחושת מעיקרו</strong> מן האדמה. ומעירים: <strong>תניא כוותיה</strong> <small>[שנויה</small> ברייתא <small>כמותו,</small> כשיטתו<small>]</small> של <strong>רבה בר בר חנה: איזהו "מצרף"? זה המחתך נחושת מעיקרו.</strong>
 <big>ז</big> כיון שהוזכרו במשנה מקרים בהם כופים את הבעל לגרש את אשתו, מביאים מקרה נוסף, <strong>אמר רב:</strong> הבעל <strong>האומר "איני זן ואיני מפרנס</strong> את אשתי <strong>"</strong>— <strong>יוציא</strong> (יגרש) את אשתו, <strong>ויתן</strong> לה <strong>כתובה. אזל</strong> <small>[הלך]</small> <strong>ר' אלעזר</strong> ו<strong>אמרה לשמעתא קמיה</strong> <small>[להלכה</small> זו <small>לפני]</small> <strong>שמואל. אמר</strong> שמואל: <strong>אכסוה שערי</strong> <small>[האכילו שעורים]</small> <strong>לאלעזר</strong> שהם מאכל בהמה, כלומר, דבר שטות אמר. כי, <strong>עד שכופין אותו להוציא</strong> — מוטב ש<strong>יכפוהו לזון</strong> את אשתו.
 ושואלים: <strong>ורב</strong> מה הוא משיב על כך? — לדעתו <strong>אין אדם דר עם נחש בכפיפה</strong> (בסל) אחת, שאין אשה יכולה לשאת חיים משותפים עם בעל שזן אותה רק כשכופים אותו לכך בבית דין. מסופר: <strong>כי סליק</strong> <small>[כאשר עלה]</small> <strong>ר' זירא</strong> לארץ ישראל, <strong>אשכחיה</strong> <small>[מצאו]</small> <strong>לר' בנימין בר יפת דיתיב וקאמר לה</strong> <small>[שיושב ואומר אותה],</small> את ההלכה הזו של רב, <strong>משמיה</strong> <small>[משמו]</small> של <strong>ר' יוחנן. אמר ליה</strong> <small>[לו]:</small> <strong>על דא אכסוה שערין</strong> <small>[על</small> דבר <small>זה האכילו אותו שעורים]</small> <strong>לאלעזר בבבל.</strong>
 <big>ח</big> ועוד בענין כפייה לגרש, <strong>אמר רב יהודה אמר רב אסי: אין מעשין</strong> (כופים) את הבעל לגרש את אשתו — <strong>אלא לפסולות,</strong> כאשר אדם נושא אשה הפסולה לו. <strong>כי אמריתה קמיה</strong> <small>[כאשר אמרתי אותה</small> הלכה <small>לפני]</small> <strong>שמואל, אמר:</strong> מה הן פסולות אלה — <strong>כגון אלמנה לכהן גדול,</strong> או <strong>גרושה וחלוצה לכהן הדיוט,</strong> או <strong>ממזרת</strong> או <strong>נתינה</strong> (מבנות הגבעונים) <strong>לישראל,</strong> או <strong>בת ישראל</strong> הנישאת <strong>לנתין ולממזר</strong> — שבכל אלה יש איסור לא תעשה מן התורה. <strong>אבל</strong> מי ש<strong>נשא אשה ושהה עמה עשר שנים ולא ילדה,</strong> למרות שעובר עבירה בכך שאינו מקיים פריה ורביה — <strong>אין כופין אותו</strong> לגרשה.
 <strong>ורב תחליפא בר אבימי אמר</strong> בשם <strong>שמואל: אפילו נשא אשה ושהה עמה עשר שנים ולא ילדה</strong> — <strong>כופין אותו</strong> לגרשה, שאף הוא עובר על מצות עשה כל עוד אינו מגרשה. ומבררים, <strong>תנן</strong> <small>[שנינו</small> במשנה<small>],</small> <strong>אלו שכופין אותו להוציא: מוכה שחין ובעל פוליפוס.</strong> ומעתה שואלים: <strong>בשלמא</strong> <small>[נניח]</small> <strong>ל</strong>שיטת <strong>רב אסי</strong> אפשר לפרש כך: את אלה שכופים להוציא <strong>דרבנן קתני</strong> <small>[שמדברי סופרים שנה]</small> במשנה, ואלה <strong>דאורייתא</strong> <small>[שמן התורה],</small> כגון אלמנה לכהן גדול <strong>לא קתני</strong> <small>[שנה].</small> <strong>אלא לרב תחליפא בר אבימי, ליתני</strong> <small>[שישנה</small> במשנה גם כן<small>]</small> <strong>נשא אשה ושהה עמה עשר שנים ולא ילדה — כופין אותו,</strong> שהרי גם זה הוא מתקנת חכמים.
 <strong>אמר רב נחמן: לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמר רב תחליפא בר אבימי בשם שמואל שבשלא ילדה אשתו עשר שנים כופים אותו לגרשה, כפייה זו היא רק <strong>במילי</strong> <small>[במילים,</small> בדברים<small>]</small> בלבד, שמדברים על לבו שיגרשה, ואילו <strong>הא</strong> <small>[זה]</small> שאמר רב אסי שאין כופים אותו לגרשה הרי זה מדובר בכפיה בבית־דין <strong>בשוטי</strong> <small>[בשוטים].</small> <strong>מתקיף לה</strong> <small>[מקשה על כך]</small> <strong>ר' אבא:</strong> וכי אפשר לקבוע דין כפיה במילים בלבד? והלא נאמר: <strong>"בדברים לא יוסר עבד"</strong> (משלי כט, יט)! <strong>אלא אמר ר' אבא: הא והא</strong> <small>[זה וזה]</small> מדובר בכפיה <strong>בשוטי</strong> <small>[בשוטים],</small>
## דף עז:
 <strong>התם</strong> <small>[שם]</small> במומים האמורים במשנתנו, <strong>כי אמרה "הוינא בהדיה"</strong> <small>[כאשר</small> היא <small>אומרת</small> "רוצה אני ש<small>אהיה איתו"]</small> — <strong>שבקינן</strong> <small>[מניחים אנו]</small> <strong>לה</strong> ואין כופים אותו לגרשה. <strong>הכא, אף על גב דאמרה "הוינא בהדיה"</strong> <small>[כאן,</small> באשה שלא ילדה עשר שנים, <small>אף על פי ש</small>היא <small>אומרת</small> "רוצה אני ש<small>אהיה איתו"]</small> — <strong>לא שבקינן</strong> <small>[אין מניחים]</small> <strong>לה,</strong> מפני שאין בעלה מקיים מצות פריה ורביה. ומקשים: <strong>והרי מוכה שחין דאף על גב דאמרה "הוינא בהדיה"</strong> <small>[שאף על פי ש</small>היא <small>אומרת</small> "רוצה אני ש<small>אהיה איתו"]</small> — <strong>לא שבקינן</strong> <small>[אין מניחים]</small> <strong>לה. דתנן</strong> <small>[ש</small>כן <small>שנינו</small> במשנה<small>]:</small> <strong>חוץ ממוכה שחין, מפני ש</strong>השחין <strong>ממקתו</strong> (מרקיבה את בשרו). <strong>וקתני</strong> <small>[ושנה</small> אותה<small>]</small> במשנה זו, ומשמע שלא זה הטעם!
 ומסבירים: בכל זאת יש לחלק ביניהם; <strong>התם כי אמרה "דיירנא בהדיה בסהדי"</strong> <small>[שם</small> במוכה שחין <small>כאשר</small> היא <small>אומרת</small> "מוכנה אני <small>לדור איתו בעדים"],</small> שלא אתייחד עימו אבל אשאר אשתו — <strong>שבקינן</strong> <small>[מניחים אנו]</small> <strong>לה. הכא אף על גב דאמרה "דיירנא בהדיה בסהדי"</strong> <small>[כאן אף על פי ש</small>היא <small>אומרת "אגור איתו בעדים"]</small> — <strong>לא שבקינן</strong> <small>[אין אנו מניחים]</small> <strong>לה,</strong> אלא כופים אותו לגרשה.
 <strong>תניא</strong> <small>[שנויה</small> ברייתא<small>],</small> <strong>אמר ר' יוסי: שח לי זקן אחד מאנשי ירושלים: עשרים וארבעה</strong> סוגים של <strong>מוכי שחין הן, וכולן אמרו חכמים</strong> שה<strong>תשמיש קשה להן, ו</strong>סוג מוכי השחין הנקראים <strong>בעלי ראתן — קשה מכולן.</strong> ושואלים: <strong>ממאי הוי</strong> <small>[ממה נעשה]</small> מום זה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> מי ש<strong>הקיז דם ושימש</strong> מיטתו מיד אחרי כן — <strong>הויין לו בנים ויתיקין</strong> <small>[יהיו לו בנים חלושים].</small> אם <strong>הקיזו שניהם</strong> הבעל והאשה <strong>ושימשו</strong> מיטתם מיד אחרי כן — <strong>הויין</strong> <small>[יהיו]</small> <strong>לו בנים בעלי ראתן. אמר רב פפא</strong> על כך: <strong>לא אמרן</strong> <small>[אמרנו</small> דבר זה<small>]</small> <strong>אלא</strong> כש<strong>לא טעים מידי</strong> <small>[טעם דבר]</small> בין הקזת הדם והתשמיש, <strong>אבל</strong> אם <strong>טעים מידי</strong> <small>[טעם דבר]</small> — <strong>לית לן</strong> <small>[אין לנו]</small> <strong>בה,</strong> שאין הדבר מזיק.
 ושואלים: <strong>מאי סימניה</strong> <small>[מה סימניו]</small> של בעל ראתן? <strong>דלפן עיניה, ודייבי נחיריה, ואיתי ליה רירא מפומיה, ורמו דידבי עילויה</strong> <small>[דולפות עיניו, וזבים נחיריו, ויוצא לו ריר מפיו, ונחים זבובים עליו].</small> ושואלים: <strong>ומאי אסותיה</strong> <small>[ומה רפואתו]</small> של בעל ראתן? <strong>אמר אביי:</strong> לוקחים <strong>פילא, ולודנא, גירדא דאגוזא, וגירדא דאשפא, וכליל מלכא, ומתחלא דדיקלא סומקא</strong> <small>[מיני עשבים, וקליפה מגוררת של אגוז, ו</small>מה <small>שגוררים מן העור, וכליל מלכא, ו</small>את <small>המתחל של דקל אדום].</small> <strong>ושליק להו בהדי הדדי, ומעייל ליה לביתא דשישא</strong> <small>[ומבשל אותם זה עם זה, ומכניס אותו</small> את האיש <small>לבית של שיש]</small> שהוא אטום לגמרי. <strong>ואי לא איכא ביתא דשישא</strong> <small>[ואם אין בית של שיש] —</small> <strong>מעייל ליה לביתא דשב לבני ואריחא</strong> <small>[יכניס אותו לבית</small> שקירותיו בנויים בעובי <small>שבע לבנים ואריח],</small>
 <strong>ונטיל ליה תלת מאה כסי על רישיה, עד דרפיא ארעיתא דמוחיה</strong> <small>[ושופך לו שלוש מאות כוסות</small> ממשקה זה <small>על ראשו, עד שתתרפה גולגולת מוחו],</small> <strong>וקרע למוחיה ומייתי ארבע טרפי דאסא</strong> <small>[וקורע את מוחו ,</small> כלומר, את גולגלתו, <small>ומביא ארבעה עלי הדס]</small> <strong>ומדלי כל חד כרעא ומותיב חד, ושקיל בצבתא וקלי ליה</strong> <small>[ומרים כל</small> פעם <small>רגל אחת</small> של השרץ הנמצא שם <small>ומניח</small> כל פעם עלה <small>אחד</small> תחת רגל השרץ, <small>ו</small>אחר כך <small>לוקח</small> אותו <small>בצבת ושורף אותו].</small> <strong>דאי</strong> <small>[שאם]</small> <strong>לא</strong> שורף אותו — <strong>הדר עילויה</strong> <small>[יחזור</small> השרץ <small>עליו].</small>
 היה <strong>מכריז ר' יוחנן: הזהרו מזבובי של</strong> (הנמצאים על) <strong>בעלי ראתן</strong> שהם מעבירים את המחלה. <strong>ר' זירא לא הוה יתיב</strong> <small>[היה יושב]</small> <strong>בזיקיה</strong> <small>[ב</small>מקום שנושבת בו <small>רוח</small> מכיוון בעל ראתן<small>].</small> <strong>ר' אלעזר לא עייל</strong> <small>[היה נכנס]</small> <strong>באהליה</strong> <small>[באהלו].</small> <strong>ר' אמי ור' אסי לא הוו אכלי</strong> <small>[היו אוכלים]</small> <strong>מביעי דההוא מבואה</strong> <small>[ביצים מאותו מבוי]</small> שגר בו בעל ראתן. ואילו <strong>ר' יהושע בן לוי מיכרך בהו ועסיק</strong> <small>[</small>היה <small>נכרך,</small> כלומר, נדבק <small>בהם ועוסק]</small> <strong>בתורה. אמר,</strong> נאמר על התורה: <strong>"אילת אהבים ויעלת חן"</strong> (משלי ה, יט), <strong>אם חן מעלה על לומדיה — וכי אגוני לא מגנא</strong> <small>[אינה מגינה</small> עליהם<small>]</small> מפני הפורענות?
 <strong>כי הוה שכיב</strong> <small>[כאשר נפטר]</small> ר' יהושע בן לוי, <strong>אמרו ליה</strong> <small>[לו]</small> <strong>למלאך המות: זיל, עביד ליה רעותיה</strong> <small>[לך, עשה לו</small> את <small>רצונו]</small> שהוא צדיק גדול וצריכים לעשות את רצונו, שימות באופן הנוח לו. <strong>אזל איתחזי ליה</strong> <small>[הלך</small> מלאך המות ו<small>נראה לו].</small> <strong>אמר ליה</strong> <small>[לו]</small> ר' יהושע בן לוי למלאך המות: <strong>אחוי</strong> <small>[הראה]</small> <strong>לי דוכתאי</strong> <small>[</small>את <small>מקומי]</small> בגן עדן. <strong>אמר ליה</strong> <small>[לו]:</small> <strong>לחיי</strong> <small>[בסדר].</small> <strong>אמר ליה</strong> <small>[לו]</small> ר' יהושע בן לוי למלאך: <strong>הב</strong> (תן) <strong>לי</strong> את <strong>סכינך</strong> שבו אתה הורג, <strong>דלמא מבעתת לי באורחא</strong> <small>[שמא תפחיד אותי בדרך].</small> <strong>יהבה נהליה</strong> <small>[נתנה לו].</small> <strong>כי מטא להתם דלייה</strong> <small>[כאשר הגיע לשם</small> לגן עדן <small>הרים אותו</small> את ר' יהושע<small>]</small> להראות לו את המקום, <strong>קא מחוי ליה</strong> <small>[</small>ו<small>הראה לו].</small> <strong>שוור נפל לההוא גיסא</strong> <small>[קפץ</small> ר' יהושע ו<small>נפל לאותו צד]</small> לתוך גן העדן.
 <strong>נקטיה בקרנא דגלימיה</strong> <small>[תפס אותו</small> מלאך המות <small>בכנף של בגדו].</small> <strong>אמר ליה</strong> <small>[לו]</small> ר' יהושע בן לוי: <strong>בשבועתא דלא אתינא</strong> <small>[בשבועה,</small> אני נשבע, <small>שאינני בא</small> אליך<small>].</small> <strong>אמר קודשא בריך הוא</strong> (הקדוש ברוך הוא): <strong>אי איתשיל אשבועתא</strong> <small>[אם</small> בחייו פעם אחת <small>נשאל על שבועתו</small> והפר אותה<small>] —</small> <strong>ניהדר</strong> <small>[שיחזור]</small> למלאך המוות, שאף במקרה זה יוכל להפר שבועתו. <strong>אי</strong> <small>[אם]</small> <strong>לא</strong> נשאל — ש<strong>לא ניהדר</strong> <small>[יחזור].</small> וכיון שלא נשאל מעולם על שבועתו, נשאר בגן עדן. <strong>אמר ליה</strong> <small>[לו]</small> מלאך המות: על כל פנים <strong>הב</strong> <small>[תן]</small> <strong>לי סכינאי</strong> <small>[</small>את <small>סכיני]</small> בחזרה. <strong>לא הוה קא יהיב ליה</strong> <small>[לא נתן לו],</small> שאמר מוטב שלא יהרוג עוד אנשים. <strong>נפקא בת קלא</strong> <small>[יצאה בת קול]</small> <strong>ואמרה ליה</strong> <small>[לו]</small> לר' יהושע: <strong>הב ניהליה, דמיתבעא לברייתא</strong> <small>[תן לו אותה,</small> שהיא <small>נחוצה לבריות],</small> שהמות הוא חלק מדרך העולם. היה <strong>מכריז אליהו קמיה</strong> <small>[לפניו]:</small> <strong>פנו מקום לבר ליואי</strong> <small>[לבן לוי]!</small> <strong>פנו מקום לבר ליואי</strong> <small>[לבן לוי]!</small>
 <strong>אזל אשכחיה</strong> <small>[הלך</small> ר' יהושע בן לוי ו<small>מצאו]</small> את <strong>ר' שמעון בן יוחאי</strong> בגן העדן <strong>דהוה יתיב על תלת עשר תכטקי פיזא</strong> <small>[שהיה יושב על שלושה עשר מצעות זהב].</small> <strong>אמר ליה</strong> <small>[לו]</small> ר' שמעון בר יוחאי: <strong>את הוא בר ליואי</strong> <small>[אתה הוא בן לוי]?</small> <strong>אמר ליה</strong> <small>[לו]:</small> <strong>הן.</strong> אמר לו ר' שמעון: האם <strong>נראתה קשת בימיך? אמר ליה</strong> <small>[לו]:</small> <strong>הן.</strong> אמר לו ר' שמעון: <strong>אם כן, אי</strong> <small>[אין]</small> <strong>אתה בר ליואי</strong> <small>[בן לוי],</small> שהוא צדיק גמור וכשיש בדור צדיק גמור אין הקשת נראית בעולם. שהלא היא אות שראוי היה לבוא מבול לעולם בשל חטאי באי העולם, אולם זכות הצדיק מגינה על העולם מפניו. ומעירים: <strong>ולא היא, דלא הואי מידי</strong> <small>[ואין זה כן, כי</small> אכן <small>לא היתה כלל</small> קשת בימיו<small>],</small> <strong>אלא סבר</strong> <small>[חשב]</small> ר' יהושע בן לוי: <strong>לא אחזיק טיבותא לנפשאי</strong> <small>[טובה לעצמי],</small> שאני צדיק כל כך.
 כיוצא בזה מסופר: <strong>ר' חנינא בר פפא שושביניה הוה</strong> <small>[חבירו</small> של מלאך המות <small>היה]</small> והיה מתראה איתו הרבה. <strong>כי הוה ניחא נפשיה</strong> <small>[כאשר נחה נפשו,</small> נפטר<small>]</small> ר' חנינא <strong>אמרו ליה</strong> <small>[לו]</small> <strong>למלאך המות: זיל עביד ליה רעותיה</strong> <small>[לך עשה לו</small> את <small>רצונו].</small> <strong>אזל לגביה ואיתחזי ליה</strong> <small>[הלך אליו ונראה לו].</small> <strong>אמר ליה</strong> <small>לו</small> למלאך: <strong>שבקי תלתין</strong> <small>[הנח לי שלושים]</small> <strong>יום עד דנהדר תלמודאי</strong> <small>[שאחזור על לימודי].</small> <strong>דאמרי</strong> <small>[שאומרים]:</small> <strong>אשרי מי שבא לכאן</strong> לעולם העליון <strong>ותלמודו בידו. שבקיה, לבתר תלתין יומין אזל איתחזי ליה</strong> <small>[הניחו,</small> ו<small>לאחר שלושים יום הלך</small> ו<small>נראה לו].</small> <strong>אמר ליה</strong> <small>[לו]</small> למלאך המות: <strong>אחוי</strong> <small>[הראה]</small> <strong>לי דוכתאי</strong> <small>[</small>את <small>מקומי]</small> בגן עדן. <strong>אמר ליה</strong> <small>[לו]:</small> <strong>לחיי</strong> <small>[בסדר].</small> <strong>אמר ליה</strong> <small>[לו]:</small> <strong>הב</strong> <small>[תן]</small> <strong>לי</strong> את <strong>סכינך דלמא מבעתת לי באורחא</strong> <small>[שמא תפחידני בדרך].</small> <strong>אמר ליה</strong> <small>[לו]</small> מלאך המות: <strong>כחברך בעית למיעבד</strong> <small>[כמו חברך,</small> ר' יהושע, <small>רוצה אתה לעשות]</small> <strong>לי</strong> ולברוח?
 <strong>אמר ליה</strong> <small>[לו]</small> ר' חנינא למלאך המוות: <strong>אייתי</strong> <small>[הבא]</small> <strong>ספר תורה וחזי מי איכא מידי דכתיב ביה</strong> <small>[וראה האם יש דבר שנאמר בו]</small> ש<strong>לא קיימתיה</strong> <small>[קיימתיו],</small> ולכן ראוי אני להכנס בחיי, לא כמו ר' יהושע בן לוי. <strong>אמר ליה</strong> <small>[לו]</small> מלאך המוות: <strong>מי איכרכת</strong> <small>[האם נכרכת,</small> נדבקת<small>]</small> <strong>בבעלי ראתן ואיעסקת</strong> <small>[ועסקת]</small> <strong>בתורה</strong> כמוהו? ומעירים: <strong>ואפילו הכי</strong> <small>[כך]</small> שלא הגיע לאותה מעלה גדולה, <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>אפסיק ליה עמודא דנורא בין דידיה לעלמא</strong> <small>[הפסיק לו,</small> חצץ <small>עמוד אש בינו ובין הכל].</small> <strong>וגמירי</strong> <small>[ו</small>אנו <small>למודים]</small> <strong>דלא מפסיק עמודא דנורא</strong> <small>[שאין מפסיק,</small> חוצץ <small>עמוד אש]</small> <strong>אלא לחד בדרא</strong> <small>[לאחד בדור]</small> <strong>או לתרין בדרא</strong> <small>[לשנים בדור].</small> כיון שהיה עמוד האש מפסיק לא יכלו לגשת אליו לטפל בקבורתו.
 <strong>קרב לגביה</strong> <small>[ניגש אליו]</small> <strong>ר' אלכסנדרי, אמר: "עשה</strong> שיסתלק עמוד האש <strong>בשביל כבוד חכמים". לא אשגח</strong> <small>[השגיח]</small> בו. והוסיף לבקש: <strong>"עשה בשביל כבוד אביך" — לא אשגח</strong> <small>[השגיח]</small> בו. <strong>"עשה בשביל כבוד עצמך"</strong> — ואז <strong>איסתלק</strong> <small>[הסתלק]</small> עמוד זה. <strong>אמר אביי:</strong> עמוד זה בא <strong>לאפוקי ממאן</strong> <small>[להוציא,</small> להבדיל בינו <small>ממי]</small> ש<strong>לא קיים</strong> את כל התורה כולה ו<strong>אפילו</strong> לא חיסר אלא <strong>אות אחת</strong> ממנה. <strong>אמר ליה</strong> <small>[לו]</small> <strong>רב אדא בר מתנא: לאפוקי ממר</strong> <small>[להוציא,</small> להבדיל, <small>מאדוני]</small> <strong>דלא אית ליה</strong> <small>[שאין לו]</small> <strong>מעקה לאיגריה</strong> <small>[לגגו],</small> שתוך כדי הדברים אמר לו דברי מוסר אלה. ומעירים, <strong>ולא היא</strong> <small>[ואין זה כך],</small> שלא היה לו מעקה, אלא בכלל <strong>מיהוה הוה וההיא שעתא הוא דשדייה זיקא</strong> <small>[היה לו</small> מעקה אלא <small>באותה שעה הפילו הרוח].</small>
 <strong>אמר ר' חנינא: מפני מה אין בעלי ראתן בבבל — מפני שאוכלין תרדין, ושותין שכר של היזמי</strong> (של כישות). <strong>אמר ר' יוחנן: מפני מה אין מצורעין בבבל — מפני שאוכלין תרדין, ושותין שכר, ורוחצין במי פרת,</strong> שכל אלה מבריאים את הגוף.
## דף עח.
 <big>א משנה</big> <strong>האשה שנפלו לה נכסים</strong> בירושה <strong>עד שלא</strong> (לפני) ש<strong>תתארס,</strong> ואחר כך נתארסה — <strong>מודים בית שמאי ובית הלל שמוכרת</strong> נכסים אלה או <strong>נותנת</strong> אותם במתנה כרצונה — <strong>וקיים</strong> מה שמכרה או נתנה. <strong>נפלו לה</strong> הנכסים <strong>משנתארסה</strong> — <strong>בית שמאי אומרים: תמכור</strong> כל עוד היא ארוסה, <strong>ובית הלל אומרים: לא תמכור. אלו ואלו מודים שאם מכרה ונתנה —</strong> מה שעשתה <strong>קיים.</strong>
 <strong>אמר ר' יהודה: אמרו חכמים לפני רבן גמליאל: הואיל וזכה באשה</strong> גופה על ידי הקידושין, מדוע אם כן <strong>לא יזכה בנכסים</strong> מזמן האירוסין? ומדוע אמרו שמכירתה קיימת? <strong>אמר להם: על החדשים,</strong> על הנכסים שנפלו לה לאחר נישואין <strong>אנו בושים,</strong> שלא ברור לנו הטעם מפני מה לא תמכור אותם, שהרי שלה הם, <strong>אלא שאתם</strong> מוסיפים ו<strong>מגלגלין עלינו,</strong> מבקשים לאסור למכור גם <strong>את הישנים</strong> שזכתה בהם קודם לכן?!
 <strong>נפלו לה</strong> הנכסים <strong>משנשאת — אלו ואלו,</strong> בית שמאי ובית הלל, <strong>מודים שאם מכרה</strong> או <strong>נתנה</strong> אותם לאחרים, <strong>שהבעל מוציא מיד הלקוחות.</strong> נפלו לה נכסים <strong>עד שלא נשאת, ונשאת</strong> לאחר מכן — <strong>רבן גמליאל אומר: אם מכרה</strong> או <strong>נתנה</strong> אותם — מה שעשתה <strong>קיים. אמר ר' חנינא בן עקביא, אמרו</strong> חכמים <strong>לפני רבן גמליאל: הואיל וזכה באשה</strong> על ידי הנישואין, מדוע <strong>לא יזכה בנכסים? אמר להם: על החדשים</strong> שנפלו לה לאחר נישואיה <strong>אנו בושים, אלא שאתם מגלגלין עלינו</strong> גם את <strong>הישנים</strong> שבאו לידה טרם נישואיה?!
 ואילו <strong>ר' שמעון חולק</strong> (מחלק בדין) <strong>בין נכסים לנכסים,</strong> ולדעתו, <strong>נכסים הידועין לבעל</strong> — <strong>לא תמכור</strong> משנישאת, <strong>ואם מכרה</strong> או <strong>נתנה</strong> — מה שעשתה <strong>בטל.</strong> נכסים <strong>שאינן ידועין לבעל — לא תמכור, ואם מכרה</strong> או <strong>נתנה — מה שעשתה קיים.</strong>
 <big>ב גמרא</big> על תחילת המשנה שואלים: <strong>מאי שנא רישא</strong> <small>[</small>ב<small>מה שונה ההתחלה</small> של המשנה<small>]</small> כשנפלו לה נכסים לפני שנתארסה ש<strong>לא פליגי</strong> <small>[נחלקו]</small> בית שמאי ובית הלל, <strong>ומאי שנא סיפא</strong> <small>[ו</small>ב<small>מה שונה הסוף]</small> כשנפלו לה משנתארסה <strong>דפליגי</strong> <small>[ש</small>הם <small>חלוקים]?</small> שאם חלוקים ביחס לזכותה בנכסים לאחר האירוסין, מדוע אם כן ישתנה הדין כאשר זכתה בהם טרם אירוסיה?
 ומשיבים: <strong>אמרי דבי</strong> <small>[אמרו</small> חכמים <small>מבית</small> מדרשו<small>]</small> של <strong>ר' ינאי,</strong> החילוק הוא זה: <strong>רישא</strong> <small>[</small>ב<small>תחילה],</small> במקרה שנפלו לה לפני שנתארסה — <strong>בזכותה</strong> (ברשותה) <strong>נפלו,</strong> ולכן לדעת הכל הריהי מוכרת ונותנת וקיים. ואילו <strong>סיפא</strong> <small>[</small>ב<small>סוף],</small> במקרה שנפלו לה לאחר שנתארסה — <strong>בזכותו</strong> (ברשותו) <strong>נפלו.</strong>
 ומקשים: <strong>אם</strong> ברור לנו כי לאחר האירוסין <strong>בזכותו נפלו — אם כן כי</strong> <small>[כאשר]</small> <strong>מכרה ונתנה אמאי</strong> <small>[מדוע]</small> מה שעשתה <strong>קיים? אלא</strong> יש להסביר כך: <strong>רישא</strong> <small>[</small>ב<small>תחילה]</small> כשנפלו לה לפני שנתארסה — <strong>ודאי בזכותה נפלו,</strong> ואין ספק שהנכסים היו שלה לגמרי, ואילו <strong>סיפא</strong> <small>[</small>ב<small>סוף],</small> כשנפלו לה לאחר שנתארסה, <strong>אימר</strong> <small>[אמור]</small> <strong>בזכותה, אימר</strong> <small>[אמור]</small> <strong>בזכותו,</strong> שלא ברור ברשות מי הנכסים, ומחמת ספק זה אמרו בית הלל: <strong>לכתחלה לא תמכור,</strong> אבל <strong>אם מכרה ונתנה — קיים.</strong>
 <big>ג</big> שנינו בראש המשנה: <strong>אמר ר' יהודה, אמרו לפני רבן גמליאל:</strong> "אם זכה באשה לא יזכה בנכסים" וכו'. <strong>איבעיא להו</strong> <small>[נשאלה להם,</small> ללומדים<small>]</small> שאלה זו: <strong>ר' יהודה</strong> שהביא שאלה זו ששאלו חכמים, על מה שמוכרת <strong>לכתחלה</strong> התכוון? והשאלה היתה להבין את שיטת בית שמאי, מדוע לשיטתם אם נפלו לה הנכסים לאחר שנתארסה יכולה היא למוכרם, <strong>או</strong> על המכירה ב<strong>דיעבד,</strong> שאם מכרה ונתנה קיים, אפילו לדעת בית הלל, ועל זה היתה השאלה?
## דף עח:
 <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו בברייתא, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יהודה, אמרו לפני רבן גמליאל: הואיל וזו אשתו וזו אשתו,</strong> בין ארוסה בין נשואה, מה <strong>זו</strong> הנשואה <strong>מכרה בטל — אף זו</strong> הארוסה צריך שיהיה <strong>מכרה בטל! אמר להן: על החדשים אנו בושים, אלא שאתם מגלגלים עלינו את הישנים? שמע מינה</strong> <small>[למד מכאן]</small> כי על דין ב<strong>דיעבד קאמר</strong> <small>[אמר]</small> ר' יהודה, שהרי שאלו: מפני מה אין מכרה בטל. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>תניא</strong> <small>[שנויה</small> ברייתא<small>]:</small> <strong>אמר ר' חנינא בן עקביא: לא כך השיבן רבן גמליאל לחכמים, אלא כך השיבן: לא אם אמרתם בנשואה</strong> שיש לבעל זכויות יתירות בה — <strong>שכן בעלה זכאי במציאתה ובמעשה ידיה ובהפרת נדריה, תאמרו בארוסה שאין בעלה זכאי לא במציאתה ולא במעשה ידיה ולא בהפרת נדריה!</strong>
 <strong>אמרו לו</strong> חכמים: <strong>רבי,</strong> אנחנו מקבלים את הטעם הזה כאשר <strong>מכרה לה</strong> (בשביל עצמה) <strong>עד שלא נשאת,</strong> אבל אם <strong>נשאת ואחר כך מכרה</strong> נכסים אלו שנפלו לה קודם לכן, <strong>מהו? אמר להו</strong> <small>[להם]:</small> <strong>אף זו מוכרת ונותנת ו</strong>מה שעשתה <strong>קיים. אמרו לו: הואיל וזכה באשה, לא יזכה בנכסים</strong> הבאים עימה?! <strong>אמר להם:</strong> הלא <strong>על החדשים</strong> שנפלו לה לאחר זמן <strong>אנו בושין, אלא שאתם מגלגלין עלינו את הישנים,</strong> שאף על הנכסים שנפלו לה טרם נישואיה רוצים אתם לומר שלא תוכל למוכרם?!
 ומקשים: <strong>והאנן תנן</strong> <small>[והרי אנו שנינו</small> במשנה<small>]</small> בנוסח אחר: באו הנכסים לרשותה <strong>עד שלא נשאת ונשאת, רבן גמליאל אומר: אם מכרה</strong> או <strong>נתנה — קיים.</strong> ואילו מלשון הברייתא נראה שמוכרת ונותנת לכתחילה!
 <strong>אמר רב זביד: תני</strong> <small>[שנה]</small> ותקן במשנתנו כגירסה זו: <strong>מוכרת ונותנת וקיים. רב פפא אמר: לא קשיא</strong> <small>[אין</small> זה <small>קשה].</small> כי <strong>הא</strong> <small>[זו]</small> משנתנו היא כדעת <strong>ר' יהודה אליבא</strong> <small>[על פי שיטת]</small> <strong>רבן גמליאל, הא</strong> <small>[זו]</small> בברייתא היא דעת <strong>ר' חנינא בן עקביא אליבא</strong> <small>[לשיטת]</small> <strong>רבן גמליאל.</strong> ושואלים: <strong>ו</strong>אם כן נמצא כי <strong>ר' חנינא בן עקביא</strong> סבור <strong>כ</strong>שיטת <strong>בית שמאי?</strong> שהרי לשיטת בית הלל אפילו בעודה ארוסה אינה מוכרת לכתחילה, וכל שכן משנישאה! והרי ידוע שהלכה כבית הלל! ומשיבים: <strong>הכי קאמר</strong> <small>[כך אמר]</small> ר' חנינא בן עקביא: <strong>לא נחלקו בית שמאי ובית הלל על דבר זה</strong> בנכסים שנפלו לה לפני הנישואין, שלדעתו הכל מודים שמוכרת לכתחילה.
 <strong>רב ושמואל דאמרי תרוייהו</strong> <small>[שאמרו שניהם]</small> פסק זה: <strong>בין שנפלו לה נכסים עד שלא נתארסה, בין שנפלו לה נכסים משנתארסה, וניסת,</strong> ואחר נישואיה מכרה או נתנה — <strong>הבעל מוציא מיד הלקוחות.</strong>
 ושואלים: <strong>כמאן</strong> <small>[כמי]</small> אמרו דבר זה? ש<strong>לא כ</strong>דעת <strong>ר' יהודה ולא כ</strong>דעת <strong>ר' חנינא בן עקביא,</strong> שלשיטת שניהם המיקח קיים! ומשיבים: <strong>אינהו דאמרי</strong> <small>[הם שאמרו]</small> <strong>כ</strong>שיטת <strong>רבותינו, דתניא</strong> <small>[ש</small>כן <small>שנינו</small> בתוספתא<small>]:</small> <strong>רבותינו חזרו ונמנו</strong> (והצביעו) בדיון על ענין זה, והחליטו: <strong>בין שנפלו לה עד שלא תתארס ובין שנפלו לה משנתארסה וניסת — הבעל מוציא מיד הלקוחות.</strong>
 <big>א</big> שנינו במשנה: אם נפלו לה נכסים <strong>משניסת</strong> — <strong>אלו ואלו,</strong> בית שמאי ובית הלל, <strong>מודים</strong> שהבעל מוציא מיד הלקוחות. ומעירים: <strong>לימא תנינא</strong> <small>[</small>האם <small>נאמר</small> שכבר <small>שנינו</small> במשנתנו<small>]</small> <strong>לתקנת אושא?</strong> ש<strong>אמר ר' יוסי בר' חנינא, באושא התקינו: האשה שמכרה בנכסי מלוג בחיי בעלה, ומתה — הבעל מוציא מיד הלקוחות.</strong> ולכאורה הם הם הדברים האמורים במשנתנו!
 ודוחים: אין הדבר כך, אלא <strong>מתניתין</strong> <small>[משנתנו]</small> אומרת שהבעל מוציא מיד הלקוחות <strong>בחייה, ו</strong>הכוונה היא דווקא — <strong>לפירות.</strong> שאף שמכרה את הקרקע הוא יכול להוציא מהם את הפירות שאכלו במשך הזמן, משום שפירות נכסי מלוג שייכים לו, אבל גוף הקרקע נשאר בידי הלוקח לגמרי. ואילו <strong>תקנת אושא</strong> היא אפילו <strong>בגופה של קרקע</strong> עצמה שהבעל מוציא מן הלקוחות <strong>ולאחר מיתה</strong> של האשה, שהוא יורש אותה.
 <big>ב</big> שנינו במשנה ש <strong>ר' שמעון חולק</strong> (מחלק בדין) <strong>בין נכסים</strong> הידועים לבעל ושאינם ידועים. ושואלים: <strong>אלו הן ידועין ואלו הן שאינן ידועין? אמר ר' יוסי בר' חנינא: ידועין</strong> משמעו <strong>מקרקעי</strong> <small>[קרקעות],</small> שהם דברים שאי אפשר להסתיר אותם, וכיון שכך, ידע הבעל שנכסים אלה עתידים ליפול לה בירושה, ועל מנת לאכול מהם פירות נשא אותה. ואילו <strong>שאינן ידועין,</strong> הם <strong>מטלטלין. ור' יוחנן אמר: אלו ואלו,</strong> קרקעות ומטלטלים, נכסים <strong>ידועין הן. ואלו הן שאינן ידועין — כל שיושבת כאן ונפלו לה נכסים במדינת הים</strong> (במדינה אחרת), שנכסים אלה לא הביא הבעל בחשבון בזמן הנישואין, ולכן אי אפשר לומר שחלה על האשה התחייבות שלא למוכרם.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אלו הן</strong> נכסים <strong>שאינן ידועין — כל שיושבת</strong> האשה <strong>כאן ונפלו לה נכסים במדינת הים.</strong>
 מסופר: <strong>ההיא איתתא</strong> <small>[</small>מעשה ב<small>אותה אשה]</small> שהיתה גרושה או אלמנה ועמדה להינשא שוב, <strong>דבעיא דתברחינהו לנכסה מגברה</strong> <small>[שרצתה להבריח את נכסיה מבעלה]</small> ולא רצתה שיזכה הבעל בנכסיה, <strong>כתבתינהו לברתה</strong> <small>[כתבה אותם</small> את הנכסים <small>לבתה]</small> במתנה לפני הנישואין והודיעה לעדים שאינה נותנת מתנה כלל ואינה עושה כן אלא כדי להבריח נכסים אלה מבעלה. ולבסוף <strong>אינסיבה ואיגרשה</strong> <small>[נישאה והתגרשה]</small> ורצתה שתחזיר לה הבת את הנכסים הללו, והבת טענה שהיתה זו מתנה גמורה.
## דף עט.
 <strong>אתאי לקמיה</strong> <small>[באה לפני]</small> <strong>רב נחמן קרעיה</strong> <small>[קרעו]</small> <strong>רב נחמן לשטרא</strong> <small>[את שטר]</small> המתנה, כי הסכים לדעת האם שלא התכוונה להקנות לבתה בשטר זה. <strong>אזל</strong> <small>[הלך]</small> <strong>רב ענן לקמיה</strong> <small>[לפני]</small> <strong>מר עוקבא</strong> ראש הגולה, <strong>אמר ליה</strong> <small>[לו]:</small> <strong>חזי מר</strong> <small>[יראה אדוני]</small> את <strong>נחמן חקלאה</strong> <small>[האיכר]</small> <strong>היכי מקרע שטרי דאינשי</strong> <small>[איך</small> הוא <small>קורע שטרות של בני אדם],</small> שהתרעם עליו כיצד עשה מעשה וקרע שטר שהיה כתוב כהלכה. <strong>אמר ליה</strong> <small>[לו]</small> מר עוקבא: <strong>אימא לי איזי, גופא דעובדא היכי הוה</strong> <small>[אמור לי בבקשה, גוף המעשה איך היה]?</small>
 <strong>אמר ליה</strong> <small>[לו]:</small> <strong>הכי והכי הוה</strong> <small>[כך וכך היה</small> המעשה<small>]</small> וסיפר לו את כל הפרטים. <strong>אמר ליה</strong> <small>[לו]:</small> <strong>שטר מברחת קא אמרת</strong> <small>[אומר אתה]?</small> <strong>הכי</strong> <small>[כך]</small> <strong>אמר רב חנילאי בר אידי אמר שמואל: מורה הוראה אני</strong> ומודיע הוראה זו לרבים: <strong>אם יבא שטר מברחת לידי</strong> — <strong>אקרענו,</strong> שברור ששטר כזה לא נועד לשם נתינה גמורה, ואינו אלא להברחה.
 <strong>אמר ליה</strong> <small>[לו]</small> <strong>רבא לרב נחמן</strong> כשראה שקרע את השטר: <strong>טעמא מאי</strong> <small>[מה הטעם</small> בדבר<small>]?</small> — <strong>דלא שביק איניש נפשיה ויהיב לאחריני</strong> <small>[שאין אדם מניח</small> את <small>עצמו ונותן</small> מתנה <small>לאחרים],</small> ולכן אנו מניחים שלא היתה זו מתנה אמיתית, אולם <strong>הני מילי לאחריני, אבל לברתה יהיבא</strong> <small>[דברים אלה אמורים</small> דווקא כשנותן <small>לאחרים,</small> לזרים, <small>אבל לבתה</small> האם דווקא <small>נותנת]!</small> אמר לו רב נחמן: <strong>אפילו הכי</strong> <small>[כך],</small> אפילו <strong>במקום ברתה</strong> <small>[בתה],</small> טובת <strong>נפשה</strong> <small>[עצמה]</small> <strong>עדיפא</strong> <small>[עדיפה]</small> <strong>לה,</strong> לאם, ובודאי לא התכוונה לוותר על זכותה.
 <strong>מיתיבי</strong> <small>[מקשים]</small> ממה ששנינו: <strong>הרוצה שתבריח נכסיה מבעלה כיצד היא עושה?</strong> — <strong>כותבת</strong> נכסיה ב<strong>שטר פסים</strong> (שטר של הסכם, שמקבלו מבטיח שלא ייפרע) <strong>לאחרים,</strong> וכך אין הבעל יכול לשלוט בנכסיה, אלו <strong>דברי רבן שמעון בן גמליאל.</strong>
 <strong>וחכמים אומרים:</strong> תקנה זו אינה טובה, כי אם <strong>רצה</strong> המקבל — <strong>מצחק בה,</strong> שהרי אם השטר נכתב כדין יכול המקבל לצחוק עליה ולהחזיק בנכסים ואין לה תקנה. <strong>עד שתכתוב לו</strong> שטר בנוסח שמתנה זו ניתנת לו <strong>מהיום ולכשארצה.</strong> כך שבכל עת יכולה היא לומר שאינה רוצה, ולבטל את השטר.
 ומדייק רבא: <strong>טעמא</strong> <small>[הטעם,</small> דווקא<small>],</small> ש<strong>כתבה ליה הכי</strong> <small>[לו כך],</small> <strong>הא</strong> <small>[הרי]</small> אם <strong>לא כתבה ליה הכי</strong> <small>[לו כך] —</small> <strong>קננהי</strong> <small>[קנה אותם]</small> ה<strong>לוקח,</strong> משמע ששטר מברחת יש בו ממש, ושלא כהוראת שמואל!
 <strong>אמר ר' זירא: לא קשיא</strong> <small>[אין</small> זה <small>קשה]</small> <strong>הא</strong> <small>[זה]</small> ששטר מברחת מתבטל — <strong>בכולה,</strong> שנכתב לגבי כל הנכסים, וברור שאין אדם נותן את כל נכסיו במתנה ואינו משייר לעצמו דבר. <strong>הא</strong> <small>[זה]</small> שאין השטר בטל — <strong>במקצתה</strong> שכתבה השטר על מקצת הנכסים, שבאופן כזה צריך לעשות תקנה, שאם לא כן יקנה המקבל את המתנה לגמרי.
 ומקשים: אם כן, כיון שכאשר כותב את הנכסים כולם אין השטר עושה קנין, על כן <strong>ואי</strong> <small>[ואם]</small> <strong>לא קננהי</strong> <small>[קנה אותם]</small> ה<strong>לוקח — ניקנינהו</strong> <small>[שיקנה אותם]</small> ה<strong>בעל! אמר אביי: עשאום</strong> את הנכסים הללו שנתנה במתנה <strong>כנכסים שאין ידועין לבעל, ואליבא</strong> <small>[ועל פי שיטת]</small> <strong>ר' שמעון</strong> במשנתנו, שאם מכרה נכסים כאלה לאחר שנשאת, מכרה קיים. ואף אלה שנתנה במתנה, כיון שיש שטר עליהם — אין לבעל עוד שליטה בהם.
 <big>א משנה</big> <strong>נפלו לה כספים</strong> בירושה בזמן שהיא נשואה — <strong>ילקח</strong> (ייקנה) <strong>בהן קרקע, והוא</strong> (הבעל) <strong>אוכל</strong> את <strong>פירות</strong> הקרקע והקרן עצמה קיימת לה. נפלו לה <strong>פירות התלושין מן הקרקע</strong> — דינם ככספים ו<strong>ילקח בהן קרקע, והוא אוכל פירות.</strong>
 <strong>פירות המחוברים בקרקע</strong> מה דינם? <strong>אמר ר' מאיר: שמין</strong> (מעריכים) <strong>אותה</strong> את הקרקע <strong>כמה היא יפה</strong> (שווה) <strong>ב</strong>זמן שה<strong>פירות</strong> בתוכה, <strong>וכמה היא יפה</strong> לכשתהיה <strong>בלא פירות, ו</strong>ההבדל בין סכומים אלה שהוא ה<strong>מותר</strong> שייך לאשה, ולכן <strong>ילקח בהן קרקע והוא אוכל פירות. וחכמים אומרים: המחוברים לקרקע — שלו,</strong> והוא אוכל אותם, שהרי הבעל זוכה בפירות נכסיה. <strong>והתלושין מן הקרקע — שלה</strong> הם, והם נחשבים כשאר כספים שמכניסה לו <strong>וילקח בהן קרקע והוא אוכל פירות.</strong>
 <strong>ר' שמעון אומר: מקום שיפה כחו בכניסתה</strong> (בנישואיה) — <strong>הורע כחו ביציאתה</strong> (בגירושיה), ולהיפך: <strong>מקום שהורע כחו בכניסתה — יפה כחו ביציאתה. כיצד? פירות המחוברים לקרקע, בכניסתה,</strong> כשהיא נישאת, והיו בנכסיה פירות כאלה — הרי הם נחשבים ל<strong>שלו,</strong> כחכמים. <strong>וביציאתה</strong> כשמגרשה, הפירות הללו כשהם מחוברים הם <strong>שלה</strong> משום שהם נחשבים כחלק מן הנכסים. <strong>ו</strong>אילו <strong>התלושין מן הקרקע — בכניסתה</strong> הם <strong>שלה, וביציאתה</strong> פירות שנתלשו לפני שגירשה, הם <strong>שלו,</strong> שהרי כבר זכה בפירות נכסיה.
 <big>ב גמרא</big> שנינו במשנה שכאשר נפלו לאשה כספים, קונים בהם נכסים הנותנים פירות. ורוצים לברר מה עושים כאשר אין הבעל והאשה מסכימים אלו נכסים יקנו בהם. ועל כך אמרו: <strong>פשיטא</strong> <small>[פשוט</small> לנו<small>]</small> אם אחד מהם אומר לקנות <strong>ארעא</strong> <small>[קרקע]</small> <strong>ו</strong>השני אומר <strong>בתי</strong> <small>[בתים] —</small> קונים <strong>ארעא</strong> <small>[קרקע],</small> שקיימת תמיד. <strong>בתי ודיקלי</strong> <small>[בתים</small> או <small>דקלים] —</small> קונים <strong>בתי</strong> <small>[בתים].</small> <strong>דיקלי ואילני</strong> <small>[דקלים</small> או שאר <small>אילנות] —</small> קונים <strong>דיקלי</strong> <small>[דקלים].</small> <strong>אילני וגופני</strong> <small>[אילנות</small> או <small>גפנים] —</small> קונים <strong>אילני</strong> <small>[אילנות].</small> וכללו של דבר: קונים דבר שהוא מתקיים יותר, ולא דבר שכלה עם הזמן.
 נפלו לאשה בירושה <strong>אבא</strong> <small>[יער]</small> של עצי סרק, <strong>זרדתא</strong> <small>[</small>עץ <small>עוזרד],</small> שאין פירותיו חשובים, או <strong>פירא דכוורי</strong> <small>[בריכת דגים],</small> נחלקו מה דינם, <strong>אמרי לה פירא</strong> <small>[יש אומרים</small> שכל אלה נחשבים כ<small>פירות]</small> <strong>ואמרי לה קרנא</strong> <small>[ויש אומרים</small> שהם נחשבים כ<small>קרן],</small> משום שאינם מתחדשים, ולבסוף הכל כלה. <strong>כללא דמילתא</strong> <small>[כללו של דבר]:</small> כל דבר שכאשר כורתים אותו ונוטלים אותו <strong>גזעו מחליף</strong> וצומח מחדש — הרי הוא נחשב <strong>פירא</strong> <small>[פרי]</small> ודבר ש<strong>אין גזעו מחליף —</strong> נחשב כ<strong>קרנא</strong> <small>[קרן].</small>
 <strong>אמר ר' זירא</strong> ש<strong>אמר ר' אושעיא</strong> ש<strong>אמר ר' ינאי ואמרי לה</strong> <small>[ויש אומרים]</small> <strong>אמר ר' אבא</strong> ש<strong>אמר ר' אושעיא</strong> ש<strong>אמר ר' ינאי: הגונב</strong>
## דף עט:
 <strong>ולד</strong> של <strong>בהמת מלוג,</strong> שהבהמה עצמה היתה שייכת לאשה כנכסי מלוג, וכגון שנפלה לה בירושה, וילדה — <strong>משלם תשלומי כפל לאשה,</strong> ולכאורה הטעם בזה שחובת התשלום לאשה ולא לבעל היא משום שלדעתו ולד זה אינו נחשב לפירות נכסים אלא כגוף הנכסים.
 ומקשים: <strong>כמאן</strong> <small>[כמי]</small> אמר זאת? <strong>לא כרבנן</strong> <small>[כ</small>שיטת <small>חכמים]</small> <strong>ולא כ</strong>שיטת <strong>חנניה,</strong> ומהן השיטות הללו? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ולד בהמת מלוג —</strong> שייך <strong>לבעל, ולד שפחת מלוג —</strong> שייך <strong>לאשה, וחנניה בן אחי יאשיה אמר: עשו ולד שפחת מלוג כולד בהמת מלוג,</strong> וגם הוא שייך לבעל. ומכל מקום בולד בהמה הכל מודים שהוא שייך לבעל, ומדוע ישלם הגנב תשלומי כפל לאשה?
 ומשיבים: <strong>אפילו תימא</strong> <small>[תאמר]</small> ששיטת ר' ינאי היא כ<strong>דברי הכל,</strong> יש לחלק בין שימוש בנכסים בדרך כלל לתשלומי כפל, כי <strong>פירא תקינו ליה רבנן</strong> <small>[</small>אכילת <small>פירות תיקנו לו חכמים</small> לבעל<small>],</small> ואולם <strong>פירא דפירא</strong> <small>[פירי פירות]</small> <strong>לא תקינו ליה רבנן</strong> <small>[תיקנו לו חכמים],</small> והרי תשלומי כפל אלו אינם הולד עצמו, אלא פירות הבאים על ידי גניבת הולד, והוא בגדר פירי פירות.
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>חנניה</strong> שמשווה ולד שפחה לולד בהמה — <strong>היינו</strong> <small>[זהו]</small> הטעם, לפי ש<strong>לא חיישינן</strong> <small>[חוששים אנו]</small> <strong>למיתה</strong> של האם, ולכן רואים את האם כקרן ואת הולד כפרי הנכסים.
 <strong>אלא רבנן</strong> <small>[חכמים]</small> <strong>אי חיישי</strong> <small>[אם</small> הם <small>חוששים]</small> <strong>למיתה</strong> של האם ולכן הם אומרים כי ולד השפחה לאשה — <strong>אפילו ולד בהמת מלוג נמי</strong> <small>[גם כן]</small> <strong>לא</strong> יהיה דינו כפירות, אלא כקרן, שאם תמות הבהמה לא יישאר לאשה דבר, ולכן יש לתקן שיהא הולד במקום האם. <strong>ואי</strong> <small>[ואם]</small> <strong>לא חיישי</strong> <small>[חוששים</small> הם<small>]</small> <strong>למיתה,</strong> אם כן <strong>אפילו ולד שפחת מלוג נמי</strong> <small>[גם כן]</small> יהיה שייך לבעל כפירות נכסים, ומה טעם החלוקה?
 ומשיבים: <strong>לעולם</strong> צריך לפרש שהם <strong>חיישי</strong> <small>[חוששים]</small> <strong>למיתה, ושאני</strong> <small>[ו</small>אולם <small>שונה]</small> <strong>בהמה, דאיכא</strong> <small>[שיש,</small> שנשאר<small>]</small> <strong>עורה</strong> גם לאחר מיתה ואין הקרן כלה לגמרי, אפילו כשמתה הבהמה, מה שאין כן בשפחה שמשמתה לא נותר ממנה דבר, ולכך, לשיטתו, העמידו את ולדה ברשות האשה, כדי שבמות השפחה יוותר וולדה לאשה.
 <strong>אמר רב הונא בר חייא אמר שמואל: הלכה כחנניה</strong> שולד שפחה לבעל. <strong>אמר רבא אמר רב נחמן: אף על גב</strong> <small>[אף על פי]</small> ש<strong>אמר שמואל הלכה כחנניה — מודה חנניה שאם נתגרשה</strong> האשה — <strong>נותנת דמים ונוטלתן</strong> את הוולדות, <strong>מפני שבח בית אביה,</strong> שאין זה נאה שוולדות העבדים השייכים למשפחתה יהיו בידי אחר.
 <strong>אמר רבא אמר רב נחמן: הכניסה לו</strong> האשה לבעל בנדונייתה (נכסי מלוג), <strong>עז לחלבה</strong> (עז חולבת) <strong>ורחל לגיזתה</strong> (כבשה לגזוז את צמרה), <strong>ותרנגולת לביצתה, ודקל לפירותיו</strong> — הבעל <strong>אוכל והולך</strong> מן הפירות <strong>עד שתכלה הקרן,</strong> ואין אומרים שבסופו של דבר לא יישאר דבר בעל ערך בידי האשה. וכיוצא בזה <strong>אמר רב נחמן:</strong> אם <strong>עיילא ליה גלימא</strong> <small>[הכניסה לו גלימה]</small> כנכסי מלוג — השימוש בה <strong>פירא הוי</strong> <small>[פירות הן],</small> ולכן <strong>מכסי ביה ואזיל</strong> <small>[מתכסה בה והולך]</small> <strong>עד דכליא</strong> <small>[ש</small>היא <small>כלה].</small>
 ומעירים: <strong>כמאן</strong> <small>[כ</small>דעת <small>מי]</small> היא שיטה זו? — <strong>כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> אם הכניסה האשה בנדונייתה מקום על שפת הים שממנו כורים את <strong>המלח והחול</strong> — כל מה שכורים שם <strong>הרי זה פירות.</strong> הכניסה לו <strong>פיר</strong> (חפירה) <strong>של גפרית,</strong> או <strong>מחפורת</strong> (מכרה) <strong>של צריף</strong> (אלום), <strong>ר' מאיר אומר:</strong> דברים אלה נחשבים ל<strong>קרן,</strong> שהרי בסופו של דבר כלה כל מה שבמכרה. <strong>וחכמים אומרים:</strong> מה שכורים משם <strong>פירות</strong> הוא ומקום המכרה הוא הקרן וכשיטת חכמים פסק רב נחמן לגבי גלימה.
 <big>א</big> שנינו במשנה ש<strong>ר' שמעון אומר: מקום שיפה כחו</strong> בכניסתה — הורע כוחה ביציאתה וכו'. ושואלים: שיטת <strong>ר' שמעון</strong> הלא <strong>היינו</strong> <small>[זוהי]</small> שיטת ה<strong>תנא קמא</strong> <small>[הראשון],</small> שלא הוסיף ולא שינה כלל מדברי חכמים? <strong>אמר רבא:</strong> בענין פירות <strong>מחוברין בשעת יציאה</strong> (גירושין) <strong>איכא בינייהו</strong> <small>[יש ביניהם</small> הבדל<small>]</small> למעשה; חכמים שלא פירשו מה דינם, סוברים שכאשר מגרשה הם שלו, ואילו ר' שמעון אומר שביציאתה הריהם שלה.
 <big>ב משנה</big> <strong>נפלו לה עבדים ושפחות זקנים — ימכרו וילקח</strong> (ייקנה) <strong>מהן קרקע, והוא</strong> (הבעל) <strong>אוכל פירות</strong> קרקע זו. <strong>רבן שמעון בן גמליאל אומר:</strong> עבדים ושפחות אלה רשאית היא ש<strong>לא תמכור, מפני שהן שבח בית אביה,</strong> ובזיון הוא לה שיימכרו לאחרים. וכן אם <strong>נפלו לה זיתים וגפנים זקנים — ימכרו וילקח בהן קרקע והוא אוכל פירות. ר' יהודה אומר: לא תמכור, מפני שהן שבח בית אביה.</strong>
 <big>ג גמרא</big> <strong>אמר רב כהנא אמר רב: מחלוקת</strong> זו בזיתים וגפנים היא דווקא באופן <strong>שנפלו</strong> כשהם <strong>בשדה שלה,</strong> שבכל הנחלה כולה יש שבח בית אביה, ולכן אמר ר' יהודה שלא תמכור. <strong>אבל</strong> אם נפלו לה <strong>בשדה שאינה שלה,</strong> וכגון באופן שקנה אביה עצי זיתים בלא קרקע על מנת שיהיו בקרקע המוכר והוא יאכל את פירותיהם עד שייבשו, ומשמת האב ירשתם היא — <strong>דברי הכל תמכור, משום דקא כליא קרנא</strong> <small>[שכלה הקרן].</small> שהרי סופם של עצים אלה שימעטו במתן פירות, וסופם להיעקר, ואין איפוא בהם עצמם משום שבח בית אביה.
 <strong>מתקיף לה</strong> <small>[מקשה על כך]</small> <strong>רב יוסף: הרי עבדים ושפחות</strong> זקנים, <strong>דכי</strong> <small>[שכמו]</small> <strong>שדה שאינה שלה דמי</strong> <small>[</small>הם <small>נחשבים],</small> שהרי לכשימותו יכלה הקרן לגמרי <strong>ופליגי</strong> <small>[ונחלקו]</small> בכך! <strong>אלא</strong> יש לחזור מן הדברים שאמרנו, ו<strong>אי איתמר הכי איתמר</strong> <small>[אם נאמר כך נאמר]:</small> <strong>אמר רב כהנא אמר רב: מחלוקת</strong> בזיתים וגפנים העומדים <strong>בשדה שאינה שלה, אבל בשדה שלה — דברי הכל לא תמכור, מפני שבח בית אביה.</strong>
 <big>ד משנה</big> <strong>המוציא הוצאות על נכסי אשתו</strong> להשביחם, אם <strong>הוציא הרבה</strong> הוצאות <strong>ואכל</strong> מהם פירות <strong>קימעא</strong> (מעט) ולא הספיק עד שנתגרשה, או הוציא <strong>קימעא ואכל הרבה — מה שהוציא הוציא ומה שאכל אכל</strong> ואין מחזירים זה לזה. אבל אם <strong>הוציא</strong> ממון על הנכסים <strong>ולא אכל</strong> מהם כלל — <strong>ישבע כמה הוציא, ויטול</strong> את הוצאותיו.
 <big>ה גמרא</big> ושואלים: <strong>וכמה</strong> היא <strong>קימעא,</strong> מה שיעורו של דבר? <strong>אמר ר' אסי: אפילו</strong> אכל <strong>גרוגרת אחת, והוא שאכלה דרך כבוד.</strong> כלומר, אכל אותה כדרך שאדם אוכל מפירות נכסיו, ולא בחטיפה. <strong>אמר</strong>
## דף פ.
 <strong>ר' אבא, אמרי בי</strong> <small>[אמרו</small> ב<small>בית</small> מדרשו<small>]</small> של <strong>רב: אפילו</strong> אכל <strong>שיגרא דתמרי</strong> <small>[קבוצת תמרים</small> דבוקות יחד<small>].</small> <strong>בעי</strong> <small>[שאל]</small> <strong>רב ביבי:</strong> אם אכל <strong>חובצא דתמרי</strong> <small>[עיסת תמרים]</small> <strong>מאי</strong> <small>[מה</small> הדין<small>],</small> האם נחשבת היא אכילה בדרך כבוד? לשאלה זו לא נמצאה תשובה והרי היא <strong>תיקו</strong> <small>[תעמוד]</small> במקומה.
 ושאלו: אם <strong>לא אכלה דרך כבוד מאי</strong> <small>[מה],</small> כלומר, מהו השיעור שייחשב כאכילה? <strong>אמר עולא: פליגי בה תרי אמוראי במערבא</strong> <small>[נחלקו בכך שני אמוראים בארץ ישראל],</small> <strong>חד</strong> <small>[אחד</small> מהם<small>]</small> <strong>אמר:</strong> שאכל <strong>ב</strong>שיעור של <strong>כאיסר, וחד</strong> <small>[ואחד</small> מהם<small>]</small> <strong>אמר: בכדינר.</strong>
 <strong>אמרי</strong> <small>[אמרו]</small> <strong>דייני דפומבדיתא: עבד</strong> <small>[עשה]</small> <strong>רב יהודה עובדא</strong> <small>[מעשה]</small> <strong>בחבילי זמורות</strong> (ענפים) שלקח הבעל מנכסי האשה והאכילם לבהמתו, אף שאין זה מדרך הבהמה לאוכלם, והחשיב לו זאת כאכילה מנכסיה. ומעירים: <strong>רב יהודה לטעמיה</strong> <small>[לטעמו,</small> לשיטתו<small>]</small> בענין אחר, ש<strong>אמר רב יהודה:</strong> אדם שהחזיק באחוזת קרקע ו<strong>אכלה,</strong> שאכל מיבול אותה אחוזה כשהיו אילנותיה <strong>ערלה,</strong> או <strong>שביעית,</strong> או <strong>כלאים,</strong> שהפירות אסורים — <strong>הרי זו</strong> נחשבת לקנין <strong>חזקה</strong> בקרקע, כיון שיכול היה ליהנות מן הזמורות המותרות.
 <big>א</big> <strong>אמר רב יעקב אמר רב חסדא: המוציא הוצאות על נכסי אשתו קטנה</strong> שהשיאו לו אותה אמה או אחיה — <strong>כמוציא על נכסי אחר דמי</strong> <small>[נחשב],</small> ואם מיאנה בו כשגדלה, ובטלו הנישואין — נוטל את מה שהשביח. <strong>מאי טעמא</strong> <small>[מה טעם]</small> הדבר — <strong>עבדו</strong> <small>[עשו]</small> <strong>בה רבנן תקנתא</strong> <small>[חכמים תקנה]</small> שיהיה דינו כאריס המוציא הוצאות על שדה של אחר, <strong>כי היכי</strong> <small>[כדי]</small> ש<strong>לא ניפסדינהו</strong> <small>[יפסיד אותם,</small> את הנכסים הללו<small>],</small> שאם אינו בטוח שיקבל את שכר הוצאותיו אם תמאן — פעמים שלא ישביחם כלל, ויגרום שייפסדו.
 מסופר: <strong>ההיא איתתא</strong> <small>[אשה אחת]</small> ש<strong>נפלו לה</strong> בירושה <strong>ארבע מאה זוזי</strong> <small>[מאות זוזים]</small> ב<strong>בי חוזאי,</strong> שהוא מקום רחוק מבבל, <strong>אזיל גברא אפיק שית מאה אייתי ארבע מאה</strong> <small>[הלך האיש,</small> הבעל, ו<small>הוציא שש מאות</small> משלו להוצאות הדרך ו<small>הביא ארבע מאות].</small> <strong>בהדי דקאתי איצטריך ליה חד זוזא ושקל מנייהו</strong> <small>[בעוד שבא</small> חזרה <small>הוצרך לו דינר אחד ולקח מהם]</small> מאותם כספים שהביא. <strong>אתא לקמיה</strong> <small>[בא לפני]</small> <strong>ר' אמי</strong> לשאול מה הדין? <strong>אמר ליה</strong> <small>[לו]:</small> <strong>מה שהוציא הוציא, ומה שאכל אכל.</strong> ונמצא שבדינר זה שאכל מן המעות הרי הוא נהנה מהם, ושש מאות שהוציא — הוציא.
 <strong>אמרו ליה רבנן</strong> <small>[לו חכמים]</small> <strong>לר' אמי: הני מילי היכא דקאכיל פירא</strong> <small>[דברים אלה</small> היו אמורים <small>כאשר</small> הוא <small>אוכל</small> מ<small>פירות</small> נכסי האשה<small>],</small> <strong>הא קרנא קאכיל</strong> <small>[זה</small> מן <small>הקרן אכל]</small> <strong>והוצאה היא</strong> שהוציא בלבד. אמר להם: <strong>אם כן הוה ליה</strong> <small>[הרי זה]</small> מקרה של <strong>הוציא ולא אכל,</strong> והלכה היא שאז <strong>ישבע כמה הוציא, ויטול.</strong>
 <big>ב</big> שנינו במשנה שאם הוציא הוצאות ולא אכל כלל — <strong>ישבע כמה הוציא ויטול</strong> את כל הוצאותיו. <strong>אמר ר' אסי: והוא</strong> דווקא באופן <strong>שיש שבח</strong> (רווח ותוספת ערך) בנכסים <strong>כנגד הוצאה.</strong> ושואלים: <strong>למאי הלכתא</strong> <small>[לאיזו הלכה]</small> נאמר הדבר? האם כדי להחמיר עליו ולומר שכאשר הרווח פחות אינו נוטל את כל ההוצאה, או שאם השבח מרובה אינו צריך שבועה? <strong>אמר אביי: שאם היה</strong> ה<strong>שבח יתר על</strong> ה<strong>הוצאה — נוטל את ההוצאה בלא שבועה.</strong>
 <strong>אמר ליה</strong> <small>[לו]</small> <strong>רבא: אם כן</strong> אתה אומר, <strong>אתי לאיערומי</strong> <small>[יבוא להערים],</small> שבכל מקרה יאמר שהוציא קצת פחות מהשבח, ויקבל סכום זה בלא שבועה ובלא ראיה! <strong>אלא אמר רבא:</strong> מה שאמר ר' יוסי הרי זה להחמיר עליו ולומר <strong>שאם היתה הוצאה יתירה על השבח — אין לו אלא הוצאה</strong> כדי <strong>שיעור שבח,</strong> ולא יותר מזה, <strong>ו</strong>בכל מקרה מה שנוטל, אינו נוטל אלא <strong>בשבועה.</strong>
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>בעל שהוריד אריסין תחתיו,</strong> שהשכיר או החכיר להם את נכסי אשתו, <strong>מהו</strong> דינם? האם <strong>אדעתא</strong> <small>[על דעת]</small> ה<strong>בעל נחית</strong> <small>[ירדו</small> לנכסים<small>]</small> ולכן כאשר <strong>איסתליק ליה</strong> <small>[הסתלק לו]</small> ה<strong>בעל</strong> מהנכסים, כגון שאכל מהפירות וגירשה, הרי <strong>איסתליקו להו</strong> <small>[הסתלקו להם</small> ממילא האריסים<small>]</small> ואינם מקבלים שכרם, כיון שבאו מכוחו, <strong>או דלמא אדעתא דארעא נחית וארעא כי קיימא לאריסי קיימא</strong> <small>[שמא על דעת הקרקע ירדו, והקרקע כאשר</small> היא <small>עומדת, לאריסים</small> היא <small>עומדת],</small> שהם מעבדים את השדה בכל מקרה, ואין זה חשוב מי היה האיש שעשה איתם את ההסכם, ולכן הם נשארים בקרקע?
 <strong>מתקיף לה</strong> <small>[מקשה על כך],</small> על שאלה זו מעיקרה <strong>רבא בר רב חנן: מאי שנא</strong> <small>[</small>ב<small>מה שונה]</small> דבר זה <strong>מהיורד לתוך שדה חבירו ונטעה שלא ברשות,</strong> ש<strong>שמין לו</strong> את מה שהוציא להשבחת הקרקע ואת מה שהשביח, <strong>וידו על התחתונה,</strong> שלעולם נוטלים את הסכום הקטן יותר, בין שהוא דמי ההוצאות או השבח, וגם אם נאמר שהאריסים יושבים בקרקע זו שלא ברשות, מדוע לא נדון אריסים אלה כמי שירד לקרקע חבירו שלא ברשות?
 ומשיבים: אין להשוות, כי <strong>התם ליכא איניש דטרח</strong> <small>[שם,</small> כשיורד לשדה בור, <small>אין אדם</small> אחר <small>שיטרח]</small> ולכן יש מקום לומר שיקבל המשקיע בדבר לפחות את הוצאותיו, או את השבח, לפי הפחות שבהם, ואולם <strong>הכא איכא</strong> <small>[כאן יש]</small> <strong>בעל דטרח</strong> <small>[שטורח]</small> והאריסים הם כממלאי מקומו בלבד, ואין להם זכות ישיבה בקרקע אלא מכוחו, ולכן יכולה האשה לומר להם שלא הועילו לה כלום במה שעסקו בהשבחת קרקעותיה, שאם לא הם היה עושה זאת הבעל, ואין כל סיבה אם כן שיקבלו דבר, ואף אין להם בקרקעות זכות כלשהי לאחר שנסתלק הבעל.
 ושואלים: אם כן <strong>מאי הוי עלה</strong> <small>[מה היה עליה]</small> על בעיה זו? <strong>אמר רב הונא בריה</strong> <small>[בנו]</small> של <strong>רב יהושע: חזינן</strong> <small>[רואים אנו]</small> <strong>אי</strong> <small>[אם]</small> <strong>בעל</strong> זה <strong>אריס הוא,</strong> שיודע בטיב הטיפול בקרקעות ויכול היה לעבדן בעצמו — כאשר <strong>איסתלק ליה</strong> <small>[הסתלק לו]</small> ה<strong>בעל אסתלקו להו</strong> <small>[הסתלקו להם</small> גם האריסים<small>],</small> שהרי הם עובדים בשדה רק כממלאי מקומו. <strong>אי</strong> <small>[</small>ו<small>אם]</small> ה<strong>בעל לאו</strong> <small>[לא]</small> <strong>אריס הוא,</strong> אם כן נמצא ש<strong>ארעא לאריסי קיימא</strong> <small>[הקרקע</small> היתה <small>עומדת לאריסים]</small> בין כה וכה, שהרי הבעל לא היה עובד בה, וכיון שצריכה הקרקע לאריסים, אין הם באים מכוחו, ולא הפסידו חלקם.
 <strong>איבעיא להו</strong> <small>[נשאלה להם]</small> ללומדים שאלה זו: ה<strong>בעל שמכר קרקע</strong> נכסי מלוג של אשתו <strong>לפירות,</strong> כלומר, שיעבוד אדם אחר את הקרקע ויקבל את פירותיה, <strong>מהו</strong> הדין? <strong>מי אמרינן</strong> <small>[האם אנו אומרים]</small> כי <strong>מאי דקני לה אקני</strong> <small>[מה שקנוי לו</small> הוא <small>שהקנה</small> לאחרים<small>],</small> וכיון שפירות הנכסים הם שלו יכול להקנותם לאחרים, <strong>או דלמא</strong> <small>[שמא]</small> <strong>כי תקינו ליה רבנן</strong> <small>[כאשר תיקנו לו חכמים]</small> <strong>פירות לבעל</strong>
## דף פ:
 <strong>משום רווח ביתא</strong> <small>[רווחת הבית]</small> תיקנו לו, וכאשר מביא את הפירות לביתו יש מזונות יתירים בבית, <strong>אבל לזבוני</strong> <small>[למכור] —</small> <strong>לא</strong> תיקנו שיהיו שלו?! בפתרון בעיה זו היו שתי דעות, <strong>יהודה מר בר</strong> <small>[בן]</small> <strong>מרימר משמיה</strong> <small>[משמו]</small> של <strong>רבא אמר: מה שעשה, עשוי. רב פפא אמר משמיה</strong> <small>[משמו]</small> של <strong>רבא: לא עשה ולא כלום.</strong>
 <strong>אמר רב פפא: הא</strong> <small>[זה]</small> שאמר <strong>יהודה מר בר</strong> <small>[בן]</small> <strong>מרימר לאו</strong> <small>[לא]</small> <strong>בפירוש אתמר</strong> <small>[נאמר],</small> ששמע כך את הדברים מרבא, <strong>אלא מכללא אתמר</strong> <small>[מכלל</small> הדברים <small>נאמר],</small> שהסיק זאת מתוך מעשה שהיה. <strong>דההיא איתתא דעיילה ליה לגברא תרתי אמהתא</strong> <small>[שאשה אחת הכניסה לו לבעלה</small> בנדונייתה <small>שתי שפחות],</small> <strong>אזל גברא נסיב איתתא אחריתי</strong> <small>[הלך האיש נשא אשה אחרת],</small> <strong>עייל לה חדא מנייהו</strong> <small>[הכניס,</small> נתן, <small>לה,</small> לאשתו השניה, <small>אחת מהן]</small> מן השפחות האלה כדי שתשמש אותה.
 <strong>אתאי לקמיה</strong> <small>[באה</small> האשה הראשונה <small>לפני]</small> <strong>רבא, צווחה</strong> על העוול שנעשה לה ו<strong>לא אשגח</strong> <small>[השגיח]</small> <strong>בה</strong> רבא, שאמר שאין לה מקום להתערב בדבר. <strong>מאן דחזא סבר</strong> <small>[מי שראה חשב]</small> שטעמו של רבא היה <strong>משום</strong> ש<strong>סבר מה שעשה עשוי,</strong> שיכול הבעל למכור נכסי מלוג של אשתו ולהשתמש בפירותיהם כרצונו. <strong>ולא היא</strong> <small>[ואין הדבר כן],</small> אלא כיון שתיקנו חכמים שייהנה הבעל מפירות נכסי האשה שכן יש בכך <strong>משום רווח ביתא</strong> <small>[רווחת הבית]</small> <strong>והא קא רווח</strong> <small>[והרי</small> אף באופן כזה יש <small>רווחה]</small> בבית, שהרי בסופו של דבר השפחה הזו עושה מלאכה גם בשביל הבית.
 ומסכמים: <strong>והלכתא</strong> <small>[והלכה</small> היא<small>]:</small> <strong>בעל שמכר קרקע</strong> נכסי מלוג של אשתו לאחר <strong>לפירות — לא עשה ולא כלום.</strong> ושואלים: <strong>מאי טעמא</strong> <small>[מה טעם]</small> הלכה זו? <strong>אביי אמר: חיישינן</strong> <small>[חוששים אנו]</small> <strong>שמא תכסיף</strong> (תיפחת, תפגע) הקרקע עצמה במשך הזמן, שמתוך שהקונה רק נוטל ממנה פירות ואין הקרקע שלו, שמא לא יטפל בה כראוי. <strong>רבא אמר: משום</strong> שאין כאן <strong>רווח ביתא</strong> <small>[רווחת הבית].</small>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> למעשה אם זה או זה הטעם? ומסבירים: <strong>איכא בינייהו</strong> <small>[יש ביניהם]</small> הבדל למעשה, כגון שהיתה <strong>ארעא דמקרב למתא</strong> <small>[קרקע שקרובה לעיר]</small> שיכול לבדוק בכל עת אם מטפלים בקרקע כראוי, <strong>אי נמי</strong> <small>[או גם כן]</small> שה<strong>בעל אריס הוא</strong> המעבד בעצמו את הקרקע, אלא שמכר את הנאת הפירות לאחר, והבעל בתור אריס גם הוא מקבל חלק מן הפירות, וכיון שהוא המטפל בקרקע, ידאג שלא תיפסד. <strong>אי נמי, זוזי וקא עביד בהו עיסקא</strong> <small>[או גם כן, זוזים,</small> כסף שמקבל הבעל בשכר הפירות <small>ועושה בהם עסק],</small> שנמצא שבסופו של דבר יש רווח לבית בכך.
 <big>א משנה</big> <strong>שומרת יבם</strong> (אשה שמת בעלה בלא ילדים, והיא עתה ממתינה ליבם שיחלוץ או ייבם אותה) <strong>שנפלו לה נכסים</strong> בירושה — <strong>מודים בית שמאי ובית הלל שמוכרת</strong> או <strong>נותנת</strong> אותם לאחרים, <strong>ו</strong>מה שעשתה <strong>קיים.</strong>
 <strong>מתה</strong> שומרת יבם, <strong>מה יעשו בכתובתה ובנכסים הנכנסין והיוצאין עמה,</strong> כלומר, בנכסי מלוג שלה? <strong>בית שמאי אומרים:</strong> כיון שהיא רק שומרת יבם ואינה נשואה ליבם עדיין <strong>יחלקו יורשי הבעל עם יורשי האב</strong> בכל הרכוש הזה. <strong>ובית הלל אומרים:</strong> ה<strong>נכסים</strong> נשארים <strong>בחזקתן, ו</strong>משום כך, <strong>כתובה — בחזקת יורשי הבעל,</strong> שהרי הם צריכים להוציא משלהם ולתת כתובה, ובינתיים כסף זה הוא בחזקתם, ולא חייבו אותם להוציאו. ואילו <strong>נכסים הנכנסים והיוצאים עמה</strong> (נכסי מלוג) — <strong>בחזקת יורשי האב</strong> של האשה, שהרי הם שייכים לאשה.
 <strong>הניח אחיו</strong> המת <strong>מעות</strong> בתוך נכסיו — <strong>ילקח</strong> (ייקנה) <strong>בהן קרקע</strong> שתהיה משועבדת לכתובתה, <strong>והוא,</strong> האח המייבם אותה, <strong>אוכל</strong> את <strong>פירות</strong> הקרקע. וכן אם הניח <strong>פירות התלושין מן הקרקע — ילקח בהן קרקע, והוא,</strong> האח המייבם אותה, <strong>אוכל פירות.</strong>
 אם הניח פירות <strong>המחוברין בקרקע, אמר ר' מאיר: שמין אותן</strong> את הנכסים <strong>כמה הן יפין</strong> (שווים) <strong>ב</strong>עוד ה<strong>פירות</strong> מחוברים להם, <strong>וכמה הן יפין בלא פירות, והמותר,</strong> כלומר, ההפרש שהוא שווי הפירות — <strong>ילקח בהן קרקע והוא אוכל פירות.</strong>
 <strong>וחכמים אומרים: פירות המחוברין בקרקע — שלו</strong> הם, ואין קונים בהם קרקע אלא היבם אוכלם. ואילו פירות <strong>התלושין מן הקרקע</strong> שאינם משועבדים לכתובתה — <strong>כל הקודם</strong> בהם <strong>זכה בהן;</strong> אם <strong>קדם הוא</strong> ולקחם — <strong>זכה</strong> ועושה בהם מה שירצה, ואם <strong>קדמה היא</strong> — הרי הם כשאר נכסיה ו<strong>ילקח בהן קרקע והוא אוכל פירות.</strong>
 לאחר ש<strong>כנסה</strong> היבם <strong>הרי היא כאשתו לכל דבר,</strong> ויש רק הבדל אחד: ו<strong>בלבד שתהא כתובתה על נכסי בעלה הראשון.</strong> שהשעבוד עבור הכתובה שלה הוא מנכסי הבעל הראשון, ולא מנכסי היבם.
 <strong>לא יאמר לה</strong> היבם <strong>"הרי כתובתיך מונחת על השלחן",</strong> שיש סכום כסף מוכן לתשלום זה, <strong>אלא כל נכסיו</strong> של בעלה הראשון <strong>אחראין לכתובתה</strong> כל זמן שלא גירש אותה, ויש לה שעבוד עליהם. <strong>וכן</strong> בכלל: <strong>לא יאמר אדם לאשתו "הרי כתובתיך מונחת על השלחן", אלא כל נכסיו אחראין לכתובתה.</strong>
 <strong>גירשה</strong> את שומרת היבם לאחר שכנס אותה — <strong>אין לה</strong> עוד זכות בשאר הנכסים ואינה נוטלת <strong>אלא כתובה.</strong> אם <strong>החזירה</strong> אחר כך לאחר גירושיה — <strong>הרי היא ככל הנשים, ואין לה אלא כתובה בלבד,</strong> אבל אין לה עוד שעבוד על נכסי בעלה הראשון.
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>שומרת יבם שמתה, מי קוברה</strong> (מי חייב בהוצאות הקבורה)? <strong>יורשי הבעל קברי לה</strong> <small>[יורשים אותה]</small> משום <strong>דקא ירתי</strong> <small>[ש</small>הם <small>יורשים]</small> את ה<strong>כתובה, או דלמא</strong> <small>[שמא]</small> <strong>יורשי האב קברי לה, דקא ירתי</strong> <small>[קוברים אותה,</small> משום <small>ש</small>הם <small>יורשים]</small> <strong>נכסים הנכנסין והיוצאין עמה</strong> (נכסי מלוג)? <strong>אמר רב עמרם: תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שומרת יבם שמתה</strong> —
## דף פא.
 <strong>יורשיה</strong> שהם <strong>יורשי כתובתה חייבין בקבורתה,</strong> משמע שחובת קבורתה מוטלת על יורשי הבעל שהם היורשים את הכתובה. <strong>אמר אביי: אף אנן נמי תנינא</strong> <small>[אנו גם כן שנינו]</small> דין זה במקום אחר, ששנינו: <strong>אלמנה ניזונת מנכסי יתומין</strong> שירשו מהאב <strong>ומעשה ידיה שלהן, ואין</strong> הם <strong>חייבין בקבורתה. יורשיה יורשי כתובתה חייבין בקבורתה. ו</strong>נברר <strong>איזוהי אלמנה שיש לה שני יורשין,</strong> שצריך להדגיש שמדובר ביורשי כתובתה דווקא? <strong>הוי אומר: זו שומרת יבם,</strong> שהיבם הוא יורש את כתובתה.
 <strong>אמר רבא: ולימא</strong> <small>[ושיאמר</small> היבם<small>]:</small> <strong>אח אני יורש.</strong> כלומר, כתובה זו מגיעה לי מכוח ירושה של אחי, בתורת קרוב, אבל <strong>אשתו אין אני קובר,</strong> שאין לי כל קשר עימה ואין עלי חובה לקוברה. <strong>אמר ליה</strong> <small>[לו]</small> <strong>אביי: משום</strong> ש<strong>באין עליו משני צדדין,</strong> בשתי טענות מתחלפות: <strong>אם</strong> את <strong>אחיו</strong> הוא <strong>יורש</strong> — הרי הוא צריך לרשת לא רק את זכויותיו אלא גם את חובותיו, ולכן <strong>יקבור את אשתו.</strong> ו<strong>אם אינו קובר את אשתו</strong> של אחיו, שאינו רוצה לבוא במקום אחיו — אם כן <strong>יתן כתובתה,</strong> שלא יירש אותה.
 <strong>אמר ליה</strong> <small>[לו]</small> רבא: <strong>הכי קא אמינא</strong> <small>[כך אני אומר],</small> כלומר, כך הוא תוכן הטענה: <strong>אח אני יורש, את אשתו אין אני קובר,</strong> משום שעלי אין חובה זו מוטלת. <strong>ואי</strong> <small>[ואם]</small> <strong>משום</strong> תביעת <strong>כתובה — לא ניתנה כתובה לגבות מחיים.</strong> שהרי אין כתובה ניתנת אלא כאשר מת הבעל, וכיון שאני במקום הבעל (שהרי מוכן הוא לייבמה) — לא היתה זכאית לכתובה, ולכן אין לי שום התחייבות כלפיה. הנחה זו שלא ניתנה כתובה להגבות מחיים נובעת מדקדוק בלשון הכתובה, שנאמר בה "כשתנשאי לאחר תטלי כתובה זו", ומכאן מובן שכאשר אין האשה יכולה להינשא לאחר (כאשר הבעל חי) — אין הכתובה מגיעה לה.
 אולם מקשים: <strong>מאן שמעת ליה</strong> <small>[מי שמעת אותו]</small> <strong>דאית ליה</strong> <small>[שיש לו,</small> שסבור הוא<small>]</small> שיש <strong>מדרש כתובה,</strong> כלומר, שאפשר ללמוד מדיוק הלשון שבכתובה כדרך שמדייקים בלשונות של תורה — <strong>בית שמאי</strong> הם (במסכת יבמות קיז, א). <strong>ו</strong>הרי <strong>שמעינן להו</strong> <small>[שמענו אותם]</small> את <strong>בית שמאי דאמרי</strong> <small>[ש</small>הם <small>אומרים]</small> בכלל: <strong>שטר העומד לגבות כגבוי דמי</strong> <small>[</small>הוא <small>נחשב],</small> ואף כאן נחשב כאילו גבתה כבר את שטר הכתובה, ואינו יכול לומר "אח אני יורש"!
 וראיה לדבר <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מתו בעליהן</strong> של נשים שהבעל קינא להן שחשד שהן סוטות <strong>עד שלא שתו</strong> מן המים המרים, ולא התברר אם סטו או לא סטו — <strong>בית שמאי אומרים: נוטלות כתובה ולא שותות, ובית הלל אומרים: או שותות או לא נוטלות כתובה.</strong>
 ותחילה תוהים על הלשון: <strong>או שותות?!</strong> כיצד יכולות הן לשתות? הרי <strong>"והביא האיש את אשתו אל הכהן"</strong> (במדבר ה, טו), <strong>אמר רחמנא</strong> <small>[אמרה תורה]</small> <strong>וליכא</strong> <small>[ואין כאן]</small> איש! <strong>אלא</strong> כך צריך להבין את דברי בית הלל: <strong>מתוך שלא שותות,</strong> שהרי אין כאן בעל היכול להשקותן — <strong>לא נוטלות כתובה</strong> מפני הספק, שמא זנו.
 <strong>בית שמאי אומרים: נוטלות כתובה ולא שותות. ו</strong>לכאורה <strong>אמאי</strong> <small>[מדוע]</small> נוטלות? הלא <strong>ספיקא</strong> <small>[ספק]</small> <strong>הוא: ספק זנאי</strong> <small>[זנתה]</small> <strong>ספק לא זנאי</strong> <small>[זנתה],</small> שאם זנתה — אין לה כתובה, ואם כן זכות האשה בכתובה אינה בתורת ודאי, <strong>ו</strong>בכל זאת לשיטת בית שמאי <strong>קאתי</strong> <small>[באה]</small> טענת <strong>ספק</strong> של האשה <strong>ומוציא מידי ודאי</strong> של היורשים, שהרי הם זכאים ללא ספק לרשת את אביהם.
 ולכן צריך לומר כי <strong>קסברי</strong> <small>[סבורים]</small> <strong>בית שמאי</strong> ש<strong>שטר העומד לגבות</strong> (להיגבות) — <strong>כגבוי דמי</strong> <small>[</small>הוא <small>נחשב],</small> ומשום כך רואים את דמי הכתובה כאילו היו כבר בחזקת האשה, והיורשים שאינם רוצים לשלם הם הבאים להוציא ממנה, ומשום הספק אינם יכולים להוציא ממנה.
 ושואלים: גם אם אין דורשים את לשון הכתובה, הרי פשט לשון הכתובה מורה שאינה יכולה לגבות כתובתה בחיי היבם, שכן <strong>והא בעינן</strong> <small>[והרי צריכים אנו]</small> שיתקיים האמור בכתובה: <strong>"כשתנשאי לאחר תטלי מה שכתוב ליכי</strong> (לך) <strong>", וליכא</strong> <small>[ואין כאן],</small> שהרי קודם חליצה לא יכלה היבמה להינשא לאחר ואין לה איפוא כל זכות בכתובה, ואם כן איך באים על היבם משני צדדים להפקיע ממנו את הכתובה אם אינו קוברה?
 <strong>אמר רב אשי: יבם נמי</strong> <small>[גם כן]</small> <strong>כאחר דמי</strong> <small>[</small>הוא <small>נחשב]</small> ודינה כאילו עמדה להינשא לאחר, ויש לה איפוא זכות בכתובה. עד כאן היה המשא והמתן בין אביי ורבא כאשר היו שניהם יחד ועסקו בסוגיה זו.
 לאחר זמן <strong>שלח ליה</strong> <small>[לו]</small> <strong>רבא לאביי ביד רב שמעיה בר זירא</strong> את הקושיה הבאה בענין זה: <strong>ומי</strong> <small>[והאם]</small> <strong>נתנה כתובה</strong> של יבמה <strong>לגבות מחיים?</strong>
 <strong>והתניא</strong> <small>[והרי שנינו</small> בברייתא<small>],</small> <strong>ר' אבא אומר שאלתי את סומכוס:</strong> יבם <strong>הרוצה שימכור בנכסי אחיו</strong> המת לאחר שכנס את אלמנתו ואינו יכול לעשות זאת משום שכל נכסי האח משועבדים לכתובתה, <strong>כיצד הוא עושה?</strong> אמר לו: <strong>אם כהן הוא</strong> שאינו יכול לגרש את האשה ולהחזירה — <strong>יעשה סעודה</strong> לאשתו, <strong>ו</strong>בתוך הסעודה <strong>יפייס</strong> אותה שתמחול על חלק מזכותה לנכסי האח האחראים לכתובתה, ותרשה לו למכור אותם. ו<strong>אם ישראל הוא</strong> שמותר לו לחזור ולשאת את גרושתו כל עוד לא נישאה לאחר, יש לו דרך אחרת — <strong>מגרש</strong> את היבמה <strong>בגט,</strong> ואז אינו חייב לה אלא את דמי כתובה, ואין לה עוד שעבוד על שאר הנכסים, ובינתיים ימכרם <strong>ויחזיר</strong> אותה לאחר מכן, ובנישואין אלה אין לה כל שיעבוד על נכסי בעלה הראשון.
## דף פא:
 <strong>ואי סלקא דעתין</strong> <small>[ואם עולה על דעתנו]</small> לומר ש<strong>נתנה כתובה לגבות מחיים,</strong> אם כן למה לו כל זה? <strong>נייחד</strong> <small>[שייחד]</small> <strong>לה</strong> חלק מן הנכסים כדי <strong>שיעור כתובה, והשאר ליזבין</strong> <small>[שימכור]!</small> ענה לו: <strong>ולטעמיך, ולותבה ממתניתין</strong> <small>[ולטעמך,</small> לשיטתך, עד שאתה מקשה מברייתא, <small>שיקשה</small> קושיה זו <small>ממשנתנו].</small> ששנינו: <strong>לא יאמר לה</strong> ליבמה <strong>הרי כתובתיך מונחת ליך</strong> (לך) <strong>על השלחן, אלא כל נכסיו אחראין לכתובתה,</strong> ומדוע לא ייחד לה שיעור כתובה וימכור את השאר?!
 ומשיבים: <strong>התם</strong> <small>[שם]</small> במשנה <strong>עצה טובה קא משמע לן</strong> <small>[השמיע לנו],</small> שאין המשנה אומרת שאינו יכול לעשות כן, אלא זוהי עצה טובה שלא יעשה כן לכתחילה, כדי שלא יאבד הסכום המיועד לכתובה ותצטרך כתובה חדשה. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שזו רק בגדר עצה טובה, אם כן <strong>סיפא דקתני</strong> <small>[סוף</small> המשנה <small>ששנה</small> שם<small>]:</small> <strong>וכן לא יאמר אדם לאשתו "הרי כתובתיך מונחת ליך על השלחן", אלא כל נכסיו אחראין לכתובת אשתו</strong> — וכי <strong>אי בעי ליה לזבוני, הכא נמי דלא מצי מזבין</strong> <small>[אם רוצה הוא למכור, כאן גם כן אינו יכול למכור]?!</small> <strong>אלא</strong> ודאי <strong>עצה טובה קא משמע לן</strong> <small>[השמיע לנו],</small> אם כן אפשר לומר כי <strong>הכא נמי</strong> <small>[כאן גם כן]</small> ביבמה רק <strong>עצה טובה קא משמע לן</strong> <small>[השמיע לנו].</small>
 ושואלים: ו<strong>אלא</strong> אם כן חוזרת קושיה זו, ומה שאמר <strong>ר' אבא</strong> בשם סומכוס <strong>קשיא</strong> <small>[קשה]</small> מדוע מגרשה כאשר יכול לייחד לה שיעור כתובתה? ומשיבים: הלכה זו שאמר <strong>ר' אבא נמי לא קשיא</strong> <small>[גם כן אינה קשה],</small> שהטעם שעושה כן אינו משום שאי אפשר לייחד שיעור כתובה, אלא <strong>משום איבה.</strong> שאם מייחד לה רק חלק מסויים מן הנכסים לשם כתובתה, הריהי רואה בכך איום מתמיד ורצון להפטר ממנה, והוא גרוע יותר מאשר מגרשה ומחזירה, שאז היא רואה שעשה זאת רק כדי למכור מהנכסים.
 מסופר: <strong>ההוא גברא</strong> <small>[אדם אחד]</small> ש<strong>נפלה ליה</strong> <small>[לו,</small> לפניו<small>]</small> <strong>יבמה</strong> לייבום <strong>ב</strong>עיר <strong>פומבדיתא, בעי אחוה למפסלה לה בגיטא מיניה</strong> <small>[רצה אחיו לפסול אותה בגט ממנו],</small> שכן לפי הדין אם אחד היבמים נותן גט ליבמה, שוב אינה יכולה להתייבם גם לאח אחר.
 <strong>אמר ליה</strong> <small>[לו]</small> האח שרצה לייבם: <strong>מאי דעתיך</strong> <small>[מה דעתך]</small> שאתה רוצה לעשות זאת — <strong>משום נכסי</strong> <small>[הנכסים]</small> שאתה מקנא בי בגללם, שכן האח המייבם את האשה מקבל גם את נכסי האח המת, ואילו כאשר אחד מן האחים חולץ או נותן גט — כל האחים מתחלקים בהם בשווה. <strong>אנא בנכסי פליגנא</strong> <small>[אני בנכסים אחלוק]</small> <strong>לך,</strong> איתך, והנח לי ליבם. ולבסוף, כאשר כנס את האשה לא רצה לתת דבר לאחיו והגיע הדבר לבית הדין.
 <strong>אמר רב יוסף: כיון דאמור רבנן</strong> <small>[שאמרו חכמים]</small> ש<strong>לא ליזבין</strong> <small>[ימכור]</small> בנכסי שומרת יבם לפני שכנסה, <strong>אף על גב דזבין</strong> <small>[אף על פי שמכר] —</small> <strong>לא הוה זביניה זביני</strong> <small>[אין מכירתו מכירה],</small> וכן הבטחתו לתת חצי מן הנכסים לאחיו (שהיא לענין זה כמכר) אינה חלה כלל. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מי שמת והניח שומרת יבם, והניח נכסים במאה מנה, אף על פי שכתובתה</strong> של אותה יבמה <strong>אינה אלא מנה — לא ימכור</strong> היבם מנכסיו כלל, <strong>שכל נכסיו</strong> של המת <strong>אחראין לכתובתה.</strong> וכיון שאסרו עליו חכמים למכור, גם אם מכר — אין מכירתו מכירה.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>וכל היכא דאמור רבנן</strong> <small>[מקום שאמרו חכמים]</small> ש<strong>לא ליזבין</strong> <small>[ימכור]</small> האם <strong>אף על גב דזבין לא הוה זביניה זביני</strong> <small>[אף על פי שמכר אין מכירתו מכירה]?</small> <strong>והתנן</strong> <small>[והרי שנינו</small> במשנה<small>]</small> לעיל בענין אחר: אשה שנפלו לה נכסים לאחר שנתארסה ורוצה למוכרם או ליתנם במתנה — <strong>בית שמאי אומרים תמכור, ובית הלל אומרים לא תמכור, אלו ואלו מודים שאם מכרה</strong> או <strong>נתנה</strong> אותם במתנה — מה שעשתה <strong>קיים.</strong> הרי שגם לדעת בית הלל למרות שמכרה באיסור — המכר קיים! וערער איפוא אביי על פסק דינו של רב יוסף. <strong>שלחוה,</strong> את הבעיה, <strong>לקמיה</strong> <small>[לפני]</small> <strong>ר' חנינא בר פפי, שלחה,</strong> שלח תשובה: הלכה <strong>כ</strong>דעת <strong>רב יוסף.</strong>
 <strong>אמר אביי</strong> כנגד זה: <strong>אטו</strong> <small>[וכי]</small> <strong>ר' חנינא בר פפא כיפי</strong> <small>[נזמים]</small> <strong>תלה לה</strong> וכי יפה את קביעתו? הלא לא נימק את דבריו ולא הוסיף דבר, ומה שפסק שהלכה כרב יוסף, בלא טעם מסויים פסק כן, ואין אני מקבל את דבריו. <strong>שלחוה,</strong> את השאלה, <strong>לקמיה</strong> <small>[לפני]</small> <strong>רב מניומי בריה</strong> <small>[בנו]</small> של <strong>רב נחומי, שלחה,</strong> שלח תשובה וכתב: הלכה <strong>כ</strong>דעת <strong>אביי ואי אמר</strong> <small>[ואם יאמר]</small> <strong>בה רב יוסף טעמא אחרינא</strong> <small>[טעם אחר]</small> <strong>שלחו לי</strong> את הטעם ואשוב ואעיין בדבר.
 <strong>נפק</strong> <small>[יצא]</small> <strong>רב יוסף דק ואשכח</strong> <small>[דקדק</small> ועיין במשניות <small>ומצא</small> מקור לדבריו<small>];</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה נושה באחיו</strong> ממון, <strong>ומת</strong> האח המלווה <strong>והניח</strong> אשה <strong>שומרת יבם, לא יאמר</strong> האח היבם: <strong>הואיל ושאני יורש</strong> ברכוש של אחי מכוח היבמה — <strong>החזקתי</strong> גם בחוב, ואינני צריך להחזיר אותו ליורשים האחרים, <strong>אלא מוציאין מיבם</strong> את מה שהיה חייב לאחיו, <strong>ויקח בהן</strong> בסכום הזה <strong>קרקע</strong> עבור כתובת האשה <strong>והוא אוכל פירות.</strong> ומכאן ראיה לשיטתו שאין היבם יכול למכור את נכסי אחיו המת כל עוד עומדת התחייבותו לאחיו האחר, או להחזיק בחוב שהיה חייב לאחיו.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>דלמא דטבא ליה עבדו ליה</strong> <small>[שמא</small> מה <small>שטוב לו עשו לו],</small> כלומר, מה שאמרו לו שיקנה קרקע בכסף זה ויאכל פירות, הוא רק בגדר של עצה טובה, כיצד ינהג בכסף שנפל לידו שלא יאבד כסף זה. <strong>אמר ליה</strong> <small>[לו]</small> רב יוסף: ה<strong>תנא תני</strong> <small>[שנה]</small> <strong>מוציאין,</strong> כלומר, בעל כורחו, <strong>ואת אמרת דטבא ליה עבדו ליה</strong> <small>[ואתה אומר</small> שמה <small>שטוב לו עשו לו]?</small> שהרי מן הלשון משמע שהוא ענין של כפייה, ולא ענין של עצה טובה.
 <strong>הדור</strong> <small>[חזרו]</small> ו<strong>שלחוה</strong> את התשובה הזו <strong>קמיה</strong> <small>[לפני]</small> <strong>רב מניומי בריה</strong> <small>[בנו]</small> של <strong>רב נחומי. אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב יוסף בר מניומי אמר רב נחמן:</strong> ברייתא <strong>זו אינה משנה,</strong> אינה מקובלת כברתסמכא ואין להביא ממנה ראיה.
 ומסבירים: <strong>מאי טעמא</strong> <small>[מה טעם]</small> אנו שוללים את מהימנותה של ברייתא זו לגמרי? <strong>אילימא</strong> <small>[אם תאמר]</small> <strong>משום דהוו להו מטלטלי</strong> <small>[שהרי הם</small> הכספים שהוא חייב נחשבים <small>מטלטלים]</small> שהרי אין הכסף הזה קיים כאן, <strong>ומטלטלי</strong> <small>[והמטלטלים]</small> <strong>לכתובה לא משעבדי</strong> <small>[משתעבדים],</small> שאין משתעבדים לחוב הכתובה אלא קרקעות בלבד — טענה זו אינה מבטלת את הברייתא, שהרי אפשר לומר כי <strong>דלמא</strong> <small>[שמא]</small> כשיטת <strong>ר' מאיר היא,</strong> ש<strong>אמר</strong> בכלל: <strong>מטלטלי משעבדי</strong> <small>[מטלטלים משתעבדים]</small> <strong>לכתובה.</strong>
 <strong>ואלא</strong> הטעם לפקפק בברייתא הוא אחר — <strong>משום דאמר</strong> <small>[ש</small>הוא <small>אומר]</small> <strong>לה,</strong> ליבמה: <strong>את לאו</strong> <small>[לא]</small> <strong>בעלת דברים דידי</strong> <small>[שלי]</small> <strong>את,</strong> כלומר, לפי שעה אין בינינו כל מקום להתדיינות, ואין את צד בנושא זה, שאיני חייב את הכסף לך, אלא כיון שמאחי לוויתי — לאחי נתחייבתי. ואין היא יכולה לבוא אליו בתביעה שהכסף משועבד לכתובתה.
## דף פב.
 <strong>דלמא</strong> <small>[שמא]</small> כשיטת <strong>ר' נתן היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: מנין ל</strong>מי שהיה <strong>נושה בחבירו מנה</strong> (מאה זוז) שהוא חייב לו, <strong>וחבירו</strong> נושה <strong>בחבירו, מנין שמוציאין מזה,</strong> מן הלווה האחרון, <strong>ונותנין לזה</strong> למלווה הראשון, ואין צורך שיתבעו זה את זה, אלא אפשר לקצר את התהליך — <strong>תלמוד לומר: "ונתן לאשר אשם לו"</strong> (במדבר ה, ז), כלומר, שהלווה נותן למי שבעל החוב שלו חייב לו ("אשם לו"), ואף על פי שלא התחייב לו במישרין, מכל מקום הרי הוא צד בענין. והברייתא יכולה איפוא להיות מוסברת כשיטה זו, שכיון שהאח הוא בעל חוב לבעלה ובעלה חייב לה את תשלום כתובתה, הרי מדינו של ר' נתן מוטלת חובת תשלום חוב כתובתה במישרין על האח.
 <strong>אלא,</strong> הטעם לשלילת הברייתא הוא אחר: <strong>לא אשכחן</strong> <small>[מצאנו]</small> <strong>תנא</strong> ש<strong>מחמיר תרי חומרי</strong> <small>[שתי חומרות]</small> אלה <strong>בכתובה, אלא אי</strong> <small>[או]</small> <strong>כ</strong>חומרת <strong>ר' מאיר</strong> שמטלטלים משתעבדים לכתובה <strong>אי</strong> <small>[או]</small> <strong>כ</strong>חומרת <strong>ר' נתן,</strong> אבל אין מי שמצרף את שתי השיטות יחד. ואילו ברייתא זו אין להסבירה אלא בצירוף השיטות יחד, ומשום כך יש לדחותה ולומר שאיננה מהימנה.
 <strong>אמר רבא: אם כן, היינו דשמענא ליה</strong> <small>[זהו ששמעתי אותו]</small> את <strong>אביי</strong> ש<strong>אמר: "זו אינה משנה", ולא ידענא מאי</strong> <small>[ידעתי מה]</small> <strong>היא</strong> ומה טעם אינה משנה, ועכשיו יודע אני מה הענין.
 בדומה לכך מסופר: <strong>ההוא גברא</strong> <small>[איש אחד]</small> ש<strong>נפלה ליה</strong> <small>[לו,</small> לפניו<small>]</small> לייבום <strong>יבמה ב</strong>עיר <strong>מתא מחסיא. בעא אחוה למיפסלה בגיטא מיניה</strong> <small>[רצה אחיו לפסול אותה בגט ממנו],</small> שלא יוכל לכונסה. <strong>אמר ליה</strong> <small>[לו]</small> היבם: <strong>מאי דעתיך</strong> <small>[מה דעתך],</small> מדוע אתה חושב כך, <strong>אי</strong> <small>[אם]</small> <strong>משום נכסי</strong> <small>[הנכסים]</small> של האח המת — <strong>אנא בנכסי פליגנא</strong> <small>[אני בנכסים אחלוק]</small> <strong>לך,</strong> איתך. <strong>אמר ליה</strong> <small>[לו]</small> האח: <strong>מסתפינא דעבדת</strong> <small>[מפחד אני שתעשה]</small> <strong>לי כדעביד</strong> <small>[כמו שעשה]</small> <strong>פומבדיתאה רמאה</strong> <small>[הפומבדיתאי,</small> בן העיר פומבדיתא <small>הרמאי]</small> במעשה שהזכרנו שהיה בפומבדיתא, שהבטיח לחלוק, ולבסוף חזר בו. <strong>אמר ליה</strong> <small>[לו]</small> היבם: <strong>אי בעית</strong> <small>[אם רוצה אתה] —</small> <strong>פלוג</strong> <small>[חלוק]</small> <strong>לך מהשתא</strong> <small>[מעכשיו],</small> כלומר, אני מוכן שתיקח כבר עכשיו, אף כי הקנין לא יחול אלא לאחר שאכנוס את היבמה.
 <strong>אמר מר בר רב אשי: אף על גב דכי אתא</strong> <small>[אף על פי שכאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן: האומר לחבירו "לך ומשוך פרה זו ולא תהיה קנויה לך אלא לאחר שלשים יום",</strong> הרי על ידי משיכה זו <strong>לאחר שלשים יום קנה, ואפילו</strong> הפרה <strong>עומדת</strong> אז, לאחר שלושים הימים <strong>באגם,</strong> באחו, במקום שאינו שייך לקונה הפרה, וזאת מהטעם כי המשיכה של עכשיו מועילה לאחר זמן, מכל מקום יש להבדיל בין המקרים:
 <strong>התם</strong> <small>[שם]</small> במשיכת הפרה — הלא כיון ש<strong>בידו</strong> של המוכר היא, ובאפשרותו למסור אותה כבר עכשיו, יכול גם לדחות את חלות הקנין עד לאחר זמן. אבל <strong>הכא לאו</strong> <small>[כאן לא]</small> <strong>בידו</strong> האפשרות לחלוק את הנכסים, שהרי עדיין לא ייבם ואין נכסי האח שייכים לו, ואינו יכול להקנותם כלל עכשיו.
 לגופם של דברי ר' יוחנן שואלים: <strong>והא</strong> <small>[והרי]</small> <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן:</strong> האומר "משוך פרה ותהיה קנויה לך לאחר שלושים יום" — <strong>לא קני</strong> <small>[קנה]!</small> והרי זו סתירה בדברי ר' יוחנן עצמו. ומתרצים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[</small>מקרה <small>זה],</small> שקנה, הוא דווקא באופן ש<strong>אמר ליה</strong> <small>[לו]</small> <strong>"קני</strong> <small>[קנה]</small> <strong>מעכשיו",</strong> שכאשר יעברו שלושים יום תהיה קנויה לך מעכשיו, ואילו <strong>הא</strong> <small>[זה]</small> שאינו קונה, הרי זה באופן ש<strong>לא אמר ליה</strong> <small>[לו]</small> <strong>"קני</strong> <small>[קנה]</small> <strong>מעכשיו",</strong> ואם לא חלה תחילת הקנין מעכשיו, שוב אינה יכולה לחול לאחר זמן.
 <strong>בעו מיניה</strong> <small>[שאלו ממנו]</small> <strong>מעולא</strong> שאלה זו: אם <strong>יבם</strong> אשה <strong>ואחר כך חילק</strong> בנכסים, שהבטיח לחלק עם אחיו, <strong>מהו?</strong> אמר להם: <strong>לא עשה ולא כלום.</strong> ועוד שאלו: <strong>חילק</strong> בנכסים <strong>ואחר כך יבם מהו?</strong> ענה להם: <strong>לא עשה ולא כלום.</strong>
 על סגנון הדברים הללו <strong>מתקיף לה</strong> <small>[מקשה על כך]</small> <strong>רב ששת: השתא</strong> <small>[עכשיו,</small> הרי<small>]</small> אם <strong>יבם ואחר כך חילק</strong> כאשר כבר היו הנכסים ברשותו, אמר להם עולא ש<strong>לא עשה ולא כלום,</strong> אם כן כאשר <strong>חילק ואחר כך יבם מבעיא</strong> <small>[נצרכה</small> לומר<small>]</small> שאין למעשה זה תוקף, ומה המשיכו לשאול?! ומשיבים: עולא לא נשאל שתי שאלות אלה בבת אחת אלא <strong>שני מעשים</strong> נפרדים <strong>הוו</strong> <small>[היו]</small> שבאו לפני עולא ועל כל אחד ענה לעצמו.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ריש לקיש: בין יבם ואחר כך חילק, בין חילק ואחר כך יבם — לא עשה ולא כלום.</strong> ומסכמים: <strong>והלכתא</strong> <small>[והלכה]</small> למעשה היא: <strong>לא עשה ולא כלום.</strong>
 <big>א</big> עתה חוזרים לפירוש המשנה. שנינו בה, <strong>וחכמים אומרים:</strong> אם הותיר האח המת <strong>פירות המחוברים לקרקע —</strong> הרי הם <strong>שלו,</strong> של היבם. ומקשים: <strong>אמאי</strong> <small>[מדוע]?</small> <strong>והא</strong> <small>[והרי]</small> <strong>כל נכסיו אחראין וערבאין</strong> <small>[וערבים]</small> <strong>לכתובתה! אמר ריש לקיש: תני</strong> <small>[שנה]</small> ותקן כך: פירות המחוברים — <strong>שלה.</strong>
 <big>ב</big> עוד שנינו במשנה: <strong>כנסה,</strong> היבם את אשת אחיו המת — <strong>הרי היא כאשתו.</strong> ושואלים: <strong>למאי הלכתא</strong> <small>[למה,</small> לאיזו <small>הלכה]</small> נאמר הדבר? <strong>אמר ר' יוסי בר' חנינא: לומר שמגרשה בגט ו</strong>כן אם אינו כהן אף <strong>מחזירה</strong> אם רוצה בכך לאחר שגירשה ואין בכך איסור. ושואלים: <strong>מגרשה בגט פשיטא</strong> <small>[פשוט],</small> וכי באיזו דרך אחרת יגרשנה?
 ומשיבים: <strong>מהו דתימא</strong> <small>[שתאמר]:</small> <strong>"</strong>ולקחה לו לאשה <strong>ויבמה"</strong> (דברים כה, ה) <strong>אמר רחמנא</strong> <small>[אמרה תורה],</small> <strong>ועדיין</strong> תורת <strong>יבומין הראשונים עליה</strong> ודינה ככל יבמה, ולכן <strong>לא תיסגי</strong> <small>[יספיק]</small> <strong>לה</strong> לצאת <strong>בגט אלא</strong> תצא <strong>בחליצה</strong> עם הגט, על כן <strong>קא משמע לן</strong> <small>[השמיע לנו]</small> שאין צורך בחליצה, אלא כיון שכנסה דינה ככל אשה ויכול לפוטרה בגט בלבד.
 על מה שאמר ר' יוסי בר' חנינא בפירוש דברי המשנה שמוציאה ו<strong>מחזירה</strong> אם רוצה, תוהים: <strong>פשיטא</strong> <small>[פשוט]</small> שרשאי להחזירה!
## דף פב:
 <strong>מהו דתימא</strong> <small>[שתאמר]</small> כי את ה<strong>מצוה דרמא רחמנא עליה</strong> <small>[שהטילה התורה עליו]</small> הלא <strong>עבדה</strong> <small>[עשה אותה]</small> על ידי הייבום, <strong>ו</strong>כיון שגירשה <strong>השתא תיקום עליה</strong> <small>[עכשיו תעמוד עליו</small> שוב<small>]</small> <strong>באיסור אשת אח</strong> כפי שהיתה קודם לכן, לפני שחלה עליו מצוות היבום, על כן <strong>קא משמע לן</strong> <small>[השמיע לנו]</small> שאינו כן, ומכיון שייבמה פקע ממנה איסור אשת אח לגמרי.
 ושואלים לגופו של דבר: <strong>ואימא הכי נמי</strong> <small>[ואמור שכך הוא גם כן]</small> שבאמת יחזור עליה איסור אשת אח! ומשיבים: <strong>אמר קרא</strong> <small>[הכתוב]</small> <strong>"ולקחה לו לאשה"</strong> (דברים כה, ה), לומר: <strong>כיון שלקחה — נעשית כאשתו</strong> גמורה, לכל ענין.
 <big>א</big> שנינו במשנה: <strong>בלבד שתהא</strong> חובת פרעון <strong>כתובתה</strong> של היבמה <strong>על נכסי בעלה הראשון.</strong> ומסבירים: <strong>מאי טעמא</strong> <small>[מה טעם]</small> הדבר — <strong>אשה הקנו לו מן השמים,</strong> שכיון שלא הוא בחר אותה, אלא היא נופלת לפניו מכוח מצוות התורה, אף אין עליו חובה לייחד לה כתובה משלו, וסומך על הכתובה שנתן אחיו.
 ומוסיפים: <strong>ואי לית</strong> <small>[ואם אין]</small> <strong>לה</strong> כתובה <strong>מראשון,</strong> וכגון שלא היו לו נכסים, <strong>אית</strong> <small>[יש]</small> <strong>לה משני</strong> מאותו טעם שנתנו לכתובת אשה בכלל: <strong>כדי שלא תהא קלה בעיניו להוציאה.</strong>
 <big>ב</big> שנינו במשנה: <strong>לא יאמר לה</strong> היבם ליבמה <strong>"הרי כתובתיך</strong> מונחת על השולחן <strong>",</strong> וכן לא יאמר אדם כן לאשתו, אלא כל נכסיו אחראים לכתובתה. ושואלים: <strong>מאי</strong> <small>[מה]</small> לשון <strong>"וכן"</strong> שייכת כאן? הרי לכאורה מדובר באותו דין עצמו!
 ומסבירים: <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא</strong> ביבמה יש לומר כן משום ש<strong>לא כתב לה</strong> היבם כתובה, וממילא אף לא כתב לה שכל הנכסים <strong>"דקנאי ודקנינא"</strong> <small>["שקניתי ושאקנה"]</small> משועבדים לכתובה, ולכן אמרו שאינו יכול לומר לה כך, <strong>אבל הכא</strong> <small>[כאן</small> באשת איש<small>]</small> ש<strong>כתב לה</strong> כתובה ובה כתוב במפורש <strong>"דקנאי ודקנינא"</strong> <small>["שקניתי ושאקנה"],</small> ואם כן <strong>אימא סמכה</strong> <small>[אמור שסומכת]</small> <strong>דעתה</strong> על מה שמייחד לה, ואין צורך באחריות נכסים שלימה, על כן <strong>קא משמע לן</strong> <small>[השמיע לנו]</small> שאין הדבר כן.
 <big>ג</big> שנינו במשנה: אם כנסה היבם ולאחר מכן <strong>גרשה — אין לה אלא כתובתה</strong> ושוב אין נכסי בעלה הראשון משועבדים לה, ויכול למוכרם. ומדייקים: <strong>גרשה — אין</strong> <small>[כן],</small> <strong>לא גרשה — לא, קא משמע לן</strong> <small>[השמיע לנו]</small> איפוא התנא ברמז <strong>כ</strong>דברי <strong>ר' אבא</strong> בברייתא (לעיל כתובות פא, א), שאין דרך שתהיה לו שליטה גמורה בכל הנכסים אלא כאשר מגרש אותה.
 <big>ד</big> עוד שנינו במשנה: <strong>החזירה</strong> לאחר שגירשה — <strong>הרי היא ככל הנשים, ואין לה אלא כתובתה</strong> הראשונה שנתן לה בעלה הראשון. ושואלים: <strong>החזירה מאי קא משמע לן</strong> <small>[מה השמיע לנו]</small> בכך: הלא כבר <strong>תנינא</strong> <small>[שנינו]</small> בענין <strong>המגרש את האשה ומחזירה</strong> <big>ש</big> <strong>על מנת כתובה ראשונה</strong> הוא <strong>מחזירה,</strong> ואינו צריך לכתוב לה כתובה חדשה! ומדוע צריך להדגיש דין זה ביבמה?
 ומשיבים: <strong>מהו דתימא</strong> <small>[שתאמר]:</small> <strong>אשתו הוא דאיהו</strong> <small>[שהוא]</small> <strong>כתב לה כתובה מיניה</strong> <small>[ממנו]</small> ולכן כאשר הוא מחזיר אותה נעשה הדבר על דעת כתובה ראשונה, <strong>אבל יבמתו</strong> ש<strong>לא איהו</strong> <small>[הוא]</small> <strong>כתב לה</strong> כתובה אלא אחיו, <strong>היכא</strong> <small>[במקום]</small> ש<strong>גרשה ואהדרה</strong> <small>[והחזירה]</small> <strong>אימא</strong> <small>[אמור]</small> שתהא <strong>כתובתה מיניה</strong> <small>[ממנו],</small> שיכתוב לה הוא עצמו כתובה חדשה מנכסיו שלו, על כן <strong>קא משמע לן</strong> <small>[השמיע לנו]</small> שאין צורך בדבר.
 <big>ה</big> כיון שהזכרנו פה פרטי דיני כתובות, מביאים את ההלכה העיקרית. <strong>אמר רב יהודה: בראשונה היו כותבין לבתולה מאתים</strong> זוז <strong>ולאלמנה מנה</strong> (מאה זוז), והיו תובעים שיחזיקו את כסף הכתובה בכספים בפועל, <strong>והיו</strong> אנשים <strong>מזקינין ולא היו נושאין נשים,</strong> שלא כל אדם יכול היה לצבור סכום זה בכסף, <strong>עד שבא שמעון בן שטח ותיקן</strong> שאינו צריך לתת כסף בפועל, אלא ש<strong>כל נכסיו אחראין לכתובתה.</strong>
 ומעירים: <strong>תניא נמי הכי</strong> <small>[שנינו</small> בברייתא <small>גם כן כך]:</small> <strong>בראשונה היו כותבין לבתולה מאתים ולאלמנה מנה, והיו מזקינין ולא היו נושאין נשים,</strong> שחששו הנשים שמא יתבזבז כסף הכתובה או יאבד, ואין להן בטחון בגבייתה, ולכן <strong>התקינו שיהיו מניחין אותה</strong> את דמי הכתובה <strong>בבית אביה</strong> ואז היתה מובטחת שישמר כסף זה. <strong>ועדיין</strong> היה הדבר גורם לתקלה אחרת: <strong>כשהוא כועס עליה,</strong> על אשתו, <strong>אומר לה: "לכי אצל כתובתיך"</strong> והיו ממהרים להתגרש,
 <strong>התקינו שיהיו מניחין אותה בבית חמיה</strong> (כלומר, בבית בעלה), ו<strong>עשירות עושות אותה,</strong> את כסף הכתובה, <strong>קלתות</strong> (סלים) <strong>של כסף ושל זהב, עניות היו עושות אותה עביט של מימי רגלים,</strong> משום שהיה זה סכום מועט ולא היה די אלא לכלי קטן ולא חשוב,
 <strong>ועדיין כשכועס עליה אומר לה "טלי כתובתיך וצאי". עד שבא שמעון בן שטח ותיקן</strong> שאינו נותן לה את דמי הכתובה בפועל, אלא <strong>שיהא כותב לה: כל נכסי אחראין לכתובתה,</strong> ואין הכתובה מיוחדת במקום או בחפץ מסויים, וכיון שאין מעות הכתובה מיוחדות ונשמרות, אם רוצה לגרשה צריך למכור מרכושו, ובתוך כך נמלך בדעתו ומתחרט.
## דף פג.
 <strong>הכותב לאשתו</strong> תנאי מיוחד: <strong>"דין ודברים אין לי בנכסיך",</strong> שמתנה אתה שהוא מוותר על זכותו בנכסיה — בכל זאת <strong>הרי זה אוכל פירות</strong> הנכסים <strong>בחייה, ואם מתה — יורשה. אם כן,</strong> כיון שבכל זאת יש בידו את כל הזכות הזו <strong>למה,</strong> מה המשמעות, במה ש<strong>כתב לה "דין ודברים אין לי בנכסיך"?</strong> — המשמעות המעשית של תנאי זה היא, <strong>שאם מכרה</strong> או <strong>נתנה</strong> מנכסיה לאחר — מה שעשתה <strong>קיים</strong> ואינו יכול להוציא.
 ואם <strong>כתב לה "דין ודברים אין לי בנכסיך ובפירותיהן" — הרי זה אינו אוכל פירות בחייה, ואם מתה — יורשה,</strong> שהרי לא סילק את עצמו מן הירושה. <strong>ר' יהודה אומר: לעולם,</strong> אף על פי שויתר על זכותו בפירות עצמם, מכל מקום נעשים הפירות עצמם כנכסי מלוג שלה ולכן הריהו <strong>אוכל פירי פירות.</strong> ואינו מסולק לגמרי מאכילת פירות <strong>עד שיכתוב לה "דין ודברים אין לי בנכסיך ובפירותיהן ובפירי פירותיהן עד עולם",</strong> כלומר, פירי פירי פירות וכן הלאה.
 <strong>כתב לה "דין ודברים אין לי בנכסיך ובפירותיהן ובפירי פירותיהן בחייך ובמותך" — אינו אוכל פירות בחייה, ואם מתה אינו יורשה. רבן שמעון בן גמליאל אומר: אם מתה — יירשנה, מפני שמתנה על מה שכתוב בתורה,</strong> שלדעתו מדין תורה הבעל יורש את אשתו, <strong>וכל המתנה על מה שכתוב בתורה</strong> לבטלו — <strong>תנאו בטל.</strong>
 <big>ב גמרא</big> <strong>תני</strong> <small>[שנה]</small> <strong>ר' חייא: "האומר לאשתו",</strong> ולא שנה "הכותב", שאף באמירה בלבד בלא כתיבת שטר מועיל תנאי זה.
 על עיקר ההלכה שואלים: <strong>וכי כתב</strong> <small>[וכאשר</small> הוא <small>כותב]</small> או אומר <strong>לה הכי</strong> <small>[כך],</small> <strong>מאי הוי</strong> <small>[מה יהיה]?</small> כלומר, כיצד תועיל כתיבה או אמירה זו? <strong>והתניא</strong> <small>[והרי שנינו</small> בברייתא<small>]:</small> <strong>האומר לחבירו</strong> שהוא שותף בנכסיו, בין באמירה בעל פה ובין בהודעה בכתב <strong>"דין ודברים אין לי על שדה זו",</strong> או <strong>"ואין לי עסק בה",</strong> או <strong>"וידי מסולקת הימנה" — לא אמר כלום,</strong> שאין תוקף לויתור בנוסח זה שאיננו נוסח של מתנה!
 <strong>אמרי דבי</strong> <small>[אמרו</small> החכמים <small>בבית</small> מדרשו<small>]</small> של <strong>ר' ינאי:</strong> במשנתנו מדובר <strong>בכותב לה ועודה ארוסה,</strong> שכאשר כותב נוסח זה, עדיין אין הנכס ברשותו ולכן יכול הוא לסלק עצמו, ו<strong>כ</strong>דברי <strong>רב כהנא,</strong> ש<strong>אמר רב כהנא: נחלה הבאה לאדם ממקום אחר,</strong> שאינה ירושה ישירה, אלא מכוח אשתו, או על ידי מתנה — <strong>אדם מתנה עליה שלא יירשנה.</strong> שבכגון זה תנאו קיים, למרות שאיננו יכול לוותר על נחלה שכבר הגיעה לו! <strong>וכ</strong>דברי <strong>רבא,</strong> ש<strong>אמר רבא: האומר "אי אפשי</strong> (אין רצוני) <strong>בתקנת חכמים כגון זו" — שומעין לו.</strong>
 ושואלים: <strong>מאי</strong> <small>[מה</small> הוא<small>]</small> <strong>"כגון זו"?</strong> ומסבירים: <strong>כ</strong>דברי <strong>רב הונא אמר רב,</strong> ש<strong>אמר רב הונא אמר רב: יכולה אשה שתאמר לבעלה "איני ניזונת</strong> משלך <strong>ואיני עושה</strong> מלאכה עבורך<strong>",</strong> 
 שכיון שתקנה זו נעשתה לטובת האשה, יכולה היא לומר שהיא מוותרת עליו. ושואלים: <strong>אי הכי</strong> <small>[אם כך]</small> אם מקבלים את שיטת רבא שאדם יכול לוותר על זכות שיש לו מכוח תקנת חכמים שנעשתה לטובתו, <strong>אפילו</strong> בכותב לה "דין ודברים אין לי בנכסיך" בזמן שכבר <strong>נשואה נמי</strong> <small>[גם כן]</small> יש תוקף לתנאי שעושה, וכדין האשה שאומרת "איני ניזונת". ומדוע הוצרך ר' ינאי להסביר את משנתנו בארוסה דווקא?
 <strong>אמר אביי: נשואה, ידו</strong> (זכותו ורשותו בנכסים) — <strong>כידה</strong> והריהו כשותף בנכסיה. ולכן, כיון שאנו אומרים שמכוח הנישואין יש לו קנין מסויים בנכסי אשתו — אין הקנין הזה מסולק על ידי נוסח ויתור שאין לו תוקף משפטי. <strong>רבא אמר:</strong> אשה נשואה — <strong>ידו עדיפא מידה,</strong> שבעצם זכותו בנכסיה גדולה מזכותה בהם. ומסבירים: <strong>נפקא מינה</strong> <small>[יוצא מזה]</small> הבדל מעשי בין שיטת רבא לשיטת אביי <strong>ל</strong>ענין <strong>שומרת יבם,</strong> שאם אנו אומרים שבנשואה ידו כידה, אם היתה רק שומרת יבם שיש לו רק איזה זיקה אך אינה נשואה — הרי ידה־זכותה, עדיפה מידו. אבל אם אנו אומרים שבנשואה ידו עדיפה מידה — בשומרת יבם שניהם שווים.
 <strong>איבעיא להו</strong> <small>[נשאלה להם</small> ללומדים<small>]</small> בענין הדינים שנאמרו בברייתא: אם <strong>קנו מידו, מהו?</strong> כלומר, אם לא רק כתב לחבירו שהוא מוותר על הנכסים (שכפי שאמרנו כתיבה זו איננה מועילה) אלא גם עשו קנין על כך, מה הדין? <strong>אמר רב יוסף: מדין ודברים קנו מידו,</strong> שאין דין קנין חל על מה שאינו אלא הבטחה בלבד, ואין לקנין שנעשה כדי לחזק הבטחה, תוקף רב יותר מאשר להבטחה עצמה. <strong>רב נחמן אמר: מגופה של קרקע קנו מידו.</strong> כלומר, הקנין הזה באמת חל על גופה של הקרקע, והרי זה כנתינת הקרקע עצמה. <strong>אמר אביי: מסתברא מילתא</strong> <small>[מסתבר הדבר]</small> שאמר <strong>רב יוסף</strong>
## דף פג:
 <strong>בעורר,</strong> שמיד כאשר בא השותף לקחת את החלק שהובטח לו, מערער הנותן ואומר שלא כתב אלא כדי להימנע ממריבה. <strong>אבל בעומד,</strong> שכבר החזיק השותף בקרקע זו, והנותן מתחרט ורוצה להוציאו ממנה, אומרים אנו כי <strong>מגופה של קרקע קנו מידו,</strong> ואינו יכול עכשיו לחזור בו.
 <strong>אמר אמימר: הלכתא</strong> <small>[הלכה</small> היא<small>]:</small> <strong>מגופה של קרקע קנו מידו. אמר ליה</strong> <small>[לו]</small> <strong>רב אשי לאמימר:</strong> האם דבריך נאמרו <strong>ב</strong>יחס ל<strong>עורר או ב</strong>יחס ל<strong>עומד? למאי נפקא מינה</strong> <small>[מה יוצא מזה]</small> משאלה זו — <strong>לכ</strong> דברי <strong>רב יוסף,</strong> אבל לרב נחמן בכל מקרה הקנין הוא מגופה של קרקע. <strong>אמר ליה</strong> <small>[לו]</small> אמימר: <strong>לא שמיע</strong> <small>[נשמע]</small> <strong>לי</strong> מה שאמר רב יוסף. ומסבירים, <strong>כלומר: לא סבירא לי</strong> <small>[איני סבור</small> כן<small>],</small> שאיני מקבל את דברי רב יוסף.
 <big>א</big> שנינו במשנה שאם כתב לה "דין ודברים אין לי בנכסיך", לא סילק את עצמו לא מן הפירות ולא מן הירושה. ומסבירים: <strong>אם כן, למה כתב לה וכו'</strong> — רק כדי לתת לה רשות למכור את הנכסים אם תרצה. ושואלים: כיון שיש תוקף לויתור זה של הבעל, <strong>ותימא ליה</strong> <small>[ותאמר לו</small> האשה<small>]:</small> <strong>מכל מילי</strong> <small>[דבר]</small> <strong>סליקת נפשך</strong> <small>[סלקת עצמך],</small> שהרי נוסח זה הוא כללי, ואפשר להבינו כויתור על כל הזכויות! <strong>אמר אביי,</strong> נוקטים אנו בכלל: <strong>יד בעל השטר על התחתונה.</strong> שאנו מפרשים כל שטר באופן כזה שההתחייבות בו תהיה הקטנה ביותר. ואף כאן אנו מפרשים את ויתורו של הבעל לדבר הפחות ביותר.
 ושואלים: אם כך, <strong>ואימא</strong> <small>[ואמור]</small> שסילק עצמו <strong>מפירי</strong> <small>[מפירות],</small> שהרי מתנה או מכירה של הקרקע כולה היא דבר גדול וביחס לזה הפירות הם רק סכום קטן, ומדוע לא נאמר שדווקא מן הפירות סילק את עצמו? <strong>אמר אביי:</strong> משל הוא בפי האנשים: <strong>"בוצינא</strong> <small>[קישוא]</small> הנמצא ביד <strong>טב מקרא</strong> <small>[טוב מדלעת]</small> שתבוא לאחר זמן<strong>",</strong> ולכן אנו מניחים שזכותו בפירות עכשיו חשובה לו יותר מאשר אפשרות של מכירה שעשויה לבוא רק בעתיד. 
 ושואלים: <strong>ואימא</strong> <small>[ואמור]</small> ש<strong>מירושה</strong> רוצה לסלק את עצמו, שהוא הפחות, שהרי ייתכן שימות עוד לפניה! <strong>אמר אביי: מיתה שכיחא</strong> <small>[מצויה],</small> אבל <strong>מכירה לא שכיחא</strong> <small>[אינה מצויה],</small> שאין אדם נוהג למכור ירושת אבותיו, <strong>וכי מסליק איניש נפשיה</strong> <small>[וכאשר מסלק אדם עצמו]</small> אנו מפרשים שהוא מסלק עצמו <strong>ממילתא דלא שכיחא</strong> <small>[מדבר שאינו מצוי],</small> אבל <strong>ממילתא דשכיחא לא מסליק איניש נפשיה</strong> <small>[מדבר שמצוי אין אדם מסלק עצמו].</small> <strong>רב אשי אמר</strong> טעם אחר, שאנו מדייקים בלשון השטר, שאמר בו "דין ודברים אין לי <strong>בנכסייך"</strong> — משמע <strong>ולא בפירותיהן,</strong> וכן <strong>"בנכסייך"</strong> משמע בחייך שהם שייכים לך — <strong>ולא לאחר מיתה.</strong>
 <big>ב</big> שנינו במשנה שאם כתב לה "בנכסיך ובפירותיהן" — אינו אוכל פירות. ואילו <strong>ר' יהודה אומר: לעולם הוא אוכל פירי פירות.</strong> ועל זה <strong>תנו רבנן</strong> <small>[שנו חכמים]:</small> <strong>אלו הן פירות ואלו הן פירי פירות?</strong> דוגמא: <strong>הכניסה לו קרקע ועשתה</strong> הקרקע <strong>פירות — הרי הן פירות. מכר פירות</strong> שהיו לה <strong>ולקח</strong> (קנה) <strong>מהן קרקע, ועשתה</strong> קרקע זו <strong>פירות — הרי הן פירי פירות.</strong>
 <strong>איבעיא להו</strong> <small>[נשאלה להם</small> ללומדים<small>]:</small> <strong>ל</strong>דעת <strong>ר' יהודה</strong> שהנוסח של סילוק גמור הוא כשכותב "בפירותיהן ובפירי פירותיהן עד העולם", האם הביטוי <strong>"פירי פירות" דוקא</strong> <small>[</small>הוא <small>המדוייק]</small> ובעצם די בנוסח זה, <strong>או דלמא</strong> <small>[שמא]</small> <strong>"עד עולם" דוקא</strong> <small>[</small>הוא <small>המדוייק],</small> <strong>או דלמא תרוייהו</strong> <small>[שמא שניהם]</small> <strong>דוקא</strong> (במדוייק) נאמרו, ואם לא אמר את שניהם — לא סילק את עצמו לגמרי?
 ומבררים: <strong>אם תמצי</strong> <small>[תרצה]</small> <strong>לומר</strong> כי <strong>"פירי פירות"</strong> הוא <strong>דוקא</strong> (במדוייק), אם כן תוספת לשון זו שנקטה המשנה <strong>"עד עולם" למה לי?</strong> ואפשר לפרש: <strong>הא קא משמע לן</strong> <small>[</small>דבר <small>זה השמיע לנו]</small> התנא ש<strong>כיון</strong> ש<strong>כתב לה "פירי פירות"</strong> הרי זה <strong>כמאן דכתב</strong> <small>[כמי ש</small>היה <small>כותב]</small> <strong>לה "עד עולם" דמי</strong> <small>[נחשב],</small> אבל באמת אין זה מעכב אם לא הוסיף מילים אלו.
 <strong>ו</strong>מן הצד האחר <strong>אם תמצי</strong> <small>[תרצה]</small> <strong>לומר</strong> ש<strong>"עד עולם" דוקא</strong> הוא הלשון המדוייקת <strong>"פירי פירות" למה לי?</strong> — על כך יש להסביר כי <strong>הא קא משמע לן</strong> <small>[</small>דבר <small>זה השמיע לנו]:</small> <strong>אף על גב</strong> <small>[אף על פי]</small> ש<strong>כתב לה "פירי פירות", אי</strong> <small>[אם]</small> <strong>כתב לה</strong> והוסיף <strong>"עד עולם" — אין</strong> <small>[כן],</small> הרי זה סילוק גמור, <strong>אי</strong> <small>[אם]</small> <strong>לא</strong> כתב כן — <strong>לא</strong> סילק עצמו לגמרי, אלא אוכל פירי פירי פירות.
 <strong>ואם תמצי</strong> <small>[ואם תרצה]</small> <strong>לומר</strong> כי <strong>תרוייהו</strong> <small>[שניהם]</small> <strong>דוקא</strong> (במדוייק), <strong>תרתי</strong> <small>[שניהם]</small> שני ביטויים <strong>למה לי?</strong> על כך מסבירים: <strong>צריכא</strong> <small>[צריך]</small> לכתוב אותם, <strong>דאי כתב</strong> <small>[שאם</small> היה <small>כותב]</small> <strong>לה</strong> רק <strong>"פירי פירות" ולא כתב</strong> <small>[</small>היה <small>כותב]</small> <strong>לה "עד עולם", הוה אמינא</strong> <small>[הייתי אומר]</small> כי <strong>פירי פירות הוא דלא אכיל</strong> <small>[שאינו אוכל]</small> <strong>אבל פירא דפירי פירות אכיל</strong> <small>[פירות של פירי פירות אוכל] —</small> <strong>להכי איצטריך</strong> <small>[ל</small>שם <small>כך הוצרך</small> לומר<small>]</small> גם <strong>"עד עולם",</strong> לומר שכל דבר שהוא שמקורו בנכסים אלה בכלל זה. <strong>ואי כתב</strong> <small>[ואם</small> היה <small>כותב]</small> <strong>לה</strong> רק <strong>"עד עולם", ולא כתב</strong> <small>[</small>היה <small>כותב]</small> <strong>לה "פירי פירות", הוה אמינא</strong> <small>[הייתי אומר]</small> כי <strong>לעולם</strong> על ה<strong>פירות קאי</strong> <small>[</small>הוא <small>עומד,</small> מתייחס<small>],</small> שכוונתו שבפירות אין לו לעולם דין ודברים, אבל בפירי פירות יש לו עדיין זכות, <strong>להכי איצטריך</strong> <small>[ל</small>שם <small>כך הוצרך</small> לכתוב<small>]</small> גם <strong>"פירי פירות".</strong>
 <strong>איבעיא להו</strong> <small>[נשאלה להם]</small> ללומדים שאלה זו, <strong>כתב לה</strong> בנוסח זה: <strong>"דין ודברים אין לי בנכסייך ובפירי פירות", מהו שיאכל פירות</strong> עצמם? וצדדי השאלה: האם <strong>מפירי פירות סליק נפשיה</strong> <small>[סילק</small> את <small>עצמו],</small> ואילו <strong>מפירי</strong> <small>[מפירות</small> עצמם<small>]</small> <strong>לא סליק נפשיה</strong> <small>[סילק עצמו],</small> שהרי לא הזכירם, <strong>או דלמא</strong> <small>[שמא]</small> <strong>מכל מילי</strong> <small>[דבר]</small> <strong>סליק נפשיה</strong> <small>[סילק עצמו]?</small> ש"פירי פירות" כוללים גם את הפירות עצמם.
 ומשיבים: <strong>פשיטא</strong> <small>[פשוט]</small> ש<strong>מכל מילי</strong> <small>[דבר]</small> <strong>סליק נפשיה, דאי אמרת</strong> <small>[שאם אומר אתה]</small> שרק <strong>מפירי פירות סליק נפשיה</strong> <small>[סילק</small> את <small>עצמו],</small> ואילו <strong>מפירי</strong> <small>[מפירות</small> עצמם<small>]</small> <strong>לא סליק נפשיה</strong> <small>[מסלק עצמו],</small> <strong>כיון דאכלינהו</strong> <small>[ש</small>הוא <small>אוכל]</small> את ה<strong>פירות, פירי פירות מהיכא</strong> <small>[מהיכן</small> יהיו<small>]?</small>
 ודוחים: <strong>ולטעמיך</strong> <small>[ולטעמך,</small> לשיטתך<small>],</small> שסילק את עצמו מהפירות — <strong>הא דתנן</strong> <small>[זו ששנינו</small> במשנה<small>]</small> ש<strong>ר' יהודה אומר: לעולם הוא אוכל פירי פירות</strong> עד שיכתוב לה "ומפירות פירותיהן עד עולם". אפשר להקשות באותו אופן: <strong>כיון דאכלינהו לפירי</strong> <small>[שאוכל</small> הוא עצמו <small>את הפירות],</small> כשלא נסתלק מהם, אם כן <strong>פירי פירות מהיכא</strong> <small>[מהיכן]</small> יש לו? <strong>אלא</strong> צריך לומר <strong>בדשיירא</strong> <small>[ב</small>זמן <small>ששיירה]</small> היא מן הפירות ולא השתמשה בהם ומן המותר הזה קנו קרקע, ומפירות קרקע זו הוא אוכל פירי פירות, אם כן <strong>הכא נמי בדשייר</strong> <small>[כאן גם כן</small> מדובר <small>ב</small>אופן <small>ששייר]</small> מן הפירות, ומכרו שיור זה וקנה קרקע ובפירי פירות אלה אין לו זכות. ואם כן לא נפתרה השאלה.
 <big>ג</big> שנינו במשנה ש <strong>רבן שמעון בן גמליאל אומר</strong> שאף על פי שכתב לה "דין ודברים אין לי בנכסיך ובפירותיהן בחייך ובמותך" — מכל מקום יורשה, משום שתנאו בטל, מפני שמתנה על דברי תורה. <strong>אמר רב: הלכה</strong> למעשה <strong>כרבן שמעון בן גמליאל</strong> שהבעל יורש את אשתו, <strong>ולא מטעמיה</strong> <small>[מטעמו],</small> כלומר, לא מפני הטעם שאמר רבן שמעון בן גמליאל.
 ושואלים: <strong>מאי</strong> <small>[מה</small> פירוש<small>]</small> <strong>הלכה כרבן שמעון בן גמליאל ולא מטעמיה</strong> <small>[מטעמו]?</small> מה היא סברתו של רב בענין זה? <strong>אילימא</strong> <small>[אם תאמר]</small> כי <strong>הלכה כרבן שמעון בן גמליאל</strong> ש<strong>אמר</strong> ש<strong>אם מתה יירשנה, ולאו מטעמיה</strong> <small>[ולא מטעמו];</small> ש<strong>אילו רבן שמעון בן גמליאל סבר</strong> <small>[סבור]</small> שה<strong>מתנה על מה שכתוב בתורה — תנאו בטל, ורב סבר</strong> <small>[סבור]</small> ש<strong>תנאו קיים. ו</strong>אולם, <strong>קסבר</strong> <small>[סבור]</small> רב כי <strong>ירושת הבעל</strong> איננה מן התורה אלא <strong>דרבנן</strong> <small>[מדברי</small> <small>סופרים]</small> היא, <strong>ו</strong>דווקא משום כך התנאי בטל, כי <strong>חכמים עשו חיזוק לדבריהם יותר משל תורה,</strong> וגזרו שלא תתבטל ירושת הבעל כלל.
## דף פד.
 <strong>וסבר</strong> <small>[ו</small>האם <small>סבור]</small> <strong>רב</strong> שהמתנה לבטל דבר הכתוב בתורה <strong>תנאו קיים? והא איתמר</strong> <small>[והרי נאמר]</small> שנחלקו אמוראים בשאלה הבאה: <strong>האומר לחבירו "</strong>הרי אני מוכר לך דבר <strong>על מנת שאין לך עלי אונאה",</strong> שאף שאסור להונות, מכל מקום אתה מוותר לי על ההונאה. <strong>רב אמר: יש לו עליו אונאה,</strong> וחייב המוכר להחזיר לקונה את מה שאונהו, משום שאינו יכול בתנאי לבטל את איסור התורה "ולא תונו איש את עמיתו" (ויקרא כה, יז). <strong>ושמואל אמר: אין לו עליו אונאה.</strong> משמע שלדעת רב אי אפשר להתנות כדי לבטל דבר הכתוב בתורה!
 <strong>אלא</strong> כך צריך להבין את דברי רב: <strong>הלכה כרבן שמעון בן גמליאל</strong> ש<strong>אמר</strong> שכל <strong>המתנה על מה שכתוב בתורה תנאו בטל, ולאו מטעמיה</strong> <small>[ולא מטעמו],</small> אלא מטעם אחר, ש<strong>אילו רבן שמעון בן גמליאל סבר</strong> <small>[סבור]</small> שאם <strong>מתה</strong> האשה — <strong>יירשנה, ורב</strong> הרי <strong>סבר</strong> <small>[סבור]</small> שאם <strong>מתה — לא יירשנה,</strong> שלדעתו ירושת הבעל מדברי סופרים היא, ואין בהתנאה משום מתנה על מה שכתוב בתורה והתנאי קיים. ואף לא עשו חכמים חיזוק לדבריהם שיהיה תוקפם יותר משל תורה.
 אולם אם אתה מפרש כך הרי אתה הופך את הדברים שכן <strong>האי מטעמיה</strong> <small>[זה מטעמו]</small> <strong>ולא כהילכתיה</strong> <small>[כהלכתו]</small> <strong>הוא,</strong> היפך דברי רב שאמר: כהלכתו ולא מטעמו!
 <strong>אלא</strong> כך צריך לפרש: <strong>הלכה כרבן שמעון בן גמליאל</strong> ש<strong>אמר אם מתה יירשנה, ולאו מטעמיה</strong> <small>[ולא מטעמו],</small> ש<strong>אילו רבן שמעון בן גמליאל סבר</strong> <small>[סבור]</small> כי <strong>בדאורייתא</strong> <small>[ב</small>דבר שהוא מ<small>דברי תורה]</small> <strong>תנאו בטל,</strong> ומכאן נבין — <strong>הא בדרבנן</strong> <small>[הרי ב</small>תנאי על דבר שהוא <small>מדברי סופרים]</small> <strong>תנאו קיים. ורב סבר</strong> <small>[סבור]</small> ש<strong>אפילו בדרבנן</strong> <small>[בדברי סופרים]</small> אם מתנה כנגד דבריהם — <strong>תנאו בטל.</strong>
 אולם גם פה יש לשאול: אם כן הרי <strong>האי כטעמיה וכהילכתיה</strong> <small>[זה כטעמו וכהלכתו]</small> <strong>הוא, ורב</strong> רק <strong>מוסיף הוא</strong> עוד פרט בהלכה שלא אמר אותו רבן שמעון בן גמליאל!
 <strong>אלא</strong> יש לחזור גם מפירוש זה, וצריך לומר: <strong>הלכה כרבן שמעון בן גמליאל</strong> ש<strong>אמר אם מתה יירשנה, ולאו מטעמיה</strong> <small>[ולא מטעמו],</small> ש<strong>אילו רבן שמעון בן גמליאל סבר</strong> <small>[סבור]</small> כי <strong>ירושת הבעל דאורייתא</strong> <small>[מן התורה</small> היא<small>]</small> <strong>וכל המתנה על מה שכתוב בתורה — תנאו בטל. ו</strong>אילו <strong>רב סבר</strong> <small>[סבור]</small> כי <strong>ירושת הבעל דרבנן</strong> <small>[מדברי סופרים]</small> היא, <strong>ו</strong>בכל זאת תנאו בטל כי <strong>חכמים עשו חיזוק לדבריהם כשל תורה</strong> שלא יוכלו לבטל את תקנתם.
 ושואלים: <strong>ו</strong>האם <strong>רב סבר</strong> <small>[סבור]</small> כי <strong>ירושת הבעל דרבנן</strong> <small>[מדברי סופרים</small> היא<small>]?</small> <strong>והתנן</strong> <small>[והרי שנינו</small> במשנה<small>],</small> <strong>ר' יוחנן בן ברוקא אומר: היורש את אשתו, יחזיר</strong> את הנכסים <strong>לבני משפחה</strong> של האשה בשנת היובל, <strong>וינכה להן מן הדמים,</strong> שאינו גובה מהם כל שווי הנכסים אלא רק חלק ממנו.
 <strong>והוינן</strong> <small>[והיינו עוסקים</small> ומקשים<small>]</small> <strong>בה</strong> בהלכה זו: <strong>מאי קסבר</strong> <small>[מה סבור]</small> ר' יוחנן בן ברוקא? <strong>אי קסבר</strong> <small>[אם סבור הוא]</small> ש<strong>ירושת הבעל דאורייתא</strong> <small>[מן התורה</small> היא<small>],</small> <strong>אמאי</strong> <small>[מדוע]</small> <strong>יחזיר?</strong> שהרי ירושה אינה חוזרת ביובל. <strong>ואי דרבנן</strong> <small>[ואם</small> סבור הוא שהיא רק <small>מדברי סופרים],</small> אם כן <strong>דמים מאי עבידתייהו</strong> <small>[מה מעשיהם]?</small> שאם חוזרים להלכה הבסיסית, כדין תורה, הרי הנכסים שייכים למשפחת האשה, ואין הם צריכים לשלם לו כלל!
 <strong>ואמר רב: לעולם קסבר</strong> <small>[סבור הוא]</small> ש<strong>ירושת הבעל דאורייתא</strong> <small>[מן התורה</small> היא<small>],</small> <strong>וכגון שהורישתו אשתו בית הקברות</strong> של המשפחה, ו<strong>משום פגם משפחה,</strong> שלא יהיו בני משפחה זו קבורים בנחלת אחרים, <strong>אמור רבנן לישקול דמי וליהדר</strong> <small>[אמרו חכמים שיקח כסף</small> מהם <small>ויחזיר</small> להם<small>]</small> את בית הקברות.
 <strong>ומאי</strong> <small>[ומה</small> פירוש<small>]</small> <strong>"ינכה להן מן הדמים"</strong> — הכוונה היא <strong>דמי קבר אשתו.</strong> שהרי את אשתו הוא צריך לקבור בנחלתו על חשבונו, ואם קבר אותה באותה נחלה ינכה להם את דמי הקבר מדמי הנחלה. <strong>כדתניא</strong> <small>[כפי ששנינו</small> בברייתא<small>]:</small> <strong>המוכר קברו,</strong> או את ה<strong>דרך</strong> אל <strong>קברו, מעמדו</strong> (המקום שבו היו עומדים לנחם את האבלים), או <strong>מקום הספידו — באין בני משפחה וקוברין אותו</strong> בנחלת אבותיו <strong>בעל כרחו</strong> של הקונה, <strong>משום פגם משפחה,</strong> שלא יהיה אחד מהם קבור בנחלת זרים. ומכל מקום, אפשר ללמוד מכאן שרב סבור שירושת הבעל היא מן התורה, ולא כפי שניסינו להוכיח!
 ומשיבים: מכאן אין הוכחה, כי אפשר לומר ש<strong>רב לטעמיה</strong> <small>[לטעמו,</small> לשיטתו<small>]</small> של <strong>ר' יוחנן בן ברוקא קאמר</strong> <small>[אומר],</small> שהסביר מה טעמו של תנא זה, <strong>וליה לא סבירא ליה</strong> <small>[והוא</small> עצמו <small>אינו סבור</small> כן<small>].</small>
 <big>א משנה</big> <strong>מי שמת והניח אשה ובעל חוב</strong> הנושה בו, <strong>ויורשין, והיה לו פקדון או מלוה ביד אחרים</strong> וכל אלה תובעים את הרכוש הזה — <strong>ר' טרפון אומר: ינתנו</strong> הפקדון או המלוה <strong>לכושל</strong> (לחלש) <strong>שבהן,</strong> שהוא זקוק יותר לתמיכה. <strong>ר' עקיבא אומר: אין מרחמין בדין,</strong> שאם דין הוא — צריך לנהוג לפי הדין, ואין לערב כאן שיקול של רחמים. <strong>אלא</strong> לפי הדין <strong>ינתנו ליורשין, ש</strong>כן <strong>כולן צריכין שבועה,</strong> שכל הרוצה להיפרע מיתומים צריך להישבע, <strong>ואין היורשין צריכין שבועה</strong> ולכן כוחם ברכוש האב רב משל כל האחרים.
 ואם <strong>הניח</strong> הנפטר <strong>פירות תלושין מן הקרקע — כל הקודם בהן,</strong> האשה, בעל החוב, או היורשים, ולקח את חלקו — <strong>זכה בהן</strong> בפירות התלושים. ואם <strong>זכתה</strong> ה<strong>אשה</strong> בפירות אלה ולקחה <strong>יותר מ</strong>דמי <strong>כתובתה,</strong> או שזכה בהם <strong>בעל חוב</strong> ולקח <strong>יותר על חובו,</strong> מה יעשו בכסף <strong>המותר? ר' טרפון אומר: ינתנו לכושל שבהן,</strong> בעל החוב או האשה, לפי הענין. <strong>ר' עקיבא אומר: אין מרחמין בדין, אלא ינתנו</strong> הפירות הנותרים <strong>ליורשין,</strong> מן הטעם שאמר; <strong>שכולם צריכין שבועה, ואין היורשין צריכין שבועה.</strong>
 <big>ב גמרא</big> על לשון המשנה שואלים: <strong>למה לי למיתני</strong> <small>[לשנות]</small> דין זה ב<strong>מלוה, למה לי למיתני</strong> <small>[לשנות]</small> גם ב<strong>פקדון?</strong> די היה לו להביא דוגמא אחת בלבד! ומסבירים: <strong>צריכא</strong> <small>[צריך]</small> שייאמרו שני הדברים; <strong>דאי תנא</strong> <small>[שאילו</small> היה <small>שונה]</small> <strong>מלוה</strong> בלבד, היינו אומרים: <strong>בהא קאמר</strong> <small>[בזו אמר]</small> <strong>ר' טרפון</strong> שינתנו לכושל שבהם <strong>משום</strong> ש<strong>מלוה להוצאה ניתנה</strong> ובעצם אין כאן רכוש הקיים בפועל אלא התחייבות בלבד, ובכגון זה אפשר לתת אותו למי שזקוק לכך, <strong>אבל פקדון דאיתיה בעיניה</strong> <small>[שישנו בעינו]</small> <strong>אימא מודי ליה</strong> <small>[אמור שמודה לו]</small> <strong>לר' עקיבא</strong> שהוא בחזקת היורשים.
 ולהיפך, <strong>ואי תנא הא</strong> <small>[ואילו</small> היה <small>שונה זו]</small> בפקדון בלבד, היינו אומרים: <strong>בהא קאמר</strong> <small>[בזו</small> דווקא <small>אמר]</small> <strong>ר' עקיבא</strong> שיינתן ליורשים, <strong>אבל בהך</strong> <small>[באחרת,</small> במלוה<small>]</small> <strong>אימא מודי</strong> <small>[אמור</small> ש<small>מודה]</small> <strong>לר' טרפון</strong> שיינתנו לכושל שבהן, על כן <strong>צריכא</strong> <small>[צריך]</small> שייאמרו שני הדברים.
 <big>ג</big> שנינו במשנה שלדעת ר' טרפון יינתנו לכושל שבהם. ושואלים: <strong>מאי</strong> <small>[מה]</small> פירוש <strong>"לכושל"? ר' יוסי בר' חנינא אומר: לכושל שבראיה,</strong> כלומר, לזה שהשטר שלו מאוחר ביותר, שהראיה שבידו כושלת ביותר, שהרי הוא אינו יכול לטרוף מאחרים, ושאר התובעים יכולים לטרוף מנכסים שנמכרו קודם. <strong>ר' יוחנן אמר:</strong> הכוונה היא <strong>לכתובת אשה, משום חינא</strong> <small>[חן]</small> שעשו חכמים תקנות לטובת האשה בכתובתה, כדי שיהא חן לגברים בעיניהן, שידעו שיש להן בטחון בנישואיהן ושאינן צריכות לחשוש להפסד כתובתן.
 ומעירים: בעיה זו היא <strong>כתנאי</strong> <small>[כתנאים]</small> שנחלקו בנושא זה, ש<strong>ר' בנימין אומר: לכושל שבראיה, והוא כשר,</strong> כלומר, כך כשר וראוי לעשות. <strong>ר' אלעזר אומר: לכתובת אשה, משום חינא</strong> <small>[חן].</small>
 <big>ד</big> שנינו במשנה שאם <strong>הניח פירות התלושין</strong> וקדם אחד התובעים ונטלם — זכה בהם, אלא שנחלקו למי יינתן המותר. ושואלים: <strong>ור' עקיבא מאי איריא</strong> <small>[מה שייך,</small> מדוע הוא דן<small>]</small> דווקא ב<strong>מותר?</strong> הלא <strong>כולהו נמי</strong> <small>[הכל גם כן]</small> של ה<strong>יורשין הוו</strong> <small>[הם],</small> שהרי לשיטתו כל הרכוש שייך בראשונה ליורשים, ולאחרים אין זכות בהם אפילו אם קדמו ונטלו? ומשיבים: <strong>אין הכי נמי</strong> <small>[כך</small> הוא <small>גם כן]</small> הדין לשיטתו, שלדעתו ודאי שאין לחלק בין פקדון לפירות תלושים, אלא <strong>ואיידי</strong> <small>[ועל ידי,</small> מתוך<small>],</small> ש<strong>אמר ר' טרפון</strong> דבריו בענין ה<strong>מותר, תנא איהו נמי</strong> <small>[שנה הוא גם כן]</small> בענין ה<strong>מותר,</strong> אבל לדעתו — הוא הדין לגבי הפירות כולם.
## דף פד:
 <strong>ו</strong>לדעת <strong>ר' עקיבא</strong> האם <strong>תפיסה</strong> שאדם תופס דבר, עבור חוב שחייבים לו למרות שיש לאחרים זכות קודמת בו, <strong>לא מהניא</strong> <small>[מועילה]</small> <strong>כלל? אמר רבא אמר רב נחמן:</strong> גם ר' עקיבא מודה שתפיסה מועילה, <strong>ו</strong>אולם דבר זה <strong>הוא</strong> דווקא כ<strong>שתפס מחיים,</strong> כלומר, בחייו של החייב, אבל לאחר מותו כבר זכו בהם היורשים ולכך אין מועילה בזה תפיסה.
 ושואלים: <strong>ולר' טרפון</strong> שאמר כי בפירות תלושים כל הקודם ליטול אותם זכה בהם ולאו דווקא היורשים, <strong>דמנחי היכא</strong> <small>[היכן היו</small> הפירות הללו <small>מונחים]</small> בשעת מיתה, שעליהם אמר כי כל הקודם זכה בהם? <strong>רב ושמואל דאמרי תרוייהו</strong> <small>[שאמרו שניהם]:</small> <strong>והוא שצבורין ומונחין ברשות הרבים,</strong> שרשות הרבים אינה מקום הראוי לקנין ולכך לא זכו בהם היורשים, ולכן אפשר שכל אחד יטול אותם משם ויזכה בהם, <strong>אבל</strong> אם היו מונחים <strong>בסימטא,</strong> פינה הסמוכה לרשות הרבים שאין הרבים מצויים בה — <strong>לא,</strong> משום שסימטא היא מקום הראוי לקנין, ולכן מה שנמצא שם נקנה מיד ליורשים. <strong>ור' יוחנן וריש לקיש דאמרי תרוייהו</strong> <small>[שאמרו שניהם]:</small> <strong>אפילו</strong> התופס <strong>בסימטא</strong> זוכה.
 מסופר: <strong>דון דייני</strong> <small>[דנו דיינים]</small> במקרה כגון זה <strong>כ</strong>דעת <strong>ר' טרפון, ואהדריה</strong> <small>[והחזירו]</small> <strong>ריש לקיש לעובדא מינייהו</strong> <small>[את המעשה מהם],</small> שריש לקיש ביטל את החלטת הדיינים והחזיר את הכספים ליורשים משום שסבור הוא שהלכה כר' עקיבא. <strong>אמר ליה</strong> <small>[לו]</small> <strong>ר' יוחנן: עשית</strong> את שיטת ר' עקיבא <strong>כ</strong>אילו היתה דין <strong>של</strong> דברי <strong>תורה,</strong> שאם טעו בו הדיינים מחזירים את מעשה בית הדין, ובאמת רק מלכתחילה אומרים אנו שהלכה כמותו, ואולם אם עשו כבר מעשה בניגוד לדבריו, אין לחזור.
 ומציעים: <strong>לימא בהא קמיפלגי</strong> <small>[</small>האם <small>לומר</small> ש<small>בכך הם חלוקים]</small> <strong>דמר סבר</strong> <small>[שחכם זה,</small> ריש לקיש, <small>סבור]</small> כי מי ש<strong>טעה בדבר</strong> הכתוב ב<strong>משנה — חוזר</strong> הדין, <strong>ומר סבר</strong> <small>[וחכם זה,</small> ר' יוחנן, <small>סבור]</small> כי <strong>טעה בדבר משנה — אינו חוזר?</strong>
 ודוחים: <strong>לא,</strong> אפשר לומר <strong>דכולי עלמא</strong> <small>[לדעת הכל]</small> <strong>טעה בדבר משנה — חוזר. והכא בהא קמיפלגי</strong> <small>[וכאן ב</small>נושא <small>זה</small> הם <small>חלוקים]</small> <strong>מר סבר</strong> <small>[חכם זה,</small> ר' יוחנן, <small>סבור]</small> כי הכלל ש<strong>הלכה כר' עקיבא</strong> בכל מקום בו חלוק עליו אחר, הרי זה דווקא במחלוקתו <strong>מחבירו, ולא</strong> במחלוקת <strong>מרבו,</strong> ור' טרפון היה רבו של ר' עקיבא. <strong>ומר סבר</strong> <small>[וחכם זה,</small> ריש לקיש, <small>סבור]</small> ש<strong>הלכה</strong> כמותו <strong>אפילו מרבו.</strong>
 <strong>ואיבעית אימא</strong> <small>[ואם תרצה אמור]</small> <strong>דכולי עלמא</strong> <small>[לדעת הכל]</small> <strong>הלכה כר' עקיבא מחבירו ולא מרבו. והכא בהא קמיפלגי</strong> <small>[וכאן בזה</small> הם <small>חלוקים]:</small> <strong>מר סבר</strong> <small>[חכם זה,</small> ר' יוחנן, <small>סבור]</small> ש<strong>ר' טרפון רבו</strong> של ר' עקיבא <strong>הוה</strong> <small>[היה],</small> <strong>ומר סבר</strong> <small>[וחכם זה,</small> ריש לקיש, <small>סבור]</small> כי <strong>חבירו הוה</strong> <small>[היה].</small>
 <strong>ואיבעית אימא</strong> <small>[ואם תרצה אמור]</small> הסבר אחר: <strong>דכולי עלמא</strong> <small>[לדעת הכל]</small> ר' טרפון <strong>חבירו</strong> של ר' עקיבא <strong>הוה</strong> <small>[היה],</small> <strong>והכא בהא קמיפלגי</strong> <small>[וכאן בזה</small> הם <small>חלוקים]:</small> <strong>מר סבר</strong> <small>[חכם זה,</small> ריש לקיש, <small>סבור]</small> כי <strong>הלכה איתמר</strong> <small>[נאמר],</small> כלומר, יש פסק הלכה ברור כר' עקיבא מחבירו. <strong>ומר סבר</strong> <small>[וחכם זה,</small> ר' יוחנן, <small>סבור]</small> ש<strong>מטין איתמר</strong> <small>[נאמר].</small> כלומר, כך נוהגים בפועל לכתחילה, אבל אין זה פסק הלכה מוחלט, ולכן אם פסקו דיינים כנגד הנחיה זו של "הלכה כרבי עקיבא מחבירו" — אין מבטלין את דינם.
 מסופר: <strong>קריביה</strong> <small>[קרוביו]</small> של <strong>ר' יוחנן תפוס</strong> <small>[תפסו]</small> <strong>פרה דיתמי</strong> <small>[של יתומים]</small> <strong>מסימטא,</strong> משום שהיה אבי היתומים חייב להם סכום כסף. <strong>אתו לקמיה</strong> <small>[באו לפני]</small> <strong>ר' יוחנן</strong> לדין בענין זה, <strong>אמר להו</strong> <small>[להם]:</small> <strong>שפיר תפסתוה</strong> <small>[יפה תפסתם אותה],</small> וזכיתם בה, כדעת ר' טרפון. <strong>אתו לקמיה</strong> <small>[באו לפני]</small> <strong>ר' שמעון בן לקיש, אמר להו</strong> <small>[להם]:</small> <strong>זילו אהדור</strong> <small>[לכו החזירו]</small> את הפרה ליתומים, שהלכה כר' עקיבא שאין בתפיסה שלאחר מיתה ולא כלום. <strong>אתו לקמיה</strong> <small>[באו לפני]</small> <strong>ר' יוחנן</strong> להתלונן שריש לקיש אמר להם להחזיר, כנגד דברי ר' יוחנן. <strong>אמר להו</strong> <small>[להם]:</small> <strong>מה אעשה? שכנגדי,</strong> כלומר, אדם כמותי, בשיעור הקומה שלי, <strong>חלוק עלי,</strong> ואיני יכול לבטל את דבריו.
 מסופר: <strong>ההוא בקרא דיתמי דתפסי תורא מיניה</strong> <small>[אחד, שומר הבקר של יתומים ש</small>בעלי חוב <small>תפסו שור ממנו]</small> כדי להיפרע בו חוב של המת, אבי היתומים. <strong>בעל חוב אמר: מחיים</strong> של הנפטר <strong>תפיסנא ליה</strong> <small>[תפסתי אותו],</small> וכפי שאמרנו שתפיסה זו מועילה אף לדעת ר' עקיבא. <strong>ובקרא</strong> <small>[ושומר הבקר]</small> <strong>אמר: לאחר מיתה תפסיה</strong> <small>[תפס אותו].</small> <strong>אתו לקמיה</strong> <small>[באו לפני]</small> <strong>רב נחמן</strong> בדין זה. <strong>אמר ליה</strong> <small>[לו]</small> רב נחמן לשומר הבקר: <strong>אית</strong> <small>[יש]</small> <strong>לך סהדי דתפסיה</strong> <small>[עדים שתפס]</small> את השור ממך? <strong>אמר ליה</strong> <small>[לו]</small> השומר: <strong>לאו</strong> <small>[לא].</small> <strong>אמר ליה</strong> <small>[לו]:</small> אם כן, <strong>מגו</strong> <small>[מתוך]</small> ש<strong>יכול</strong> התופס <strong>למימר</strong> <small>[לומר]</small> <strong>"לקוח</strong> (קנוי) <strong>הוא בידי",</strong> שהרי אין ראיה שהגיע השור לידיו שלא כדין, <strong>יכול נמי למימר</strong> <small>[גם כן לומר]</small> ש<strong>"מחיים</strong> של הנפטר <strong>תפיסנא ליה</strong> <small>[תפסתי אותו]</small><strong>".</strong> 
 ומקשים: <strong>והאמר</strong> <small>[והרי אמר]</small> <strong>ריש לקיש: הגודרות</strong> (צאן) <strong>אין להן חזקה,</strong> שעצם החזקה בהן אינה הוכחה על בעלות עליהן, ואין תפיסה מועילה בהן, מפני שהן נודדות ממקום למקום, וקל לתופסן, כך שלתפיסה זו אין ערך כחזקה, והוא הדין אם כן לבקר! ומשיבים: <strong>שאני תורא דמסירה</strong> <small>[שונה</small> <small>השור</small> מן הצאן לפי <small>ש</small>הוא <small>מסור]</small> <strong>לרועה</strong> ואינו משוטט בכל מקום, ולכן יש בו דין תפיסה.
 ועוד מסופר: <strong>דבי נשיאה תפוס אמתא דיתמי</strong> <small>[</small>בני <small>בית הנשיא</small> בארץ ישראל <small>תפסו שפחה של יתומים]</small> <strong>מסימטא,</strong> לפרעון חוב שהיה אבי יתומים חייב להם. <strong>יתיב</strong> <small>[ישבו]</small> <strong>ר' אבהו ור' חנינא בר פפי ור' יצחק נפחא,</strong> כדיינים, <strong>ויתיב</strong> <small>[וישב]</small> <strong>ר' אבא גבייהו</strong> <small>[אצלם].</small> <strong>אמר להו</strong> <small>[להם]</small> ר' אבהו: <strong>שפיר</strong> <small>[יפה]</small> <strong>תפסתוה</strong> והדין עמכם וזכיתם בה. <strong>אמר להו</strong> <small>[להם]</small> <strong>ר' אבא</strong> לדיינים: <strong>משום דבי נשיאה נינהו מחנפיתו להו</strong> <small>[ש</small>בני <small>בית הנשיא הם אתם מחניפים להם]</small> ופוסקים שלא כדין? <strong>והא דון דייני</strong> <small>[והרי דנו דיינים]</small> <strong>כ</strong>שיטת <strong>ר' טרפון, ואהדריה</strong> <small>[והחזיר]</small> <strong>ריש לקיש עובדא מינייהו</strong> <small>[</small>את <small>המעשה מהם],</small> משמע שאין הלכה כר' טרפון כלל.
 ועוד מסופר: איש אחר ושמו <strong>יימר בר חשו הוה מסיק ביה זוזי בההוא גברא</strong> <small>[היה נושה בו כסף באדם אחד],</small> <strong>שכיב ושביק ארבא</strong> <small>[מת</small> האיש <small>והניח אניה].</small> <strong>אמר ליה</strong> <small>[לו]</small> יימר בר חשו <strong>לשלוחיה</strong> <small>[לשלוחו]:</small> <strong>זיל, תפסה ניהליה</strong> <small>[לך, תפוס אותה עבורי].</small> <strong>אזל</strong> <small>[הלך]</small> השליח <strong>תפסה. פגעו ביה</strong> <small>[פגשו בו]</small> <strong>רב פפא ורב הונא בריה</strong> <small>[בנו]</small> של <strong>רב יהושע, אמרו ליה</strong> <small>[לו]:</small> <strong>את,</strong> אתה השליח, במעשיך <strong>תופס לבעל חוב במקום שחב לאחרים.</strong> שאמנם תפסת עבור בעל חוב, אבל יש עוד בעלי חוב אחרים שנושים באותו אדם, <strong>ו</strong>בכגון זה <strong>אמר ר' יוחנן: התופס לבעל חוב, במקום ש</strong>האיש <strong>חב</strong> גם <strong>לאחרים</strong>
## דף פה.
 <strong>לא קנה.</strong> שאין הוא יכול לחייב אחרים בלא רצונם, וכיון שתפיסתו היא לחובת הנושים האחרים — אין לה תוקף. וכיון שהם עצמם גם כן היו נושים באותו אדם, <strong>תפסוה,</strong> את האניה, <strong>אינהו</strong> <small>[הם],</small> וכל אחד מהם רצה לתפסה לעצמו. <strong>רב פפא מימלח מלוחי</strong> <small>[היה נוהג</small> אותה <small>במשוט].</small> <strong>רב הונא בריה</strong> <small>[בנו]</small> של <strong>רב יהושע ממתח לה באשלא</strong> <small>[היה מושך אותה בחבל].</small> <strong>מר</strong> <small>[חכם</small> זה<small>]</small> <strong>אמר: אנא קנינא לה לכולה</strong> <small>[אני קניתי אותה כולה]</small> <strong>ומר</strong> <small>[וחכם</small> זה<small>]</small> <strong>אמר: אנא קנינא לה לכולה</strong> <small>[אני קניתי אותה כולה].</small>
 <strong>פגע בהו</strong> <small>[פגש אותם]</small> <strong>רב פנחס בר אמי, אמר להו</strong> <small>[להם]:</small> <strong>רב ושמואל דאמרי תרוייהו</strong> <small>[שאמרו שניהם]</small> שתפיסה זו מועילה <strong>ו</strong>אולם דבר זה <strong>הוא</strong> דווקא כ<strong>שצבורין ומונחין ברשות הרבים,</strong> והרי האניה לא היתה ברשות הרבים אלא בשפת הנהר שהיא כסימטא שהיא ראויה לקנין וממילא זכו בה כבר היורשים! <strong>אמר להו</strong> <small>[אמרו לו]:</small> <strong>אנן נמי מחריפותא דנהרא תפיסנא</strong> <small>[אנחנו גם כן מאמצע הנהר תפסנו]</small> ודינו כרשות הרבים.
 <strong>אתו לקמיה</strong> <small>[באו לפני]</small> <strong>רבא</strong> לשאול מי מהם זכה באניה, <strong>אמר להו</strong> <small>[להם]:</small> <strong>קאקי חיורי</strong> <small>[אווזים לבנים],</small> שקרא להם כך משום שהיו שניהם כבר בעלי זקן לבן. <strong>משלחי גלימי דאינשי</strong> <small>[פושטי גלימות אנשים]!</small> כלומר, מעיקרו של דבר לא עשיתם כדין. <strong>הכי</strong> <small>[כך]</small> <strong>אמר רב נחמן:</strong> אמנם תפיסה של בעל חוב מועילה — <strong>והוא</strong> דווקא <strong>שתפסה מחיים,</strong> וכאן היתה התפיסה לאחר מיתת הלווה וכבר זכו בה היורשים.
 ומסופר עוד: <strong>אבימי בריה</strong> <small>[בנו]</small> של <strong>ר' אבהו הוו מסקי ביה זוזי</strong> <small>[היו נושים בו זוזים,</small> כסף<small>]</small> אנשים מ<strong>בי חוזאי</strong> שהוא מקום רחוק, <strong>שדרינהו</strong> <small>[שלחם,</small> את הזוזים<small>]</small> <strong>ביד חמא בריה</strong> <small>[בנו]</small> של <strong>רבה בר אבהו. אזל פרעינהו</strong> <small>[הלך</small> ו<small>פרע אותם</small> כספים<small>]</small> שהיה חייב. <strong>אמר להו</strong> <small>[להם]</small> חמא: <strong>הבו</strong> <small>[תנו,</small> החזירו<small>]</small> <strong>לי שטרא</strong> <small>[</small>את <small>שטר</small> החוב<small>]</small> המעיד על כך שמשלחי היה חייב לכם. <strong>אמרו ליה</strong> <small>[לו]:</small> אלה, <strong>סיטראי נינהו</strong> <small>[</small>חובות <small>מן הצד הם],</small> כלומר, המשלח אותך היה חייב לנו כסף אחר, שאינו כתוב בשטר, ואנו גובים עכשיו את החוב ההוא, ואת השטר לא נחזיר לך, שהחוב שבשטר טרם נפרע.
 <strong>אתא לקמיה</strong> <small>[בא</small> הדין <small>לפני]</small> <strong>ר' אבהו. אמר ליה</strong> <small>[לו]</small> לחמא: <strong>אית</strong> <small>[יש]</small> <strong>לך סהדי דפרעתינהו</strong> <small>[עדים שפרעת להם]?</small> <strong>אמר ליה</strong> <small>[לו]:</small> <strong>לא. אמר ליה</strong> <small>[לו]</small> ר' אבהו: <strong>מיגו</strong> <small>[מתוך]</small> ש<strong>יכולין</strong> הם <strong>לומר "לא היו דברים מעולם",</strong> שבכלל לא פרעת חוב כלשהו, אם כן <strong>יכולין נמי למימר</strong> <small>[גם כן לומר]</small> <strong>"סיטראי נינהו</strong> <small>[</small>חובות <small>מן הצד הם]</small> <strong>"</strong> ואי אפשר להוציא מהם את השטר.
 ושואלים: <strong>לענין שלומי</strong> <small>[תשלומי]</small> ה<strong>שליח מאי</strong> <small>[מה</small> הדין<small>],</small> האם צריך השליח לפצות את המשלח על שגרם לו לאבד את כספו בכך שנתן את הכסף לפני שקיבל מהם את השטר? <strong>אמר רב אשי: חזינן</strong> <small>[רואין אנו],</small> <strong>אי</strong> <small>[אם]</small> <strong>אמר ליה</strong> <small>[לו]</small> המשלח <strong>"שקול שטרא והב זוזי</strong> <small>[קח</small> מהם את <small>השטר ותן</small> להם <small>כסף]</small> <strong>",</strong> והשליח לא עשה כן אלא נתן את הכסף לפני שקיבל את השטר — <strong>משלם</strong> השליח, ששינה מן השליחות. ואם אמר לו <strong>"הב זוזי ושקול שטרא</strong> <small>[תן כסף וקח שטר]</small> <strong>"</strong><small>—</small> <strong>לא משלם,</strong> שהרי אף המשלח לא אמר לו לדקדק בזה.
 ומוסיפים: <strong>ולא היא</strong> (ואין הדבר כן) כדברי רב אשי, אלא <strong>בין כך ובין כך משלם</strong> השליח. <strong>דאמר ליה</strong> <small>[שאומר לו]</small> המשלח: <strong>"לתקוני שדרתיך</strong> <small>[לתקן שלחתי אותך]</small> <strong>ולא לעוותי</strong> <small>[לקלקל]</small><strong>",</strong> שחובתו של שליח למלא את תפקידו בצורה הטובה ביותר. 
 מסופר: <strong>ההיא איתתא דהוו מיפקדי גבה מלוגא דשטרי</strong> <small>[אשה אחת שהיו מופקדים אצלה תיק מלא שטרות]</small> שהפקיד אצלה אבי יתומים טרם מותו. <strong>אתו</strong> <small>[באו]</small> ה<strong>יורשים קא תבעי ליה מינה</strong> <small>[</small>ו<small>תבעו אותו ממנה].</small> <strong>אמרה להו</strong> <small>[להם]:</small> כבר <strong>מחיים</strong> של הנפטר <strong>תפיסנא להו</strong> <small>[תפסתי אותם],</small> שאף אני נושה בו כסף. <strong>אתאי לקמיה</strong> <small>[באה לפני]</small> <strong>רב נחמן</strong> לדין. <strong>אמר לה</strong> לאשה המחזיקה: <strong>אית ליך סהדי דתבעוה מיניך</strong> <small>[</small>האם <small>יש לך עדים שתבעו</small> את התיק <small>ממך]</small> עוד <strong>מחיים</strong> של הנפטר <strong>ולא יהבית ניהליה</strong> <small>[נתת לו]?</small> <strong>אמרה ליה</strong> <small>[לו]:</small> <strong>לא,</strong> אין לי עדים על כך. אמר לה: <strong>אם כן, הוי</strong> <small>[הרי היא]</small> <strong>תפיסה</strong> ש<strong>לאחר מיתה, ותפיסה</strong> ש<strong>לאחר מיתה — לא כלום היא,</strong> כפי שאמרנו שאין תפיסה מועילה להוציא מן היתומים אלא בחיי החייב.
 מסופר: <strong>ההיא איתתא דאיחייבא</strong> <small>[אשה אחת שהתחייבה]</small> <strong>שבועה</strong> כדי להיפטר מתשלום ב<strong>בי דינא</strong> <small>[</small>ב<small>בית הדין]</small> של <strong>רבא. אמרה ליה</strong> <small>[לו]</small> לרבא <strong>בת רב חסדא</strong> אשתו: <strong>ידענא</strong> <small>[יודעת אני]</small> <strong>בה</strong> שהיא <strong>חשודה</strong> על ה<strong>שבועה.</strong> ואין לסמוך על שבועתה. <strong>אפכה</strong> <small>[הפכה]</small> <strong>רבא</strong> את חובת ה<strong>שבועה</strong> על הצד <strong>שכנגדה,</strong> שישבע שהאשה חייבת לו ויטול, כדרך שעושים באדם שמוכח שאינו נאמן על שבועה.
 ומסופר: <strong>זימנין הוו יתבי קמיה</strong> <small>[פעם</small> אחרת <small>ישבו לפניו],</small> לפני רבא, <strong>רב פפא ורב אדא בר מתנא, אייתו ההוא שטרא גביה</strong> <small>[הביאו שטר אחד אליו]</small> לבית הדין, כדי שידון בו. <strong>אמר ליה</strong> <small>[לו]</small> <strong>רב פפא</strong> לרבא: <strong>ידענא ביה דשטרא פריעא</strong> <small>[יודע אני בו,</small> בשטר זה, <small>ששטר פרוע]</small> <strong>הוא. אמר ליה</strong> <small>[לו]</small> רבא: <strong>איכא איניש אחרינא בהדיה דמר</strong> <small>[</small>האם <small>יש אדם אחר עם אדוני]</small> שיוכל אף הוא להעיד על כך? <strong>אמר ליה</strong> <small>[לו]:</small> <strong>לא,</strong> רק אני לבדי יודע. <strong>אמר ליה</strong> <small>[לו]:</small> <strong>אף על גב דאיכא מר</strong> <small>[אף על פי שיש כאן</small> את <small>אדוני]</small> ואומר אתה זאת, מכל מקום עדות <strong>עד אחד לאו</strong> <small>[לא]</small> <strong>כלום הוא.</strong>
 <strong>אמר ליה</strong> <small>[לו]</small> <strong>רב אדא בר מתנא</strong> לרבא: <strong>ו</strong>כי <strong>לא יהא רב פפא</strong> נאמן כמו <strong>בת רב חסדא</strong> שהיא אשה ופסולה לעדות? ענה לו רבא: <strong>בת רב חסדא קים לי בגווה</strong> <small>[מוחזק אני בה]</small> שהיא אומרת תמיד אמת, <strong>מר לא קים לי בגוויה</strong> <small>[</small>ב<small>אדוני אין אני מוחזק בו</small> כך<small>],</small> ואיני יכול לעשות על פי עד אחד כאשר אין לי בטחון גמור בדבר.
 <strong>אמר רב פפא,</strong> והסיק מכאן: <strong>השתא</strong> <small>[עכשיו]</small> ש<strong>אמר מר</strong> <small>[החכם,</small> רבא<small>]</small> <strong>"קים לי בגוויה"</strong> <small>[מוחזק אני בו]</small> שהוא דובר אמת <strong>" מילתא היא</strong> <small>[דבר הוא],</small> כלומר, אם הדיין יודע שאדם מסויים אומר אמת למרות שבדרך כלל אי אפשר לסמוך עליו בתורת עדות, יש לדבריו תוקף משפטי מסויים, <strong>כגון אבא מר ברי</strong> <small>[בני]</small> <strong>דקים</strong> <small>[שמוחזק]</small> <strong>לי בגוויה</strong> <small>[בו]</small> שהוא דובר אמת, <strong>קרענא שטרא אפומיה</strong> <small>[אני</small> יכול <small>לקרוע שטר על פיו]</small> אם יאמר לי ששטר זה הוא פרוע.
 ותוהים: <strong>קרענא סלקא דעתך</strong> <small>[קורע אני</small> על פיו <small>עלה על דעתך]?!</small> איך אפשר לקרוע שטר על סמך עדותו של עד אחד בלבד?! <strong>אלא</strong> כך צריך לומר: <strong>מרענא שטרא אפומיה</strong> <small>[אני מרע את השטר על פיו],</small> שאיני מחשיבו לגבות בו, עד שתהיה הוכחה נוספת.
 <strong>ההיא איתתא דאיחייבא</strong> <small>[אשה אחת שהתחייבה]</small> <strong>שבועה</strong> ב<strong>בי דינא</strong> <small>[בבית הדין]</small> של <strong>רב ביבי בר אביי. אמר להו</strong> <small>[להם]</small> לדיינים <strong>ההוא</strong> <small>[אותו]</small> <strong>בעל דין: תיתי ותישתבע במתא</strong> <small>[</small>ש<small>תבוא ותישבע ב</small>תוך <small>העיר],</small> <strong>אפשר דמיכספא ומודיא</strong> <small>[שתתבייש</small> בשקר שהיא משקרת <small>ותודה].</small> <strong>אמרה להו</strong> <small>[להם]</small> לדיינים: <strong>כתבו לי זכוותא</strong> <small>[כתב זכויות],</small> <strong>דכי משתבענא יהבי</strong> <small>[שכאשר אשבע יתנו]</small> <strong>לי</strong> אותו ואז אני מוכנה להישבע אפילו בעיר. <strong>אמר להו</strong> <small>[להם]</small> <strong>רב ביבי בר אביי: כתבו לה.</strong>
 <strong>אמר רב פפי: משום דאתיתו ממולאי אמריתו מילי מוליתא</strong> <small>[שאתם,</small> בני משפחתכם, <small>באים מאנשים אומללים, אומרים אתם דברים אומללים]?!</small> כי רב ביבי בא ממשפחת בית עלי, שהיו בניה מתים בקיצור שנים, ואמר לו שהדברים הללו שאמר אומללים, שאינם ראויים להיאמר. ומדוע?
 — <strong>הא</strong> <small>[הרי]</small> כבר <strong>אמר רבא: האי אשרתא דדייני דמיכתבא מקמי דנחוו סהדי אחתימות ידייהו</strong> <small>[קיום דיינים</small> על שטר, <small>שנכתב לפני שרואים עדים</small> ומעידים <small>על חתימת ידם] —</small> <strong>פסולה,</strong> אף על פי שהעידו אחר כך ונתקבלה עדותם. <strong>אלמא מיחזי כשיקרא</strong> <small>[הרי</small> שהוא <small>נראה כשקר],</small> שאם כתבו וחתמו לפני שהעדות נגמרה בפניהם — נראה הדבר כאישור של שקר, <strong>הכי נמי מיחזי כשיקרא</strong> <small>[כאן גם כן</small> הרי זה <small>נראה כשקר],</small> שאי אפשר לכתוב לה שטר זכויות לפני שתישבע, ואז יכתבו לה שטר.
 ומעירים: <strong>וליתא</strong> <small>[ואין]</small> הלכה זו של רבא מקויימת, <strong>מ</strong>שום דברי <strong>רב נחמן.</strong> ש<strong>אמר רב נחמן, אומר היה ר' מאיר:</strong> גט, <strong>אפילו מצאו באשפה</strong> והיו בו שמות כשמו ושם אשתו <strong>וחתמו</strong> עליו עדים <strong>ונתנו לה</strong> לאשתו — הרי זה <strong>כשר.</strong> והוסיף רב נחמן: <strong>ואפילו רבנן</strong> <small>[חכמים]</small> <strong>לא פליגי עליה</strong> <small>[אינם חולקים עליו]</small> על <strong>ר' מאיר</strong> בענין זה, <strong>אלא בגיטי נשים,</strong> ומדוע? <strong>דבעינן</strong> <small>[שצריכים אנו]</small> לדעת חכמים שתהיה <strong>כתיבה</strong> של הגט <strong>לשמה</strong> של האשה המתגרשת, <strong>אבל בשאר שטרות — מודו ליה</strong> <small>[מודים לו]</small> שאין הבדל מתי נכתב השטר.
 וראיה לדבר — ש<strong>אמר רב אסי אמר ר' יוחנן: שטר שלוה בו</strong> פעם אחת <strong>ופרעו — אינו חוזר ולוה בו.</strong> למרות שחוזר אותו אדם ולווה מאותו מלוה סכום זהה. ומדוע? <strong>שכבר נמחל שיעבודו,</strong> כי כאשר נפרע השטר הראשון בטל כוח השעבוד שהיה בשטר זה. ולכן אם ימסור שטר זה למלווה, אינו שטר שיש לו כוח שעבוד, אלא כעין הלוואה בעל פה, ונדייק: <strong>טעמא</strong> <small>[הטעם,</small> דווקא<small>]</small> ש<strong>נמחל שיעבודו,</strong> ולכן אין משתמשים עוד בשטר זה, <strong>אבל למיחזי</strong>
## דף פה:
 <strong>כשיקרא לא חיישינן</strong> <small>[לנראה כשקר אין אנו חוששים]</small> אם תוכן הדברים הוא אמת. ולכן אף כאן — אין לחשוש אם כתבו הדיינים את השטר לפני המעשה.
 <big>א</big> כאן עוברת הגמרא לדון במקרים בהם יש ויכוח על נכסי המת, ומסופר: <strong>ההוא גברא דאפקיד שב מרגניתא דציירי בסדינא בי</strong> <small>[אדם אחד הפקיד שבע מרגליות ש</small>היו <small>צרורות בסדין</small> ב<small>בית]</small> <strong>ר' מיאשא בר בריה</strong> <small>[בן בנו]</small> של <strong>ר' יהושע בן לוי. שכיב</strong> <small>[מת]</small> <strong>ר' מיאשא ולא פקיד</strong> <small>[ציווה]</small> בשעת מותו לאנשי ביתו, דבר אודות אותן מרגליות, שלא אמר למי הן שייכות. <strong>אתו לקמיה</strong> <small>[באו</small> המפקיד ובני הבית <small>לפני]</small> <strong>ר' אמי</strong> לדון בענין המרגליות, <strong>אמר להו</strong> <small>[להם]:</small> של הטוען הוא, <strong>חדא, דידענא ביה</strong> <small>[</small>סיבה <small>אחת, שיודע אני בו]</small> <strong>בר' מיאשא בר בריה</strong> <small>[בן בנו]</small> של <strong>ר' יהושע בן לוי</strong> שהוא <strong>לא אמיד</strong> <small>[עשיר]</small> עד כדי שיהיו מרגליות אלה שלו. <strong>ועוד, הא קא יהיב סימנא</strong> <small>[הרי</small> המפקיד <small>נותן סימן]</small> שהם שבע ושהן צרורות בסדין.
 ומעירים: <strong>ולא אמרן</strong> <small>[אמרנו]</small> שסימן כזה מועיל <strong>אלא כ</strong>שהאיש הטוען <strong>לא רגיל דעייל ונפיק להתם</strong> <small>[שנכנס ויוצא לשם],</small> לבית בו נמצאים החפצים עליהם הוא טוען, <strong>אבל</strong> אם אדם זה <strong>רגיל דעייל ונפיק להתם</strong> <small>[שנכנס ויוצא לשם],</small> <strong>אימא איניש אחרינא אפקיד ואיהו מיחזא חזא</strong> <small>[אמור</small> שמא <small>אדם אחר הפקיד והוא</small> רק <small>ראה</small> ונתן סימנים<small>]</small> בדבר שאינו שלו.
 עוד מסופר: <strong>ההוא גברא דאפקיד כסא דכספא בי</strong> <small>[אדם אחד שהפקיד כוס כסף</small> ב<small>בית]</small> החכם <strong>חסא. שכיב</strong> <small>[מת]</small> <strong>חסא</strong> בפתאומיות, שטבע בנהר (ראה להלן קכא, ב) <strong>ולא פקיד</strong> <small>[ציווה]</small> בשעת מותו דבר אודות אותה כוס כסף. <strong>אתו לקמיה</strong> <small>[באו לפני]</small> <strong>רב נחמן</strong> ונתן המפקיד בכוס סימן, <strong>אמר להו</strong> <small>[להם]</small> רב נחמן ליורשים: <strong>ידענא ביה</strong> <small>[יודע אני בו]</small> <strong>בחסא</strong> שהוא <strong>לא אמיד</strong> <small>[עשיר]</small> וכוס זו לא לפי ערך רכושו היתה. <strong>ועוד, הא קא יהיב סימנא</strong> <small>[הרי</small> הוא <small>נותן סימן].</small> <strong>ולא אמרן</strong> <small>[אמרנו]</small> שסימן כזה מועיל <strong>אלא כ</strong>שהאיש הטוען <strong>לא רגיל דעייל ונפיק להתם</strong> <small>[שנכנס ויוצא לשם],</small> לבית בו נמצאים החפצים עליהם הוא טוען, <strong>אבל</strong> אם אדם זה <strong>רגיל דעייל ונפיק להתם</strong> <small>[שנכנס ויוצא לשם],</small> <strong>אימא איניש אחרינא אפקיד ואיהו מיחזא חזא</strong> <small>[אמור</small> שמא <small>אדם אחר הפקיד והוא</small> רק <small>ראה</small> ונתן סימנים<small>]</small> בדבר שאינו שלו.
 וכן מסופר: <strong>ההוא דאפקיד מטכסא בי</strong> <small>[</small>אדם <small>אחד שהפקיד משי</small> ב<small>בית]</small> <strong>רב דימי אחוה</strong> <small>[אחיו]</small> של <strong>רב ספרא, שכיב</strong> <small>[מת]</small> <strong>רב דימי ולא פקיד</strong> <small>[ציווה]</small> דבר לגבי משי זה. <strong>אתא לקמיה</strong> <small>[בא</small> המפקיד <small>לפני]</small> <strong>ר' אבא, אמר להו</strong> <small>[להם]:</small> של הטוען הוא, <strong>חדא, דידענא ביה</strong> <small>[</small>סיבה <small>אחת, שיודע אני בו]</small> <strong>ברב דימי</strong> שהוא <strong>לא אמיד</strong> <small>[עשיר],</small> <strong>ועוד, הא קא יהיב סימנא</strong> <small>[הרי</small> הוא <small>נותן סימן].</small> <strong>ולא אמרן</strong> <small>[אמרנו]</small> שסימן כזה מועיל <strong>אלא כ</strong>שהאיש הטוען <strong>לא רגיל דעייל ונפיק להתם</strong> <small>[שנכנס ויוצא לשם],</small> לבית בו נמצאים החפצים עליהם הוא טוען, <strong>אבל</strong> אם אדם זה <strong>רגיל דעייל ונפיק להתם</strong> <small>[שנכנס ויוצא לשם],</small> <strong>אימא איניש אחרינא אפקיד ואיהו מיחזא חזא</strong> <small>[אמור</small> שמא <small>אדם אחר הפקיד והוא</small> רק <small>ראה</small> ונתן סימנים<small>]</small> בדבר שאינו שלו.
 <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> לנוכחים לפני מותו: <strong>נכסיי</strong> יהיו <strong>לטוביה</strong> ולא פירש לאיזה טוביה. <strong>שכיב</strong> <small>[מת]</small> אותו האיש, <strong>אתא</strong> <small>[ובא]</small> <strong>טוביה</strong> לתבוע. <strong>אמר ר' יוחנן: הרי בא טוביה,</strong> ואין אנו צריכים לחשוש שמא התכוון לטוביה אחר.
 ומוסיפים: אם <strong>אמר</strong> הנפטר <strong>"</strong>נכסיי ל<strong>טוביה", ואתא</strong> <small>[ובא]</small> <strong>רב טוביה</strong> — אנו אומרים שאינו אותו אדם שאליו התכוון, כי <strong>"לטוביה" אמר "לרב טוביה" לא אמר. ואי איניש דגיס ביה</strong> <small>[ואם</small> הוא <small>אדם שרגיל בו</small> הנפטר<small>]</small> — <strong>הא גיס ביה</strong> <small>[הרי רגיל בו]</small> ולכן אינו קורא לו בתוארו, אלא בשמו בלבד, וגם אם הוא רב טוביה, מן הסתם אליו התכוון. אם <strong>אתו</strong> <small>[באו]</small> <strong>שני</strong> אנשים ששמם <strong>טוביה</strong> לתבוע. אחד מהם היה <strong>שכן</strong> של הנפטר ואחד <strong>תלמיד חכם</strong> ואינו שכן — <strong>תלמיד חכם קודם,</strong> שמן הסתם רצה להנות דווקא את התלמיד חכם כדי להטות את דינו לאחר מותו לכף זכות. וכן <strong>קרוב ותלמיד חכם — תלמיד חכם קודם.</strong>
 <strong>איבעיא להו</strong> <small>[נשאלה להם</small> ללומדים<small>]:</small> אם שניהם בעלי אותו שם, ואחד מהם <strong>שכן ו</strong>אחד <strong>קרוב, מאי</strong> <small>[מה]</small> הדין? <strong>תא שמע</strong> <small>[בוא</small> ו<small>שמע]</small> פתרון לדבר שנאמר: <strong>"טוב שכן קרוב מאח רחוק"</strong> (משלי כז, י). והוסיפו לברר: אם <strong>שניהם קרובים,</strong> או <strong>שניהם שכנים,</strong> או <strong>שניהם חכמים,</strong> מי מהם נוטל את נכסיו? ואמרו: אין דרך עקרונית להכריע בזה ולכן יש לעשות <strong>שודא דדייני</strong> <small>[השלכת,</small> הכרעת, <small>הדיינים]</small> לפי ראות עיניהם.
 <big>ב</big> <strong>אמר ליה</strong> <small>[לו]</small> <strong>רבא לבריה</strong> <small>[לבנו]</small> של <strong>רב חייא בר אבין: תא אימא</strong> <small>[בוא אומר]</small> <strong>לך מילתא מעליותא דהוה אמר אבוך</strong> <small>[דבר טוב שהיה אומר אביך]:</small> <strong>הא</strong> <small>[</small>הלכה <small>זו]</small> ש<strong>אמר שמואל</strong> ש<strong>המוכר שטר חוב לחבירו, וחזר</strong> המוכר <strong>ומחלו</strong> ללווה — הרי שטר חוב זה <strong>מחול,</strong> משום שההתחייבות שבשטר היתה רק כלפי מי שכתוב בשטר ולא כלפי כל מי שמחזיק בשטר. <strong>ו</strong>לא זו בלבד, אלא <strong>אפילו יורש</strong> של המלוה שמכר את השטר <strong>מוחל</strong> את שטר החוב הזה — על כך אמר רב חייא בר אבין: <strong>מודה שמואל ב</strong>אשה ה<strong>מכנסת שטר חוב,</strong> שמישהו חייב לה, <strong>לבעלה, וחזרה ומחלתו</strong> ללווה — <strong>שאינו מחול.</strong> ומדוע? — <strong>מפני שידו כידה,</strong> שלאחר שנישאה זכות הבעל בנכסיה שווה לזכותה שלה, ולכן אין עוד בידה כוח למחול.
 מסופר: <strong>קריבתיה</strong> <small>[קרובתו]</small> של <strong>רב נחמן זבינתה</strong> <small>[מכרה]</small> את <strong>כתובתה בטובת הנאה,</strong> כלומר, שקיבלה תשלום מסויים עבור הסיכוי, שאם תתגרש ותהיה זכאית לקבל כתובה מבעלה — יעבור סכום הכתובה אותו היא אמורה לקבל, לקונה, ולאחר מכן <strong>איגרשה</strong> <small>[התגרשה]</small> מבעלה, <strong>ושכיבה</strong> <small>[ומתה]</small> ואת הזכות על סכום הכתובה ירשה בתה של אותה אשה שלא היו לה בנים . <strong>אתו קא תבעי לה לברתה</strong> <small>[באו</small> הקונים ו<small>תבעו את בתה]</small> שתשלם להם את הכתובה, שהרי האם מכרה את הכתובה בחייה. <strong>אמר להו</strong> <small>[להם]</small> <strong>רב נחמן</strong> לסובבים אותו: <strong>ליכא דליסבא</strong> <small>[</small>האם <small>אין</small> מי <small>שיתן]</small> <strong>לה</strong> לבת <strong>עצה?!</strong> —
## דף פו.
 <strong>תיזיל ותיחלה</strong> <small>[תלך ותמחל]</small> את <strong>כתובתה</strong> של <strong>אמה לגבי אבוה</strong> <small>[לאביה]</small> שהרי הכתובה היא שטר חוב של האם על האב, והבת היורשת יכולה למחול אותו ולא יהא חייב עוד לפרוע אותה, <strong>ו</strong>אחר כך <strong>תירתה מיניה</strong> <small>[תירש אותו,</small> את סכום הכתובה, <small>ממנו].</small> <strong>שמעה</strong> זאת הבת, <strong>אזלה אחילתה</strong> <small>[הלכה, ומחלה]</small> כפי שאמר רב נחמן.
 <strong>אמר רב נחמן</strong> בצער: <strong>עשינו עצמינו כעורכי הדיינין,</strong> לתת לבעל דין עצה מה לעשות, דבר שאינו ראוי לחכם. ושואלים: <strong>מעיקרא</strong> <small>[מתחילה],</small> כאשר אמר את הדבר בודאי התכוון שתשמע הקרובה <strong>מאי סבר</strong> <small>[מה חשב],</small> <strong>ולבסוף מאי סבר</strong> <small>[מה חשב],</small> שהתחרט? ומסבירים: <strong>מעיקרא סבר</strong> <small>[מתחילה חשב]:</small> הרי נאמר <strong>"ומבשרך לא תתעלם"</strong> (ישעיה נח, ז), ומשום כך ראוי לאדם לסייע ולתת עצה טובה לקרובתו, <strong>ולבסוף סבר</strong> <small>[חשב]:</small> <strong>אדם חשוב שאני</strong> <small>[שונה],</small> שצריך לדקדק הרבה במעשיו, שלא יבואו לדבר בגנותו שעשה דין לטובת קרוביו, וכן שלא יבואו ללמוד ממעשיו ויטעו לנהוג כן אף שלא בקרובים.
 כיון שהזכרנו את ההלכה שאמר שמואל, דנים עכשיו <strong>גופא</strong> <small>[</small>ב<small>גופה]</small> של הלכה זו. <strong>אמר שמואל: המוכר שטר חוב לחבירו, וחזר ומחלו</strong> ללווה — <strong>מחול, ואפילו יורש מוחל</strong> את החוב בשטר שהיה למורישו על אחר ומכרו. <strong>אמר רב הונא בריה</strong> <small>[בנו]</small> של <strong>רב יהושע: ואי</strong> <small>[ואם]</small> <strong>פקח הוא</strong> הקונה את השטר, וחושש מדבר כזה, <strong>מקרקש ליה זוזי</strong> <small>[מצלצל לו</small> ב<small>דינרים],</small> כלומר, משלם או מבטיח כסף ללווה, <strong>וכתב ליה שטרא בשמיה</strong> <small>[וכותב לו</small> הלווה <small>שטר</small> חוב חדש <small>בשמו]</small> של הקונה מחזיק השטר, ושוב לא תועיל מחילת השטר הראשון, והקונה לא יפסיד.
 <strong>אמר אמימר: מאן דדאין דינא</strong> <small>[מי שדן דינים]</small> של <strong>גרמי,</strong> שסבור שאדם שמעשיו גרמו הפסד ונזק לאחרים, גם אם לא עשה המזיק מעשה בידיים, חייב לשלם — זה שמחל את החוב וגרם בכך הפסד לקונה, נחשב אף הוא כמזיק, ולכן <strong>מגבי ביה</strong> <small>[מגבה בו]</small> <strong>דמי שטרא מעליא</strong> <small>[שטר מעולה],</small> שכיון שהמלווה הראשון גרם לקונה השטר שלא יוכל לזכות בו, צריך הוא לשלם לו את כל דמי השטר. <strong>מאן</strong> <small>[מי]</small> ש<strong>לא דאין דינא</strong> <small>[דן דינים]</small> של <strong>גרמי, מגבי ביה דמי ניירא בעלמא</strong> <small>[מגבה בו דמי נייר בלבד],</small> שהפסידו את הנייר שעליו כתוב השטר.
 מסופר: <strong>הוה עובדא</strong> <small>[היה מעשה]</small> כגון זה שבא לפני בית הדין <strong>וכפייה</strong> <small>[וכפה אותו]</small> <strong>רפרם לרב אשי</strong> בדברים כדי שיפסוק הלכה ברורה בענין זה, <strong>ואגבי ביה כי כשורא לצלמי</strong> <small>[והגבה בו כמו קורה</small> שעושים <small>לפסלים]</small> שמדקדקים שתהא שלימה לגמרי, כלומר, עמד על כך לגבות את כל הנזק כולו בלי להשאיר דבר (ראה "עיונים").
 <big>א</big> <strong>אמר אמימר משמיה</strong> <small>[משמו]</small> של <strong>רב חמא: האי מאן דאיכא עליה</strong> <small>[מי שיש עליו]</small> התחייבות של <strong>כתובת אשה ובעל חוב</strong> הנושה בו כסף, <strong>ואית ליה ארעא ואית ליה זוזי</strong> <small>[ויש לו קרקע ויש לו כספים]</small> — <strong>לבעל חוב מסלקינן ליה בזוזי</strong> <small>[מסלקים לו</small> את החוב <small>בכספים],</small> ואילו <strong>לאשה מסלקינן</strong> <small>[מסלקים]</small> <strong>לה</strong> את חוב כתובתה <strong>בארעא</strong> <small>[בקרקע],</small> <strong>האי כי דיניה והאי כי דיניה</strong> <small>[זה כדינו וזה כדינו],</small> כי המלווה הלווה לו כסף — ולכן ראוי שיקבל כסף מזומן, והאשה שלא נתנה דבר אלא סמכה על שעבוד הקרקע — מקבלת קרקע.
 <strong>ואי לא איכא</strong> <small>[ואם אין]</small> <strong>אלא חד ארעא</strong> <small>[קרקע אחת]</small> <strong>ולא חזיא</strong> <small>[ואינה ראויה]</small> לתשלום <strong>אלא לחד</strong> <small>[לאחד] —</small> <strong>לבעל חוב יהבינן ליה</strong> <small>[נותנים לו],</small> <strong>לאשה לא יהבינן</strong> <small>[נותנים]</small> <strong>לה. מאי טעמא</strong> <small>[מה טעם] —</small> <strong>יותר ממה שהאיש רוצה לישא, אשה רוצה להנשא,</strong> ואינה נישאת דווקא משום הכתובה, ומוטב להקדים את בעל החוב, כדי שלא יפסיד וימנעו אנשים מלהלוות.
 <strong>אמר ליה</strong> <small>[לו]</small> <strong>רב פפא לרב חמא: ודאי דאמריתו משמיה</strong> <small>[</small>האם <small>נכון</small> הוא שמה <small>שאתם אומרים משמו]</small> של <strong>רבא</strong> כי <strong>האי מאן דמסקי ביה זוזי ואית ליה ארעא</strong> <small>[מי שנושים בו כסף ויש לו קרקע]</small> <strong>ואתא</strong> <small>[ובא]</small> <strong>בעל חוב וקא תבע מיניה</strong> <small>[ותובע ממנו]</small> את תשלום הכסף, <strong>ואמר ליה</strong> <small>[לו]</small> הלווה: <strong>"זיל, שקול מארעא</strong> <small>[לך, קח מן הקרקע]</small> כשיעור מעותיך <strong>", אמרינן ליה</strong> <small>[אומרים אנו לו]:</small> <strong>זיל זבין את ואייתי הב ליה</strong> <small>[לך מכור אתה</small> את הקרקע <small>והבא לו</small> כסף<small>]?</small> <strong>אמר ליה</strong> <small>[לו]</small> רב חמא: <strong>לא</strong> אמרתי כך משמו של רבא.
 אמר לו רב פפא: <strong>אימא</strong> <small>[אמור]</small> <strong>לי גופא דעובדא היכי הוה</strong> <small>[גופו של מעשה איך היה],</small> שודאי היה מעשה שגרם לייחס לרבא שיטה זו. <strong>אמר ליה</strong> <small>[לו]:</small> אותו לווה <strong>תולה מעותיו בגוי הוה</strong> <small>[היה],</small> כלומר, שהיה לו כסף, אלא טען שהכסף הזה שייך לגוי, ואי אפשר היה לתבוע אותו מן הגוי, וכיון ש<strong>הוא עשה שלא כהוגן</strong> שאינו נאמן על כך — <strong>לפיכך עשו בו שלא כהוגן</strong> וחייבו אותו לטרוח ולמכור בעצמו את הקרקע.
 <strong>אמר ליה</strong> <small>[לו]</small> <strong>רב כהנא לרב פפא: לדידך דאמרת</strong> <small>[לשיטתך שאתה אומר]</small> כי <strong>פריעת בעל חוב מצוה</strong> היא, אם <strong>אמר</strong> הלווה: <strong>"לא ניחא</strong> <small>[נוח]</small> <strong>לי דאיעביד</strong> <small>[לעשות]</small> <strong>מצוה" מאי</strong> <small>[מה]</small> יהיה הדין? שאם רואים בכך רק מצוה, מה הדין אם אדם אינו רוצה לקיים את המצוה? <strong>אמר ליה</strong> <small>[לו],</small> <strong>תנינא</strong> <small>[שנינו]:</small> <strong>במה דברים אמורים</strong> שיש דין מלקות ארבעים על עבירות — <strong>במצות לא תעשה, אבל במצות עשה, כגון שאומרין לו</strong> לאדם <strong>"עשה סוכה" ואינו עושה,</strong> או שאומרים לו <strong>"</strong>עשה <strong>לולב" ואינו עושה</strong> —
## דף פו:
 <strong>מכין אותו</strong> ואין לכך שיעור מוגדר, ואפילו <strong>עד שתצא נפשו</strong> על מנת לכפותו שיקיים את המצוה. שפריעת חוב — אף היא מצות עשה.
 <big>א</big> <strong>בעא מיניה</strong> <small>[שאל אותו]</small> <strong>רמי בר חמא מרב חסדא:</strong> אמר לאשה <strong>"הרי זה גיטיך, ולא תתגרשי בו אלא לאחר שלשים יום"</strong> ולקחה את הגט <strong>והלכה והניחתו בצידי רשות הרבים,</strong> במקום הפתוח לרשות הרבים ואולם אין דרך הרבים להלך שם, והיה הגט מונח שם לאחר שלושים יום, <strong>מהו,</strong> האם מגורשת היא?
 <strong>אמר ליה</strong> <small>[לו]:</small> <strong>אינה מגורשת,</strong> ודבר זה נלמד <strong>מ</strong>כלל דברי <strong>רב ושמואל.</strong> ש<strong>רב ושמואל דאמרי תרוייהו</strong> <small>[שאמרו שניהם]</small> לענין משנתנו, שאנשים יכולים לזכות ולתפוס חפצים (שהיו קודם שייכים לאחרים) <strong>והוא</strong> דווקא כ<strong>שצבורין ומונחין ברשות הרבים</strong> שבה אין קניינו של אדם חל, ולכן מועילה התפיסה בהם, מפני שאין לבעליהם קנין בהם, <strong>וצידי רשות הרבים כרשות הרבים דמו</strong> <small>[</small>הם <small>נחשבים],</small> ולכן גם בענייננו, כיון שבזמן חלות הגט לא היה הגט במקום שיש לה קנין בו, אלא ברשות הרבים — אינו חל.
 אמר לו: <strong>אדרבה,</strong> להיפך, אשה זו צריכה להיות <strong>מגורשת, מ</strong>חמת דברי שאמר <strong>רב נחמן.</strong> ש<strong>אמר רב נחמן אמר רבה בר אבוה: האומר לחבירו "משוך פרה זו</strong> עכשיו, <strong>ולא תהיה קנויה לך</strong> אלא <strong>עד לאחר שלשים יום" — קנה, ואפילו עומדת</strong> הפרה לאחר שלושים יום <strong>באגם</strong> שהוא מקום הפקר. שכיון שהמשיכה היתה עכשיו, הרי היא חלה גם לאחר זמן. <strong>מאי לאו</strong> <small>[האם לא]</small> <strong>היינו</strong> <small>[זהו</small> די<small>]</small> <strong>אגם, והיינו</strong> <small>[וזהו]</small> דין <strong>צידי רשות הרבים</strong> ששם היה מונח הגט? ודחה רב חסדא: <strong>לא, אגם לחוד וצידי רשות הרבים לחוד.</strong> שצידי רשות הרבים נחשבים כרשות הרבים ממש.
 <strong>איכא דאמרי</strong> <small>[יש שאומרים]</small> שהויכוח בין רב חסדא ורמי בר חמא היה באופן אחר, שרב חסדא <strong>אמר ליה</strong> <small>[לו]</small> לרמי בר חמא: <strong>מגורשת, מ</strong>חמת דברי <strong>רב נחמן</strong> לגבי קנין פרה, <strong>וצידי רשות הרבים כאגם דמי</strong> <small>[</small>הוא <small>נחשב].</small> ורמי בר חמא הוא שענה: <strong>אדרבה</strong> (להיפך), <strong>אינה מגורשת</strong> וזאת <strong>מ</strong>חמת דברי <strong>רב ושמואל</strong> בענין תפיסה מרשות הרבים, <strong>מאי לאו</strong> <small>[האם לא]</small> <strong>היינו</strong> <small>[זוהי]</small> <strong>"רשות הרבים" והיינו</strong> <small>[וזהו]</small> <strong>"צידי רשות הרבים".</strong> ודחה רב חסדא: <strong>לא, רשות הרבים לחוד, וצידי רשות הרבים לחוד,</strong> ואין דינם שווה.
 <big>ב משנה</big> <strong>המושיב את אשתו</strong> להיות <strong>חנוונית</strong> בחנותו, <strong>או שמינה</strong> אותה להיות <strong>אפוטרופיא</strong> (אפוטרופסית) שתטפל בנכסיו ובפועליו — <strong>הרי זה משביעה</strong> שלא נטלה לעצמה מנכסיו <strong>כל זמן שירצה. ר' אליעזר אומר:</strong> משביע אותה <strong>אפילו על פילכה ועל עיסתה,</strong> כלומר, שלא גנבה ממה שהיא טווה בפלך, ומן העיסה שהיא עושה.
 <big>ג גמרא</big> <strong>איבעיא להו</strong> <small>[נשאלה להם</small> ללומדים<small>]:</small> האם <strong>ר' אליעזר</strong> שאמר שמשביע אותה על פילכה ועל עיסתה, <strong>על ידי גלגול</strong> שבועה <strong>קאמר</strong> <small>[אמר],</small> כלומר, שאם משביע אותה משום שהיא חנוונית — יכול לגלגל עליה גם שתשבע שלא גנבה דברים אחרים, <strong>או לכתחלה קאמר</strong> <small>[אמר],</small> שבכל מקרה יכול להשביע את אשתו על כך?
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר מברייתא, ששנינו בה: <strong>אמרו לו</strong> חכמים <strong>לר' אליעזר</strong> כדחייה לדבריו: <strong>אין אדם דר עם נחש בכפיפה</strong> (בסל) אחד, וכמו כן אשה יכולה לדור עם בעל שחושד בה בגניבת כל דבר. <strong>אי אמרת בשלמא</strong> <small>[נניח אם אתה אומר]</small> שמדובר פה בהשבעה <strong>לכתחלה — שפיר</strong> <small>[יפה]</small> אמרו חכמים. <strong>אלא אי אמרת</strong> <small>[אם אומר אתה]</small> שמשביעה רק <strong>על ידי גלגול, מאי נפקא</strong> <small>[מה יוצא]</small> <strong>לה מינה</strong> <small>[מזה],</small> ומה היא מפסידה? שהרי סוף סוף היא צריכה להשבע, ומה לה אם תשבע גם על דברים אלה.
 ודוחים: מכאן אין ראיה, כיון שאפילו כשמשביעה על ידי גלגול, אפשר לומר <strong>דאמרה ליה</strong> <small>[שאומרת</small> היא <small>לו]:</small> <strong>כיון דקדייקת בתראי כולי האי</strong> <small>[שאתה מדקדק אחרי כל כך] —</small> <strong>לא מצינא דאדור בהדך</strong> <small>[אינני יכולה לגור איתך],</small> ואין איפוא להוכיח מכאן.
 ומציעים עוד לומר, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>הרי שלא פטר את אשתו מן הנדר ומן השבועה</strong> בתנאי הכתובה, <strong>והושיבה חנוונית</strong> בחנותו <strong>או שמינה</strong> (קבע אותה) להיות <strong>אפוטרופיא — הרי זה משביעה כל זמן שירצה. לא הושיבה חנוונית ולא מינה אפוטרופיא — אינו יכול להשביעה.</strong>
 <strong>ר' אליעזר אומר: אף על פי שלא הושיבה חנוונית ולא מינה אפוטרופיא — הרי זה משביעה כל זמן שירצה, שאין לך אשה שלא נעשית אפוטרופיא שעה אחת בחיי בעלה</strong> לפחות <strong>על פילכה ועל עיסתה. אמרו לו</strong> חכמים: <strong>אין אדם דר עם נחש בכפיפה.</strong> ולענייננו <strong>שמע מינה</strong> <small>[למד מכאן]</small> שר' אליעזר אומר שמשביעה על כל דבר אפילו <strong>לכתחלה.</strong> ומסכמים: אכן, <strong>שמע מינה</strong> <small>[למד ממנה]</small> שכן הוא.
 <big>ד משנה</big> <strong>כתב לה</strong> בכתובה: <strong>"נדר ושבועה אין לי עליך" — אין</strong> הוא <strong>יכול להשביעה, אבל</strong> אם גירשה ומתה ובאים יורשיה לתבוע ממנו כתובתה — <strong>משביע הוא את יורשיה,</strong> או <strong>את הבאים ברשותה</strong> (הבאים מכוחה כקונים ממנה), שאינם יודעים לא ממנה ולא בדרך אחרת שכבר נפרעה כתובתה.
 כתב לה <strong>"נדר ושבועה אין לי עליך ועל יורשיך ועל הבאים ברשותך" — אינו יכול להשביעה לא היא</strong> (אותה), <strong>ולא</strong> את <strong>יורשיה, ולא את הבאים ברשותה. אבל יורשיו משביעין אותה, ואת יורשיה, ואת הבאים ברשותה.</strong>
 ואם כתב <strong>"נדר ושבועה אין לי ולא ליורשי ולא לבאים ברשותי עליך ועל יורשיך ועל הבאים ברשותיך" — אינו יכול להשביעה, לא הוא ולא יורשיו ולא הבאים ברשותו, לא אותה ולא</strong> את <strong>יורשיה ולא</strong> את <strong>הבאים ברשותה.</strong>
 <strong>הלכה</strong> האשה שפטרה בעלה מן השבועה <strong>מקבר בעלה,</strong> כלומר, מיד אחר מות בעלה, <strong>לבית אביה</strong> ולא טיפלה בנכסי בעלה, <strong>או שחזרה לבית חמיה ולא נעשית אפוטרופיא</strong> על נכסיו כלל במשך הזמן — <strong>אין היורשין משביעין אותה</strong> על מה שעשתה בחייו, כיון שפטר אותה גם מן היורשים. <strong>ואם נעשית</strong> בין הזמן שמת לבין הזמן שתבעה כתובתה <strong>אפוטרופיא</strong> לנכסיו — <strong>היורשין משביעין אותה על העתיד לבא,</strong> כלומר, על מה שעשתה בנכסים לאחר מות בעלה, <strong>ואין משביעין אותה על מה שעבר,</strong> בחיי בעלה.
 <big>ה גמרא</big> שואלים: <strong>שבועה מאי עבידתה</strong> <small>[מה מעשיה],</small> כלומר, מדוע בכלל יכול הבעל להשביע את אשתו, עד שצריך לכתוב תנאי מפורש בכתובתה לפוטרה מן השבועה? <strong>אמר רב יהודה אמר רב:</strong>
## דף פז.
 <strong>על אפוטרופיא</strong> (אפוטרופסית) <strong>שנעשית בחיי בעלה,</strong> שדבר מצוי הוא שישאיר את אשתו לפקח על נכסיו, ופוטר אותה מן החובה המוטלת על כל אפוטרופוס להשבע שלא מעל באימון בעל הנכסים ולא נטל מאומה מן הנכסים עליהם היה מופקד. <strong>רב נחמן אמר</strong> בשם <strong>רבה בר אבוה: שבועה זו על הפוגמת כתובתה,</strong> שאשה המודה שקיבלה חלק מכתובתה, חייבת להשבע שלא קיבלה יותר ממה שהודתה, ובמשנה מדובר במי שפוטר את אשתו משבועה זו.
 <strong>אזל</strong> <small>[הלך]</small> <strong>רב מרדכי אמרה לשמעתא</strong> <small>[להלכה</small> זו<small>]</small> <strong>קמיה</strong> <small>[לפני]</small> <strong>רב אשי,</strong> ושאל: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי שבועה זו <strong>על הפוגמת כתובתה</strong> — מובן הדבר, ומדוע — <strong>דמסקא אדעתה</strong> <small>[ש</small>היא <small>מעלה על דעתה]</small> שיבואו הדברים לידי כך, ואומרת: <strong>דלמא מצטרכי</strong> <small>[שמא יצטרכו]</small> <strong>לי זוזי</strong> <small>[כספים]</small> <strong>ושקילנא מכתובתאי</strong> <small>[ואקח מכתובתי]</small> על החשבון, <strong>ו</strong>לכן <strong>אמרה ליה</strong> <small>[אומרת לו]</small> לפני הנישואין: <strong>כתוב לי דלא משבעת לי</strong> <small>[שאין אתה משביע אותי]</small> כשאבוא להיפרע שאר סכום הכתובה. <strong>אלא למאן דאמר</strong> <small>[ל</small>דעת <small>מי שאומר]</small> כי שבועה זו <strong>על אפוטרופיא שנעשית בחיי בעלה, איהי מי הות ידעה דמותיב לה אפוטרופיא דאמרה ליה</strong> <small>[היא, האם היא היתה יודעת</small> מראש <small>שיושיב אותה</small> בעלה <small>אפוטרופסית, שאומרת לו</small> מראש<small>]:</small> <strong>"כתוב לי דלא משבעת לי</strong> <small>[שאין אתה משביע אותי]</small>
 <strong>"? אמר ליה</strong> <small>[לו]</small> רב אשי: <strong>אתון, אהא מתניתו לה</strong> <small>[אתם, על</small> קטע <small>זה</small> במשנה <small>שונים אתם אותה]</small> את ההלכה לרב יהודה בשם רב ולכן קשה לכם, <strong>אנן אהא מתנינן לה</strong> <small>[אנו על</small> קטע <small>זה</small> במשנה <small>שונים אנו אותה]:</small> <strong>הלכה מקבר בעלה</strong> ישר <strong>לבית אביה, או שחזרה לבית חמיה ולא נעשית אפוטרופיא</strong> על נכסי בעלה המת — <strong>אין היורשין משביעין אותה. ואם נעשית אפוטרופיא</strong> — <strong>יורשין משביעין אותה על העתיד לבא, ו</strong>אולם <strong>אין</strong> הם <strong>משביעין אותה על שעבר.</strong>
 ויש לשאול: <strong>שעבר מאי עבידתיה</strong> <small>[מה עניינו],</small> עד מתי הוא נחשב עדיין כלשעבר ועדיין אין הנכסים נחשבים כרכוש היתומים ושוב אין תנאו לפוטרה מן השבועה מועיל? ועל כך <strong>אמר רב יהודה אמר רב: על אפוטרופיא שנעשית בחיי הבעל,</strong>
 <strong>אבל</strong> לגבי מה שנתעסקה בהם <strong>בין מיתה לקבורה — משבעינן לה</strong> <small>[משביעים אנו אותה],</small> שבאותה שעה הם כבר נחשבים כנכסי היתומים, ואין תנאו מועיל אלא כל עוד הם נכסיו. <strong>ורב מתנא אמר: אפילו בין מיתה לקבורה לא משבעינן לה</strong> <small>[אין אנו משביעים אותה],</small> <strong>דאמרי נהרדעי</strong> <small>[שאומרים</small> חכמי <small>נהרדעא]:</small> <strong>לכרגא ולמזוני</strong> <small>[ל</small>צורך תשלום <small>מיסים, ול</small>צורך דמי <small>מזונות</small> לילדים<small>],</small> <strong>ול</strong>צורך הוצאות <strong>קבורה</strong> שלו או של היתומים, <strong>מזבנינן בלא אכרזתא</strong> <small>[מוכרים אנו</small> נכסים שירשו היתומים <small>בלי הכרזה].</small> משמע, שכיון שהדבר דחוף אין מקפידים ומדקדקים שלא יהא בכך הפסד ליורשים, ומאותו טעם גם אין משביעים אותה על מה שעשתה לצורך הקבורה, שבזמן דוחק כזה אינה יכולה לדקדק היטב בחשבונות.
 <big>א</big> <strong>אמר רבה אמר ר' חייא:</strong> אם כתב נוסח <strong>"</strong>ש<strong>לא נדר ו</strong>ש<strong>לא שבועה",</strong> המשמעות היא ש<strong>הוא אינו יכול להשביעה, אבל יורשין משביעין אותה.</strong> ואם כתב לה <strong>"נקי נדר נקי שבועה" — בין הוא ובין יורשין אין משביעין אותה.</strong> וטעמו של דבר — כי <strong>הכי קאמר</strong> <small>[כך אמר]</small> <strong>לה</strong> על ידי ניסוח הדברים בצורה זו: <strong>מנקית משבועתא</strong> <small>[</small>הרי <small>את מנוקה משבועה],</small> שאין עליך חובת שבועה בכל מקרה.
 <strong>ורב יוסף אמר</strong> בשם <strong>ר' חייא</strong> להיפך: אם כתב לה <strong>"</strong>ש<strong>לא נדר ו</strong>ש<strong>לא שבועה" — הוא אינו יכול להשביעה, אבל יורשין משביעין אותה.</strong> ואם כתב <strong>"נקי נדר נקי שבועה" — בין הוא ובין יורשין משביעין אותה.</strong> וטעם הדבר כי <strong>הכי קאמר</strong> <small>[כך אמר]</small> <strong>לה,</strong> כלומר, זו היתה הכוונה: <strong>נקי נפשך בשבועתא</strong> <small>[עצמך</small> מחשד <small>על ידי שבועה].</small>
 <strong>שלח ר' זכאי</strong> מארץ ישראל <strong>למר עוקבא</strong> פסק הלכה זה: <strong>בין</strong> שכתב <strong>"</strong>ש<strong>לא שבועה" בין "</strong>ש<strong>נקי שבועה" בין</strong> שכתב <strong>"</strong>ש<strong>לא נדר" ובין "</strong>ש<strong>נקי נדר"</strong> והוסיף <strong>"בנכסי" — הוא אינו יכול להשביעה, אבל יורשין משביעין אותה.</strong> אם כתב לה <strong>"מנכסיא אילין"</strong> <small>[מנכסים אלה] —</small> <strong>בין הוא ובין יורשיו אין משביעין אותה.</strong>
 <strong>אמר רב נחמן אמר שמואל משום</strong> (בשם) <strong>אבא שאול בן אימא מרים,</strong> באופן אחר: <strong>בין</strong> שכתב <strong>"</strong>ש<strong>לא שבועה" בין "נקי שבועה" בין</strong> שכתב <strong>"לא נדר" ובין "נקי נדר" בין</strong> שכתב <strong>"מנכסי" ובין</strong> שכתב <strong>"מנכסיא אילין" — בין הוא ובין יורשיו אין משביעין אותה</strong> מעיקר הדין, <strong>אבל מה אעשה שהרי אמרו חכמים: הבא ליפרע מנכסי יתומים — לא יפרע אלא בשבועה.</strong> ולכן משביעים אותה בכל מקרה אם היא באה ליטול מן היתומים.
 <strong>ואיכא דאמרי לה</strong> <small>[ויש שאומרים אותה]</small> את ההלכה הזו בנוסח אחר, בתור <strong>מתניתא</strong> <small>[ברייתא];</small> <strong>אבא שאול בן אימא מרים אמר: בין</strong> שכתב <strong>"</strong>ש<strong>לא שבועה" בין "נקי שבועה" בין</strong> שכתב <strong>"</strong>ש<strong>לא נדר" ובין "נקי נדר" בין</strong> שכתב <strong>"מנכסי" ובין "מנכסיא אילין"</strong> — מעיקר הדין <strong>בין הוא ובין יורשיו אין משביעין אותה, אבל מה אעשה שהרי אמרו חכמים: הבא ליפרע מנכסי יתומים לא יפרע אלא בשבועה. אמר רב נחמן אמר שמואל: הלכה</strong> למעשה <strong>כבן אימא מרים.</strong>
 <big>ב משנה</big> <strong>הפוגמת כתובתה,</strong> שמודה שנפרעה חלק מכתובתה — <strong>לא תפרע</strong> את שאר הכתובה <strong>אלא בשבועה</strong> שלא נפרעה כבר את כולה. וכן אם היה <strong>עד אחד מעידה שהיא,</strong> הכתובה, <strong>פרועה — לא תפרע אלא בשבועה.</strong> ובכל מקרה אם רצתה לגבות כתובתה <strong>מנכסי יתומים,</strong> או <strong>מנכסים משועבדים,</strong> או <strong>שלא בפניו</strong> — <strong>לא תפרע אלא בשבועה.</strong>
 ומסבירים: <strong>הפוגמת כתובתה כיצד?</strong> — <strong>היתה כתובתה אלף זוז, ואמר לה</strong> הבעל: <strong>התקבלת</strong> (קיבלת) כבר <strong>כתובתיך, והיא אומרת: לא התקבלתי</strong> (קיבלתי) <strong>אלא מנה</strong> (מאה זוז) ממנה, כיון שהיא מודה במקצת — <strong>לא תפרע אלא בשבועה.</strong>
 <strong>עד אחד מעידה שהיא פרועה כיצד?</strong> — <strong>היתה כתובתה אלף זוז ואמר לה</strong> הבעל: <strong>התקבלת כתובתיך, והיא אומרת: לא התקבלתי</strong> כלל, <strong>ועד אחד מעידה שהיא פרועה — לא תפרע אלא בשבועה.</strong>
 <strong>מנכסים משועבדים כיצד?</strong> — <strong>מכר</strong> הבעל <strong>נכסיו לאחרים</strong> לאחר שנשאה <strong>והיא נפרעת מן הלקוחות,</strong> שהרי שטר כתובה קודם לשטרי המכירה והיא טורפת את הנכסים מהם — <strong>לא תפרע אלא בשבועה.</strong>
 <strong>מנכסי יתומים כיצד?</strong> — <strong>מת והניח נכסיו ליתומים, והיא נפרעת מן היתומים</strong> את סכום הכתובה — <strong>לא תפרע אלא בשבועה.</strong>
 <strong>ושלא בפניו כיצד?</strong> — <strong>הלך לו למדינת הים</strong> ושלח לה גט, <strong>והיא נפרעת שלא בפניו — אינה נפרעת אלא בשבועה.</strong>
## דף פז:
 <strong>ר' שמעון אומר: כל זמן שהיא תובעת כתובתה — היורשין משביעין אותה, ואם אינה תובעת כתובתה — אין היורשין משביעין אותה.</strong>
 <big>א גמרא</big> <strong>סבר</strong> <small>[חשב]</small> <strong>רמי בר חמא למימר</strong> <small>[לומר]</small> ששבועה זו של הפוגמת כתובתה <strong>שבועה דאורייתא</strong> <small>[מן התורה</small> היא, שהיא שבועת המודה במקצת, <strong>דקא טעין</strong> <small>[ש</small>הוא <small>טוען]</small> שפרע לה <strong>מאתים וקא</strong> <small>[והיא]</small> <strong>מודה ליה</strong> <small>[לו]</small> <strong>במאה, הויא ליה</strong> <small>[הרי זו]</small> <strong>הודאה במקצת הטענה, ו</strong>כלל הוא: <strong>כל המודה במקצת הטענה ישבע</strong> מדין תורה.
 <strong>אמר רבא: שתי תשובות בדבר</strong> כדי לדחות סברה זאת: <strong>חדא</strong> <small>[אחת]</small> היא — ש<strong>כל הנשבעין ש</strong>מקור חובתם להשבע <strong>בתורה, נשבעין ולא משלמין,</strong> כלומר, שאדם נשבע רק לפטור את עצמו מתשלום תביעה, <strong>ו</strong>אילו <strong>היא</strong> במקרה זה <strong>נשבעת ונוטלת. ועוד:</strong> הלא כלל הוא ש<strong>אין נשבעין על כפירת שעבוד קרקעות.</strong> שאין שבועה מן התורה אלא לגבי מטלטלין, ולא על קרקעות ואם יש בתביעה גם צד של שעבוד קרקעות — אין מקום לשבועת המודה במקצת, והרי בכל כתובה יש שעבוד קרקעות!
 <strong>אלא אמר רבא:</strong> שבועה זו היא <strong>מדרבנן</strong> <small>[מדברי סופרים],</small> ומדוע תיקנו אותה — כי <strong>דפרע</strong> <small>[</small>זה <small>שפורע] —</small> <strong>דייק</strong> <small>[מדייק]</small> וזוכר היטב, אבל <strong>דמיפרע</strong> <small>[</small>זה <small>שפורעים לו</small> כסף<small>] —</small> <strong>לא דייק</strong> <small>[איננו מדייק],</small> וכיון שהבעל טוען שפרע, ודאי זוכר היטב <strong>ורמו רבנן</strong> <small>[והטילו חכמים]</small> חובת <strong>שבועה עלה</strong> <small>[עליה]</small> <strong>כי היכי דתידוק</strong> <small>[כדי שתדקדק]</small> ותיזכר בדבר.
 <big>ב</big> <strong>איבעיא להו</strong> <small>[נשאלה להם</small> ללומדים<small>]:</small> <strong>פוגמת כתובתה בעדים,</strong> שאומרת שנפרעה כבר חלק מכתובתה בפני עדים, <strong>מהו</strong> הדין? האם לומר ש<strong>אם איתא</strong> <small>[יש]</small> מקום לומר <strong>דפרעה</strong> <small>[שפרע לה]</small> את שאר הכתובה — <strong>בעדים הוה פרע</strong> <small>[היה פורע]</small> <strong>לה,</strong> וכיון שאין לו עדים על השאר — הרי זו הוכחה שלא קיבלה יותר ואינה צריכה להשבע, <strong>או דלמא</strong> <small>[שמא]</small> <strong>איתרמויי איתרמי ליה</strong> <small>[נזדמן לו]</small> הדבר אז שהיו עדים בשעת פרעון, ואת שאר הכתובה פרע לה שלא בפני עדים, וצריכה להשבע על החלק האחר?
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>כל הנשבעין ש</strong>מקור חובתם להשבע <strong>בתורה</strong> — <strong>נשבעין ולא משלמין. ואלו נשבעין ונוטלין: השכיר</strong> שתובע את שכרו מבעל הבית ובעל הבית טוען שכבר פרעו, <strong>והנגזל,</strong> שראוהו נכנס לבית של אחר, וכשיצא ראוהו שמסתיר כלים תחת בגדיו, ולאחר מכן טען בעל הבית שנגנבו ממנו כלים, <strong>והנחבל</strong> שתובע דמי פיצויים מן החובל בטענה שחבל בו והנתבע טוען שלא חבל בו כלל ועיקר, <strong>ו</strong>מי <strong>שכנגדו,</strong> הצד האחר העומד כנגדו בבית הדין, שהיה צריך להשבע, והוא <strong>חשוד על השבועה, וחנוני</strong> התובע חובו <strong>על</strong> סמך הרשום ב<strong>פנקסו,</strong> והנתבע טוען שלא נתחייב לו כלל, <strong>והפוגם שטרו שלא בעדים.</strong> ומכאן נדייק ונאמר כי דווקא זה הפוגם שטרו <strong>שלא בעדים — אין</strong> <small>[כן]</small> חייב בשבועה, ואולם זה הפוגם שטרו <strong>בעדים — לא</strong> נשבע כלל!
 ודוחים: בלשון <strong>לא מיבעיא</strong> <small>[נצרכה]</small> <strong>קאמר</strong> <small>[אמר],</small> ובאופן זה: <strong>לא מיבעיא</strong> <small>[נצרכה]</small> לומר שאם נפרעה חלק <strong>בעדים</strong> ש<strong>ודאי צריכה שבועה, אבל שלא בעדים אימא תיהוי</strong> <small>[אמור</small> ש<small>תהיה]</small> <strong>כמשיב אבידה,</strong> שהרי אין לו עדים שפרע, ואם היא הודתה מעצמה, נחשוב אותה כאילו השיבה לו אבידה, <strong>ותשקול</strong> <small>[ותיקח]</small> את השאר <strong>בלא שבועה</strong> כדין כל משיב אבידה שאינו צריך להשבע שלא נטל חלק מן המציאה לעצמו, על כן <strong>קא משמע לן</strong> <small>[השמיע לנו]</small> שאפילו בזה צריכה שבועה.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>הפוגמת כתובתה</strong> ומדייקת בסכום עד <strong>פחות פחות משוה פרוטה,</strong> שאומרת בדיוק גמור כמה נטלה, ולא רק סכומים גדולים אלא אף סכומים קטנים מאד, <strong>מהו</strong> הדין? <strong>מי אמרינן</strong> <small>[האם אומרים אנו]:</small> <strong>כיון דקא דייקא כולי האי</strong> <small>[שהיא מדייקת כל כך],</small> ודאי <strong>קושטא קא אמרה</strong> <small>[אמת היא אומרת],</small> <strong>או דלמא</strong> <small>[שמא]</small> <strong>איערומי קא מערמא</strong> <small>[מערימה היא]?</small> שאלה זו לא נפתרה, והריהי <strong>תיקו</strong> <small>[תעמוד]</small> במקומה.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>פוחתת כתובתה,</strong> שאומרת שסכום הכתובה לא היה כסכום הרגיל, או כסכום הכתוב בשטר הכתובה אלא פחות מזה, <strong>מהו</strong> הדין? <strong>מי אמרינן</strong> <small>[האם אנו אומרים]</small> כי <strong>היינו</strong> <small>[זו היא]</small> ה<strong>פוגמת,</strong> ואין הבדל בדין ביניהן, <strong>או דלמא</strong> <small>[שמא]</small> יש לחלק, שהרי <strong>פוגמת מודיא</strong> <small>[מודה]</small> <strong>במקצת</strong> היא, ואילו <strong>הא לא קא מודיא</strong> <small>[זו אינה מודה]</small> <strong>במקצת</strong> היא, ובכלל טוענת שלא קיבלה כלל, אלא שמעיקר הדבר סכום התביעה שלה היה קטן יותר.
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>פוחתת</strong> כתובתה — <strong>תפרע שלא בשבועה. כיצד? היתה כתובתה אלף זוז, ואמר לה "התקבלת</strong> (קיבלת) <strong>כתובתיך" והיא אומרת "לא התקבלתי</strong> (קיבלתי) כתובתי, <strong>ו</strong>אולם הכתובה <strong>אינה אלא מנה"</strong> — הרי זו <strong>נפרעת שלא בשבועה.</strong>
 ושואלים: אם סומכים על דבריה, <strong>במאי גביא</strong> <small>[במה</small> היא <small>גובה]</small> בעצם? <strong>בהאי שטרא</strong> <small>[בשטר זה]</small> של כתובה? הלא <strong>האי שטרא חספא בעלמא</strong> <small>[שטר זה חרס סתם]</small> <strong>הוא,</strong> שהרי היא עצמה מודה שהשטר אינו שטר, שהרי הסכום שכתוב בו אינו אמיתי! <strong>אמר רבא בריה</strong> <small>[בנו]</small> של <strong>רבה: באומרת "אמנה</strong> (הסכם של נאמנות) <strong>היתה לי ביני לבינו",</strong> שאף שכתוב בו סכום גדול, לא אתבע אותו אלא בסכום קטן יותר, אבל השטר היה שטר אמיתי.
 <big>ג</big> שנינו במשנה: היה <strong>עד אחד מעידה שהיא,</strong> הכתובה, <strong>פרועה</strong> — נשבעת האשה שעדיין לא נפרעה כתובתה כלל. <strong>סבר</strong> <small>[חשב]</small> <strong>רמי בר חמא למימר</strong> <small>[לומר]</small> כי מה שהיא נשבעת היא <strong>שבועה דאורייתא</strong> <small>[מן התורה],</small> <strong>דכתיב</strong> <small>[שנאמר]:</small> <strong>"לא יקום עד אחד באיש לכל עון ולכל חטאת"</strong> (דברים יט, טו), ומכאן מדייקים: <strong>לכל עון ולכל חטאת הוא</strong> ש<strong>אינו קם,</strong> שאין עדות עד אחד מספיקה לצורך זה, <strong>אבל קם הוא לשבועה.</strong> שלענין שבועה, עדות עד אחד יש בה כדי לחייב את הצד שכנגד בשבועה. <strong>ואמר מר</strong> <small>[החכם]:</small> <strong>כל מקום שהשנים,</strong> שני עדים שהיו מעידים כנגדו, <strong>מחייבין אותו</strong> לשלם <strong>ממון</strong> — עד <strong>אחד</strong> שמעיד כנגדו <strong>מחייבו שבועה.</strong>
 <strong>אמר רבא: שתי תשובות בדבר,</strong> לדחות את הסברה שמדובר בשבועה מן התורה: <strong>חדא</strong> <small>[</small>סיבה <small>אחת]:</small> ש<strong>כל הנשבעין ש</strong>מקור חובתם להשבע <strong>בתורה, נשבעין ולא משלמין, והיא</strong> במקרה הזה הלא <strong>נשבעת ונוטלת. ועוד:</strong> הלא כלל הוא ש<strong>אין נשבעין על כפירת שיעבוד קרקעות,</strong> והכתובה יש בה גם שעבוד קרקעות.
 <strong>אלא אמר רבא:</strong> שבועה זו <strong>מדרבנן</strong> <small>[מדברי חכמים]</small> היא <strong>כדי להפיס</strong> (לפייס, להרגיע) <strong>דעתו של בעל,</strong> שכיון שיש עד שמעיד כנגד דבריה, רצו חכמים שתנוח דעתו של הבעל ותיקנו שתישבע, כדי שיהיה בטוח שאינו משלם לחינם.
 <strong>אמר רב פפא:</strong>
## דף פח.
 <strong>אי</strong> <small>[אם]</small> <strong>פיקח הוא</strong> הבעל, <strong>מייתי לה</strong> <small>[מביא אותה]</small> <strong>לידי שבועה דאורייתא</strong> <small>[מן התורה],</small> במקרה בו יש לו רק עד אחד על פרעון הכתובה. כיצד? <strong>יהיב</strong> <small>[נותן]</small> <strong>לה</strong> את פרעון <strong>כתובתה באפי חד סהדא</strong> <small>[בפני עד אחד]</small> פעם שניה <strong>וסמיך סהדא קמא אסהדא בתרא</strong> <small>[ומצרף</small> את <small>העד הראשון לעד השני]</small> ויש כאן איפוא שני עדים על פרעון הכתובה <strong>ומוקים להו להנך קמאי</strong> <small>[ומעמיד את</small> הכספים <small>הראשונים הללו</small> שנתן לה<small>]</small> <strong>במלוה,</strong> ואת הסכום שפרע בראשונה הוא תובע עכשיו כמלוה, וכיון שיש לו עד אחד המסייע לדבריו הוא יכול להשביעה מן התורה, משום שבמקרה זה היא נשבעת ונפטרת, וכן משום שאין בתביעה זו משום כפירה בקרקעות.
 <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי: היאך סמיך סהדא קמא אסהדא בתרא</strong> <small>[איך סומך</small> מצרף את <small>העד הראשון לעד השני],</small> שהרי אין הם מעידים כלל על אותו מעשה? <strong>אלא אמר רב שישא בריה</strong> <small>[בנו]</small> של <strong>רב אידי: יהיב</strong> <small>[נותן]</small> <strong>לה</strong> את פרעון <strong>כתובתה</strong> בפעם השניה <strong>באפי סהדא קמא וסהדא בתרא</strong> <small>[בפני העד הראשון והעד האחרון]</small> <strong>ומוקים לה להנך קמאי</strong> <small>[ומעמיד את</small> הכספים <small>הראשונים הללו]</small> <strong>בהלואה</strong> ותובעם ממנה.
 <strong>מתקיף לה</strong> <small>[מקשה על כך]</small> <strong>רב אשי: אכתי</strong> <small>[עדיין]</small> <strong>יכולה</strong> האשה <strong>למימר</strong> <small>[לומר]:</small> <strong>שתי כתובות הואי</strong> <small>[היו]</small> לי, שכתבת לי פעמיים כתובה ואת הראשונה קיבלתי בשעתה, ועוד אחת קיבלתי לאחר מכן ולא היתה הלוואה כלל! <strong>אלא אמר רב אשי: הוא דמודע להו</strong> <small>[שמודיע להם],</small> גם לעד הראשון וגם לאחרון שכבר פרע לה את כתובתה בפני אחד מהם והיא כופרת בפרעון זה ושרצונו לפורעה בשנית לשם כתובה כדי שיהיו לו שני עדים בדבר ויתבע את הראשונים שיש לו עליהם עד אחד כהלואה,, ותתחייב לו שבועה מן התורה, ומכיון שהודיע להם ואין העד הראשון מסייע לדבריה, שוב אינה יכולה לטעון שהיו אלה שתי כתובות, לפי שאין זה דבר מצוי.
 <big>א</big> שנינו במשנה שאם באה אשה ליטול את כתובתה <strong>מנכסים משועבדים,</strong> אינה נפרעת אלא בשבועה. <strong>תנן התם</strong> <small>[שנינו</small> במשנה <small>שם]</small> במסכת שבועות: <strong>וכן היתומים לא יפרעו אלא בשבועה.</strong>
 ושואלים: <strong>ממאן</strong> <small>[ממי]</small> צריכים הם להפרע בשבועה? <strong>אילימא</strong> <small>[אם תאמר]</small> <strong>מ</strong>ן ה<strong>לוה</strong> שלווה מאביהם — <strong>השתא</strong> <small>[עכשיו,</small> הרי<small>]</small> <strong>אביהן</strong> שהוא המלווה <strong>שקיל</strong> <small>[לוקח]</small> מן הלווה <strong>בלא שבועה</strong> וסומך על השטר <strong>ואינהו</strong> <small>[והם]</small> יתומים, שהקלו חכמים בדיניהם צריכים להפרע <strong>בשבועה?! אלא הכי קאמר</strong> <small>[כך אמר]:</small> <strong>וכן היתומים</strong> של המלווה הבאים להפרע <strong>מן היתומים</strong> של הלווה — <strong>לא יפרעו</strong> מהם <strong>אלא בשבועה.</strong>
 <strong>אמר רב זריקא אמר רב יהודה, לא שנו</strong> שאם נשבעו היתומים כדין הריהם נפרעים, <strong>אלא</strong> כ<strong>שאמרו</strong> ה<strong>יתומים</strong> של הלווה: <strong>אמר לנו אבא "לויתי ופרעתי", אבל</strong> אם <strong>אמרו</strong> היתומים: <strong>אמר לנו אבא "לא לויתי</strong> כלל<strong>" — אף בשבועה לא יפרעו</strong> מהם.
 <strong>מתקיף לה</strong> <small>[מקשה על כך]</small> <strong>רבא: אדרבה</strong> (להיפך), הלא כלל הוא בדיני טענות: <strong>כל האומר "לא לויתי",</strong> בזמן שיש ראיות נגדו — <strong>כאומר "לא פרעתי" דמי</strong> <small>[</small>הוא <small>נחשב],</small> שהרי אם כדבריו שלא לוה כלל, הרי שודאי גם לא פרע, שהרי לדבריו לא היתה סיבה כלשהי לפרעון,
 ומשלם הכל אף בלא שישבע המלווה! <strong>אלא</strong> יש לתקן את הדברים, ו<strong>אי אתמר, הכי אתמר</strong> <small>[אם נאמר, כך נאמר],</small> <strong>אמר רב זריקא אמר רב יהודה: לא שנו אלא שאמרו יתומים: אמר לנו אבא "לויתי ופרעתי", אבל אמרו: אמר לנו אבא "לא לויתי" — נפרעין</strong> אפילו <strong>שלא בשבועה. שכל האומר "לא לויתי" כאומר "לא פרעתי" דמי</strong> <small>[</small>הוא <small>נחשב],</small> ויש כאן הודאה מצד הלווה שלא פרע.
 <big>ב</big> שנינו במשנה: <strong>ונפרעת שלא בפניו, לא תפרע אלא בשבועה. אמר רב אחא שר הבירה: מעשה בא לפני ר' יצחק באנטוכיא, ואמר: לא שנו</strong> דין זה שיכולה האשה להפרע כתובתה בשבועה שלא בפני בעלה, <strong>אלא לכתובת אשה,</strong> וזאת <strong>משום חינא</strong> <small>[</small>שימצא <small>חן]</small> בעיני האשה להינשא לו, ועשו תקנות לטובתה בכתובה. <strong>אבל בעל חוב — לא</strong> יפרע כלל שלא בפני הלווה, שמא כבר פרע לו.
 <strong>ורבא אמר</strong> בשם <strong>רב נחמן: אפילו בעל חוב</strong> נפרע בשבועה שלא בפני הלווה. וטעם הדבר: <strong>שלא יהא כל אחד ואחד נוטל</strong> בהלוואה <strong>מעותיו של חברו, והולך ויושב במדינת הים,</strong> ואי אפשר לגבות מנכסיו, <strong>ו</strong>אם אתה עושה כן, <strong>אתה</strong> נמצא <strong>נועל דלת בפני לווין,</strong> שאיש לא ירצה להלוות להם.
 <big>ג</big> שנינו במשנה ש <strong>ר' שמעון אומר: כל זמן שתובעת כתובתה</strong> היורשים משביעים אותה. ושואלים: <strong>ר' שמעון אהייא</strong> <small>[על איזה]</small> דבר במשנה הוא מתייחס? <strong>אמר ר' ירמיה: אהא</strong> <small>[על זו]</small> שאמרו <strong>ונפרעת שלא בפניו לא תפרע אלא בשבועה.</strong> ומכאן אנחנו מבינים: <strong>לא שנא</strong> <small>[שונה]</small> אם היא באה להפרע מן הנכסים <strong>למזוני</strong> <small>[ל</small>צורך <small>מזונותיה],</small> <strong>ולא שנא</strong> <small>[שונה]</small> אם היא באה להפרע <strong>ל</strong>צורך ה<strong>כתובה, ואתא</strong> <small>[ובא]</small> <strong>ר' שמעון למימר</strong> <small>[לומר]:</small> <strong>כל זמן שתובעת כתובתה — יורשיה</strong> (יורשי נכסי בעלה) <strong>משביעין אותה</strong> שלא נטלה מן הירושה כלום.
## דף פח:
 <strong>אינה תובעת כתובתה — אין יורשין משביעין אותה. וקמיפלגי בפלוגתא</strong> <small>[וחלוקים</small> הם אפוא <small>במחלוקת]</small> של <strong>חנן ובני כהנים גדולים. דתנן</strong> <small>[ש</small>כן <small>שנינו</small> במשנה<small>]:</small> <strong>מי שהלך למדינת הים ואשתו תובעת מזונות, חנן אומר: תשבע בסוף,</strong> כלומר, כאשר היא באה ליטול את כתובתה, תשבע שלא השאיר לה בעלה בצאתו שום כסף, ושלקחה רק למזונותיה, <strong>ולא תשבע בתחלה,</strong> כאשר היא מקבלת את דמי המזונות מנכסיו.
 <strong>נחלקו עליו בני כהנים גדולים ואמרו: תשבע בתחלה ובסוף.</strong> שצריכה להשבע גם בתחילה כאשר היא באה ליטול מזונות, שלא השאיר לה בעלה כסף, וגם בסוף, כאשר היא באה ליטול כתובתה. ואם כן <strong>ר' שמעון כ</strong>שיטת <strong>חנן</strong> שנשבעת רק כאשר באה ליטול כתובתה, ו<strong>רבנן</strong> <small>[חכמים]</small> החולקים עליו — <strong>כבני כהנים גדולים</strong> האומרים שנשבעת גם כאשר נוטלת מזונות.
 <strong>מתקיף לה</strong> <small>[מקשה על כך]</small> <strong>רב ששת</strong> על דברי ר' ירמיה: <strong>האי</strong> <small>[</small>דבר <small>זה]</small> של הבאה ליפרע שלא בפניו שנשבעת, וכי ה<strong>יורשין</strong> הם ה<strong>משביעין אותה?</strong> הלא <strong>בית דין משביעין אותה מיבעי ליה</strong> <small>[היה צריך לו</small> לומר<small>]!</small>
 <strong>אלא אמר רב ששת:</strong> יש לומר שדברי ר' שמעון מתייחסים <strong>אהא</strong> <small>[על זו]</small> ששנינו קודם: <strong>הלכה מקבר בעלה לבית אביה, או שחזרה לבית חמיה ולא נעשית אפוטרופיא</strong> (אפוטרופסית) לנכסיו — <strong>אין היורשים משביעין אותה. ואם נעשית אפוטרופיא — יורשין משביעין אותה על העתיד לבא, ואין משביעין אותה על מה שעבר. ואתא</strong> <small>[ובא]</small> <strong>ר' שמעון למימר</strong> <small>[לומר]:</small> <strong>כל זמן שתובעת כתובתה — יורשין משביעין אותה,</strong> וכל עוד <strong>אינה תובעת כתובתה — אין היורשין משביעין אותה.</strong>
 <strong>וקמיפלגי</strong> <small>[וחלוקים</small> הם איפוא<small>]</small> <strong>בפלוגתא</strong> <small>[במחלוקת]</small> של <strong>אבא שאול ורבנן. דתנן</strong> <small>[ש</small>כן <small>שנינו</small> במשנה<small>]:</small> <strong>אפוטרופוס שמינהו אבי יתומים</strong> שהוא יטפל בנכסים — כשגדלו ומחזיר להם את הנכסים, <strong>ישבע</strong> שלא נטל לעצמו כלום. ואם <strong>מינוהו בית דין</strong> לאפוטרופוס — <strong>לא ישבע</strong> כדי שלא יימנעו אנשים מלהתמנות לאפוטרופוסים. <strong>אבא שאול אומר: חילוף הדברים</strong> (להיפך), אם <strong>מינוהו בית דין — ישבע,</strong> ואם <strong>מינהו אבי יתומים — לא ישבע.</strong> וטעם הדבר: שכבוד הוא לאדם שמתמנה לאפוטרופוס על ידי בית דין ומוכן אף להשבע בשביל כך, אבל כשמינהו אבי יתומים, הוכיח על ידי מינוי זה שהוא סומך עליו ומאמין בו.
 ונסביר כי <strong>ר' שמעון</strong> סבור <strong>כאבא שאול,</strong> שהואיל ונחשבת האשה כאפוטרופוס שמינהו אבי יתומים — לא תשבע אף על העתיד לבוא, אלא נשבעת רק אם תבעה כתובתה. <strong>ורבנן כרבנן</strong> <small>[וחכמים</small> סבורים <small>כחכמים]</small> שאמרו שאם מינהו אבי יתומים צריך להשבע.
 <strong>מתקיף לה</strong> <small>[מקשה על כך]</small> <strong>אביי: האי</strong> <small>[זה],</small> הביטוי <strong>"כל זמן שתובעת כתובתה</strong> היורשים משביעים אותה" מתאים רק אם בא ר' שמעון להחמיר על חכמים הפוטרים אותה בכל מקרה. אבל לפי הסברו של ר' ששת שבא ר' שמעון להקל, רק <strong>אם תובעת מיבעי ליה</strong> <small>[צריך היה לו]</small> לומר, כלומר, רק במקרה כזה צריכה שבועה!
 <strong>אלא אמר אביי:</strong> יש לומר שדברי ר' שמעון מתייחסים <strong>אהא</strong> <small>[על זה]</small> ששנינו למעלה: <strong>כתב לה "נדר ושבועה אין לי עליך" — אינו יכול להשביעה כו'.</strong> ואם אמר: <strong>"נדר ושבועה אין לי ולא ליורשי ולא לבאים ברשותי עליך ועל יורשיך ועל הבאין ברשותך" — אין יכול להשביעה לא הוא ולא יורשיו ולא הבאין ברשותו, לא היא ולא יורשיה ולא הבאין ברשותה. ואתא</strong> <small>[ובא]</small> <strong>ר' שמעון למימר</strong> <small>[לומר]</small> כי <strong>כל זמן שתובעת כתובתה — יורשין</strong> בכל זאת <strong>משביעין אותה.</strong>
 <strong>וקמיפלגי בפלוגתא</strong> <small>[וחלוקים במחלוקת]</small> של <strong>אבא שאול בן אימא מרים ורבנן</strong> <small>[וחכמים]</small> שהזכרנו קודם (דף פז, א). <strong>ר' שמעון</strong> סבור <strong>כ</strong>שיטת <strong>אבא שאול</strong> האומר שגם כאשר פטר אותה משבועה תיקנו חכמים שאין נפרעים מנכסי יתומים אלא בשבועה. <strong>ורבנן כרבנן</strong> <small>[וחכמים</small> סבורים <small>כחכמים]</small> שאמרו שאם פטר אותה משבועה — לא תשבע כלל.
 <strong>מתקיף לה</strong> <small>[מקשה על כך]</small> <strong>רב פפא: התינח</strong> <small>[זה נוח]</small> ומסביר במה חולק ר' שמעון על חכמים כשפסק ש<strong>כל זמן שתובעת כתובתה</strong> משביעים אותה, אבל בחלק השני של דברי ר' שמעון כאשר <strong>אינה תובעת כתובתה, מאי איכא למימר</strong> <small>[מה יש לומר]?</small> שלפי הסבר זה אינו אלא חזרה בלבד על דבריו הקודמים!
 <strong>אלא אמר רב פפא:</strong> דברי ר' שמעון לא לענין זה הם מתייחסים אלא <strong>לאפוקי</strong> <small>[להוציא]</small> <strong>מ</strong>שיטת <strong>ר' אליעזר ומחלוקתו</strong> (והחולקים עליו), ששניהם מודים (לעיל) שאפשר להשביע את האשה שלא נטלה מן הנכסים, אלא שלדעת חכמים משביעים אותה רק אם נעשתה אפוטרופסית, ולדעת ר' אליעזר בכל מקרה יכול להשביעה. ור' שמעון חולק עליהם ואומר שרק כאשר היא באה ליטול כתובתה, היורשים משביעים אותה על הכל (אף על פילכה). ואם אינה תובעת כתובה — אין להם רשות להשביעה אפילו על אפוטרופסות וחנות.
 <big>א משנה</big> <strong>הוציאה גט ואין עמו כתובה,</strong> שאין בידה כתובה, והיא תובעת דמי הכתובה מבעלה —
## דף פט.
 <strong>גובה כתובתה</strong> ואינו יכול לטעון שכבר נתן לה.
 אם הוציאה <strong>כתובה ואין עמה גט, היא אומרת: אבד גיטי. והוא אומר:</strong> כמו שאבד גיטך כך <strong>אבד שוברי</strong> (הקבלה שלי), שכבר שילמתי לך את כתובתך, ונתת לי שוברקבלה, ואבדתי אותו. <strong>וכן בעל חוב שהוציא שטר חוב</strong> לאחר שנת השמיטה <strong>ואין עמו פרוזבול</strong> (שטר שכתוב בו שמוסר את גביית החוב לבית דין, ואין השמיטה משמטתו) — <strong>הרי אלו לא יפרעו.</strong>
 <strong>רבן שמעון בן גמליאל אומר: מן הסכנה ואילך,</strong> שגזרה המלכות על המצוות ולכן היו משמידים מיד את הגט או את הפרוזבול — <strong>אשה גובה כתובתה שלא בגט, ובעל חוב גובה שלא בפרוזבול,</strong> משום שיש מקום להניח שמן הסתם כתבו, אבל לא החזיקו אותם בידם משום שהיתה סכנה בכך.
 <big>א גמרא</big> <strong>שמע מינה</strong> <small>[למד מכאן]</small> ממשנתנו ש<strong>כותבין שובר.</strong> שאם פורע אדם שטרחוב, צריך המלוה לכתוב לו שוברקבלה ששולם. וכיצד מוכח הדבר — <strong>דאי</strong> <small>[שאם]</small> <strong>אין כותבין שובר, ליחוש</strong> <small>[נחשוש]</small> בדין הראשון של משנתנו שגובה כתובתה על ידי הגט, שמא באמת הכתובה עדיין ברשותה, ו<strong>דלמא מפקא לה לכתובתה</strong> <small>[שמא תוציא את כתובתה]</small> בבית דין אחר, <strong>וגביא</strong> <small>[וגובה]</small> <strong>בה</strong> בפעם שניה, שהרי לא יוכל בעלה להוכיח שפרע אלמלא יש לו שובר.
 <strong>אמר רב:</strong> יש לדחות ראיה זו, כי <strong>במקום שאין כותבין כתובה עסקינן</strong> <small>[עוסקים אנו],</small> ששם מסתפקים בתנאי הקבוע של חכמים שהבעל חייב לתת את סכום הכתובה, גם אם לא כתב שטר, ואין לחשוש שמא הכתובה בידה ותוציא אותה פעם אחרת. <strong>ושמואל אמר:</strong> כאשר האשה מציגה את גיטה — נותן לה כתובתה <strong>אף במקום שכותבין כתובה</strong> ואומרת שאיבדה אותה.
 ושואלים: <strong>ול</strong>דעת <strong>שמואל</strong> האם באמת <strong>כותבין שובר? אמר רב ענן: לדידי מיפרשא לי מיניה</strong> <small>[לי נתפרש</small> הדבר <small>ממנו]</small> מ<strong>מר שמואל</strong> עצמו שמדובר בשני אופנים, או <strong>במקום שאין כותבין</strong> כתובה <strong>ו</strong>הוא <strong>אמר "כתבתי</strong> כתובה <strong>"</strong>— <strong>עליו להביא ראיה</strong> שכתב כתובה, ואז אינה יכולה להפרע אלא כאשר מביאה את כתובתה, או <strong>במקום שכותבין</strong> כתובה <strong>ואמרה "לא כתב לי" — עליה להביא ראיה</strong> שלא כתב, ותגבה בלא כתובה.
 <strong>ואף רב הדר ביה</strong> <small>[חזר בו]</small> מדבריו בפירוש המשנה, ש<strong>אמר רב</strong> פסק הלכה: <strong>בין במקום שכותבין, בין במקום שאין כותבין,</strong> אם מוציאה <strong>גט</strong> בלא כתובה — <strong>גובה עיקר</strong> כתובה, כלומר, את סכום הכתובה הקטן ביותר שתיקנו חכמים לאשה במעמדה (מאתים לבתולה, ומאה לאשה אחרת). ואם מוציאה <strong>כתובה</strong> ובה כתוב סכום גדול יותר ואינה מוציאה גיטה — <strong>גובה</strong> רק את ה<strong>תוספת</strong> הכתובה בכתובה יתר על עיקר הכתובה. <strong>וכל הרוצה להשיב</strong> — <strong>יבא וישיב,</strong> שאין עוד מקום לחשוש לרמאות, שלא תרוויח כלום אם תוציא את הכתובה במקום אחר.
 ותוהים: מדוע אין מקום לחשוש? והרי <strong>תנן</strong> <small>[שנינו</small> במשנתנו<small>]:</small> הוציאה <strong>כתובה ואין עמה גט, היא אומרת "אבד גיטי" והוא אומר "אבד שוברי", וכן בעל חוב שהוציא שטר חוב ואין עמו פרוזבול — הרי אלו לא יפרעו.</strong>
 ומעתה, <strong>בשלמא</strong> <small>[נניח]</small> <strong>ל</strong>דעת <strong>שמואל — מוקי לה</strong> <small>[מעמיד,</small> מסביר, <small>אותה]</small> <strong>במקום שאין כותבין ואמר "כתבתי", דאמרינן ליה</strong> <small>[שאנו אומרים לו]</small> לדעת שמואל: <strong>אייתי</strong> <small>[הבא]</small> <strong>ראיה</strong> שאכן כתבת, <strong>ואי</strong> <small>[ואם]</small> <strong>לא מייתי</strong> <small>[מביא]</small> <strong>ראיה, אמרינן ליה</strong> <small>[אומרים אנו לו]:</small> <strong>זיל פרעיה</strong> <small>[לך פרע]</small> אותן, ועכשיו שהוציאה הכתובה טוען הבעל שכבר פרע על ידי הגט, ואבד השובר.
 <strong>אלא לרב, נהי</strong> <small>[אם אמנם]</small> שאת <strong>עיקר</strong> הכתובה <strong>לא גביא</strong> <small>[אינה גובה]</small> על ידי כתובה, שיכול לטעון שכבר קיבלה את עיקר כתובתה בבית דין אחר על ידי הגט, מכל מקום את ה<strong>תוספת מיהא תיגבי</strong> <small>[על כל פנים תגבה]</small> מכוח הכתובה.
 <strong>אמר רב יוסף: הכא במאי עסקינן</strong> <small>[כאן במה אנו עוסקים]</small> — <strong>כשאין שם</strong> גם <strong>עדי גירושין. מיגו</strong> <small>[מתוך]</small> ש<strong>יכול למימר</strong> <small>[לומר]</small> ולהכחיש הכל, ולומר <strong>לא גירשתיה</strong> כלל, ולא מגיע לה ולא כלום,
## דף פט:
 <strong>יכול</strong> הוא אף <strong>למימר</strong> <small>[לומר]:</small> <strong>גירשתיה ונתתי לה כתובתה.</strong>
 ושואלים: <strong>הא מדקתני סיפא</strong> <small>[הרי מ</small>מה <small>ששנה</small> ב<small>סופה]</small> של המשנה: <strong>רבן שמעון בן גמליאל אומר: מן הסכנה ואילך אשה גובה כתובתה שלא בגט, ובעל חוב שלא בפרוזבול.</strong> ובעל כורחנו <strong>בדאיכא</strong> <small>[בשיש]</small> <strong>עדי גירושין עסקינן</strong> <small>[אנו עוסקים],</small> <strong>דאי ליכא</strong> <small>[שאם אין]</small> <strong>עדי גירושין, במאי גביא</strong> <small>[במה</small> היא <small>גובה]?</small> שהרי אין לה שום עדות שהיא גרושה, ומכיון שיש עידי גירושין ממילא אין אפשרות לטעון "לא גרשתיה"!
 <strong>אלא</strong> עלינו לחזור מן הפירוש הקודם ולהסביר כי המשנה <strong>כולה</strong> שיטת <strong>רבן שמעון בן גמליאל היא, וחסורי מיחסרא והכי קתני</strong> <small>[וחסרה</small> המשנה <small>וכך</small> היא <small>שנויה,</small> כך צריך לשנותה<small>]:</small> <strong>הרי אלו לא יפרעו, במה דברים אמורים — כשאין שם עדי גירושין, אבל</strong> אם <strong>יש שם עדי גירושין — גביא</strong> <small>[גובה]</small> <strong>תוספת</strong> ולא עיקר, שמא תוציא את הגט ותגבה פעם שניה. <strong>ועיקר</strong> כתובה, <strong>אי מפקא גיטא</strong> <small>[אם מוציאה</small> את ה<small>גט] —</small> <strong>גביא</strong> <small>[גובה],</small> <strong>ואי</strong> <small>[ואם]</small> <strong>לא מפקא גיטא</strong> <small>[מוציאה</small> את ה<small>גט]</small> — הריהי <strong>לא גביא</strong> <small>[גובה].</small>
 <strong>ומן הסכנה ואילך, אף על גב דלא מפקא גיטא</strong> <small>[אף על פי שאינה מוציאה</small> את ה<small>גט] —</small> <strong>גביא</strong> <small>[גובה]</small> אף את העיקר. <strong>שרבן שמעון בן גמליאל אומר: מסכנה ואילך אשה גובה כתובתה שלא בגט, ובעל חוב שלא בפרוזבול.</strong>
 <strong>אמרי ליה</strong> <small>[אמרו לו]</small> <strong>רב כהנא ורב אסי לרב: לדידך</strong> <small>[לשיטתך]</small> ש<strong>אמרת</strong> כי כאשר מוציאה <strong>גט היא גובה</strong> את <strong>עיקר</strong> הכתובה, אם כן <strong>אלמנה מן הנשואין במאי גביא</strong> <small>[במה</small> היא <small>גובה]</small> את עיקר הכתובה והרי לא קיבלה ממנו גט? — ודאי שהיא גובה <strong>בעדי מיתה,</strong> המעידים שמת בעלה, ועדיין יש לשאול: <strong>וליחוש דלמא</strong> <small>[ונחשוש שמא]</small> <strong>גירשה</strong> לפני מותו, <strong>ו</strong>לאחר שתקבל את כתובתה על ידי עדי מיתה, <strong>מפקא לגיטא וגביא ביה</strong> <small>[מוציאה את הגט</small> שקיבלה <small>וגובה בו]</small> פעם שניה?! תירץ להם רב: מדובר פה <strong>ביושבת תחת בעלה</strong> כל הזמן, ויודעים שלא גירשה.
 ומקשים: <strong>ודלמא</strong> <small>[ושמא]</small> <strong>סמוך למיתה גירשה,</strong> שאז אין יודעים שגירש אותה, ויש לחשוש שתגבה כתובתה פעמיים! ומשיבים: במקרה כזה <strong>איהו הוא דאפסיד אנפשיה</strong> <small>[הוא</small> עצמו זה <small>שהפסיד לעצמו]</small> בזה שלא נזהר להודיע על הגירושין לאחרים, ואין צריכים לחשוש לכך.
 ועוד שאלו אותו: <strong>אלמנה מן האירוסין במאי גביא</strong> <small>[במה</small> היא <small>גובה]</small> את כתובתה — <strong>בעדי מיתה, וליחוש דלמא</strong> <small>[ונחשוש שמא]</small> <strong>גירשה</strong> לפני כן, <strong>ו</strong>לאחר שתקבל כתובה על ידי עדי מיתה <strong>מפקא גיטא וגביא</strong> <small>[מוציאה</small> את <small>הגט וגובה],</small> וכיון שהארוסה לא היתה גרה בביתו, אין יודעים אם גירש אותה!
 <strong>אלא</strong> צריך לומר: <strong>במקום</strong> ש<strong>לא אפשר</strong> ואין דרך אחרת, <strong>כתבינן</strong> <small>[כותבים אנו]</small> <strong>שובר</strong> המוכיח שכבר נפרעה כתובתה ואותו היא נותנת לו. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שלעיתים צריך לכתוב שובר, לגבי <strong>עדי מיתה גופייהו</strong> <small>[עצמם]</small> <strong>ניחוש דלמא מפקא</strong> <small>[נחשוש שמא מוציאה,</small> מביאה<small>]</small> <strong>עדי מיתה בהאי בי דינא וגביא</strong> <small>[בבית דין זה וגובה</small> את הכתובה<small>],</small> <strong>והדר מפקא בבי דינא אחרינא וגביא</strong> <small>[וחוזרת</small> ו<small>מוציאה,</small> מביאה, עדים <small>בבית דין אחר וגובה</small> שוב<small>]</small> ואין לדבר סוף. <strong>אלא ודאי במקום</strong> ש<strong>לא אפשר</strong> למנוע ממנה שתוציא שלא כדין, <strong>כתבינן</strong> <small>[כותבים אנו]</small> לו <strong>שובר.</strong>
 <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי: אלמנה מן האירוסין, מנלן דאית</strong> <small>[מנין לנו שיש]</small> <strong>לה</strong> בכלל <strong>כתובה?</strong> שמא לא תיקנו כתובה אלא לנשואה בלבד?! <strong>אילימא מהא</strong> <small>[אם תאמר</small> שהראיה היא <small>מזו]</small> ששנינו: <strong>נתארמלה</strong> (נתאלמנה) <strong>או נתגרשה, בין מן האירוסין בין מן הנשואין — גובה את הכל,</strong> אולם מכאן אין ראיה, כי <strong>דלמא</strong> <small>[שמא]</small> מדובר במקרה שהוא <strong>כתב לה</strong> כתובה מעצמו, אף שאין זו תקנת חכמים קבועה.
 <strong>וכי תימא</strong> <small>[ואם תאמר]:</small> <strong>אי</strong> <small>[אם]</small> <strong>כתב לה</strong> כתובה, <strong>מאי למימרא</strong> <small>[</small>לצורך <small>מה</small> יש <small>לומר]</small> שגובה הכל, הרי שטר בידה! אפשר להסביר שבא הדבר <strong>לאפוקי</strong> <small>[להוציא]</small> <strong>מ</strong>דברי <strong>ר' אלעזר בן עזריה,</strong> ש<strong>אמר</strong> שאין לארוסה שנתגרשה או שמת בעלה תוספת כתובה, כיון <strong>שלא כתב לה</strong> תוספת <strong>אלא על מנת שהוא כונסה</strong> (נושא אותה), ובודאי אם היה יודע שימות עוד לפני שישא אותה לא היה מתחייב לה כלום.
 ומעירים: <strong>דיקא נמי</strong> <small>[מדוייק גם כן]</small> לפרש כך, <strong>דקתני</strong> <small>[ששנה</small> שם<small>]</small> <strong>גובה את הכל,</strong> ומשמע, בין עיקר בין תוספת. <strong>אי אמרת בשלמא</strong> <small>[נניח אם אתה אומר]</small> ש<strong>כתב לה</strong> כתובה — <strong>משום הכי</strong> <small>[כך]</small> <strong>גובה את הכל,</strong> את עיקר הכתובה ואת התוספת. <strong>אלא אי אמרת</strong> <small>[אם אומר אתה]</small> ש<strong>לא כתב לה</strong> כתובה, והיא גובה על סמך תקנת חכמים. <strong>מאי</strong> <small>[מה</small> פירוש<small>]</small> <strong>"גובה את הכל"? מנה</strong> או <strong>מאתים</strong> שזה עיקר הכתובה <strong>הוא דאית</strong> <small>[שיש]</small> <strong>לה</strong> ולא יותר, ואין מקום ללשון "הכל"!
 <strong>ואלא</strong> יש להביא ראיה שיש לארוסה כתובה מתקנת חכמים, <strong>מדתני</strong> <small>[מ</small>מה <small>ששנה]</small> <strong>רב חייא בר אבין: אשתו ארוסה — לא אונן</strong> (באבילות חמורה ביום ראשון למיתתה), שאינו נאסר באכילת קדשים, <strong>ולא מיטמא לה</strong> אם כהן הוא. <strong>וכן היא לא אוננת ולא מיטמאה לו.</strong> אם <strong>מתה — אינו יורשה,</strong> ואם <strong>מת הוא — גובה כתובתה.</strong> ומכאן נוכיח שיש לה כתובה.
 אולם אפשר לדחות גם כאן ולומר: <strong>דלמא</strong> <small>[שמא]</small> מדובר דווקא במקרה ש<strong>כתב לה</strong> מעצמו. <strong>וכי תימא</strong> <small>[ואם תאמר]:</small> <strong>אי</strong> <small>[אם]</small> <strong>כתב לה</strong> כתובה <strong>מאי למימרא</strong> <small>[מה</small> יש <small>לומר],</small> מה החידוש בכך שגובה? יש לומר: כי <strong>מתה אינו יורשה איצטריכא ליה</strong> <small>[הוצרך לו</small> לומר<small>],</small> שבזה יש חידוש שלמרות שכתב לה כתובה, אינו יורשה אם מתה. ולשאלה העיקרית לא נמצא איפוא פתרון.
 <strong>אמר ליה</strong> <small>[לו]</small> <strong>רב נחמן לרב הונא: ל</strong>דעת <strong>רב</strong> ש<strong>אמר</strong> כי אם הוציאה <strong>גט גובה</strong> את <strong>עיקר</strong> הכתובה, <strong>ליחוש דלמא מפקא גיטא בהאי בי דינא וגביא</strong> <small>[נחשוש שמא תוציא</small> את ה<small>גט בבית דין זה ותגבה],</small> <strong>והדרא מפקא בבי דינא אחרינא וגביא</strong> <small>[וחוזרת ומוציאה</small> את אותו גט <small>בבית דין אחר וגובה</small> שוב<small>]?</small> <strong>וכי תימא דקרעינן ליה</strong> <small>[ואם תאמר שקורעים</small> אנו <small>אותו]</small> כדרך שעושים בכל שטר פרוע — כאן לא תניח שיקרעוהו! והטעם — <strong>אמרה</strong> <small>[אומרת</small> היא<small>]:</small> אינני רוצה שתקרעו את השטר, כי <strong>בעינא לאנסובי ביה</strong> <small>[רוצה אני להינשא בו],</small> כלומר, כשארצה להינשא תהיה בידי ראיה שאני גרושה ואיני עוד נשואה.
 השיב רב הונא: <strong>דקרעינן ליה וכתבינן אגביה</strong> <small>[שקורעים אותו,</small> את הגט, <small>וכותבים על גביו]</small> נוסח זה: <strong>גיטא דנן קרענוהי לאו משום דגיטא</strong> <small>[גט זה קרענוהו לא מפני שגט]</small> <strong>פסול הוא, אלא</strong> כדי ש<strong>לא תיהדר ותיגבי ביה זמנא אחרינא</strong> <small>[תחזור ותגבה בו פעם אחרת].</small>
 <big>א משנה</big> היו לאשה <strong>שני גיטין ושתי כתובות,</strong> שנישאה לבעלה והתגרשה וחזרה ונישאה לו; כיון שיש בידה מסמכים אלה משמע שלא שילם לה גם את הכתובה הראשונה, ולכן היא <strong>גובה שתי כתובות.</strong>
 היו לה <strong>שתי כתובות וגט אחד</strong> בלבד, <strong>או כתובה</strong> אחת <strong>ושני גטין, או כתובה וגט ו</strong>עדי <strong>מיתה</strong> המעידים שמת בעלה אחרי שחזרה ונישאה לו — <strong>אינה גובה אלא כתובה אחת.</strong> ומדוע? שאנחנו מניחים בדרך כלל <strong>שהמגרש את אשתו והחזירה — על מנת כתובה הראשונה מחזירה,</strong> והיא הסכימה שתפרע ממנו רק כתובה הראשונה, אלא אם כן כתב לה כתובה חדשה.
 <big>ב גמרא</big> שנינו במשנה שאם היו לה שתי כתובות וגט אחד אינה גובה אלא כתובה אחת, אבל לא נאמר איזו מן הכתובות היא גובה, והאם נאמר ש<strong>אי בעיא בהאי</strong> <small>[אם</small> היא <small>רוצה</small> לגבות <small>בזה] —</small> <strong>גביא</strong> <small>[גובה],</small> ו<strong>אי בעיא בהאי</strong> <small>[אם</small> היא <small>רוצה</small> לגבות <small>בזה] —</small> <strong>גביא</strong> <small>[גובה]?</small> שהיא יכולה להחליט באיזו מן הכתובות היא רוצה, וכגון באופן שמעדיפה אחת מהן מאחר והיא מרובה מחברתה, או שמעדיפה כתובה שהתאריך בה מוקדם משל חברתה ויכולה לטרוף מלקוחות.
 ושואלים: אם כן, <strong>לימא תיהוי תיובתא</strong> <small>[נאמר</small> ש<small>תהא</small> זו <small>קושיה חמורה</small> על<small>]</small> שיטת <strong>רב נחמן אמר שמואל.</strong> ש<strong>אמר רב נחמן אמר שמואל: שני שטרות היוצאין בזה אחר זה</strong> בהפרש של כמה ימים באותו ענין עצמו (מכר, או מתנה) ההנחה היא ש<strong>ביטל</strong> השטר ה<strong>שני את הראשון</strong> ומדוע לא נאמר גם כאן שביטלה כתובה שניה את הראשונה?
 ומשיבים: <strong>לאו אתמר עלה</strong> <small>[</small>וכי <small>לא נאמר עליה]</small> ש<strong>אמר רב פפא: ומודה רב נחמן דאי אוסיף ביה דיקלא</strong> <small>[שאם הוסיף בו דקל],</small> כגון שבשטר מכר השני הוסיף והזכיר דקל שלא היה בראשון, מסתבר שלא ביטל השני את הראשון, אלא את השני רק <strong>לתוספת כתביה</strong> <small>[כתבו],</small> <strong>הכא נמי בדאוסיף</strong> <small>[כאן גם כן</small> מדובר <small>ב</small>מקרה <small>שהוסיף]</small> <strong>לה</strong> דבר מה בכתובה השניה ואז מוכח שלא ביטל את הכתובה הראשונה, אלא רצה להוסיף עליה.
 <strong>תנו רבנן</strong> <small>[שנו חכמים]:</small> <strong>הוציאה גט וכתובה ו</strong>עדי <strong>מיתה</strong> המעידים שמת בעלה אחרי שחזרה ונישאה לו,
## דף צ.
 <strong>אם</strong> התאריך המצויין ב<strong>גט קודם ל</strong>תאריך המצויין ב<strong>כתובה — גובה שתי כתובות,</strong> שמגיעה לה כתובה אחת כשמוציאה את הגט, וכתובה שניה שכתב לה כאשר חזר ונשאה. ואם היה זמן ה<strong>כתובה קודמת לגט — אינה גובה אלא כתובה אחת,</strong> ומדוע? <strong>שהמגרש את אשתו והחזירה — על מנת כתובה הראשונה החזירה,</strong> אלא אם כן יש הוכחה להיפך.
 <big>א משנה</big> <strong>קטן שהשיאו אביו</strong> אשה — <strong>כתובתה</strong> שכתב לה כשהוא קטן <strong>קיימת</strong> ויש לה תוקף גם כאשר גדל, ואין הוא יכול לומר שבעודו קטן נכתבה, ולכן, אין לה תוקף, <strong>שעל מנת כן,</strong> על מנת התנאים הכתובים בכתובה הזו, <strong>קיימה</strong> כשגדל. וכן <strong>גר שנתגיירה אשתו עמו — כתובתה</strong> שהיתה לה בזמן שהיתה גויה <strong>קיימת, שעל מנת כן קיימה.</strong>
 <big>ב גמרא</big> <strong>אמר רב הונא: לא שנו</strong> שהכתובה קיימת <strong>אלא</strong> לענין <strong>מנה</strong> או <strong>מאתים</strong> שמגיעים לה מכוח תקנת חכמים, <strong>אבל תוספת</strong> שכתב בכתובה — <strong>אין לה,</strong> ששטר זה שנכתב בשעתו שלא כדין, אין לו בעצם כל תוקף. <strong>ורב יהודה אמר: אפילו תוספת יש לה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: אם <strong>חידשו</strong> הקטן לאחר שהגדיל, או הגר לאחר שנתגייר, משהו בכתובה הישנה והוסיפו בה דברים — <strong>נוטלת מה שחידשו,</strong> ומכאן נדייק: מה ש<strong>חידשו — אין</strong> <small>[כן]</small> נוטלת, מה ש<strong>לא חידשו — לא!</strong>
 ודוחים: <strong>אימא</strong> <small>[אמור]:</small> נוטלת <strong>אף מה שחידשו</strong> נוסף על הכתובה הישנה כולה. ומקשים: <strong>והא</strong> <small>[והרי]</small> <strong>לא תני הכי</strong> <small>[שנה כך],</small> אלא שנה בהמשך להיפך: <strong>חידשו — נוטלת מה שחידשו, לא חידשו — בתולה גובה מאתים ואלמנה מנה</strong> אבל לא תוספת! הרי זו <strong>תיובתא</strong> <small>[קושיה חמורה]</small> על דברי <strong>רב יהודה,</strong> ונדחו דבריו.
 ומסבירים: <strong>רב יהודה מתניתין אטעיתיה</strong> <small>[משנתנו הטעתה אותו],</small> שמלשון המשנה הגיע למסקנה לא נכונה, כי <strong>הוא סבר</strong> <small>[חשב]</small> שמה ששנינו <strong>"כתובתה קיימת" אכולה מילתא קאי</strong> <small>[על כל הדברים</small> הוא <small>עומד,</small> מתייחס<small>],</small> שכל מה שכתוב בשטר הכתובה עומד בתוקפו. <strong>ולא היא</strong> <small>[ואינו כן],</small> אלא על <strong>עיקר</strong> ה<strong>כתובה קאי</strong> <small>[עומד,</small> מתייחס הדבר<small>],</small> שיש לה כתובה כתקנת חכמים ולא תוספת.
 
 <big>א משנה</big> <strong>מי שהיה נשוי שתי נשים, ומת</strong> — האשה <strong>הראשונה</strong> שנשא <strong>קודמת לשניה</strong> לגבי גביית הכתובה, שהרי שטרה הוא מתאריך מוקדם לזה של חברתה. <strong>ו</strong>כן אם מתה לפני שהספיקה לגבות את כתובתה — <strong>יורשי הראשונה</strong> הבאים לגבות את כתובת אמם <strong>קודמין ליורשי</strong> האשה <strong>השניה.</strong>
 <strong>נשא את הראשונה ומתה</strong> בחייו, <strong>נשא שניה ומת הוא — שניה ויורשיה קודמין ליורשי הראשונה</strong> הבאים לגבות "כתובת בנין דיכרין". משום שהכתובה של השניה נגבית בגדר חוב, ואילו לגבי כתובה הראשונה — היורשים באים לקחת מכוח ירושה, ואין היורשים נוטלים מן המשועבדים לבעלי החובות, אלא ממה שנותר לאחר תשלום החובות.
 <big>ב גמרא</big> בלשון המשנה מדייקים: <strong>מדקתני</strong> <small>[מ</small>מה <small>ששנה]</small> <strong>"הראשונה קודמת לשניה", ולא קתני</strong> <small>[שנה]</small> בלשון פשוטה יותר <strong>"הראשונה יש לה והשניה אין לה", מכלל</strong> הדברים אתה יכול להסיק <strong>דאי</strong> <small>[שאם]</small> <strong>קדמה</strong> ה<strong>שניה ותפסה</strong> נכסים לפרעון כתובתה — <strong>לא מפקינן מינה</strong> <small>[מוציאים ממנה]</small> את שתפסה, ואין זכותה מתבטלת לגמרי,
 <strong>שמע מינה</strong> <small>[למד מכאן]</small> כלל: <strong>בעל חוב</strong> ששטרו <strong>מאוחר, שקדם וגבה</strong> מן הנכסים — <strong>מה שגבה גבה</strong> ואין מוציאים מידו.
 ודוחים: <strong>לעולם אימא</strong> <small>[אומר]</small> <strong>לך</strong> כי <strong>מה שגבה — לא גבה</strong> וצריך להחזיר לבעל חוב ראשון. <strong>ומאי</strong> <small>[ומה</small> פירוש<small>]</small> <strong>"קודמת"</strong> במשנה — <strong>לגמרי קתני</strong> <small>[שנה],</small> כלומר, שקודמת ויש לה זכות בלעדית, ואין לאחרת כל זכות אף על ידי תפיסה. <strong>כדתנן</strong> <small>[כפי ששנינו</small> במשנה<small>]:</small> <strong>בן קודם לבת</strong> בירושה, שאין הכוונה שאם קדמה הבת ונטלה — זכתה, אלא הבן קודם לגמרי, ובמקום שיש בן אין לבת כלום, וכך הוא גם בעניינינו.
 <strong>איכא דאמרי</strong> <small>[יש שאומרים]</small> את הדיון הזה בנוסח אחר: <strong>מ</strong>כיון ש<strong>לא קתני</strong> <small>[שנה]</small> <strong>"אם קדמה שניה ותפסה אין מוציאין מידה", מכלל</strong> הדברים אתה יכול ללמוד <strong>דאי</strong> <small>[שאם]</small> <strong>קדמה</strong> ה<strong>שניה ותפסה — מפקינן מינה</strong> <small>[מוציאים ממנה],</small>
 <strong>שמע מינה</strong> <small>[למד מכאן]</small> כלל: <strong>בעל חוב מאוחר שקדם וגבה — מה שגבה לא גבה.</strong>
 ודוחים: <strong>לעולם אימא</strong> <small>[אומר]</small> <strong>לך</strong> כי <strong>מה שגבה</strong> בעל חוב מאוחר — <strong>גבה,</strong> אלא <strong>איידי דתנא</strong> <small>[מתוך ששנה]</small> בהמשך <strong>שניה ויורשיה קודמין ליורשי הראשונה,</strong> ואפילו תפסו יורשי הראשונים — מוציאים מידם, משום שאינם יורשים חוב זה.
## דף צ:
 <strong>תנא נמי</strong> <small>[שנה גם כן]</small> באותו סגנון: <strong>הראשונה קודמת לשניה</strong> ולא אמר בלשון חד משמעית שאם תפסה השניה מוציאה מידה.
 <big>א</big> שנינו במשנה: <strong>נשא את הראשונה</strong> ומתה, נשא את השניה ומת הוא — שניה ויורשיה קודמים ליורשי הראשונה. ומעירים: <strong>שמע מינה תלת</strong> <small>[למד ממנה,</small> מהלכה זו, <small>שלושה</small> דברים<small>]:</small> <strong>שמע מינה</strong> <small>[למד ממנה]</small> שאם מתו נשיו <strong>אחת בחייו ואחת במותו יש להן</strong> לבנים מאשתו הראשונה שמתה בחייו <strong>כתובת בנין דכרין, ולא חיישינן לאינצויי</strong> <small>[ואין אנו חוששים לקטטה]</small> שמא ירצו בני השניה שאין להם "כתובת בנין דכרין", שכבר קיבלו את חלקם בכתובת אמם, למנוע מהם לקחת את חלקם בירושה וירצו לחלוק עימם בתור יורשי האב.
 <strong>ממאי</strong> <small>[ממה,</small> מניין<small>]</small> יודע אתה דבר זה — <strong>מדקתני</strong> <small>[ממה ששנה]:</small> <strong>שניה ויורשיה קודמים ליורשי ראשונה,</strong> ונדייק: <strong>מיקדם הוא דקדמי</strong> <small>[קודמים</small> הם להם<small>],</small> <strong>הא איכא</strong> <small>[הרי</small> אם <small>יש]</small> נכסים כדי לשלם לכולם — <strong>שקלי</strong> <small>[לוקחים]</small> גם בני הראשונה חלקם בכתובת בנין דיכרין.
 <strong>ושמע מינה</strong> <small>[ולמד ממנה]</small> גם ש<strong>כתובה נעשית מותר לחברתה,</strong> שאמרו חכמים שכאשר באים היורשים ליטול כתובת בנין דכרין, צריך שישאר סכום שיוכלו לקיים בו דין הירושה שמן התורה, ואמרו שיכולה הכתובה שנוטלים יורשי השניה להיחשב בתור ירושה.
 <strong>ממאי</strong> <small>[ממה]</small> לומד אתה דבר זה? <strong>מ</strong>מה ש<strong>לא קתני</strong> במשנה <strong>"אם יש שם מותר דינר"</strong> נוסף לכתובות.
 <strong>ושמע מינה</strong> <small>[ולמד ממנה]</small> ש<strong>כתובת בנין דכרין לא טרפה ממשעבדי</strong> <small>[אינה טורפת מ</small>נכסים <small>משועבדים]</small> כשאר חוב, <strong>דאי סלקא דעתין טרפה ממשעבדי</strong> <small>[שאם עולה על דעתנו</small> לומר שהיא <small>טורפת מ</small>נכסים <small>משועבדים],</small> אם כן <strong>ליתו</strong> <small>[שיבואו]</small> <strong>בני</strong> האשה ה<strong>ראשונה ולטרפינהו</strong> <small>[ויטרפו]</small> את כתובת בנין דיכרין שלהם מ<strong>בני</strong> האשה ה<strong>שניה</strong> מהנכסים שגבו לכתובת אמם, שהרי להם יש שעבוד מוקדם על הנכסים מכוח כתובת אמם, אלא נחשבים לענין זה כיורשים.
 <strong>מתקיף לה</strong> <small>[מקשה על כך]</small> <strong>רב אשי</strong> על מסקנות אלה: <strong>ממאי</strong> <small>[ממה]</small> מוציא אתה מסקנות אלה? <strong>דלמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> כי מתה <strong>אחת בחייו ואחת במותו אין להן</strong> לבניה <strong>כתובת בנין דכרין</strong> כלל, <strong>ומאי</strong> <small>[ומה</small> פירוש<small>]</small> <strong>"קודמין"</strong> שנאמר במשנה, לא לענין כתובת בנין דכרין, אלא <strong>ל</strong>ענין <strong>נחלה קתני</strong> <small>[שנה],</small> שקודם נוטלים בני השניה כתובת אמן ואחר כך חולקים עם בני הראשונה במה שנותר מנחלת אביהם.
 <strong>וכי תימא</strong> <small>[ואם תאמר]:</small> אם מדובר כאן בירושת האב, הבאה לבנים מכוחו, <strong>"יורשי הראשונה" למה לי,</strong> שהרי לפי הסבר זה הם יורשים את אביהם ולא מכוח כתובת אמם, ומדוע קוראים להם "יורשי הראשונה"? יש לומר <strong>איידי דתנא</strong> <small>[מתוך ששנה]</small> <strong>"שניה ויורשיה"</strong> שהם יורשים את כתובת אמם, <strong>תנא נמי</strong> <small>[שנה גם כן]</small> באותו סגנון <strong>"ליורשי הראשונה",</strong> אבל אין מכאן הוכחה לענין הלכה.
 <strong>ודקאמרת</strong> <small>[ומה שאמרת]</small> כי מוכח מכאן כי <strong>כתובה נעשית מותר לחברתה</strong> — גם את זה יש לדחות: <strong>דלמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> כי <strong>אין כתובה נעשית מותר לחברתה, והכא הוא דאיכא</strong> <small>[וכאן הוא</small> מדובר <small>שיש]</small> גם בלעדי זה <strong>מותר דינר,</strong> ודי בכך כדי שיוכלו ליטול כתובת בנים דיכרין, ולא פירש את הדבר, משום שאינו עניינה של משנה זו.
 <big>ב</big> <strong>"ואחת בחייו ואחת במותו" — תנאי</strong> <small>[</small>מחלוקת <small>תנאים]</small> <strong>היא</strong> אם יש לבני זו שמתה בחייו כתובת בנין דכרין, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מתו</strong> הנשים שנשא <strong>אחת בחייו ואחת במותו, בן ננס אומר:</strong> אם אין מותר דינר, <strong>יכולין בני הראשונה לומר לבני השניה: בני בעלת חוב אתם,</strong> שהרי אתם באים לקבל כתובת אמכם כיורשי שטר חוב (כתובה), אם כן <strong>טלו כתובת אמכם וצאו.</strong> ואנו נירש את השאר מכוח כתובת בנין דיכרין.
 <strong>ר' עקיבא אומר:</strong> אינו כן, אלא כאשר מת האב <strong>כבר קפצה נחלה מלפני בני הראשונה ונפלה</strong> כירושה גם <strong>לפני בני השניה,</strong> ובני השניה מקבלים כתובת אמם, ויחלקו עם יורשי הראשונה בשאר מדין ירושת האב.
 <strong>מאי לאו בהא קא מיפלגי</strong> <small>[האם לא ב</small>נושא <small>זה</small> הם <small>חלוקים]</small> <strong>דמר</strong> <small>[שחכם זה,</small> בן ננס<small>]</small> <strong>סבר: אחת בחייו ואחת במותו יש להן כתובת בנין דכרין,</strong> ולכן בני הראשונה יש להם תביעה מכוח כתובת בנין דכרין שכבר זכו בה בחייו. <strong>ומר</strong> <small>[וחכם זה,</small> ר' עקיבא<small>]</small> <strong>סבר: אחת בחייו ואחת במותו אין להן כתובת בנין דכרין.</strong> ולכן בני השניה מקבלים חלקם בתורת כתובת אמם, ויחלקו איתם בני הראשונה בנותר מכוח ירושת האב.
 <strong>אמר רבה: אשכחתינהו לרבנן דבי רב דיתבי וקאמרי</strong> <small>[מצאתי את החכמים מבית</small> מדרשו <small>של רב שיושבים ואומרים]:</small> <strong>דכולי עלמא</strong> <small>[לדעת הכל]</small> <strong>אחת בחייו ואחת במותו יש להן כתובת בנין דכרין, והכא</strong> <small>[וכאן]</small> <strong>ב</strong>שאלה האם <strong>כתובה נעשית מותר לחברתה</strong> כשאין מותר דינר פרט לסכום הכתובות עצמן, שייחשב כירושה, <strong>והוא הדין</strong> בענין <strong>בעל חוב</strong> אם נשאר מהנכסים סכום עבור חוב שחייב המוריש, האם נעשה סכום זה כמותר לכתובה ומתקיים דין ירושה מן התורה, <strong>קמיפלגי</strong> <small>[חלוקים</small> הם<small>],</small>
 <strong>מר</strong> <small>[חכם זה,</small> בן ננס<small>]</small> <strong>סבר: כתובה נעשית מותר לחברתה, והוא הדין לבעל חוב, ומר</strong> <small>[וחכם זה,</small> ר' עקיבא<small>]</small> <strong>סבר: אין כתובה נעשית מותר לחברתה והוא הדין לבעל חוב,</strong> ומאחר ופרט לכתובה אין כאן מותר דינר, לכן אינם זכאים לכתובת בנים דיכרין.
 <strong>ואמינא להו אנא</strong> <small>[ואמרתי להם אני]:</small> <strong>בבעל חוב כולי עלמא לא פליגי דהוי</strong> <small>[הכל אינם חלוקים שהוא</small> נעשה<small>]</small> <strong>מותר,</strong> ואף שיש לו שעבוד, נחשב כמותר בירושה. <strong>כי פליגי</strong> <small>[כאשר נחלקו]</small> היה זה <strong>בכתובה,</strong> אם היא נחשבת כמותר.
 <strong>מתקיף לה</strong> <small>[מקשה על כך]</small> <strong>רב יוסף: אי הכי</strong> <small>[אם כך]</small> אתה מפרש, מה שנאמר <strong>"ר' עקיבא אומר: כבר קפצה נחלה",</strong> והרי לא זה טעמו של דבר, אלא <strong>"אם יש מותר דינר" מיבעי ליה</strong> <small>[צריך</small> היה <small>לו</small> לומר<small>],</small> שלשיטת פירוש זו שאלה זו היא נקודת המחלוקת!
 <strong>אלא אמר רב יוסף: באחת בחייו ואחת במותו קא מיפלגי</strong> <small>[</small>הם <small>חלוקים],</small> וכפי שהסברנו תחילה.
 <strong>והני תנאי כי הני תנאי</strong> <small>[ותנאים אלה</small> שנחלקו בדבר הם <small>כשיטת אלה התנאים</small> האחרים<small>]</small> שחלקו בבעיה זו עצמה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נשא את הראשונה ומתה, נשא את השניה ומת הוא — באין בניה של זו</strong> (ואנו מבינים — בניה של השניה) <strong>לאחר מיתה ונוטלין כתובת אמן</strong> ("כתובת בנין דכרין"), והשאר חולקים בשווה. <strong>ר' שמעון אומר: אם יש מותר דינר — אלו נוטלין כתובת אמן ואלו נוטלין כתובת אמן, ואם לאו</strong> <small>לא —</small> <strong>חולקין בשוה.</strong>
 <strong>מאי לאו בהא קא מיפלגי</strong> <small>[האם לא ב</small>נושא <small>זה</small> הם <small>חלוקים]</small> <strong>דמר</strong> <small>[שחכם זה,</small> ר' שמעון<small>]</small> <strong>סבר: אחת בחייו ואחת במותו יש להן כתובת בנין דכרין, ומר</strong> <small>[וחכם זה,</small> תנא קמא<small>]</small> <strong>סבר: אחת בחייו ואחת במותו אין להם כתובת בנין דכרין</strong> אלא לבני השניה דווקא.
 ודוחים: <strong>לא,</strong> אפשר לומר כי <strong>דכולי עלמא</strong> <small>[לדעת הכל]</small> <strong>אחת בחייו ואחת במותו יש להן כתובת בנין דכרין,</strong>
## דף צא.
 <strong>והכא</strong> <small>[וכאן]</small> <strong>ב</strong>שווי <strong>דינר מקרקעי</strong> <small>[קרקעות]</small> <strong>קמיפלגי</strong> <small>[חלוקים];</small> <strong>מר</strong> <small>[חכם זה,</small> תנא קמא<small>]</small> <strong>סבר:</strong> אם יש מותר בשווי דינר של <strong>מקרקעי</strong> <small>[קרקעות]</small> — <strong>אין</strong> <small>[כן]</small> נוטלים שניהם כתובת אימם, אבל אם היה המותר <strong>מטלטלי</strong> <small>[מטלטלים]</small> — <strong>לא. ומר</strong> <small>[וחכם זה,</small> ר' שמעון<small>]</small> <strong>סבר:</strong> אם היה המותר <strong>אפילו מטלטלי</strong> <small>[מטלטלים]</small> הריהו נחשב לענין זה כמותר ונוטלים כתובת אימם.
 ומקשים: <strong>ומי מצית אמרת הכי</strong> <small>[והאם יכול אתה לומר כך]?</small> <strong>והתנן</strong> <small>[והרי שנינו</small> במשנה הבאה<small>]:</small> <strong>ר' שמעון אומר: אפילו יש שם נכסים שאין להם אחריות</strong> (מטלטלים) — <strong>אינן כלום, עד שיהא שם נכסים שיש להן אחריות</strong> (קרקעות) ששוויים <strong>יתר על שתי כתובות דינר!</strong>
 <strong>אלא הכא</strong> <small>[כאן]</small> <strong>בדינר משעבדי קמיפלגי</strong> <small>[</small>של נכסים <small>משועבדים</small> הם <small>חלוקים];</small> <strong>מר</strong> <small>[חכם זה,</small> תנא קמא<small>]</small> <strong>סבר:</strong> מותר דינר <strong>מבני חורין — אין</strong> <small>[כן],</small> הוא נחשב מותר, ואולם <strong>ממשעבדי</strong> <small>[ממשועבדים] —</small> <strong>לא, ומר</strong> <small>[וחכם זה,</small> ר' שמעון<small>]</small> <strong>סבר: אפילו ממשעבדי</strong> <small>[ממשועבדים]</small> הריהו נחשב מותר.
 ויש להקשות <strong>אי הכי</strong> <small>[אם כך],</small> הלשון ששנינו, <strong>ר' שמעון אומר: "אם יש שם מותר דינר"?!</strong> הרי זו לשון לא מדוייקת, אלא <strong>"כיון שיש שם מותר דינר" מיבעי ליה</strong> <small>[צריך</small> היה <small>לו</small> לומר<small>],</small> שמותר דינר נחשב בכל אופן שהוא מצוי!
 <strong>אלא</strong> יש לומר באופן אחר: <strong>בפחות מדינר קמיפלגי</strong> <small>[חלוקים</small> הם<small>],</small> <strong>מר</strong> <small>[חכם זה,</small> תנא קמא<small>]</small> <strong>סבר: דינר — אין</strong> <small>[כן]</small> נחשב כמותר, ואולם <strong>פחות מדינר — לא</strong> נחשב כמותר, <strong>ומר</strong> <small>[וחכם זה,</small> ר' שמעון<small>]</small> <strong>סבר: אפילו פחות מדינר</strong> נחשב כמותר.
 ומקשים: <strong>והא</strong> <small>[והרי]</small> <strong>ר' שמעון "</strong>אם יש שם מותר <strong>דינר" קאמר</strong> <small>[אמר],</small> ומשמע ולא פחות! <strong>וכי תימא</strong> <small>[ואם תאמר]:</small> <strong>איפוך</strong> <small>[נהפוך</small> את הדעות<small>],</small> מכל מקום ה<strong>תנא קמא</strong> <small>[הראשון]</small> <strong>דמתניתין</strong> <small>[של המשנה</small> הבאה<small>],</small> שהוא כפי הנראה גם תנא קמא של הברייתא, <strong>נמי</strong> <small>[גם כן]</small> <strong>דינר קאמר</strong> <small>[אמר]!</small>
 <strong>אלא</strong> צריך לפרש <strong>כי הנך תרי לישנאי קמאי ואיפוך</strong> <small>[כמו אותן שתי לשונות ראשונות</small> שהזכרנו למעלה בהסבר המחלוקת, או במותר מטלטלים או במשועבדים <small>ולהפוך]</small> את הדעות.
 <strong>אמר מר זוטרא משמיה</strong> <small>[משמו]</small> של <strong>רב פפא: הלכתא</strong> <small>[הלכה</small> פסוקה היא<small>]:</small> <strong>אחת בחייו ואחת במותו — יש להן,</strong> לבנים, <strong>כתובת בנין דכרין, ו</strong>עוד: <strong>כתובה נעשית מותר לחברתה.</strong>
 על צירוף ההלכות האלה תוהים: <strong>בשלמא אי אשמעינן</strong> <small>[נניח אם</small> היה <small>משמיע לנו]</small> רק כי <strong>אחת בחייו ואחת במותו יש להן כתובת בנין דיכרין, ולא אשמעינן</strong> <small>[</small>היה <small>משמיע לנו]</small> כי <strong>כתובה נעשית מותר לחברתה, הוה אמינא</strong> <small>[הייתי אומר]:</small> <strong>אי איכא</strong> <small>[אם יש]</small> <strong>מותר דינר</strong> נוסף לכתובות — <strong>אין</strong> <small>[כן],</small> <strong>אי</strong> <small>[אם]</small> <strong>לא — לא.</strong>
 <strong>אלא לישמעינן</strong> <small>[שישמיע לנו]</small> רק כי <strong>כתובה נעשית מותר לחברתה, ואנא ידענא</strong> <small>[ואני יודע]</small> ומבין מכאן ש<strong>משום</strong> כך <strong>אחת בחייו ואחת במותו יש להן כתובת בנין דכרין,</strong> ואין צורך לומר זאת במפורש, שהרי ממילא אנו מבינים כך!
 ומשיבים: <strong>אי אשמעינן הכי</strong> <small>[אם היה משמיע לנו</small> רק <small>כך]</small> שכתובה נעשית מותר, <strong>הוה אמינא</strong> <small>[הייתי אומר]</small> שזהו דווקא <strong>כגון שנשא שלש נשים, ומתו שתים בחייו, ואחת במותו. והך דמיית</strong> <small>[וזו שמתה]</small> <strong>לאחר</strong> ה<strong>מיתה</strong> שלו <strong>יולדת נקבה היא, ו</strong>בתה <strong>לאו בת ירושה היא,</strong> ולכן אין לה תביעה לגבי הנכסים עצמם אלא למזונות בלבד. ואין כאן חשש לקטטה אלא דיון בין יורשי הכתובות.
 <strong>אבל אחת בחייו ואחת במותו, והא</strong> <small>[וזו]</small> שמתה <strong>לאחר מיתה</strong> של בעלה <strong>יולדת זכר היא</strong> ובנה תובע גם הוא חלק בירושה <strong>אימא ליחוש לאינצויי</strong> <small>[אמור שנחשוש לקטטה],</small> שיתרעמו בני השניה, על כן <strong>קא משמע לן</strong> <small>[השמיע לנו]</small> שאין חוששים.
 <big>א משנה</big> <strong>מי שהיה נשוי שתי נשים, ומתו, ואחר כך מת הוא, ויתומים מבקשין כתובת אמן</strong> ("כתובת בנין דיכרין") <strong>ואין שם</strong> בנכסים <strong>אלא</strong> כדי לשלם <strong>שתי כתובות</strong> ולא יותר — במקרה זה מבטלים את דין כתובת בנין דיכרין, ו<strong>חולקין</strong> הבנים <strong>בשוה</strong> בנכסים, כדין ירושה מן התורה.
 <strong>היה שם מותר דינר</strong> בנכסים, נוסף לדמי הכתובות — <strong>אלו נוטלים כתובת אמן, ואלו נוטלים כתובת אמן,</strong> ובשווה הדינר שנשאר — חולקים בשווה בין כולם.
 <strong>אם אמרו</strong> ה<strong>יתומים</strong> שכתובת אמם גדולה משל חברתה: <strong>אנחנו מעלים על נכסי אבינו,</strong> שאנו מקבלים עלינו את ערכם בסכום גדול יותר ממחירם בשוק, כדי שיהא ערכם נוסף על הכתוב בכתובות עוד <strong>יפה</strong> (שווה) <strong>דינר כדי ש</strong>יהיה שם מותר דינר ו<strong>יטלו כתובת אמן — אין שומעין להן, אלא שמין</strong> (מעריכים) <strong>את הנכסים בבית דין</strong> ולפי זה קובעים.
 <strong>היו שם נכסים בראוי</strong> שלא היה בנכסים הקיימים מותר דינר, אבל היו שם נכסים הראויים (עתידים) ליפול להם בירושה ולהגדיל את סכום הירושה הכללי — <strong>אינן</strong> נחשבים <strong>כבמוחזק</strong> כעת בידיהם, ואין קובעים אלא לפי מצב הדברים באותה שעה.
 <strong>ר' שמעון אומר: אפילו יש שם נכסים שאין להם אחריות</strong> (כספים ומטלטלים), <strong>אינן כלום</strong> לענין זה, <strong>עד שיהיו שם נכסים שיש להן אחריות</strong> (כלומר, קרקעות) <strong>יותר על שתי הכתובות דינר.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>לזו</strong> כתובה <strong>אלף, ולזו חמש מאות, אם יש שם מותר דינר, אלו,</strong> יורשי אשה אחת, <strong>נוטלין כתובת אמן</strong> ("כתובת בנים דיכרין"), <strong>ואלו</strong> היורשים האחרים <strong>נוטלין כתובת אמן. ואם לאו — יחלקו בשוה.</strong>
 כאן נשאלת שאלה שתחילה מקדימים לה מעין הקדמה, <strong>פשיטא</strong> <small>[פשוט</small> לנו<small>]</small> שאם היו הנכסים <strong>מרובין</strong> בשעת מיתה ובאותה שעה היה ערכם כדי שתי הכתובות ויתר דינר, <strong>ונתמעטו</strong> לאחר זמן — <strong>כבר זכו בהן יורשין,</strong> כל אחד בכתובת אמו, אף שכעת אין מותר דינר. ואולם אם היו <strong>מועטין ונתרבו מאי</strong> <small>[מה]</small> הדין? האם הולכים אחר זמן המיתה או אחר זמן החלוקה?
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממעשה שהיה: <strong>דניכסי דבי בר</strong> <small>[שנכסיו של בית בן]</small> <strong>צרצור מועטין ונתרבו הוו</strong> <small>[היו],</small> <strong>ואתו לקמיה</strong> <small>[ובאו</small> היורשים <small>לפני]</small> <strong>רב עמרם</strong> לדון בדבר. <strong>אמר להו</strong> <small>[להם]</small> ליורשי הכתובה הקטנה: <strong>זילו פייסינהו</strong> <small>[לכו פייסו אותם]</small> את יורשי הכתובה הגדולה ותנו להם משהו מחלקכם. <strong>לא אשגחו</strong> <small>[השגיחו]</small> בדבריו.
 <strong>אמר להו</strong> <small>[להם]:</small> <strong>אי</strong> <small>[אם]</small> <strong>לא מפייסיתו להו</strong> <small>[תפייסו אותם]</small> <strong>מחינא לכו בסילוא דלא מבע דמא</strong> <small>[אכה אתכם בקוץ שאינו מוציא דם,</small> כלומר אטיל עליכם נידוי<small>].</small> <strong>שדרינהו לקמיה</strong> <small>[שלח אותם לפני]</small> <strong>רב נחמן</strong> שידון בדינם, <strong>אמר להן</strong> רב נחמן: <strong>כשם שמרובין ונתמעטו</strong>
## דף צא:
 <strong>זכו בהן יורשין</strong> — <strong>כך מועטין ונתרבו זכו בהן יורשין,</strong> שהכל הולך לפי שעת המיתה, ואם כן מעיקר הדין צריכים לחלק את הנכסים בשווה.
 <big>א</big> <strong>(סימן: אלף ומאה מצוה בכתובה יעקב זקף שדותיו בדברים עסיקין)</strong> והוא סימן להלכות הבאות, הקשורות במידה מסויימת לבעיה שבמשנה.
 מסופר: <strong>ההוא גברא דהוו מסקי ביה אלפא זוזי</strong> <small>[אדם אחד שהיו נושים בו אלף זוז],</small> <strong>הוו ליה תרי אפדני</strong> <small>[היו לו שני ארמונות],</small> <strong>זבינהו חדא בחמש מאה וחדא בחמש מאה</strong> <small>[מכר אותם אחד בחמש מאות</small> זוז <small>ואחד בחמש מאות</small> זוז<small>].</small> <strong>אתא</strong> <small>[בא]</small> <strong>בעל</strong> ה<strong>חוב</strong> של המוכר <strong>טרפא לחדא מינייהו</strong> <small>[</small>ו<small>טרף את אחד מהם]</small> בחובו, <strong>הדר קטריף לאידך</strong> <small>[</small>ו<small>חזר</small> ורצה <small>לטרוף את השני]</small> כדי להשלים את גביית חובו.
 <strong>שקל</strong> <small>[לקח]</small> זה שקנה את הארמון <strong>אלפא זוזי</strong> <small>[אלף זוז]</small> <strong>וקא אזיל לגביה</strong> <small>[והלך אליו]</small> למלווה, <strong>אמר ליה: אי שויא</strong> <small>[אם שווה]</small> <strong>לך</strong> הארמון הראשון שלקחת <strong>אלפא זוזי</strong> <small>[אלף זוזים] —</small> <strong>לחיי</strong> <small>[בסדר],</small> הרי הוא שלך תמורת כל הכסף, <strong>ואי</strong> <small>[ואם]</small> <strong>לא — שקיל אלפא זוזי ואיסתלק</strong> <small>[קח</small> לך <small>אלף זוזים</small> בכסף <small>והסתלק]</small> משניהם והשאר לי את שני הארמונות.
 <strong>סבר</strong> <small>[חשב]</small> <strong>רמי בר חמא למימר</strong> <small>[לומר]</small> כי <strong>היינו מתניתין</strong> <small>[זו היא משנתנו]</small> ששנינו בה ש<strong>אם אמרו</strong> ה<strong>יתומים,</strong> יורשי הכתובה הגדולה: <strong>"הרי אנו מעלין על נכסי אבינו יפה דינר"</strong> — אין שומעים להם. ואף כאן לא יכול המחזיק בבית להעריכו בסכום גבוה מערכו.
 <strong>אמר ליה</strong> <small>[לו]</small> <strong>רבא: מי דמי</strong> <small>[האם דומה הדבר]?</small> <strong>התם אית להו פסידא ליתמי</strong> <small>[שם</small> במשנתנו <small>יש הפסד ליתומים]</small> האחרים שכתובת אמם יותר קטנה, אם יעריכו את הנכסים ביותר משווים, שכן אם יעריכו את הנכסים ביותר משוויים יהיה ממילא מותר דינר על סכום הכתובות, ורק בשל כך יוכלו בני בעלת הכתובה הגדולה ליטול כתובת בנים דיכרין, ואולם <strong>הכא מי אית ליה פסידא</strong> <small>[כאן האם יש לו הפסד]</small> למלווה? הלא <strong>אלפא יהיב ואלפא שקיל</strong> <small>[אלף</small> דינרים <small>נתן ואלף לקח]</small> ולא הפסיד דבר, ובמקרה כזה מידת סדום היא אם לא ירצה לקבל את הכסף!
 ושואלים: אם החליט הנושה להחזיק בארמון אחד ולוותר על שאר הכסף, <strong>וטירפא</strong> <small>[ו</small>שטר <small>הטריפה]</small> שכותבים ללוקח, <strong>בכמה כתבינן</strong> <small>[אנו כותבים]?</small> שאמנם הלוקח שילם בעד הארמון חמש מאות דינרים, אבל המוכר הלא הרויח על ידי כך אלף דינרים שהרי סילק על ידי כך את חובו. וכאשר בא הלוקח לבית דין לקבל אישור שטרפו ממש את הנכס, ויחזור למוכר הראשון לתבוע ממנו, מה יתבע?
 <strong>רבינא אמר: באלפא</strong> <small>[באלף]</small> כותבים, שהרי אלף דינר היה סכום החוב. <strong>רב עוירא אמר: בחמש מאה</strong> (מאות), שהרי הוא לא קנה אלא בחמש מאות, ומה שויתר הנושה — מדעת עצמו הוסיף. ומסכמים <strong>והלכתא</strong> <small>[והלכה</small> היא<small>]:</small> <strong>בחמש מאה</strong> (מאות)
 כותבים. וכן מסופר: <strong>ההוא גברא דהוו מסקי ביה</strong> <small>[אדם אחד שהיו נושים בו]</small> <strong>מאה זוזי</strong> <small>[זוזים],</small> <strong>הוו ליה תרי קטיני דארעא</strong> <small>[היו לו שתי</small> חלקות <small>אדמה קטנות],</small> <strong>חד זבינהו בחמשין וחד בחמשין</strong> <small>[אחת מכר בחמישים</small> זוז <small>ואחת בחמישים</small> זוז<small>].</small> <strong>אתא</strong> <small>[בא]</small> <strong>בעל</strong> ה<strong>חוב טרפא לחד מינייהו</strong> <small>[</small>ו<small>טרף את אחת מהן].</small> <strong>הדר אתא וקטריף לאידך</strong> <small>[חזר בא ו</small>רצה <small>לטרוף את האחרת].</small>
 <strong>שקל</strong> <small>[לקח]</small> קונה השדה <strong>מאה זוזי</strong> <small>[זוזים]</small> <strong>וקאזיל לגביה</strong> <small>[והלך אליו]</small> אל בעל החוב <strong>ואמר ליה</strong> <small>[לו]:</small> <strong>אי שויא</strong> <small>[אם שווה]</small> <strong>לך</strong> שדה זה <strong>מאה זוזי</strong> <small>[זוזים] —</small> <strong>לחיי</strong> <small>[בסדר],</small> <strong>ואי</strong> <small>[ואם]</small> <strong>לא — שקול</strong> <small>[קח]</small> <strong>מאה זוזי</strong> <small>[זוזים]</small> <strong>ואיסתלק</strong> <small>[והסתלק].</small>
 <strong>סבר</strong> <small>[חשב]</small> <strong>רב יוסף למימר</strong> <small>[לומר]</small> כי <strong>היינו מתניתין</strong> <small>[זוהי</small> ההלכה האמורה ב<small>משנתנו],</small> ששנינו בה: <strong>אם אמרו יתומים</strong> שרוצים להעלות את מחיר הנכסים — אין שומעים להם. <strong>אמר ליה</strong> <small>[לו]</small> <strong>אביי: מי דמי</strong> <small>[האם דומה]</small> הדבר? <strong>התם אית להו פסידא ליתמי</strong> <small>[שם יש להם הפסד ליתומים],</small> ואולם <strong>הכא מאי פסידא אית ליה</strong> <small>[כאן,</small> <small>איזה הפסד יש לו</small> למלווה<small>]?</small> הלא <strong>מאה</strong> דינרים <strong>יהיב</strong> <small>[נתן]</small> ו<strong>מאה שקיל</strong> <small>[לקח],</small> ושואלים:
 <strong>וטירפא</strong> <small>[ו</small>את שטר ה<small>טריפה]</small> <strong>בכמה כתבינן</strong> <small>[אנחנו כותבים]?</small> <strong>רבינא אמר</strong> לשיטתו: <strong>במאה, רב עוירא אמר: בחמשין</strong> <small>[בחמישים].</small> ומסכמים, <strong>והלכתא</strong> <small>[והלכה]:</small> <small>[בחמישים].</small>
 ועוד: <strong>ההוא גברא דהוו מסקי ביה</strong> <small>[אדם אחד שהיו נושים בו]</small> <strong>מאה זוזי</strong> <small>[זוזים].</small> <strong>שכיב, שבק קטינא דארעא דהוה שויא חמשין זוזי</strong> <small>[מת</small> ו<small>הניח</small> חלקת <small>אדמה קטנה שהיתה שווה חמישים זוזים].</small> <strong>אתא</strong> <small>[בא]</small> <strong>בעל</strong> ה<strong>חוב וקטריף ליה</strong> <small>[וטרף אותה],</small> <strong>אזול יתמי יהבו ליה חמשין זוזי</strong> <small>[הלכו היתומים</small> ו<small>נתנו לו חמישים זוז]</small> ופדו ממנו את השדה, <strong>הדר קטריף לה</strong> <small>[חזר</small> ו<small>טרף אותה],</small> כדי לגבות את שאר חובו.
 <strong>אתו לקמיה</strong> <small>[באו לפני]</small> <strong>אביי</strong> להתלונן. <strong>אמר להן</strong> <small>[להם]:</small> <strong>מצוה על היתומים לפרוע חוב אביהן</strong> מן הנכסים שירשו ממנו, ואם כן <strong>הני קמאי</strong> <small>[אותם</small> כספים <small>הראשונים]</small> שנתתם בפרעון החוב <strong>מצוה עבדיתו</strong> <small>[עשיתם],</small> שפרעתם מקצת חוב אביכם, אבל בשל כך לא בטל השעבוד, ולכן <strong>השתא כי טריף</strong> <small>[עכשיו ש</small>הוא <small>טורף],</small> <strong>בדין קטריף</strong> <small>[</small>הוא <small>טורף],</small> שהרי יש לו שעבוד על הקרקע.
 ומעירים: <strong>ולא אמרן</strong> <small>[אמרנו]</small> דבר זה אלא כש<strong>לא אמרו ליה</strong> <small>[לו]</small> היתומים <strong>"הני חמשין זוזי דמי דארעא קטינא</strong> <small>[חמישים זוז אלה</small> הם <small>דמי</small> חלקת <small>האדמה הקטנה]</small> <strong>",</strong> שאז הוא כמכירה גמורה ולא כפרעון חוב, <strong>אבל</strong> אם <strong>אמרו ליה</strong> <small>[לו]</small> <strong>"הני חמשין זוזי דמי ארעא קטינא</strong> <small>[חמישים הזוז הללו,</small> הם <small>דמי</small> חלקת <small>האדמה הקטנה</small> הם<small>]</small> <strong>"</strong><small>—</small> <strong>סלוקי סלקוה</strong> <small>[סלקו אותו]</small> על ידי כך מכל תביעה לחלקה זו.
 <big>ב</big> ועוד מסופר: <strong>ההוא גברא דזבנה לכתובתה דאימיה</strong> <small>[אדם אחד שמכר את כתובת אמו]</small> <strong>בטובת הנאה,</strong> שקיבל סכום מסויים על מנת שאם יירש הוא את הכתובה (שימות אביו תחילה ואחר כך אמו) — יעביר את זכות הכתובה לקונה. <strong>ואמר ליה</strong> <small>[לו]</small> האיש לקונה: <strong>אי אתיא אם ומערערא</strong> <small>[אם תבוא אמי ותערער</small> על המכירה<small>],</small> שלא תסכים למכירה זו, <strong>לא מפצינא לך</strong> <small>[אפצה אותך],</small> כלומר, איני אחראי על שטר מכירה זה ולא תקבל את מעותיך בחזרה.
 <strong>שכיבא אימיה</strong> <small>[מתה אמו]</small> <strong>ולא איערערא</strong> <small>[ערערה],</small> <strong>ואתא איהו וקא מערער</strong> <small>[ובא הוא</small> עצמו <small>וערער]</small> על המכירה, שאמר שהוא עומד במקום אמו והריהו נוטל את הקרקע וכיון שהקונה קנה קרקע זו שלא באחריות, אף אינו צריך לשלם לו. <strong>סבר</strong> <small>[חשב]</small> <strong>רמי בר חמא למימר</strong> <small>[לומר]</small> כי <strong>איהו</strong> <small>[הוא]</small> <strong>במקום אימיה קאי</strong> <small>[אמו</small> הוא <small>עומד],</small> וכיון שהוא בא במקומה ותנאי היה במכירה זו שהיא תוכל לערער — הרי אף הוא רשאי לערער. <strong>אמר ליה</strong> <small>[לו]</small> <strong>רבא: נהי</strong> <small>[אם אמנם]</small> שאת ה<strong>אחריות</strong> לערעור <strong>דידה</strong> <small>[שלה]</small> <strong>לא קביל עליה</strong> <small>[קיבל עליו],</small> מכל מקום את ה<strong>אחריות דידיה מי</strong> <small>[של עצמו, האם]</small> <strong>לא קביל</strong> <small>[קיבל]?</small> וכאשר מכר, ודאי סילק עצמו מלערער על המכירה.
 ובענין דומה <strong>אמר רמי בר חמא: ראובן שמכר שדה לשמעון שלא באחריות,</strong> כלומר, שאם יטרפוה מן הקונה לא יקבל מעותיו בחזרה, <strong>ואתא</strong> <small>[ובא]</small> <strong>שמעון ומכרה לראובן</strong> בחזרה, אבל מכרה <strong>באחריות,</strong>
## דף צב.
 <strong>ואתא</strong> <small>[ובא]</small> <strong>בעל</strong> ה<strong>חוב</strong> של <strong>ראובן וקטריף ליה מיניה</strong> <small>[וטרף אותה ממנו,</small> מראובן<small>]</small> — <strong>דינא</strong> <small>[דין]</small> <strong>הוא דאזיל</strong> <small>[שילך]</small> <strong>שמעון ומפצי ליה</strong> <small>[ויפצה אותו],</small> יחזיר לו את דמי המכירה, שהרי מכר לו את השדה באחריות, וראובן אינו חייב לשמעון ולא כלום, שהרי מכר לו את השדה שלא באחריות.
 <strong>אמר ליה</strong> <small>[לו]</small> <strong>רבא: נהי</strong> <small>[אם אמנם]</small> שאת ה<strong>אחריות דעלמא קביל עליה</strong> <small>[של העולם,</small> של אחרים, <small>קיבל עליו],</small> שאם יטרפו את השדה מראובן בשל חובות שמעון, קיבל על עצמו שמעון אחריות, ואולם <strong>אחריות דנפשיה מי קביל עליה</strong> <small>[של עצמו האם קיבל עליו]</small> לפצות את הלוקח על חובות שחב הוא עצמו לאחרים ובשל כך טרפו ממנו את השדה?
 ומעירים: <strong>ומודה רבא</strong> לרמי בר חמא <strong>בראובן שירש שדה מיעקב</strong> אביו, <strong>ומכרה לשמעון שלא באחריות, ואתא</strong> <small>[ובא]</small> <strong>שמעון ומכרה לראובן</strong> בחזרה <strong>באחריות, ואתא</strong> <small>[ובא]</small> <strong>בעל</strong> ה<strong>חוב</strong> של <strong>יעקב,</strong> האב, <strong>וקטריף ליה מיניה</strong> <small>[וטרף אותה ממנו]</small> — אז <strong>דינא</strong> <small>[דין]</small> <strong>הוא דאזיל</strong> <small>[שילך]</small> <strong>שמעון ומפצי ליה מיניה</strong> <small>[ויפצה אותו ממנו].</small>
 <strong>מאי טעמא</strong> <small>[מה טעם]</small> הדבר? <strong>בעל</strong> ה<strong>חוב</strong> של <strong>יעקב כבעל חוב דעלמא דמי</strong> <small>[סתם</small> הוא <small>נחשב],</small> שאפילו לשיטת רבא, שאדם מקבל על עצמו בכל מקרה את האחריות על חובות עצמו, מכל מקום על חובותיו של האב ודאי לא קיבל עליו אחריות.
 <strong>אמר רמי בר חמא: ראובן שמכר שדה לשמעון באחריות</strong> ולא שילם שמעון <strong>וזקף עליו</strong> ראובן את דמי השדה <strong>במלוה,</strong> שכתב לו שמעון עליהם שטר חוב, <strong>ומת ראובן ואתא</strong> <small>[ובא]</small> <strong>בעל</strong> ה<strong>חוב</strong> של <strong>ראובן וקטריף לה</strong> <small>[וטרף אותה]</small> <strong>משמעון ופייסיה בזוזי</strong> <small>[ופייס אותו</small> שמעון <small>בכסף],</small> כדי שלא יטרוף ממנו את השדה — לכשיבואו בני ראובן לתבוע ממנו את חוב אביהם,
 <strong>דינא</strong> <small>[דין]</small> <strong>הוא דאמרי ליה</strong> <small>[שאומרים לו]</small> <strong>בני ראובן</strong> לשמעון: <strong>אנן מטלטלי שבק אבון גבך</strong> <small>[אנחנו מטלטלים הניח אבינו אצלך],</small> שהרי נשארת חייב לו כסף, <strong>ומטלטלי דיתמי</strong> <small>[ומטלטלים של יתומים]</small> <strong>לבעל חוב לא משתעבדי</strong> <small>[משתעבדים],</small> ואם כן כסף זה אי אפשר ליטלו מאיתנו, ותביעתנו שתתן לנו את הכסף שהיית חייב לאבינו במלואו. שאף שהיה שמעון צריך לשלם עבור השדה תשלום נוסף — דבר זה אינו מעניינם, משום ששדה זה כבר אינו שלהם.
 <strong>אמר רבא: אי</strong> <small>[אם]</small> <strong>פקח</strong> הוא <strong>אידך</strong> <small>[האחר,</small> שמעון<small>],</small> <strong>מגבי להו ניהלייהו ארעא</strong> <small>[מגבה להם</small> בחוב זה <small>קרקע]</small> <strong>והדר גבי לה מינייהו</strong> <small>[ואחר כך גובה אותה מהם]</small> בשל האחריות של המכירה, ו<strong>כ</strong>דברי <strong>רב נחמן.</strong> ש<strong>אמר רב נחמן אמר רבה בר אבוה: יתומים שגבו קרקע בחובת אביהן — בעל חוב חוזר וגובה אותה מהן</strong>, כאילו נפלה להם בירושה.
 ועוד בענין דומה, <strong>אמר רבה: ראובן שמכר כל שדותיו לשמעון, וחזר שמעון ומכר שדה אחת</strong> משדות אלה <strong>ללוי, ואתא</strong> <small>[ובא]</small> <strong>בעל</strong> ה<strong>חוב</strong> של <strong>ראובן</strong> לטרוף שדה שהיה משועבד לו — <strong>רצה מזה</strong> משמעון <strong>גובה, רצה מזה</strong> מלוי <strong>גובה,</strong> שהרי שעבוד אחד יש לו על כל השדות כולם שהיו פעם של ראובן.
 <strong>ולא אמרן</strong> <small>[אמרנו]</small> דבר זה <strong>אלא דזבנה</strong> <small>[שמכר אותה]</small> שמעון ללוי שדה שהיא <strong>בינונית, אבל</strong> אם <strong>זבנה</strong> <small>[מכר אותה]</small> <strong>עידית</strong> (משובחת) או <strong>זבורית</strong> (גרועה) והותיר שדה בינונית אצל שמעון, <strong>מצי אמר ליה</strong> <small>[יכול לומר לו]</small> לוי למלווה: <strong>להכי טרחי וזביני ארעא דלא חזיא</strong> <small>[לכך טרחתי וקניתי קרקע שאינה ראויה]</small> <strong>לך</strong> שבעל חוב נוטל לכתחילה מבינונית, ואם כן לך אל שמעון וגבה מן הבינונית.
 ומעירים: <strong>ו</strong>גם אם קנה לוי משמעון <strong>בינונית נמי</strong> <small>[גם כן]</small> <strong>לא אמרן</strong> <small>[אמרנו]</small> שיכול בעל החוב לטרוף מלוי, <strong>אלא</strong> כש<strong>לא שבק</strong> <small>[הניח]</small> לוי לשמעון <strong>בינונית דכוותה</strong> <small>[שכמותה],</small> בין השדות שנשארו אצלו, שאז יכול המלווה לטרוף גם מלוי,
## דף צב:
 <strong>אבל</strong> אם <strong>שבק</strong> <small>[הניח]</small> <strong>בינונית דכוותה</strong> <small>[שכמותה]</small> אצל שמעון, <strong>מצי אמר ליה</strong> <small>[יכול</small> לוי <small>לומר לו]</small> למלווה: <strong>הנחתי לך מקום לגבות הימנו,</strong> ולך וגבה משמעון.
 <strong>אמר אביי: ראובן שמכר שדה לשמעון באחריות,</strong> שאם יטרפוה ממנו בשל חובות ראובן, יקבל שמעון מעותיו בחזרה, <strong>ואתא</strong> <small>[ובא]</small> <strong>בעל</strong> ה<strong>חוב</strong> של <strong>ראובן וקטריף לה מיניה</strong> <small>[וטרף אותה,</small> את השדה, <small>ממנו,</small> משמעון<small>],</small> <strong>דינא</strong> <small>[דין]</small> <strong>הוא דאזיל</strong> <small>[שילך]</small> <strong>ראובן ומפצי ליה</strong> <small>[ויפצה אותו]</small> את המלווה בדרך כלשהי, ובכך תחזור הקרקע לידי שמעון. <strong>ולא מצי אמר ליה</strong> <small>[יכול</small> המלווה <small>לומר לו]:</small> <strong>לאו</strong> <small>[לא]</small> <strong>בעל דברים דידי את</strong> <small>[שלי אתה],</small> שאני טרפתי את השדה משמעון שהוא עכשיו בעל השדה, ואתה אם יש לך עסקים עם שמעון — לך אתה ודון איתו, אבל אני איני רוצה לדון בדברים איתך. והטעם — <strong>משום דאמר ליה</strong> <small>[</small>שיכול ראובן <small>לומר לו</small> למלווה<small>]:</small> <strong>דמפקת מיניה, עלי הדר</strong> <small>[</small>מה <small>שאתה מוציא ממנו, חוזר עלי],</small> שקיבלתי עלי אחריות, וכיון שהחוב חוזר עלי, אין אתה יכול לומר שאין הדבר מענייני.
 <strong>ואיכא דאמרי</strong> <small>[ויש שאומרים]:</small> <strong>אפילו</strong> מכר ראובן לשמעון את השדה <strong>שלא באחריות נמי</strong> <small>[גם כן]</small> יכול ראובן להכנס בענין, ולנסות לסלק את המלווה מן הקרקע. ומדוע? <strong>דאמר ליה</strong> <small>[ש</small>יכול הוא <small>לומר לו]:</small> <strong>לא ניחא</strong> <small>[נוח]</small> <strong>לי דתהוי ליה</strong> <small>[שתהיה לו]</small> <strong>לשמעון תרעומת עלי</strong> על שמכרתי לו שדה שהיתה משועבדת לבעל חוב.
 ועוד <strong>אמר אביי: ראובן שמכר שדה לשמעון שלא באחריות, ויצאו עליו,</strong> על השדה הזה,
## דף צג.
 <strong>עסיקין,</strong> כלומר, עוררים על בעלות השדה אם היה זה <strong>עד שלא החזיק בה</strong> הקונה — <strong>יכול לחזור בו</strong> מן הקניה, ואם <strong>משהחזיק בה — אינו יכול לחזור בו. משום דאמר ליה</strong> <small>[שאומר לו]</small> בעל השדה, המוכר: <strong>חייתא דקיטרי סברת וקבילת</strong> <small>[סל</small> מלא <small>קשרים סברת וקיבלת],</small> שכיון שקנית שדה שלא באחריות, יכול היית להבין שיש בעיות במכירת שדה זה. ושואלים: <strong>ומאימת</strong> (ממתי) <strong>מחזיק בה?</strong> מתי נקבע זמן ההחזקה? ומשיבים: <strong>מכי דייש אמצרי</strong> <small>[מ</small>זמן <small>ש</small>הוא <small>עובר על מיצרי</small> השדה<small>]</small> כדי לבודקו.
 <strong>איכא דאמרי</strong> <small>[יש שאומרים]</small> ש<strong>אפילו</strong> כאשר מכר לו <strong>באחריות נמי</strong> <small>[גם כן]</small> אין המכירה מתבטלת מיד כשמצא שיש עוררים. וטעם הדבר — <strong>דאמר ליה</strong> <small>[שאומר לו]</small> המוכר לקונה: <strong>אחוי טירפך</strong> <small>[הראה</small> את שטר ה<small>טריפה שלך]</small> <strong>ואשלם לך,</strong> וכל עוד לא נטלו ממך את השדה, לא נגמר הדין ואינך יכול לתבוע את דמיו, שאין זה בטוח כלל שיקרה הדבר.
 <big>א משנה</big> <strong>מי שהיה נשוי שלש נשים, ומת,</strong> ו<strong>כתובתה של זו מנה</strong> (מאה דינרים), <strong>ושל זו מאתים, ושל זו שלש מאות,</strong> והזמן של כתובת כולן שווה, שאין זכות קדימה לאחת מהן, <strong>ואין שם</strong> בירושה <strong>אלא מנה</strong> אחד — <strong>חולקין</strong> בין כל הנשים את המנה <strong>בשוה,</strong> כיון שלשלושתן זכות שווה באותו מנה, שהרי לכל אחת מהן הוא חייב לפחות מנה.
 <strong>היו שם</strong> בירושה <strong>מאתים</strong> דינר, זו שהיתה לה כתובה <strong>של מנה — נוטלת חמשים,</strong> ואלו שהיו להן <strong>של מאתים ושל שלש מאות</strong> נוטלות <strong>שלשה שלשה של זהב,</strong> כלומר, כל אחת מהן מקבלת שלושה דינרי זהב, שהם שבעים וחמישה דינרי כסף. <strong>היו שם שלש מאות</strong> דינר — זו <strong>של מנה נוטלת חמשים, ושל מאתים</strong> נוטלת <strong>מנה, ושל שלש מאות</strong> נוטלת <strong>ששה של זהב</strong> שהם מאה וחמישים דינר.
 <strong>וכן שלשה שהטילו לכיס,</strong> כלומר, עשו שותפות בעסק בחלקים לא שווים, <strong>פיחתו או הותירו</strong> ובאים אחר כך להתחלק בנותר — <strong>כך הן חולקין</strong> לפי היחס בין הכספים שהכניסו לשותפות.
 <big>ב גמרא</big> על ההלכה במשנה, שאם היו שם נכסים בשווי של מאתים הרי זו שהיתה לה כתובה מנה נוטלת חמישים דינר, שואלים: <strong>של מנה נוטלת חמשים,</strong> מדוע? <strong>תלתין ותלתא ותילתא</strong> <small>[שלושים ושלוש ושליש]</small> <strong>הוא דאית</strong> <small>[שיש]</small> <strong>לה!</strong> שהרי כל התביעה שלה היא רק לגבי המנה הראשון, ולגבי מנה זה יש לכולן זכות שווה, ואם כן היו צריכות להתחלק בשווה במנה הראשון!
 <strong>אמר שמואל:</strong> מדובר כאן <strong>בכותבת בעלת מאתים לבעלת</strong> ה<strong>מנה: "דין ודברים אין לי עמך במנה".</strong> וכיון שהיא ויתרה על חלקה, נמצא שיש רק שתי תובעות למנה זה, בעלת המנה ובעלת השלוש מאות, והן מתחלקות בשווה במנה זה.
 ומקשים: <strong>אי הכי</strong> <small>[אם כך]</small> אתה מפרש, <strong>אימא סיפא</strong> <small>[אמור</small> את <small>סופה,</small> המשכה של המשנה<small>]:</small> <strong>של מאתים ושל שלש מאות</strong> נוטלות <strong>שלש שלש</strong> דינרים <strong>של זהב.</strong> ומדוע? <strong>תימא</strong> <small>[תאמר]</small> <strong>לה</strong> זו של שלוש מאות לבעלת המאתים: <strong>הא סלקת נפשך מינה</strong> <small>[הרי סילקת</small> את <small>עצמך ממנה]</small> מן המנה האחד, ואם כן יש לך תביעה רק לגבי המנה הנותר, שהרי מן המנה הראשון מקבלת רק בעלת שלוש מאות, ואם כן היה צריך להיות שבעלת שלוש מאות תקבל מנה (חמישים ממנה ראשון וחמישים ממנה שני) ובעלת מאתים תקבל רק חמישים (חצי ממנה שני)!
 ומשיבים: <strong>משום דאמרה</strong> <small>[שאומרת]</small> <strong>לה</strong> בעלת מאתים: <strong>מדין ודברים הוא דסליקי נפשאי</strong> <small>[שסילקתי</small> את <small>עצמי],</small> שלא ויתרתי לגמרי על זכותי במנה הראשון, אלא שהסכמתי שלא להתדיין עם בעלת הכתובה בת המנה, אבל כאשר אני באה לדון איתך, יש לי עדיין זכות במנה ראשון, ולכן יש לשתי הנשים זכות שווה לגבי מאה וחמישים דינר, והן מתחלקות בהם.
 <big>ג</big> שנינו במשנה: אם <strong>היו שם שלש מאות</strong> — מתחלקים באופן שבעלת מנה מקבלת חמישים, ושל מאתים מקבלת מנה, ושל שלוש מאות מקבלת מאה וחמישים דינר.
 ושואלים: מדוע זו <strong>של מאתים</strong> מקבלת <strong>מנה?</strong> הלא רק <strong>שבעים וחמשה הוא דאית</strong> <small>[שיש]</small> <strong>לה,</strong> שכפי שביאר שמואל למעלה ויתרה בעלת המאתים על התדיינות במנה ראשון, נמצא שיש לה רק תביעה לגבי חלקה במאה וחמישים דינרים, שאין לה זכות במנה שלישי כלל, וצריכה לקבל רק מחצית מסכום תביעתה שהוא שבעים וחמישה דינרים בלבד!
 ומשיבים, <strong>אמר שמואל:</strong> הסיפא מדברת <strong>בכותבת בעלת שלש מאות לבעלת מאתים ולבעלת מנה: "דין ודברים אין לי עמכם במנה</strong> ראשון
 <strong>",</strong> ומשום כך במנה ראשון מתחלקות בעלת מאה ובעלת מאתים, וכל אחת מהן מקבלת חמישים דינרים. ובמנה שני מתחלקות בעלת מאתים ובעלת שלוש מאות, ונמצא שיש לבעלת מאתים מנה שלם. ומנה שלישי הוא לבעלת שלוש מאות בלבד, ונמצא שמקבלת חצי ממנה שני וכל מנה שלישי. <strong>רב יעקב מנהר פקוד משמיה</strong> <small>[משמו]</small> של <strong>רבינא אמר:</strong> אין מדובר במשנתנו במקרה שאחת מהן ויתרה, אלא כאשר הרכוש לא הגיע לידן בבת אחת, ובכל פעם תפסו הנשים חלק מן הרכוש. ו<strong>רישא</strong> <small>[תחילתה]</small> מדובר <strong>בשתי תפיסות, וסיפא</strong> <small>[וסופה]</small> <strong>בשתי תפיסות.</strong> כיצד?
 <strong>רישא</strong> <small>[תחילתה]</small> של המשנה מדברת באופן שהיו שם מאתים — הרי זה מדובר <strong>בשתי תפיסות;</strong> ש<strong>נפלו שבעין</strong> <small>[שבעים]</small> <strong>וחמשה</strong> דינר <strong>בחד זימנא</strong> <small>[בפעם אחת]</small> <strong>ומאה ועשרים וחמשה</strong> דינר <strong>בחד זימנא</strong> <small>[בפעם אחת],</small> ולכן בפעם הראשונה כשהיתה לכולן תביעה שווה לסכום זה, לכך התחלקו שלוש הנשים בכסף וכל אחת קיבלה עשרים וחמישה דינרים. ובפעם השניה יש לבעלת המנה תביעה רק לגבי שליש משבעים וחמישה דינרים (להשלמת המנה שלה) והיא מקבלת את חלקה.
 ובחמישים שנותרו יש תביעה שווה לשתי הנשים האחרות והן מתחלקות בהם, כך שכל אחת מהן מקבלת שבעים וחמישה דינרים (שליש משבעים וחמישה ראשונים, ושליש משבעים וחמישה שניים, וחצי מחמישים) ואילו <strong>סיפא</strong> <small>[בסוף]</small> מדובר גם כן <strong>בשתי תפיסות;</strong> ש<strong>נפלו שבעים וחמשה</strong> דינר <strong>בחד זימנא</strong> <small>[בפעם אחת],</small> <strong>ומאתים ועשרים וחמשה</strong> דינר <strong>בחד זימנא</strong> <small>[בפעם אחת].</small> ואם כן, בסכום שבתפיסה ראשונה היתה זכות שווה לכל הנשים, וכל אחת מקבלת עשרים וחמישה. ולגבי תפיסה שניה יש לכולן תביעה שווה רק לגבי שבעים וחמישה דינרים, ובהם כולן מתחלקות. נמצא שלראשונה יש בסך הכל חמישים (עשרים וחמישה מתפיסה ראשונה, ועשרים וחמישה מתפיסה שניה). ואילו בעלת כתובה שניה יש לה תביעה רק על מאה שבעים וחמישה דינרים להשלמת המאתים (שהרי קיבלה כבר עשרים וחמישה בתפיסה ראשונה), אבל לגבי החמישים הנוספים אין לה תביעה, ואם כן, בשבעים וחמישה מתחלקים שלושתן, ובמנה שנשאר מתחלקות בעלת מאתים ובעלת שלוש מאות, ונמצא שיש לבעלת המאתים עשרים וחמישה מתפיסה ראשונה ועשרים וחמישה מתפיסה שניה ועוד חמישים, ולבעלת שלוש מאות עשרים וחמישה מתפיסה הראשונה, ועשרים וחמישה מתפיסה שניה, חמישים שהתחלקה עם בעלת מאתים ועוד חמישים שלגביהם לא היתה לאחרות כל תביעה.
 <strong>תניא</strong> <small>[שנויה</small> ברייתא<small>]:</small> שיטה <strong>זו</strong> שבמשנתנו, היא <strong>משנת ר' נתן.</strong> ואילו <strong>רבי אומר: אין אני רואה דבריו של ר' נתן באלו, אלא</strong> לדעתו <strong>חולקות בשוה.</strong>
 שנינו במשנה: <strong>וכן שלשה שהטילו</strong> לכיס. באופן זה הם חולקים. <strong>אמר שמואל: שנים שהטילו לכיס</strong> לעשות עסק בשותפות, <strong>זה</strong> הכניס <strong>מנה, וזה מאתים</strong> —
## דף צג:
 <strong>השכר לאמצע,</strong> כלומר, חולקים את הרווחים בשווה.
 <strong>אמר רבה: מסתברא מילתיה</strong> <small>[מסתברים דבריו]</small> של <strong>שמואל ב</strong>קנו <strong>שור לחרישה ועומד</strong> השור <strong>לחרישה,</strong> והם באים להתחלק בשכר שמקבלים עבור עבודת השור, שכיון שאין השור מתקיים ומביא רווחים אלא בצירוף החלקים של כולם, אין לומר שחלקו של אחד שווה פחות. <strong>אבל</strong> אם נשתתפו <strong>בשור לחרישה, ועומד</strong> כעת <strong>לטביחה</strong> ובאים להתחלק במה שקיבלו עבור בשרו — <strong>זה נוטל לפי מעותיו, וזה נוטל לפי מעותיו. ורב המנונא אמר: אפילו</strong> אם נשתתפו ב<strong>שור לחרישה ועומד לטביחה — השכר לאמצע.</strong>
 <strong>מיתיבי</strong> <small>[מקשים]</small> ממה ששנינו בתוספתא: <strong>שנים שהטילו לכיס, זה מנה וזה מאתים — השכר לאמצע.</strong> וכיון שנאמר הדבר כדין כללי, <strong>מאי לאו</strong> <small>[האם לא]</small> מדובר גם <strong>ב</strong>אופן שקנו <strong>שור לחרישה ועומד לטביחה, ו</strong>אם כן תהא זו <strong>תיובתא</strong> <small>[קושיה חמורה]</small> על דברי <strong>רבה!</strong> ודוחים <strong>לא,</strong> מדובר שם <strong>בשור לחרישה ועומד לחרישה.</strong>
 ושואלים: <strong>אבל</strong> לפי זה, אם נשתתפו ב<strong>שור לחרישה ועומד לטביחה מאי</strong> <small>[מה]</small> יהא הדין — <strong>זה נוטל לפי מעותיו, וזה נוטל לפי מעותיו.</strong> אם כן, <strong>אדתני סיפא</strong> <small>[עד ש</small>הוא <small>שונה</small> ב<small>סופה</small> של אותה ברייתא<small>]:</small> <strong>לקח זה בשלו וזה בשלו,</strong> שכל אחד מהם קנה סחורה בפני עצמו <strong>ונתערבו,</strong> שכל אחד הביא את סחורתו ונשתתפו בכל — הרי <strong>זה נוטל לפי מעותיו, וזה נוטל לפי מעותיו.</strong>
 ואם היה הדין כדברי רבה, במקום לדון ולחלק בנושא אחר <strong>ליפלוג וליתני בדידיה</strong> <small>[שיחלק וישנה בו עצמו]:</small> <strong>במה דברים אמורים —</strong> בשנשתתפו <strong>בשור לחרישה ועומד לחרישה, אבל</strong> אם נשתתפו <strong>בשור לחרישה ועומד לטביחה — זה נוטל לפי מעותיו וזה נוטל לפי מעותיו!</strong>
 ומשיבים: <strong>הכי נמי קאמר</strong> <small>[כך גם כן אמר],</small> כלומר, כך צריך להבין את הדברים: <strong>במה דברים אמורים — בשור לחרישה ועומד לחרישה, אבל בשור לחרישה ועומד לטביחה — נעשה כמי שלקח זה בשלו וזה בשלו ונתערבו, זה נוטל לפי מעותיו וזה נוטל לפי מעותיו.</strong>
 <strong>תנן</strong> <small>[שנינו</small> במשנתנו<small>]:</small> <strong>וכן שלשה שהטילו לכיס, פחתו או הותירו — כך הן חולקין,</strong> כל אחד לפי השקעתו בשותפות
 <strong>. מאי לאו</strong> <small>[האם לא]</small> הכוונה <strong>"פחתו" — פחתו ממש,</strong> שהפסידו כסף בעסקה, <strong>"הותירו" — הותירו ממש,</strong> ונאמר שהם מתחלקים לפי מעותיהם ולא בשווה, וקשה מכאן לדברי שמואל שאמר שחולקים בשווה!
 <strong>אמר רב נחמן אמר רבה בר אבוה: לא, "הותירו"</strong> כוונתו ל<strong>זוזי חדתי</strong> <small>[מעות חדשות],</small> שתוך כדי המסחר קיבלו מטבעות משובחים יותר, שערך הכספים עצמם עלה, ו<strong>"פחתו" כוונתו שקיבלו אסתירא דצוניתא</strong> <small>[מטבע של מכה],</small> כלומר, שנמצאו בידם בשעת חלוקה מטבעות ישנים וחלודים שאינם יוצאים לפי ערכם ומשמשים כמתכת בלבד, וכשמתחלקים בכספים עצמם (ולא ברווח) הם מתחלקים לפי הכסף שהכניסו.
 <big>א משנה</big> <strong>מי שהיה נשוי ארבע נשים, ומת</strong> — זו שנישאה <strong>ראשונה קודמת לשניה</strong> בתביעת הכתובה, <strong>ושניה לשלישית, ושלישית לרביעית. וראשונה נשבעת לשניה</strong> שלא נטלה כלום מנכסי הבעל שלא כדין. <strong>ושניה</strong> נשבעת <strong>לשלישית, ושלישית לרביעית, והרביעית נפרעת</strong> את חלקה ומקבלת <strong>בלא שבועה. בן ננס אומר: וכי מפני שהיא אחרונה</strong> תהא <strong>נשכרת?</strong> והרי אף היא נפרעת מנכסי יתומים, וכלל הוא שאין נפרעים מנכסי יתומים אלא בשבועה! אלא אמור: <strong>אף היא לא תפרע אלא בשבועה.</strong> עד כאן דיברנו במקרה שנשא נשים זו אחר זו והיו הכתובות מסודרות לפי תאריכים שונים.
 אולם אם <strong>היו יוצאות</strong> כל הכתובות <strong>כולן ביום אחד — כל הקודמת לחברתה אפילו שעה אחת זכתה. וכך היו כותבין בירושלים שעות</strong> בשטרות, כדי להוכיח על ידי כך איזה שטר קדם. <strong>היו כולן יוצאות בשעה אחת, ואין שם אלא מנה — חולקות</strong> כולן <strong>בשוה.</strong>
 <big>ב גמרא</big> ושואלים: <strong>במאי קמיפלגי</strong> <small>[במה חלוקים],</small> באיזה נושא עקרוני חולקים תנא קמא ובן ננס? <strong>אמר שמואל:</strong>
## דף צד.
 <strong>כגון שנמצאת אחת מהן</strong> מן השדות שהיו רכושו של הבעל <strong>שדה שאינה שלו,</strong> וכגון שגזלה מאחר ונמצא שאותה אשה שקיבלה שדה זה עבור כתובתה תצטרך להחזיר את מה שלקחה, ונמצאת נפסדת. <strong>וב</strong>דין <strong>בעל חוב מאוחר שקדם וגבה קמיפלגי</strong> <small>[חלוקים</small> הם<small>],</small> שכן גם הנשים כבעלות חוב הן לפרוע כתובתן.
 <strong>תנא קמא סבר: מה שגבה — לא גבה,</strong> כלומר, מה שגבה אינו זוכה בו לגמרי, אלא חוזר לבעל החוב המוקדם יותר. ואף כאן, אם תפסיד אחת מן הנשים את חלקה, וכגון שנמצא שהשדה שגבתה איננו שלו — תצטרך אף הרביעית להחזיר את מה שנטלה כדי לחלוק מחדש, ולכן אינה צריכה שבועה מיוחדת.
 <strong>ובן ננס סבר: מה שגבה גבה,</strong> ולכן צריכה גם הרביעית להשבע שלא גבתה כבר את כתובתה, שהרי ייתכן שתימצא מפסידה לשלישית במה שגבתה.
 <strong>רב נחמן אמר</strong> בשם <strong>רבה בר אבוה: דכולי עלמא</strong> <small>[לדעת הכל],</small> בעל חוב מאוחר שגבה — <strong>מה שגבה לא גבה,</strong> וצריך להחזיר, ואם נמצא שדה אחד שלא היה שלו — יחזרו ויחלקו. <strong>ו</strong>אולם <strong>הכא</strong> <small>[כאן]</small> <strong>ב</strong>שאלה האם <strong>חיישינן</strong> <small>[חוששים אנו]</small> <strong>שמא תכסיף</strong> <small>[</small>תזניח ו<small>תפסיד]</small> הרביעית את השדה <strong>קמיפלגי</strong> <small>[חלוקים</small> הם<small>],</small>
 <strong>מר</strong> <small>[חכם זה,</small> בן ננס<small>]</small> <strong>סבר: חיישינן</strong> <small>[אנו חוששים]</small> <strong>שמא תכסיף</strong> <small>[תפסיד],</small> שאם אין משביעים אותה, תבין שאין חזקתה בשדה בטוחה, שייתכן ותבוא הקודמת לה ותטרוף ממנה, ולכן תרבה בינתיים לנצל את השדה ותפחית מערכו, ואם תצטרך בסוף להחזירו, נמצא שנטלה בינתיים שלא כדין ולכן הטילו עליה שבועה. <strong>ומר</strong> <small>[וחכם זה,</small> תנא קמא<small>]</small> <strong>סבר: לא חיישינן</strong> <small>[חוששים אנו]</small> <strong>שמא תכסיף</strong> <small>[תפסיד],</small> ויש להניח שיישאר השדה בערכו הקודם ואין הקודמת מפסידה כלום.
 <strong>אביי אמר:</strong> לגבי ההלכה שאמר <strong>אביי קשישא</strong> <small>[הזקן]</small> <strong>איכא בינייהו</strong> <small>[</small>הוא <small>שיש ביניהם</small> מחלוקת<small>].</small> <strong>דתני</strong> <small>[ששנה]</small> <strong>אביי קשישא</strong> <small>[הזקן]:</small> <strong>יתומים שאמרו</strong> חכמים שאין נפרעים מנכסיהם אלא בשבועה — הכוונה אפילו ליתומים <strong>גדולים</strong> ובני דעת, שמאחר שאין יודעים בטיב עסקיו של המוריש, אפשר לתבוע מהם שלא כדין, ולכן משביעים את כל מי שנפרע מהם. <strong>ואין צריך לומר</strong> שדין זה הוא ביתומים <strong>קטנים,</strong> שודאי אינם יודעים בטיב משא ומתן וצריכים להגנה זו.
 ונסביר כך: משנתנו מדברת ביתומים גדולים, וה<strong>תנא קמא</strong> <small>[הראשון]</small> <strong>לית ליה</strong> <small>[אין לו,</small> אינו מקבל את שיטת<small>]</small> <strong>אביי קשישא</strong> <small>[הזקן],</small> ולכן אין האשה צריכה להשבע כאשר היא באה לגבות מהם את כתובתה. <strong>ובן ננס אית ליה</strong> <small>[יש לו,</small> הוא מקבל<small>]</small> את דברי <strong>אביי קשישא</strong> <small>[הזקן],</small> ולכן אף שהיורשים היו גדולים, צריכה להשבע שלא נטלה. שאין נפרעים מנכסי יתומים אלא בשבועה.
 <big>א</big> <strong>אמר רב הונא: הני תרי אחי ותרי שותפי</strong> <small>[אותם שני אחים,</small> או <small>שני שותפים]</small> <strong>דאית להו דינא בהדי חד</strong> <small>[שיש להם דין עם</small> אדם <small>אחד],</small> <strong>ואזל חד מינייהו בהדיה לדינא</strong> <small>[והלך אחד מהם,</small> ועמד <small>עימו לדין]</small> והפסיד בדינו — <strong>לא מצי</strong> <small>[יכול]</small> <strong>אידך למימר ליה</strong> <small>[</small>השותף <small>האחר,</small> או האח האחר, <small>לומר לו]</small> לתובע: <strong>את לאו</strong> <small>[אתה לא]</small> <strong>בעל דברים דידי את</strong> <small>[שלי אתה],</small> כי הדיון שלך היה רק לגבי החלק שיש לאחי או לשותפי, אבל לגבי חלקי בשותפות, תצטרך לעשות דין חדש. <strong>אלא</strong> אנו אומרים שהאח או השותף הראשון שהלך לדין והפסיד, <strong>שליחותיה עבד</strong> <small>[</small>את <small>שליחותו</small> של האח או השותף השני <small>עשה].</small>
 מסופר: <strong>אקלע</strong> <small>[הזדמן]</small> פעם <strong>רב נחמן ל</strong>עיר <strong>סורא. שיילוהי</strong> <small>[שאלו אותו]:</small> <strong>כי האי גוונא מאי</strong> <small>[כגון זה מהו]?</small>
 כלומר, שאלה זו ביחס לשותפים שרק אחד מהם בא לדין, <strong>אמר להו</strong> <small>[להם]:</small> <strong>מתניתין</strong> <small>[משנתנו]</small> <strong>היא,</strong> וממנה נלמד מה הדין. שהרי שנינו: <strong>הראשונה נשבעת לשניה, ושניה לשלישית, ושלישית לרביעית. ואילו ראשונה לשלישית לא קתני</strong> <small>[שנינו],</small> שאין הראשונה צריכה להשבע גם לשלישית (ולרביעית), <strong>מאי טעמא, לאו</strong> <small>[מה הטעם,</small> האם <small>לא]</small> <strong>משום</strong> שהשניה שהשביעה את הראשונה, את <strong>שליחותה</strong> של השלישית <strong>עבדה</strong> <small>[</small>היא <small>עושה]?</small> כיון שיש להן תביעה משותפת על הראשונה.
 ודוחים: <strong>מי דמי</strong> <small>[האם דומה]</small> הדבר? <strong>התם</strong> <small>[שם]</small> בענין זה של הנשים <strong>שבועה לאחד ושבועה למאה,</strong> וכיון שנשבעה פעם אחת שלא נטלה כלום, אין צורך שתשבע פעם אחרת, ואולם <strong>הכא</strong> <small>[כאן]</small> במקרה של השותפים, <strong>אמר</strong> <small>[</small>יכול <small>לומר]</small> האח או השותף השני: <strong>אילו אנא הואי, טעיננא טפי</strong> <small>[אילו אני הייתי</small> שם, <small>הייתי טוען</small> טוב <small>יותר].</small>
 ומעירים: <strong>ולא אמרן</strong> <small>[אמרנו]</small> שיש מקום לספק זה <strong>אלא דלא איתיה במתא</strong> <small>[</small>כ<small>שאינו בעיר]</small> והלך האחר בשביל שניהם, <strong>אבל</strong> אם <strong>איתיה במתא</strong> <small>[ישנו בעיר]</small> — <strong>איבעי ליה למיתי</strong> <small>[היה צריך לו לבוא],</small> ואם לא בא — ברור שעשה את שותפו כשליח עבורו.
 <big>ב</big> <strong>אתמר</strong> <small>[נאמר]</small> שנחלקו אמוראים בבעיה הבאה. <strong>שני שטרות היוצאים</strong> (שזמן כתיבתם הוא) <strong>ביום אחד,</strong> כגון שנתן או מכר אותו דבר לשני אנשים שונים. <strong>רב אמר: חולקין</strong> ביניהם, שאין לנו דרך להחליט למי שייך הנכס, ולכן צריך לחלוק. <strong>ושמואל אמר:</strong> במקרה הזה <strong>שודא דדייני</strong> <small>[השלכת,</small> הכרעת <small>הדיינים],</small> והם מחליטים כראות עיניהם למי מהתובעים מגיע הדבר.
 ומציעים: <strong>לימא</strong> <small>[</small>האם <small>לומר]</small> ש<strong>רב</strong> הוא ש<strong>אמר</strong> את דבריו <strong>כ</strong>שיטת <strong>ר' מאיר,</strong> ש<strong>אמר</strong> לגבי גט, ולגבי שטר בכלל כי <strong>עדי חתימה כרתי</strong> <small>[</small>הם ה<small>כורתים],</small> כלומר, אימותו וחלותו של שטר באים יחד עם החתימה. וכאן, כיון שלא ביקשו מן העדים החותמים שיציינו זמן מדוייק יותר — משמע שהנותן התכוון לתת לשני אנשים בשווה, אלא שלא רצה לגלות להם שנותן לשניהם.
## דף צד:
 <strong>ושמואל</strong> ש<strong>אמר</strong> שהדבר תלוי בהערכת הדיינים, הוא סובר <strong>כ</strong>דעת <strong>ר' אלעזר,</strong> ש<strong>אמר: עדי מסירה כרתי</strong> <small>[כורתים],</small> שעדי מסירת השטר הם הקובעים את חלותו, ועדי החתימה הם רק לשם אימות הדברים במקרה של ערעור. ולכן, אף שהזמן הכתוב בשטר שווה הוא — אין זה חשוב, משום שעיקר הקנין בשעת המסירה, ולזה שמסר ראשון התכוון לתת. וכיון שמן הסתם קדם ומסר שטר אחר לפני השני, מסתבר שרצה לזכות רק לאחד מהם, ואין לחלק ביניהם אלא להכריע באופן אחר.
 ודוחים: <strong>לא,</strong> אפשר לומר <strong>דכולי עלמא</strong> <small>[שדעת הכל]</small> היא <strong>כ</strong>דעת <strong>ר' אלעזר, והכא בהא קמיפלגי</strong> <small>[וכאן בזה</small> הם <small>חולקים]</small> בבעיה עקרונית אחרת, <strong>רב סבר:</strong> במקרה של ספק ממון שאין דרך לבררו <strong>חלוקה עדיפא</strong> <small>[עדיפה]</small> שאז ברור שמקבל הזכאי לכך לפחות חלק מן הנכס. <strong>ושמואל סבר: שודא דדייני עדיפא</strong> <small>[השלכת,</small> הכרעת, <small>הדיינים עדיפה].</small>
 ושואלים: <strong>ומי מצית מוקמת ליה</strong> <small>[והאם יכול אתה</small> ל<small>העמיד אותו]</small> את <strong>רב כ</strong>שיטת <strong>ר' אלעזר? והאמר</strong> <small>[והרי אמר]</small> <strong>רב יהודה אמר רב: הלכה כר' אלעזר בגיטין.</strong> ומספר רב יהודה: <strong>כי אמריתה קמיה</strong> <small>[כאשר אמרתי</small> הלכה <small>זו לפני]</small> <strong>שמואל, אמר: אף בשטרות</strong> הלכה כמותו. ו<strong>מכלל</strong> הדברים אתה למד ש<strong>רב סבר</strong> שרק בגיטין הלכה כר' אלעזר, אבל <strong>בשטרות לא! אלא</strong> צריך לחזור לתירוץ הקודם: <strong>מחוורתא</strong> <small>[מחוור,</small> ברור<small>]</small> הוא שדעת <strong>רב כ</strong>שיטת <strong>ר' מאיר, ו</strong>דעת <strong>שמואל כ</strong>שיטת <strong>ר' אלעזר</strong> כבתירוץ הקודם.
 <strong>מיתיבי</strong> <small>[מקשים]</small> ממה ששנינו: <strong>שני שטרות היוצאים ביום אחד — חולקין,</strong> והרי זו <strong>תיובתא</strong> <small>[קושיה חמורה]</small> על שיטת <strong>שמואל!</strong> ומשיבים: <strong>אמר</strong> <small>[יכול היה לומר]</small> <strong>לך שמואל: הא מני</strong> <small>[</small>ברייתא זו כשיטת <small>מי</small> היא<small>]</small> — כשיטת <strong>ר' מאיר</strong> הסובר כי עדי חתימה כרתי <strong>היא, ואנא דאמרי</strong> <small>[ו</small>אילו <small>אני שאמרתי] —</small> <strong>כ</strong>שיטת <strong>ר' אלעזר</strong> הסובר כי עדי מסירה כרתי, אמרתי.
 וממשיכים להקשות: <strong>אי</strong> <small>[אם]</small> כדעת <strong>ר' מאיר</strong> היא, <strong>אימא סיפא</strong> <small>[אמור את סופה]</small> של אותה ברייתא: <strong>כתב לאחד ומסר</strong> לבסוף <strong>לאחר — זה שמסר לו קנה. ואי</strong> <small>[ואם]</small> כשיטת <strong>ר' מאיר</strong> היא, <strong>אמאי</strong> <small>[מדוע]</small> <strong>קנה? האמר</strong> <small>[הרי אמר]</small> ר' מאיר כי <strong>עדי חתימה כרתי</strong> <small>[</small>הם <small>הכורתים]</small> ומקנים ולא עדי מסירה!
 ומתרצים: לשיטת שמואל הברייתא כולה כשיטת ר' אלעזר, אלא <strong>תנאי</strong> <small>[</small>מחלוקת <small>תנאים]</small> <strong>היא</strong> בנושא זה. <strong>דתניא</strong> <small>[ש</small>כן <small>שנינו</small> בברייתא<small>]</small> שכאשר אמר אדם לשליח שיוליך סכום כסף לאדם אחר, ולא מצא השליח את האיש, שמת, ובינתיים מת גם השולח, נחלקו תנאים שונים מה יעשה השליח בכסף זה. <strong>וחכמים אומרים: יחלוקו,</strong> יורשי השולח עם יורשי מי שנשלח אליו הכסף, <strong>וכאן אמרו: מה שירצה השליש</strong> (השליח, שהכסף בידו) <strong>יעשה</strong> (שהוא כעין שודא דדייני). הרי שיש מחלוקת תנאים כיצד נוהגים במקרה של ספק.
 מסופר: <strong>אמיה</strong> <small>[אמו]</small> של <strong>רמי בר חמא כתבתינהו לנכסה</strong> <small>[כתבה את נכסיה]</small> <strong>לרמי בר חמא</strong> בנה <strong>בצפרא</strong> <small>[בבוקר],</small> <strong>לאורתא כתבתינהו</strong> <small>[בערב כתבה אותם]</small> <strong>למר עוקבא בר חמא,</strong> אחיו.
 <strong>אתא</strong> <small>[בא]</small> <strong>רמי בר חמא לקמיה</strong> <small>[לפני]</small> <strong>רב ששת, אוקמיה בנכסא</strong> <small>[</small>ו<small>העמיד אותו בנכסים],</small> שפסק שהנכסים שלו הם. <strong>אתא</strong> <small>[בא]</small> <strong>מר עוקבא</strong> אחיו <strong>לקמיה</strong> <small>[לפני]</small> <strong>רב נחמן, אוקמיה בנכסא</strong> <small>[</small>ו<small>העמידו בנכסים].</small> <strong>אתא</strong> <small>[בא]</small> <strong>רב ששת לקמיה</strong> <small>[לפני]</small> <strong>רב נחמן אמר ליה</strong> <small>[לו]:</small> <strong>מאי טעמא עבד מר הכי</strong> <small>[מה טעם עשה אדוני כך]?</small> <strong>אמר ליה</strong> <small>[לו]</small> רב נחמן: <strong>ומאי טעמא עבד מר הכי</strong> <small>[ומה טעם עשה אדוני כך]?</small>
 <strong>אמר ליה</strong> <small>[לו]:</small> מפני ששטרו של רמי בר חמא <strong>קדים</strong> <small>[קדם]</small> לשטרו של מר עוקבא. <strong>אמר ליה</strong> <small>[לו]:</small> <strong>אטו</strong> <small>[וכי]</small> <strong>בירושלים יתבינן דכתבינן</strong> <small>[יושבים אנו, שכותבים אנו]</small> <strong>שעות?</strong> ובכל מקום שאין כותבים שעות בשטר, מחשבים את כל היום כולו כאותו זמן עצמו. חזר רב ששת ושאל: <strong>אלא מר מאי טעמא עבד הכי</strong> <small>[אדוני,</small> רב נחמן, <small>מה טעם עשה כך]?</small> <strong>אמר ליה</strong> <small>[לו]</small> רב נחמן: <strong>שודא דדייני</strong> <small>[השלכת,</small> הכרעת <small>הדיינים],</small> כלומר, אני הכרעתי, שכך נראה לי שזה היה רצונה.
 <strong>אמר ליה</strong> <small>[לו]</small> רב ששת: <strong>אנא נמי שודא דדייני</strong> <small>[אני גם כן</small> עושה זאת משום <small>הכרעת הדיינים],</small> <strong>אמר ליה</strong> <small>[לו]</small> רב נחמן: יש שני דברים כנגד זה; <strong>חדא, דאנא דיינא ומר לאו דיינא</strong> <small>[אחד, שאני דיין ואדוני אינו דיין],</small> כי רב נחמן היה דיין רשמי ורב ששת לא היה דיין רשמי במקומו, ולכן אין בידו הכוח של הכרעת הדיינים. <strong>ועוד, מעיקרא לאו בתורת הכי אתית לה</strong> <small>[מתחילה לא משום כך</small> (הכרעת הדיינים) <small>באת לזה]</small> אלא משום סברה, והתברר אחר כך שסברה זו אינה נכונה.
 מסופר: <strong>הנהו תרי שטרי דאתו לקמיה</strong> <small>[אותם שתי שטרות שבאו לפני]</small> <strong>רב יוסף,</strong> שמכר אדם נכס אחד לשני אנשים שונים. <strong>חד הוה</strong> <small>[אחד היה]</small> <strong>כתוב</strong> בו התאריך <strong>בחמשא</strong> <small>[חמישה]</small> <strong>בניסן, וחד הוה</strong> <small>[ואחד היה]</small> <strong>כתוב ביה</strong> <small>[בו]</small> <strong>בניסן סתמא</strong> <small>[סתם].</small> <strong>אוקמיה</strong> <small>[העמידו]</small> <strong>רב יוסף לההוא</strong> ששטרו היה ב<strong>חמשא</strong> <small>[</small>ב<small>חמישה]</small> <strong>בניסן בנכסים.</strong>
 <strong>אמר ליה אידך</strong> <small>[לו האחר]:</small> <strong>ואנא</strong> <small>[ואני]</small> <strong>אפסיד?</strong> והרי ייתכן ששטרי היה מוקדם לשטרו של האחר! <strong>אמר ליה</strong> <small>[לו]:</small> <strong>את</strong> <small>[אתה]</small> <strong>ידך על התחתונה,</strong> משום שאין תאריך מסויים בשטרך, <strong>אימא בר</strong> <small>[אמור</small> ש<small>בן]</small> <strong>עשרים ותשעה בניסן את</strong> <small>[אתה],</small> ושטרך מאוחר יותר, וכיון שאין בידו להוכיח, נותנים את הנכסים לזה שהתאריך בשטר שלו ברור.
 <strong>אמר ליה</strong> <small>[לו]</small> אותו איש: <strong>ונכתוב</strong> <small>[ויכתוב]</small> <strong>לי מר</strong> <small>[אדוני]</small>
## דף צה.
 <strong>טירפא</strong> <small>[</small>שטר <small>טריפה]</small> המתיר לטרוף (לגבות) קרקע שנמכרה <strong>מ</strong>ראש חודש <strong>אייר ואילך,</strong> ששטרי הלא ודאי מוקדם לשטרו. <strong>אמר ליה</strong> <small>[לו]</small> רב יוסף: <strong>יכלי למימר</strong> <small>[יכולים</small> אותם לקוחות <small>לומר]</small> <strong>לך: את בר חד</strong> <small>[אתה,</small> שטרך, <small>בן אחד]</small> <strong>בניסן את</strong> <small>[אתה],</small> ובעצם השדה שקנית היה מגיע לך, והאחר הוא שלקחו שלא כדין, וכיון שכן אין הלקוחות צריכים לשלם לו דבר, שאין ברור אם מגיע לו.
 ושואלים: אם כן, <strong>מאי תקנתיה</strong> <small>[מה תקנתו]?</small> שהרי לפי זה הריהו מפסיד מכל צד שהוא! ומשיבים: <strong>נכתבו</strong> <small>[שיכתבו]</small> שני בעלי השטר שטר <strong>הרשאה להדדי</strong> <small>[זה לזה]</small> ויוכלו לטרוף מלקוחות ששטרם מאוחר יותר.
 <big>א משנה</big> <strong>מי שהיה נשוי שתי נשים ומכר את שדהו, וכתבה</strong> האשה שנישאה <strong>ראשונה ללוקח</strong> (לקונה): <strong>"דין ודברים אין לי עמך"</strong> — אשתו <strong>השניה</strong> שלא ויתרה <strong>מוציאה מהלוקח,</strong> שהרי שעבוד כתובתה היה קודם ללוקח. <strong>ו</strong>אז <strong>ראשונה</strong> מוציאה <strong>מן השניה,</strong> שכיון שעכשיו הנכסים בחזקת האשה השניה, ושטר הכתובה הראשון קודם לשטר הכתובה השני — הרי היא לוקחת את השדה ממנה. <strong>והלוקח</strong> מוציא <strong>מן הראשונה,</strong> שהרי הראשונה ויתרה על זכותה על השדה לגבי לוקח זה <strong>וחוזרות חלילה</strong> (במעגל) שזה מוציא מזה, <strong>עד שיעשו פשרה ביניהם. וכן</strong> אם היה <strong>בעל חוב</strong> באופן כזה <strong>וכן אשה בעלת חוב.</strong>
 <big>ב גמרא</big> שואלים: <strong>וכי כתבה ליה מאי הוי</strong> <small>[וכאשר תכתוב לו</small> כך <small>מה יהיה]?</small> <strong>והתניא</strong> <small>[והרי שנינו</small> בברייתא<small>]:</small> <strong>האומר לחבירו</strong> שהוא שותף עימו בשדה: <strong>"דין ודברים אין לי על שדה זו",</strong> או שאמר לו: <strong>"אין לי עסק בה",</strong> או שאמר: <strong>"ידי מסולקת הימנה" — לא אמר כלום.</strong> שהבטחה כגון זו אין לה תוקף משפטי! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בשקנו מידה,</strong> ומאחר ועשו מעשה קנין על הויתור הזה, הריהו מקבל תוקף חוקי.
 ושואלים: <strong>וכי</strong> <small>[ו</small>גם <small>כאשר]</small> <strong>קנו מידה מאי הוי</strong> <small>[מה יהיה]?</small> <strong>תימא</strong> <small>[</small>ש<small>תאמר]</small> האשה אחר כך: <strong>נחת רוח עשיתי לבעלי,</strong> שראיתי שהוא רוצה למכור את השדה, ולא רציתי לריב עימו, אבל לא התכוונתי לכך באמת. <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> מי ש<strong>לקח</strong> (קנה) דבר <strong>מן האיש ו</strong>אפילו <strong>חזר ולקח מן האשה</strong> את הזכויות שיש לה בדבר — <strong>מקחו בטל. אלמא</strong> <small>[מכאן]</small> ש<strong>יכולה היא,</strong> האשה, <strong>שתאמר</strong> "זה שמכרתי אחר כך את הדבר לקונה מפני ש<strong>נחת רוח עשיתי לבעלי,</strong> לפי שעה".
 <strong>אמר רב זירא אמר רב חסדא: לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> כשיטת <strong>ר' מאיר, הא</strong> <small>[</small>ו<small>זו]</small> כשיטת <strong>ר' יהודה.</strong> ומה עניינם?
 <strong>דתניא</strong> <small>[ש</small>כן <small>שנינו</small> בברייתא<small>]:</small> בעל שהיו לו שני שדות ומכר שדה אחד ו<strong>כתב</strong> שטר מכר <strong>לראשון ו</strong>האשה <strong>לא חתמה לו,</strong> שלא הסכימה למכר זה, ואחר כך מכר שדה <strong>לשני וחתמה לו</strong> שמסכימה למכר — הרי זו <strong>איבדה כתובתה,</strong> אם לא נשאר לו רכוש אחר שתוכל לגבות ממנו, אלו <strong>דברי ר' מאיר.</strong> וסברתו, שלא זו בלבד שאינה יכולה לתבוע מן השני, שהרי חתמה על השטר, אלא גם מן הראשון אינה יכולה לתבוע, משום שהוא אומר: כאשר קניתי אני שדה אחד, השארתי לך ממה לגבות כתובתך, ואתה הוא שהפסדת לעצמך.
 <strong>ר' יהודה אומר: יכולה היא שתאמר "נחת רוח עשיתי לבעלי,</strong> ובאמת לא הסכמתי גם לשני, <strong>אתם מה לכם עלי"?</strong>
 ושואלים: אמנם הסברנו את טעם ההבדל בין משנתנו ובין המשנה האחרת, <strong>ו</strong>אולם האם ייתכן ש<strong>רבי,</strong> עורך המשנה, <strong>סתם לה הכא</strong> <small>[כאן]</small> <strong>כ</strong>דעת <strong>ר' מאיר וסתם לה התם</strong> <small>[שם]</small> <strong>כ</strong>דעת <strong>ר' יהודה?!</strong>
 אלא <strong>אמר רב פפא</strong> תירוץ אחר לקושיה: במשנתנו מדובר <strong>ב</strong>אשה <strong>גרושה,</strong> שכאשר היתה גרושה כתבה ללוקח את שטר הויתור הזה, <strong>ודברי הכל</strong> היא, שהרי אינה יכולה לומר שעשתה נחת רוח לבעלה.
 <strong>רב אשי אמר: כולה</strong> (כל המשניות) כשיטת <strong>ר' מאיר היא, ו</strong>אולם <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם]</small> שאין האשה יכולה לטעון שעשתה נחת רוח לבעלה, <strong>אלא בשני לקוחות</strong> שונים, <strong>דאמרי</strong> <small>[שאומרים]</small> <strong>לה: אי איתא</strong> <small>[אם יש</small> אמת בדבר<small>]</small> ש<strong>נחת רוח עבדת</strong> <small>[עשית]</small> לבעלך <small>—</small> במכירה <strong>לקמא איבעי</strong> <small>[ל</small>לוקח <small>ראשון היה]</small> <strong>לך למיעבד</strong> <small>[לעשות],</small> ולא במכירה לשני. <strong>אבל</strong> כאן, שמדובר <strong>בלוקח אחד — אפילו ר' מאיר מודה,</strong> שיכולה היא לומר שעשתה כן רק כדי לעשות נחת רוח לבעלה. <strong>ומתניתין</strong> <small>[ומשנתנו]</small> מדברת במקרה ש<strong>כתב ליה</strong> <small>[לו]</small> הבעל <strong>לאחר</strong> לפני כן שטר על מכירת השדה, ולא הסכימה האשה, ובפעם שניה הסכימה וחתמה, ובמקרה זה, אפילו ר' מאיר יודה שיכולה לומר "נחת רוח עשיתי לבעלי".
 <big>ג</big> <strong>תנן התם</strong> <small>[שנינו שם,</small> במשנה<small>]:</small> <strong>אין נפרעין מנכסים משועבדים במקום שיש נכסים בני חורין, ואפילו</strong> הנכסים בני החורין <strong>הן זיבורית</strong> (קרקע גרועה). <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>אישתדוף בני חרי</strong> <small>[נשדפו</small> והתקלקלו אחר כך הנכסים <small>בני חורין]</small> ואינם מספיקים לתשלום חובו, <strong>מהו דליטרוף ממשעבדי</strong> <small>[האם</small> יכול הנושה <small>לטרוף מ</small>נכסים <small>משועבדים]?</small>
 ומציעים, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>כתב לראשון ולא חתמה לו</strong> האשה להבהיר לו את הסכמתה למכר, ואחר כך כתב <strong>לשני וחתמה לו — איבדה כתובתה,</strong> אלו <strong>דברי ר' מאיר.</strong>
 <strong>ואי סלקא דעתך אישתדוף בני חרי טריף ממשעבדי</strong> <small>[ואם עולה על דעתך</small> שאם <small>נשדפו</small> הנכסים <small>בני החורין טורף ממשועבדים],</small> אם כן, <strong>נהי</strong> <small>[אם אמנם]</small> <strong>איבדה כתובתה משני,</strong> שהרי חתמה לו — <strong>מראשון מיהא תיגבי</strong> <small>[על כל פנים תיגבה]</small> שהרי הוא מבחינתה כנכסים משועבדים לגבי בני חורין שנפסדו, משמע שאי אפשר לטרוף אם נפסדו.
 <strong>אמר רב נחמן בר יצחק:</strong> אפשר לומר כי <strong>מאי</strong> <small>[מה</small> פירוש<small>]</small> <strong>"איבדה"</strong> שאמר ר' מאיר — <strong>איבדה משני</strong> בלבד.
 <strong>אמר רבא: שתי תשובות בדבר, חדא</strong> <small>[אחת],</small> שלשון <strong>"איבדה" — לגמרי משמע,</strong> ואף מהראשון. <strong>ועוד,</strong> הלא <strong>תניא</strong> <small>[שנויה</small> ברייתא במפורש<small>]:</small> <strong>לוה מן האחד ומכר</strong> הלוה <strong>נכסיו לשנים, וכתב בעל חוב ללוקח שני: "דין ודברים אין לי עמך" — אין לו</strong> גם <strong>על</strong> ה<strong>לוקח</strong> ה<strong>ראשון כלום.</strong> ומדוע? <strong>מפני שיכול</strong> הלוקח הראשון <strong>לומר: הנחתי לך מקום לגבות הימנו.</strong> שכאשר קניתי אני, עוד היו נכסים בני חורין בידי הלווה, ואם כן אין לך תביעות עלי.
 ודוחים את הראיה מר' מאיר באופן אחר: <strong>התם איהו דאפסיד נפשיה</strong> <small>[שם</small> הרי <small>הוא שהפסיד לעצמו]</small> <strong>בידים,</strong> שכיון שחתם מעצמו נמצא שהוא הזיק לעצמו, ואין הדבר דומה לנכסים שנשתדפו.
 <strong>אמר ליה</strong> <small>[לו]</small> <strong>רב יימר לרב אשי:</strong>
## דף צה:
 <strong>והא</strong> <small>[והרי]</small> <strong>מעשים בכל יום</strong> שבית דין נוהג שגובים מנכסים משועבדים כאשר הופסדו נכסים בני חורין, כגון מעשה <strong>דההוא גברא דמישכן ליה פרדיסא לחבריה</strong> <small>[של אותו אדם שמישכן לו פרדס לחבירו]</small> <strong>לעשר שנין</strong> <small>[שנים],</small> שיאכל מפירות הפרדס כתשלום של ההלוואה שהלוה לו, <strong>וקש</strong> <small>[והזדקן]</small> הפרדס <strong>ל</strong>אחר <strong>חמש שנין</strong> <small>[שנים],</small> ולא הוציא עוד פירות כראוי, <strong>ואתא לקמייהו דרבנן</strong> <small>[ובא</small> המלווה <small>לפני חכמים]</small> לטעון <strong>וכתבו ליה טירפא</strong> <small>[לו שטר טריפה]</small> על נכסיו של הלווה שיטרוף מנכסים אחרים שמכר הלווה. הרי שבית הדין מגבים לתובע מנכסים משועבדים של החייב כאשר הופסדו בני החורין!
 ומשיבים: <strong>התם נמי אינהו הוא דאפסידו אנפשייהו</strong> <small>[שם גם כן</small> הקונים <small>הם שהפסידו לעצמם],</small> <strong>כיון דהוו ידעי דפרדיסא עביד דקיש</strong> <small>[שהיו יודעים שפרדס עשוי שיזדקן],</small> לכך <strong>לא איבעי להו למיזבן</strong> <small>[היה להם לקנות]</small> מן הלווה, שמא לא יוכל לשלם את חובו הראשון מפירות הפרדס.
 ומסכמים: <strong>והלכתא</strong> <small>[והלכה]</small> למעשה היא: אם <strong>אישתדוף בני חרי</strong> <small>[</small>אם <small>השתדפו,</small> נפסדו, נכסים <small>בני חורין] —</small> <strong>טרפא ממשעבדי</strong> <small>[טורפת ממשועבדים].</small>
 <strong>אמר אביי,</strong> אמר אדם לאשה פנויה: <strong>"נכסי ליך</strong> (לך) <strong>ואחריך לפלוני",</strong> שלאחר מותה יירש פלוני זה את הנכסים, <strong>ועמדה</strong> אותה אשה <strong>וניסת — בעל לוקח</strong> (קונה) <strong>הוי</strong> <small>[הוא],</small> כלומר, כאילו מכרה לו האשה בחייה את הנכסים, <strong>ואין ל"אחריך"</strong> (לזה שהובטחו לו הנכסים אחרי האשה) <strong>במקום בעל כלום.</strong> הואיל ובזמן שהיו הנכסים אצלה היו שלה לגמרי, וכל מה שמכרה באותו זמן — מכור.
 ומסכמים: שיטה זו <strong>כמאן</strong> <small>[כ</small>דעת <small>מי]</small> היא — <strong>כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> האומר <strong>"נכסי ליך</strong> <small>[לך]</small> <strong>ואחריך לפלוני"</strong> ואחר כך <strong>ירד הראשון ומכר,</strong> וממילא לא נותר מה להעביר לזה שציווהו "ואחריך לפלוני" — <strong>השני מוציא מיד הלקוחות,</strong> אלו <strong>דברי רבי.</strong> שלדעתו ניתנו הנכסים לראשון רק כדי להשתמש בהם, אבל אינו רשאי להעבירם לצמיתות לאחרים. <strong>רבן שמעון בן גמליאל אומר: אין לשני</strong> בנכסים <strong>אלא מה ששייר ראשון</strong> ולא יותר מכך. ופסק איפוא אביי כרבן שמעון בן גמליאל.
 ושואלים: <strong>ומי</strong> <small>[והאם]</small> <strong>אמר אביי הכי</strong> <small>[כך]?</small> <strong>והאמר</strong> <small>[והרי אמר]</small> <strong>אביי</strong> עצמו: <strong>איזהו רשע ערום — זה המשיא עצה</strong> לחבירו <strong>למכור בנכסים כ</strong>דעת <strong>רבן שמעון בן גמליאל,</strong> הרי שאין דעתו נוחה ממי שמשתמש למעשה בדרך זו!
 ומשיבים: <strong>מי קאמר</strong> <small>[האם אמר]</small> לתת עצה לאשה ש<strong>תינשא?</strong> הלא <strong>"נשאת" קאמר</strong> <small>[אמר]</small> שדרך העולם שאשה נישאת, ולא עשתה זאת כדי להפקיע נכסים מן האחר, אלא שממילא באו הנכסים לידי בעלה.
 ומביאים מימרא נוספת של אביי בענין זה, <strong>ואמר אביי:</strong> האומר לאשה נשואה <strong>"נכסי ליך ואחריך לפלוני" ומכרה ומתה — הבעל מוציא מיד הלקוחות.</strong> שאם דינו כלוקח — הריהו כלוקח ראשון, הטורף מיד הבאים אחריו, <strong>ו</strong>זה שאודותיו היה הציווי <strong>"אחריך</strong> לפלוני <strong>"</strong>מוציא <strong>מיד</strong> ה<strong>בעל,</strong> שהרי לפי הוראת הנותן הראשון הנכסים שייכים לו במות האשה, <strong>ולוקח</strong> מוציא <strong>מיד "אחריך"</strong> שהרי קנה את הנכסים. <strong>ו</strong>בסופו של דבר <strong>מוקמינן לכולהו בידא</strong> <small>[מעמידים את</small> הנכסים <small>כולם ביד]</small> ה<strong>לוקח.</strong>
 ושואלים: <strong>מאי שנא מהא דתנן</strong> <small>[</small>ב<small>מה שונה</small> הדבר <small>מזו ששנינו</small> במשנתנו<small>]:</small> <strong>וחוזרות חלילה עד שיעשו פשרה ביניהן?</strong> ומשיבים: <strong>התם אית להו פסידא לכולהו</strong> <small>[שם יש להם הפסד לכולם],</small> שהרי כל אחד מהם יש לו תביעת ממונות ברורה ולכן עושים פשרה ביניהם, ואולם <strong>הכא</strong> <small>[כאן]</small> <strong>לוקח</strong> בלבד <strong>הוא דאית ליה פסידא</strong> <small>[שיש לו הפסד],</small> שהוא היחיד ששילם עבור הנכסים והאחרים קיבלום כמתנה, ולכן מעמידים את הנכסים ברשותו.
 <strong>אזל</strong> <small>[הלך]</small> <strong>רפרם אמר לשמעתא קמיה</strong> <small>[את ההלכה</small> הזו <small>לפני]</small> <strong>רב אשי</strong> ושאל אותו: <strong>מי</strong> <small>[האם]</small> <strong>אמר אביי הכי</strong> <small>[כך]?</small> <strong>והאמר</strong> <small>[והרי אמר]</small> <strong>אביי: "נכסי ליך ואחריך לפלוני",</strong> אם <strong>עמדה וניסת — בעל לוקח הוי</strong> <small>[הוא]</small> <strong>ואין ל"אחריך" במקום בעל כלום.</strong> והואיל והבעל לוקח הוא, מדוע יש ל"אחריך" או ללוקח השני זכות בנכסים?
 <strong>אמר ליה</strong> <small>[לו]:</small> <strong>התם</strong> <small>[שם]</small> שזכה הבעל לגמרי בנכסים, מדובר כש<strong>אמר לה</strong> המוריש <strong>כשהיא פנויה, הכא</strong> ש<strong>אמר</strong> <small>[כאן שאמר]</small> <strong>לה כשהיא נשואה.</strong> שכאשר היא כבר נשואה <strong>מאי קאמר</strong> <small>[מה אומר]</small> <strong>לה,</strong> הרי משמעות דבריו בהקשר זה היא — <strong>"אחריך" ליקני</strong> <small>[</small>הוא <small>שיקנה]</small> את הנכסים, <strong>בעל</strong> ש<strong>לא ליקני</strong> <small>[יקנה],</small> שמתוך דבריו מובן שאינו רוצה שיעברו הנכסים לבעל.
 <big>א</big> שנינו במשנה <strong>וכן בעל חוב.</strong> והלשון סתומה, שאין מובן ממנה במה בדיוק מדובר. <strong>תנא</strong> <small>[שנה</small> החכם בתוספתא<small>]:</small> <strong>וכן בעל חוב</strong> שהלווה לאחר ולו שני שדות ששוויים כערך החוב <strong>ושני לקוחות</strong> שקנו ממנו אותם וכתב המלווה ללוקח השני "דין ודברים אין לי עמך", שטורף המלווה מבעל חוב ראשון, והראשון ששטרו קודם טורף מלוקח שני, והמלווה חוזר וטורף מן הראשון.
 <strong>וכן אשה בעלת חוב</strong> הבאה לגבות כתובתה מנכסי בעלה <strong>ושני לקוחות</strong> שקנו ממנו את נכסיו.
 
 <big>א משנה</big> <strong>אלמנה</strong> שהיא <strong>ניזונת מנכסי יתומים</strong> (שאינם בניה אלא בני בעלה מאשה אחרת) שירשו מאביהם — <strong>מעשה ידיה שלהן</strong> הוא, <strong>ואין</strong> היתומים <strong>חייבין בקבורתה,</strong> שחובת הקבורה באה במקום כתובה, וכיון שאינם יורשים את כתובתה, אף אינם חייבים לקוברה. <strong>יורשיה</strong> שהם <strong>יורשי כתובתה,</strong> הם ה<strong>חייבין בקבורתה.</strong>
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]:</small> האם <strong>"ניזונת" תנן</strong> <small>[שנינו</small> במשנתנו<small>]</small> <strong>או "הניזונת" תנן</strong> <small>[שנינו]?</small> ומה משמעות ההבדל — אם <strong>"ניזונת" תנן</strong> <small>[שנינו]</small> ומשמעו שסתם אלמנה ניזונת, <strong>וכ</strong>מנהג <strong>אנשי גליל</strong> שהיו כותבים בכתובה שזכות האלמנה לשבת בבית בעלה לאחר מות בעלה ולהתפרנס מנכסיו כל עוד לא נישאה לאחר, <strong>ולא סגי</strong> <small>[די],</small> אי אפשר, ש<strong>לא יהבי</strong> <small>[יתנו]</small> <strong>לה,</strong>
 <strong>או דלמא</strong> <small>[שמא]</small> <strong>"הניזונת" תנן</strong> <small>[שנינו]</small> (כלומר, שמדובר באותה אלמנה שניזונת) ו<strong>כאנשי יהודה</strong> שהיו כותבים בכתובה שתשב האלמנה בבית בעלה עד שיתנו לה היורשים את כתובתה, <strong>ו</strong>לכן <strong>אי בעו</strong> <small>[אם ירצו]</small> <strong>לא יהבי</strong> <small>[יתנו]</small> <strong>לה</strong> מזונות, אלא יתנו לה כתובתה ויפטרוה.
## דף צו.
 <strong>תא שמע</strong> <small>[בוא</small> ו<small>שמע]</small> פתרון לכך ממה ש<strong>אמר ר' זירא אמר שמואל: מציאת אלמנה לעצמה. אי אמרת בשלמא</strong> <small>[נניח אם אתה אומר]</small> כי <strong>"הניזונת" תנן</strong> <small>[שנינו] —</small> אם כן <strong>שפיר</strong> <small>[יפה]</small> שיש מקרים שניזונת ויש כאלה שאינה ניזונת, ואפשר לומר ששמואל מדבר במקרה מיוחד, כאשר אינה ניזונת ולכן מציאתה לעצמה. <strong>אלא אי אמרת</strong> <small>[אם אומר אתה]</small> כי <strong>"ניזונת" תנן</strong> <small>[שנינו],</small> כלומר, שחייבים היתומים לזונה במקום הבעל, אם כן <strong>ניהוו</strong> <small>[שיהיו]</small> היורשים <strong>כבעל</strong> לכל דבר, ולכן: <strong>מה</strong> לגבי <strong>בעל מציאת אשה לבעלה, הכא נמי</strong> <small>[כאן גם כן]</small> <strong>מציאת אשה ליורשים!</strong>
 ודוחים: <strong>לעולם אימא</strong> <small>[אומר]</small> <strong>לך:</strong> כי <strong>"ניזונת" תנן</strong> <small>[שנינו]</small> ולמרות זה דברי שמואל קיימים בכל מקרה, כי <strong>טעמא מאי אמור רבנן</strong> <small>[מה טעם אמרו חכמים]</small> כי <strong>מציאת אשה לבעלה</strong> — כדי ש<strong>לא תהוי</strong> <small>[תהא]</small> <strong>לה איבה</strong> עימו, שלא יסתכסכו בגלל כסף שיש בידה שאין הוא בטוח לגבי מקורו, ולכן תיקנו שתהא מציאתה לו כדי שיהיה שלום ביניהם. ואולם <strong>הני</strong> <small>[אלה]</small> היורשים — <strong>תהוי להו</strong> <small>[</small>ש<small>תהיה להם]</small> <strong>איבה,</strong> וכיון שהם מחוייבים בתשלום מזונות בכל מקרה, לפיכך אין חייבים לדאוג במיוחד לשלום ביניהם.
 <strong>אמר ר' יוסי בר חנינא: כל מלאכות שהאשה עושה לבעלה</strong> (המנויות לעיל כתובות נט, ב), גם <strong>אלמנה עושה ליורשים, חוץ ממזיגת הכוס והצעת המטה והרחצת פניו ידיו ורגליו,</strong> שהן מלאכות של חיבה שאשה עושה לבעלה דווקא.
 <strong>אמר ר' יהושע בן לוי: כל מלאכות שהעבד עושה לרבו</strong> — אף <strong>תלמיד עושה לרבו, חוץ מהתרת (לו) מנעל,</strong> שהיא פעולה בזויה, שאז הוא נראה כעבד, ולא כתלמיד.
 <strong>אמר רבא: לא אמרן</strong> <small>[אמרנו]</small> דבר זה <strong>אלא במקום שאין מכירין אותו</strong> ואפשר שיחשבו שהוא עבד, <strong>אבל במקום שמכירין אותו — לית לן</strong> <small>[אין לנו]</small> <strong>בה</strong> איסור, שהכל יודעים שאינו עבד. <strong>אמר רב אשי: ובמקום שאין מכירין אותו נמי</strong> <small>[גם כן]</small> <strong>לא אמרן</strong> <small>[אמרנו]</small> שאינו מתיר מנעל רבו <strong>אלא</strong> בשעה שהוא <strong>לא מנח</strong> <small>[מניח]</small> <strong>תפלין, אבל</strong> בשעה שהוא <strong>מנח</strong> <small>[מניח]</small> <strong>תפלין</strong> — <strong>לית לן</strong> <small>[אין לנו]</small> <strong>בה</strong> איסור, כי מאחר וידוע שעבד אינו מניח תפילין, הרי מוכח שאינו עבד.
 <strong>אמר ר' חייא בר אבא אמר ר' יוחנן: כל המונע תלמידו מלשמשו — כאילו מונע ממנו,</strong> מן התלמיד, <strong>חסד. שנאמר: "למס מרעהו חסד"</strong> (איוב ו, יד), שהוא מפרשו בדרך זו: מי שמונע ("למס" כמו ממיס, מסיר) עצמו מלקבל טובה מרעהו — מונע ממנו את מצוות החסד שצריך עושה החסד לעשות. <strong>רב נחמן בר יצחק אומר: אף פורק ממנו</strong> מן התלמיד <strong>יראת שמים, שנאמר</strong> בהמשך אותו כתוב: <strong>"ויראת שדי יעזוב"</strong> (איוב ו, ד).
 <strong>אמר ר' אלעזר: אלמנה שתפסה מטלטלין במזונותיה</strong> (לצורך המזונות) — <strong>מה שתפסה תפסה</strong> ואין מוציאים מידה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אלמנה שתפסה מטלטלין במזונותיה — מה שתפסה תפסה.</strong>
 <strong>וכן כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: מעשה בכלתו של ר' שבתי שתפסה דסקיא</strong> (שק עור) <strong>מלאה מעות</strong> לצורך מזונותיה, <strong>ולא היה כח ביד חכמים להוציא מידה,</strong> שהרי כפי שאמרנו — מה שתפסה תפסה.
 <strong>אמר רבינא: ולא אמרן</strong> <small>[אמרנו]</small> שאין מוציאים מידה, <strong>אלא</strong> כאשר תפסה <strong>למזוני</strong> <small>[ל</small>צורך <small>מזונות],</small> <strong>אבל</strong> אם תפסה <strong>ל</strong>צורך <strong>כתובה — מפקינן מינה</strong> <small>[מוציאים ממנה].</small>
 <strong>מתקיף לה</strong> <small>[מקשה על כך]</small> <strong>מר בר רב אשי: מאי שנא</strong> <small>[</small>ב<small>מה שונה]</small> שאם תפסה <strong>ל</strong>צורך <strong>כתובה</strong> שמוציאים ממנה? — שכתובה נוטלת <strong>ממקרקעי</strong> <small>[מקרקעות]</small> <strong>ולא ממטלטלי</strong> <small>[ממטלטלים]</small> אולם, <strong>מזונות נמי</strong> <small>[גם כן]</small> הלא התקנה היא שנוטלת <strong>ממקרקעי</strong> <small>[מקרקעות]</small> <strong>ולא ממטלטלי</strong> <small>[ממטלטלים]!</small> <strong>אלא</strong> כשם שאתה אומר שאם תפסה <strong>למזוני</strong> <small>[ל</small>צורך <small>מזונות]</small> <strong>מאי</strong> <small>[מה]</small> ש<strong>תפסה</strong> — <strong>תפסה, הכי נמי</strong> <small>[כך גם כן]</small> תאמר כאשר תפסה <strong>ל</strong>צורך <strong>כתובה!</strong>
 <strong>אמר ליה</strong> <small>[לו]</small> <strong>רב יצחק בר נפתלי לרבינא: הכי אמרינן משמיה</strong> <small>[כך אמרנו משמו]</small> של <strong>רבא כוותיך</strong> <small>[כמותך,</small> כשיטתך<small>],</small> שאם תפסה מטלטלים לצורך כתובה, מוציאים מידה.
 <strong>אמר ר' יוחנן משמיה</strong> <small>[משמו]</small> של <strong>ר' יוסי בן זימרא: אלמנה ששהתה שתים ושלש שנים</strong> לאחר מות בעלה, <strong>ולא תבעה מזונות</strong> מיורשי הבעל — <strong>איבדה מזונות.</strong> שאנו אומרים שכיון שלא תבעה, ודאי מחלה עליהם.
 ודנים בלשון מימרה זו: <strong>השתא</strong> <small>[עכשיו,</small> הרי<small>]</small> אם שהתה <strong>שתים</strong> (שתי שנים) ולא תבעה — <strong>איבדה</strong> מזונותיה, אם כן, כאשר לא תבעה <strong>שלש</strong> שנים, <strong>מיבעיא</strong> <small>[נצרכה]</small> לומר?! ומשיבים: <strong>לא קשיא</strong> <small>[אין</small> זה <small>קשה];</small> <strong>כאן — בעניה</strong> שאינה יכולה להתפרנס משל עצמה אלא זמן קצר, אם כן שנתיים זמן ארוך הוא, ואם לא תבעה בתוך זמן זה — ודאי מחלה, ואילו <strong>כאן — בעשירה</strong> שיכולה לשהות שנתיים ולהתפרנס משל עצמה, ורק אם שהתה שלוש שנים משמע שמחלה על המגיע לה.
 <strong>אי נמי</strong> <small>[או גם כן]</small> יש לומר כי <strong>כאן — בפרוצה,</strong> אשה שאיננה צנועה כל כך, ואינה מתביישת לבוא ולתבוע, ואם לא תבעה בתוך שנתיים — ודאי מחלה, ואילו <strong>כאן — בצנועה,</strong> שמתביישת לתבוע ודוחה עד לשלוש שנים את תביעתה למזונות.
 <strong>אמר רבא: לא אמרן</strong> <small>[אמרנו]</small> הלכה זו <strong>אלא למפרע,</strong> כלומר, שאיבדה את דמי המזונות שלא תבעה עד עכשיו, <strong>אבל להבא,</strong> מזמן תביעה ואילך, <strong>יש לה.</strong>
 <strong>בעי</strong> <small>[שאל]</small> <strong>ר' יוחנן</strong> שאלה זו, <strong>יתומים אומרים: נתננו</strong> לה מזונות, <strong>והיא אומרת: לא נטלתי, על מי</strong> מהם <strong>להביא ראיה</strong> לדבריהם?
## דף צו:
 <strong>נכסי</strong> <small>[הנכסים]</small> <strong>בחזקת יתמי קיימי</strong> <small>[היתומים עומדים]</small> <strong>ועל אלמנה להביא ראיה</strong> משום שהיא מוציאה מידם, והמוציא מחבירו עליו חובת הראיה, <strong>או דלמא</strong> <small>[שמא]</small> <strong>נכסי</strong> <small>[הנכסים]</small> <strong>בחזקת</strong> ה<strong>אלמנה קיימי</strong> <small>[עומדים],</small> שהרי הם משועבדים לכל מה שהתחייב בכתובתה, <strong>ועל היתומים להביא ראיה</strong> כאשר מוציאים ממנה.
 <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> <strong>לוי</strong> ברייתא זו: <strong>אלמנה, כל זמן שלא ניסת</strong> (נישאה) — <strong>על היתומים להביא ראיה</strong> שנתנו לה. <strong>ניסת,</strong> ובאה לתבוע מזונות שהיתה צריכה לקבל בעבר — <strong>עליה להביא ראיה.</strong>
 <strong>אמר רב שימי בר אשי:</strong> שאלת ר' יוחנן היא <strong>כתנאי</strong> <small>[כ</small>דברי <small>תנאים]</small> שנחלקו בבעיה זו, ששנינו: <strong>מוכרת</strong> אלמנה מנכסי הנפטר, <strong>וכותבת: "</strong>נכסים <strong>אלו ל</strong>צורך <strong>מזונות מכרתי, ואלו ל</strong>צורך ה<strong>כתובה מכרתי",</strong> אלו <strong>דברי ר' יהודה. ר' יוסי אומר: מוכרת וכותבת סתם,</strong> כמה מכרה, <strong>וכן כחה יפה</strong> (טוב לה), שלפי מצב התביעות האחרות מנכסי הבעל תוכל להחליט אם מה שנטלה ייחשב לכתובתה או למזונותיה.
 <strong>מאי לאו בהא קמיפלגי</strong> <small>[האם לא ב</small>בעיה <small>זו חלוקים</small> הם<small>],</small> ש<strong>לר' יהודה</strong> ש<strong>אמר</strong> כי <strong>בעי לפרושי</strong> <small>[צריכה</small> היא <small>לפרש],</small> משמע ש<strong>סבר</strong> כי <strong>נכסי</strong> <small>[הנכסים]</small> <strong>בחזקת יתמי קיימי</strong> <small>[היתומים עומדים],</small> <strong>ו</strong>לכן <strong>על האלמנה להביא ראיה,</strong> ולכן צריכה לכתוב על מה הוציאה כל דבר. <strong>ו</strong>אילו <strong>ר' יוסי סבר</strong> ש<strong>לא בעי לפרושי</strong> <small>[צריכה לפרש],</small> כי לדעתו <strong>נכסי</strong> <small>[הנכסים]</small> <strong>בחזקת</strong> ה<strong>אלמנה קיימי</strong> <small>[עומדים],</small> <strong>ו</strong>לכן <strong>על היתומים להביא ראיה.</strong>
 ודוחים: <strong>ממאי</strong> <small>[ממה]</small> מסיק אתה מסקנה זו? <strong>דלמא דכולי עלמא</strong> <small>[שמא לדעת הכל]</small> <strong>נכסי</strong> <small>[הנכסים]</small> <strong>בחזקת</strong> ה<strong>אלמנה קיימי</strong> <small>[עומדים]</small> <strong>ועל היתומים להביא ראיה, ו</strong>אולם <strong>ר' יהודה עצה טובה קא משמע לן</strong> <small>[השמיע לנו]</small> — ש<strong>לא ליקרו</strong> <small>[יקראו]</small> <strong>לה רעבתנותא</strong> <small>[רעבתנית],</small> שמוציאה הרבה כל כך, למזונותיה. ולכן מייעץ לה שתפרט מה הוציאה למזונות ומה מכרה לצורך אחר.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שמדובר רק בעצה טובה, <strong>הא דבעי</strong> <small>[</small>שאלה <small>זו ששאל]</small> <strong>ר' יוחנן</strong> על מי להביא ראיה, <strong>תפשוט ליה ממתניתין</strong> <small>[תפתור אותה ממשנתנו]</small> ששנינו: <strong>מוכרת</strong> האשה <strong>למזונות שלא בבית דין, וכותבת: "אלו למזונות מכרתי"</strong> ולפי הדרך שאמרנו אפשר היה לפתור מכאן שהנכסים בחזקת היתומים ועליה להביא ראיה! <strong>אלא</strong> צריך לומר כי <strong>ממתניתין ליכא למשמע מינה</strong> <small>[ממשנתנו אין לשמוע ממנה]</small> הלכה בענין זה כי <strong>עצה טובה קא משמע לן</strong> <small>[השמיע לנו]</small> שלא יבואו להתרעם עליה, <strong>הכי נמי</strong> <small>[כאן גם כן]</small> בברייתא <strong>עצה טובה</strong> בלבד <strong>קא משמע לן</strong> <small>[השמיע לנו].</small>
 <strong>אי נמי</strong> <small>[או גם כן]</small> אפשר לומר להיפך: <strong>דכולי עלמא נכסי</strong> <small>[שלדעת הכל הנכסים]</small> <strong>בחזקת יתמי קיימי</strong> <small>[היתומים עומדים]</small> <strong>והיינו טעמא</strong> <small>[וזה הטעם]</small> של <strong>ר' יוסי</strong> — שהוא סובר <strong>כ</strong>דברי <strong>אביי קשישא</strong> <small>[הזקן],</small> ש<strong>אמר אביי קשישא</strong> <small>[הזקן],</small> <strong>משל</strong> של <strong>ר' יוסי: למה הדבר דומה? לשכיב מרע שאמר "תנו</strong> (שהוא לשון מתנה) <strong>מאתים זוז לפלוני בעל חובי",</strong> שאז הרשות ביד אותו בעל חוב להחליט, אם <strong>רצה — בחובו נוטלן</strong> לסכום זה, והרויח על ידי כך שאם מכר השכיב מרע נכסיו לפני מותו, יוכל לטרוף מן הלקוחות, כדין בעל חוב שטורף ממשועבדים. ואם <strong>רצה — במתנה נוטלן.</strong>
## דף צז.
 <strong>אם במתנה נוטלן לא כך יפה כחו</strong> (לא זאת האפשרות הטובה ביותר בשבילו), לפי שאינו יכול לטרוף נכסים מן הלקוחות לצורך המתנה, ואף האשה רשאית למכור נכסים סתם, ולהחליט אחר כך לאיזה צורך היא נוטלת את השאר.
 <big>א</big> לעצם הענין דנים: <strong>כיצד מוכרת?</strong> כלומר, באיזה אופן מוכרת היא מן הנכסים לצרכיה? <strong>אמר ר' דניאל בר רב קטינא אמר רב הונא: מוכרת אחת לשנים עשר חדש</strong> כדי צורך מזונותיה לשנים עשר חודש, <strong>ולוקח</strong> שקנה את הנכס ממנה <strong>מפרנס</strong> אותה בכספים <strong>אחת לשלשים יום,</strong> כדי שאם תינשא בינתיים ותתבטל זכותה בנכסים יתן הקונה את הכסף ליורשים. <strong>ורב יהודה אמר: מוכרת לששה חדשים, ולוקח מפרנס אחת לשלשים יום.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב הונא,</strong> ששנינו: <strong>מוכרת לשנים עשר חדש, ולוקח מפרנס אחת לשלשים יום.</strong> וכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יהודה: מוכרת לששה חדשים ולוקח מפרנס אחת לשלשים יום.</strong>
 <strong>אמר אמימר: הלכתא</strong> <small>[הלכה</small> היא<small>]:</small> <strong>מוכרת לששה חדשים ולוקח מפרנס אחת לשלשים יום,</strong> כדברי רב יהודה. <strong>אמר ליה</strong> <small>[לו]</small> <strong>רב אשי לאמימר:</strong> שיטה זו של <strong>רב הונא מאי</strong> <small>[מה],</small> כלומר, מה אומר אתה על דבריו? <strong>אמר ליה</strong> <small>[לו]:</small> <strong>לא שמיע לי</strong> <small>[לא שמעתי</small> דבר זה<small>],</small> <strong>כלומר,</strong> לא שלא שמעתי, אלא <strong>לא סבירא לי</strong> <small>[אין אני סבור</small> כן<small>].</small>
 <big>ב</big> <strong>בעו מיניה</strong> <small>[שאלו אותו]</small> הלומדים <strong>מרב ששת:</strong> אשה שהיתה <strong>מוכרת</strong> נכסים <strong>למזונות, מהו שתחזור ותטרוף</strong> מאותם הנכסים שהיא עצמה מכרה <strong>ל</strong>תשלום ה<strong>כתובה</strong> שלה?
 ומעירים: <strong>קמיבעיא להו</strong> <small>[נשאלה,</small> נסתפקה <small>להם]</small> שאלה זו <strong>ב</strong>הלכה שקבע <strong>רב יוסף.</strong> ש<strong>אמר רב יוסף: ארמלתא דזבין</strong> <small>[אלמנה שמכרה</small> נכסים<small>]</small> — ה<strong>אחריות</strong> היא <strong>איתמי</strong> <small>[על היתומים].</small> שאם היה על הנכסים שעבוד קודם וטרפו נכסים אלה מיד הלקוחות — הרי האחריות מוטלת על היתומים, ומהנכסים שירשו משלמים ללקוחות. <strong>ובי דינא דזבין</strong> <small>[ו</small>כן <small>בית דין שמכרו]</small> מנכסי המת — ה<strong>אחריות איתמי</strong> <small>[על היתומים],</small> ולפי דברים אלה היתה השאלה: <strong>מאי</strong> <small>[מה]</small> הדין במקרה שלנו?
 האם <strong>כיון</strong> שה<strong>אחריות איתמי</strong> <small>[על היתומים],</small> אם כן <strong>טרפא</strong> <small>[</small>יכולה היא <small>לטרוף],</small> שכיון שלא קיבלה על עצמה אחריות למכר, יפה כוחה לטרוף ככל בעל חוב אחר, <strong>או דלמא מצי אמרי</strong> <small>[שמא יכולים</small> הלוקחים <small>לומר]</small> <strong>לה: נהי</strong> <small>[</small>אם <small>אמנם]</small> <strong>אחריות דעלמא</strong> <small>[של העולם,</small> של אחרים<small>]</small> <strong>לא קבילת עילוך</strong> <small>[קיבלת עליך]</small> ואין את חייבת לשלם משלך, אלא משל היתומים, מכל מקום <strong>אחריות דנפשך מי</strong> <small>[של עצמך האם]</small> <strong>לא קבולי קבילת</strong> <small>[קיבלת],</small> שאת היא המוכרת ולא תחזרי ותטרפי?
 <strong>אמר ליה</strong> <small>[לו]</small> רב ששת לשואל: <strong>תניתוה</strong> <small>[</small>כבר <small>שניתם אותה].</small> ששנינו: <strong>מוכרת</strong> האלמנה מנכסי המת לצורך מזונות <strong>והולכת</strong> (וממשיכה) <strong>עד</strong> שישאר בנכסים <strong>כדי כתובתה, וסמך לה</strong> <small>[וסומכת]</small> <strong>שתגבה כתובתה מן השאר. שמע מינה</strong> <small>[למד מכאן]:</small> אם <strong>שיירא</strong> <small>[שיירה]</small> כדי כתובתה — <strong>אין</strong> <small>[כן],</small> יכולה לקחת את שאר הנכסים לתשלום הכתובה, אבל אם <strong>לא שיירא</strong> <small>[שיירה] —</small> משמע ש<strong>לא</strong> תוכל לטרוף מהנכסים שמכרה כבר, שאם לא כן אינה צריכה סמך מן השאר, ויכולה למכור הכל למזונותיה, ותחזור ותטרוף לצורך כתובתה.
 ודוחים: <strong>ודלמא</strong> <small>[ושמא]</small> <strong>עצה טובה קא משמע לן</strong> <small>[השמיע לנו]</small> ש<strong>לא ליקרו</strong> <small>[יקראו]</small> <strong>לה הדרינתא</strong> <small>[חזרנית],</small> אדם בלתי נאמן, החוזר בו מהסכמים שעשה, אבל מן הדין יכולה לטרוף. ודוחים: <strong>אם כן</strong> פירוש הדברים, שזו רק עצה טובה, <strong>ליתני</strong> <small>[שישנה]</small> אם כן: <strong>"גובה כתובתה מן השאר", מאי</strong> <small>[מה]</small> טעם ההדגשה <strong>"סמך לה"? שמע מינה</strong> <small>[למד מכאן]</small> שמדוייקים הדברים, ודווקא אם <strong>שיירא</strong> <small>[שיירה] —</small> <strong>אין</strong> <small>[כן],</small> <strong>לא שיירא</strong> <small>[שיירה] —</small> <strong>לא.</strong>
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: אם <strong>זבין</strong> <small>[מכר]</small> אדם קרקעות לצורך מסויים, <strong>ו</strong>לבסוף <strong>לא איצטריכו ליה זוזי</strong> <small>[הוצרכו לו הכספים]</small> לאותו דבר, <strong>הדרי זביני</strong> <small>[חוזר המכר],</small> <strong>או לא הדרי זביני</strong> <small>[חוזר המכר]?</small> כלומר, האם יש לראות במכירה זו טעות שיכול המוכר לחזור בו, או שמא מה שעשה עשוי?
 ומציעים: <strong>תא שמע</strong> <small>[בוא</small> ו<small>שמע]</small> פתרון לכך ממעשה זה: <strong>דההוא גברא דזבין ארעא</strong> <small>[שאדם אחד מכר קרקע]</small> <strong>לרב פפא</strong> משום <strong>דאצטריכו ליה זוזי למיזבן תורי</strong> <small>[שהוצרכו לו כספים לקנות שוורים].</small> <strong>לסוף</strong> <small>[לבסוף]</small> <strong>לא איצטריכו ליה</strong> <small>[הוצרכו לו]</small> הכספים, והתחרט על מכירת הקרקע, <strong>ואהדריה ניהליה</strong> <small>[והחזירה לו]</small> <strong>רב פפא לארעיה</strong> <small>[את קרקעו].</small> ודוחים: זו אינה ראיה, כי <strong>רב פפא לפנים משורת הדין הוא דעבד</strong> <small>[שעשה],</small> אבל אין זה אומר שכך ההלכה שבמקרה כזה חוזר המיקח.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר: <strong>דההוא בצורתא דהוה</strong> <small>[שאותה בצורת שהיתה]</small> <strong>בנהרדעא, זבנינהו כולי עלמא לאפדנייהו</strong> <small>[</small>ו<small>מכרו הכל את ארמונותיהם]</small> כדי לקנות חיטה, <strong>לסוף אתו חיטי</strong> <small>[לבסוף באו חיטים].</small> <strong>אמר להו</strong> <small>[להם]</small> <strong>רב נחמן: דינא</strong> <small>[הדין]</small> <strong>הוא דהדרי אפדני למרייהו</strong> <small>[שחוזרים הארמונות לבעליהם].</small> הרי שהוא סבור שמכר שנעשה מתוך צורך בכסף, חוזר כשמתברר למוכר שאינו צריך לכך.
 ומשיבים: <strong>התם נמי זביני</strong> <small>[שם גם כן מכירה]</small> <strong>בטעות הוו</strong> <small>[היתה]</small> בשעת המכירה עצמה, <strong>דאיגלאי מילתא דארבא בעקולי הוה קיימא</strong> <small>[שהתגלה הדבר שהאניה</small> עם החיטים כבר <small>בפיתולי</small> הנהר <small>היתה עומדת]</small> ואילו היו יודעים שהאניה קרובה כל כך, לא היו מוכרים, שהיתה זו טעות בשעת המכר ולא טעות שנתגלתה לאחר מכן.
 ומביאים ראיה לתירוץ זה: <strong>אי הכי</strong> <small>[אם כך]</small> <strong>היינו</strong> <small>[זה]</small> ש<strong>אמר ליה</strong> <small>[לו]</small> <strong>רמי בר שמואל לרב נחמן,</strong> שהקשה על פסק ההלכה שלו: <strong>אם כן נמצאת מכשילן לעתיד לבא,</strong> שלפי פסק זה אין אפשרות למכר ממש, שאנשים לא ירצו לקנות קרקע, שמא יחזור בו המוכר! <strong>אמר ליה</strong> <small>[לו]</small> רב נחמן: <strong>אטו</strong> <small>[וכי]</small> ב<strong>כל יומא בצורתא שכיחא</strong> <small>[בצורת מצויה</small> היא<small>]?</small> ואני לא אמרתי שחוזרים אלא במקרה כגון זה! <strong>אמר ליה</strong> <small>[לו]:</small> <strong>אין</strong> <small>[כן],</small> <strong>בצורתא</strong> <small>[בצורת]</small> <strong>בנהרדעא משכח שכיחא</strong> <small>[מצויה</small> היא<small>].</small>
 ומסכמים: <strong>והלכתא</strong> <small>[וההלכה</small> היא<small>]:</small> אם <strong>זבין</strong> <small>[מכר]</small> <strong>ולא איצטריכו ליה זוזי</strong> <small>[הוצרכו לו הכספים] —</small> <strong>הדרי זביני</strong> <small>[חוזר המיקח].</small>
 <big>ד משנה</big> <strong>אלמנה, בין</strong> שהיתה אלמנה <strong>מן האירוסין בין מן הנשואין — מוכרת</strong> מנכסי בעלה <strong>שלא בבית דין.</strong>
 <strong>ר' שמעון אומר:</strong> אלמנה <strong>מן הנשואין מוכרת שלא בבית דין,</strong> ואילו אלמנה <strong>מן האירוסין לא תמכור אלא בבית דין, מפני שאין לה</strong> עדיין <strong>מזונות</strong> אלא כתובה בלבד, <strong>וכל שאין לה מזונות — לא תמכור אלא בבית דין.</strong>
 <big>ה גמרא</big> מבררים: <strong>בשלמא</strong> <small>[נניח]</small> שאלמנה <strong>מן הנשואין</strong> מוכרת שלא בבית דין — <strong>משום</strong> שהיא צריכה <strong>מזוני</strong> <small>[למזונות],</small> ולצורך דחוף זה אין שוהים עד שתמצא בית דין שתמכור בפניהם,
## דף צז:
 <strong>אלא מן האירוסין מאי טעמא</strong> <small>[מה טעם]</small> יכולה למכור לצרכיה מנכסי בעלה אף מחוץ לבית דין? <strong>אמר עולא: משום חינא</strong> <small>[חן],</small> שתיקנו חכמים כמה תקנות עבור הנשים, כדי שיבואו לשאתן (ר"ח). <strong>ר' יוחנן אמר: לפי שאין אדם רוצה שתתבזה אשתו</strong> בכך שתצטרך להתדיין <strong>בבית דין.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> ומשיבים: <strong>איכא בינייהו</strong> <small>[יש ביניהם</small> הבדל<small>]</small> לענין <strong>גרושה. למאן דאמר</strong> <small>[ל</small>דעת <small>מי שאומר]</small> <strong>משום חינא</strong> <small>[חן] —</small> <strong>גרושה נמי בעיא</strong> <small>[גם כן צריכה]</small> <strong>חן,</strong> ואילו <strong>למאן דאמר</strong> <small>[ל</small>דעת <small>מי שאומר]</small> <strong>לפי שאין אדם רוצה שתתבזה אשתו בבית דין — גרושה לא איכפת ליה</strong> <small>[לו]</small> שתתבזה.
 <strong>תנן</strong> <small>[שנינו</small> במשנה<small>]</small> בהמשך: <strong>וגרושה לא תמכור אלא בבית דין.</strong> ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהטעם הוא <strong>לפי שאין אדם רוצה שתתבזה אשתו בבית דין</strong> — אפשר לומר ש<strong>גרושה לא איכפת ליה</strong> <small>[לו]</small> שתתבזה. <strong>אלא למאן דאמר</strong> <small>[ל</small>דעת <small>מי שאומר]</small> שהטעם הוא <strong>משום חינא</strong> <small>[חן],</small> הלא <strong>גרושה נמי בעיא</strong> <small>[גם כן צריכה]</small> <strong>חן!</strong>
 ומשיבים: <strong>הא מני</strong> <small>[</small>משנה <small>זו</small> שבהמשך כשיטת <small>מי היא] —</small> כדעת <strong>ר' שמעון</strong> שבמשנתנו <strong>היא,</strong> שלדעתו כל שאינה מוכרת למזונות אלא לכתובה — מוכרת רק בבית דין, ולגרושה הרי אין מזונות.
 ומקשים: <strong>אי</strong> <small>[אם]</small> דעת <strong>ר' שמעון — הא תנא ליה רישא</strong> <small>[הרי</small> כבר <small>שנה אותה</small> ב<small>ראשה]:</small> אלמנה <strong>מן האירוסין לא תמכור</strong> אלא בבית דין מפני שאין לה מזונות, ומאותו הטעם גם גרושה לא תמכור אלא בבית דין, ולשם מה צריך לחזור ולשנות בגרושה?
 ומשיבים: יש צורך בכך שכן <strong>מהו דתימא</strong> <small>[שתאמר]</small> כי <strong>אלמנה מן האירוסין הוא</strong> ש<strong>לא נפיש</strong> <small>[מרובה]</small> צרכה ל<strong>חן דידה</strong> <small>[שלה],</small> שמכיון שלא נפגמה בביאה, לא יימנעו מלשאתה, <strong>אבל גרושה דנפיש</strong> <small>[שמרובה]</small> צרכה ל<strong>חן דידה</strong> <small>[שלה],</small> שצריכה סיוע לנישואין <strong>אימא תיבעי</strong> <small>[אמור שתצטרך]</small> <strong>חן,</strong> כדי שלא יזלזלו בה ולכן שנה הלכה זו.
 ומקשים: <strong>הא נמי תנינא</strong> <small>[</small>הרי <small>זו גם כן שנינו],</small> שנאמר במשנה בלשון כללית: <strong>"כל שאין לה מזונות". לאתויי מאי</strong> <small>[להביא</small> לרבות, את <small>מה]?</small> <strong>לאו לאתויי</strong> <small>[</small>האם <small>לא להביא]</small> <strong>גרושה</strong> שגם היא מוכרת בבית דין, ואם כן הסיפא לכאורה מיותרת?
 ודוחים: <strong>לא, לאתויי</strong> <small>[להביא,</small> להוסיף<small>]</small> את זו שדינה <strong>"מגורשת ואינה מגורשת"</strong> — ו<strong>כ</strong>דברי <strong>ר' זירא.</strong> ש<strong>אמר ר' זירא: כל מקום שאמרו</strong> על אשה ש<strong>מגורשת ואינה מגורשת — בעל חייב במזונותיה</strong> כל עוד לא נתגרשה לגמרי, ולכן מוכרת גם שלא בבית דין.
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>כשם ש</strong>היא עצמה <strong>מוכרת שלא בבית דין — כך יורשיה</strong> שהם <strong>יורשי כתובתה, מוכרים שלא בבית דין. בשלמא למאן דאמר</strong> <small>[נניח ל</small>דעת <small>מי שאומר]</small> שהטעם הוא <strong>לפי שאין אדם רוצה שתתבזה אשתו בבית דין</strong> אפשר לומר <strong>כי היכי דאיהי</strong> <small>[כמו שהיא</small> עצמה<small>]</small> <strong>לא ניחא ליה דתתבזי</strong> <small>[נוח לו שתתבזה]</small> — <strong>יורשיה נמי</strong> <small>[גם כן]</small> <strong>לא ניחא ליה דליבזו</strong> <small>[נוח לו שיתבזו],</small> <strong>אלא למאן דאמר</strong> <small>[ל</small>דעת <small>מי שאומר]:</small> <strong>משום חינא</strong> <small>[חן],</small> <strong>יורשיה מאי</strong> <small>[מה]</small> <strong>חן איכא</strong> <small>[יש]</small> בהם? תרגמה <small>[תרגם</small> הסביר זאת<small>]</small> <strong>עולא: כגון שירשתה בתה או אחותה,</strong> שגם הן צריכות חן.
 <big>א משנה</big> <strong>מכרה</strong> האשה את <strong>כתובתה או מקצתה</strong> של הכתובה, <strong>משכנה כתובתה או מקצתה, נתנה</strong> במתנה <strong>כתובתה לאחר או מקצתה — לא תמכור את השאר,</strong> כלומר לא תמכור מנכסי בעלה כדי להפרע מהם את השאר, <strong>אלא בבית דין. וחכמים אומרים: מוכרת היא אפילו ארבעה וחמשה פעמים,</strong> כלומר, אינה חייבת למכור את הכל בבת אחת. <strong>ומוכרת למזונות</strong> בתוך כדי כך אפילו <strong>שלא בבית דין, וכותבת</strong> בשטר המכירה <strong>"למזונות מכרתי". וגרושה</strong> שאין לה מזונות — <strong>לא תמכור אלא בבית דין.</strong>
 <big>ב גמרא</big> שואלים: <strong>מתניתין מני</strong> <small>[</small>הדעה הראשונה ב<small>משנתנו</small> כשיטת <small>מי היא]?</small> ומשיבים: כשיטת <strong>ר' שמעון היא. דתניא</strong> <small>[ש</small>כן <small>שנינו</small> בברייתא<small>]:</small> <strong>מכרה</strong> את כל <strong>כתובתה, משכנה כתובתה, עשתה כתובתה אפותיקי</strong> (משכון) <strong>לאחר — אין לה</strong> עוד <strong>מזונות,</strong> אלו <strong>דברי ר' מאיר. ר' שמעון אומר: אף על פי שלא מכרה ולא משכנה כתובתה</strong> כולה <strong>אלא מחציתה — אבדה מזונותיה,</strong> ולכן מוכרת את שאר הכתובה דווקא בבית דין.
 ושואלים: <strong>למימרא</strong> <small>[</small>האם <small>לומר]</small> ש<strong>ר' שמעון סבר דלא אמרינן</strong> <small>[שאין אנו אומרים]</small> <strong>מקצת כסף</strong> דינו <strong>ככל כסף.</strong> ולכן, כיון שאין לה עוד תביעה לכל כסף הכתובה, הרי זה כאילו אין לה כתובה כלל, ואין לה גם מזונות, <strong>ורבנן סברי</strong> <small>[וחכמים סוברים]</small> כי <strong>אמרינן</strong> <small>[אומרים אנו]</small> <strong>מקצת כסף ככל כסף?</strong>
 אולם, <strong>הא איפכא שמעינן להו</strong> <small>[הרי ההיפך שמענו אותם]</small> אומרים! <strong>דתניא</strong> <small>[ש</small>כן <small>שנינו</small> בברייתא<small>]</small> על מה שנאמר בכהן הגדול: <strong>"והוא אשה בבתוליה</strong> יקח<strong>"</strong> (ויקרא כא, יג) — <strong>פרט לבוגרת שכלו בתוליה</strong> (שעם הבגרות קטן ביותר קרום הבתולים), אלו <strong>דברי ר' מאיר. ר' אלעזר ור' שמעון מכשירין בבוגרת.</strong> משמע שהם סבורים שמקצתו אינו ככולו, ואף על פי שכלו מקצת בתוליה — הלא לא כלו לגמרי.
 ומשיבים: <strong>התם בקראי פליגי</strong> <small>[שם ב</small>פירוש <small>הכתובים</small> הם <small>חלוקים].</small> <strong>ר' מאיר סבר</strong> <small>[סבור]</small> כך: אילו נאמר <strong>"בתולה"</strong> לשון כללית זו משמעה כל שהיא בתולה ו<strong>אפילו</strong> אין לה אלא <strong>מקצת בתולים.</strong> אולם כיון שנאמר <strong>"בתוליה" — עד דאיכא כולהו</strong> <small>[שיש</small> את <small>כל]</small> ה<strong>בתולים</strong> ומה שנאמר <strong>"בבתוליה"</strong> בבי"ת השימוש, משמעו: אם נבעלה <strong>בכדרכה</strong> בבתוליה, במקום בתוליה — <strong>אין</strong> <small>[כן],</small> ואינה נחשבת עוד בתולה. ואם נבעלה <strong>שלא כדרכה — לא.</strong>
 ו<strong>ר' אלעזר ור' שמעון סברי</strong> <small>[סבורים]:</small> <strong>"בתולה"</strong> — בתולה <strong>שלמה משמע,</strong> שכל בתוליה קיימים איתה, ולכן <strong>"בתוליה"</strong> בא לומר — <strong>אפילו מקצת בתולים</strong> נחשבים כבתולים לענין זה.
## דף צח.
 <strong>"בבתוליה"</strong> כוונתו <strong>שיהו כל בתוליה קיימין</strong> שלא נבעלה כלל, <strong>בין בכדרכה בין שלא כדרכה.</strong> ואם כן, אין זה שייך לבעיה לגבי "מקצת כסף ככל כסף".
 <big>א</big> מסופר: <strong>ההיא איתתא דתפסה כסא דכספא</strong> <small>[אשה אחת שתפסה כוס כסף]</small> מנכסי היתומים לשם גביית חלק מ<strong>כתובתה, קתבעה מזוני</strong> <small>[</small>ו<small>תבעה מזונות].</small> <strong>אתאי לקמיה</strong> <small>[באה לפני]</small> <strong>רבא</strong> לדין. <strong>אמר להו ליתמי</strong> <small>[להם ליתומים]:</small> <strong>זילו הבו</strong> <small>[לכו תנו]</small> <strong>לה מזונות,</strong> כי <strong>לית דחש להא</strong> <small>[אין</small> מי <small>שחושש לזו]</small> שאמר <strong>ר' שמעון,</strong> ש<strong>אמר: לא אמרינן</strong> <small>[אין אנו אומרים]</small> <strong>מקצת כסף ככל כסף.</strong>
 <big>ב</big> <strong>שלח ליה</strong> <small>[לו]:</small> <strong>רבה בריה</strong> <small>[בנו]</small> של <strong>רבא לרב יוסף</strong> שאלה זו: <strong>מוכרת שלא בבית דין,</strong> האם היא <strong>צריכה שבועה</strong> שלא נטלה יותר מן הראוי לה, <strong>או אין צריכה שבועה?</strong> החזיר לו רב יוסף: <strong>ותבעי</strong> <small>[ותישאל]</small> <strong>לך</strong> אם צריכה <strong>הכרזה,</strong> שעוד טרם המכירה יעשו הכרזה פומבית כדי להעריך כראוי את שווי הנכסים?
 <strong>אמר ליה</strong> <small>[לו]:</small> בענין <strong>הכרזה לא קמיבעיא</strong> <small>[מסופק]</small> <strong>לי,</strong> שהרי <strong>אמר ר' זירא אמר רב נחמן: אלמנה ששמה</strong> (העריכה) את הנכסים ונטלה אותם <strong>לעצמה</strong> כפרעון כתובתה לפי חשבון זה — <strong>לא עשתה ולא כלום.</strong>
 ומעתה יש לברר <strong>היכי דמי</strong> <small>[כיצד בדיוק היה הדבר]?</small> <strong>אי דאכרוז</strong> <small>[אם שהכריזו]</small> והגיעו לקביעת סכום מסויים לנכסים — <strong>אמאי</strong> <small>[מדוע]</small> <strong>לא עשתה ולא כלום?</strong> שדינה הלא ככל קונה אחר! <strong>אלא לאו</strong> <small>[</small>האם <small>לא]</small> מדובר ש<strong>לא אכרוז</strong> <small>[הכריזו],</small> <strong>ו</strong>מכאן נלמד שאם מכרה <strong>לעצמה הוא שלא עשתה ולא כלום, הא</strong> <small>[הרי]</small> אם מכרה <strong>לאחר — מה שעשתה עשתה.</strong> למרות שלא היתה הכרזה.
 ודוחים: <strong>לעולם</strong> מדובר <strong>דאכרוז</strong> <small>[שהכריזו],</small> ודאמרי <small>[ושאומרים]</small> <strong>לה: מאן שם ליך</strong> <small>[מי העריך לך]?</small> שאף על פי שהדבר נעשה בפומבי, בכל אופן הערכה לא היתה כאן.
 <strong>כי האי</strong> <small>[כמו</small> מעשה <small>זה]</small> <strong>דההוא גברא דאפקידו גביה כיסתא דיתמי</strong> <small>[שאדם אחד שהפקידו אצלו אלמוגים של יתומים].</small> <strong>אזל שמה לנפשיה בארבע מאה זוזי</strong> <small>[הלך העריך</small> את האלמוגים <small>לעצמו בארבע מאות זוז]</small> ולקחם לעצמו. <strong>אייקר קם בשית מאה</strong> <small>[התייקר</small> מה שהיה בכיס <small>ועמד בשש מאות].</small>
 <strong>אתא לקמיה</strong> <small>[בא לפני]</small> <strong>ר' אמי</strong> לשאול, למי מגיע רווח זה, לו או ליתומים. <strong>אמר ליה</strong> <small>[לו]</small> רב אמי: <strong>מאן שם</strong> <small>[מי העריך]</small> <strong>לך</strong> שיתיר לך למכור? ומאחר ואתה הוא שהערכת לעצמך לכן מכירתך לא היתה כדין, ונשארו האלמוגים ברשות היתומים, והרווח שלהם.
 ומסכמים, <strong>והלכתא</strong> <small>[והלכה]:</small> <strong>צריכה שבועה ואינה צריכה הכרזה.</strong>
 <big>ג משנה</big> <strong>אלמנה שהיתה כתובתה מאתים, ומכרה שוה מנה</strong> מן הנכסים <strong>במאתים, או שוה מאתים</strong> מן הנכסים וקיבלה רק <strong>במנה</strong> — הרי זו <strong>נתקבלה כתובתה,</strong> ואין לה תביעה נוספת.
 <strong>היתה כתובתה מנה, ומכרה שוה מנה ודינר במנה — מכרה בטל,</strong> שהרי נמצא שמכרה נכסים שלא היו שייכים לה. <strong>אפילו היא אומרת אחזיר דינר</strong> עודף זה <strong>ליורשין</strong> — בכל זאת <strong>מכרה בטל.</strong>
 <strong>רבן שמעון בן גמליאל אומר: לעולם מכרה קיים, עד שתהא שם</strong> הטעות במכר בגודל כזה <strong>כדי שתשייר בשדה בת תשעה קבין,</strong> שאם לא היתה טועה היה נשאר בשדה שיעור זה, שהוא השיעור הקטן ביותר של שדה הראוי לעיבוד, שאז יכולים היתומים לטעון שאין רצונם לוותר על שדה השייך להם. אבל אם שיעור הטעות פחות מזה — די אם תחזיר ליתומים. <strong>ובגנה</strong> שיעור הטעות שאם טעתה בכך אין די במה שתחזיר ליתומים — כל שבשל טעותה לא נותרה גינה <strong>בת חצי קב</strong> שהוא השיעור הקטן ביותר לגינה הראויה לעיבוד, או <strong>כדברי ר' עקיבא</strong> בגינה <strong>בית רובע.</strong>
 <strong>היתה כתובתה ארבע מאות זוז ומכרה לזה,</strong> לאדם אחד קרקע ששווייה מנה <strong>במנה, ולזה,</strong> לאחר, קרקע ששווייה מנה <strong>במנה,</strong> וכן לשלישי, <strong>ולאחרון</strong> מכרה מה שהיה <strong>יפה</strong> (שווה) <strong>מנה ודינר במנה</strong> בלבד — המכר <strong>של אחרון בטל, ושל כולן מכרן קיים,</strong> שהרי מכרה במחיר הנכון.
 <big>ד גמרא</big> על ההלכה הראשונה במשנה שאם מכרה שווה מאתים במנה או מנה במאתים אין לה עוד תביעה לכתובה, שואלים: <strong>מאי שנא</strong> <small>[</small>ב<small>מה שונה]</small> כשמכרה <strong>שוה מאתים במנה</strong> שאינה נוטלת כתובתה — <strong>דאמרי</strong> <small>[שאומרים]</small> <strong>לה</strong> היורשים: <strong>את אפסדת</strong> <small>[הפסדת]</small> לעצמך, שלא ידעת למכור כראוי, ונטלת מן הנכסים את השיעור הראוי לך, אולם אם מכרה <strong>שוה מנה במאתים, נמי תימא</strong> <small>[גם כן תאמר</small> היא<small>]:</small> <strong>אנא ארווחנא</strong> <small>[אני הרווחתי]</small> ומשלכם לא נטלתי אלא שווה מנה, ומגיע לי איפוא עוד שווה מנה!
 <strong>אמר רב נחמן אמר רבה בר אבוה:</strong>
## דף צח:
 <strong>כאן שנה רבי,</strong> כלומר, במשנה זו אנחנו למדים ששיטת רבי היא ש<strong>הכל לבעל המעות,</strong> כלומר, בעל המעות שהגיע לו רווח על ידי שליח — כל הרווח שלו. <strong>כדתניא</strong> <small>[כפי ששנינו</small> בברייתא<small>]</small> שבה נחלקו חכמים בבעיה זו: מי ששלח שליח לשוק לקנות סחורה בסכום מסויים ו<strong>הוסיפו לו</strong> חתיכה <strong>אחת יתירה</strong> על הכמות הראויה, הרי <strong>הכל</strong> (כל הרווח) <strong>לשליח,</strong> אלו <strong>דברי ר' יהודה. ר' יוסי אומר; חולקין</strong> בין השליח ובין בעל הבית.
 ומקשים: <strong>והתניא</strong> <small>[והרי שנינו</small> בברייתא<small>]</small> ש<strong>ר' יוסי אומר: הכל לבעל המעות! אמר רמי בר חמא: לא קשיא</strong> <small>[אין</small> זה <small>קשה];</small> <strong>כאן</strong> ששנינו בשם ר' יוסי שחולקים בין השליח ובעל הבית, מדובר <strong>בדבר שיש לו קצבה,</strong> שיש מחיר קצוב לאותם חפצים, ואם הוסיף המוכר, הרי זה בגדר מתנה, שספק אם נתן אותה לשליח או שנתן לבעל הבית, ואילו <strong>כאן</strong> ששנינו משמו כי הכל לבעל הבית, מדובר <strong>בדבר שאין לו קצבה</strong> ולכן יש לומר שההוספה לא היתה עבור השליח, אלא הוסיף המוכר עבור העיסקה עצמה, ואם כן הכל לבעל המעות.
 <strong>אמר רב פפא: הלכתא</strong> <small>[ההלכה</small> היא<small>]:</small> <strong>דבר שיש לו קצבה — חולקין, דבר שאין לו קצבה — הכל לבעל המעות.</strong> ושואלים: <strong>מאי קא משמע לן</strong> <small>[מה השמיע לנו</small> בכך<small>]?</small> הלא הוא מה שאמר רמי בר חמא! ומסבירים: רצה לומר ש<strong>שינויא דשנינן שינויא</strong> <small>[התירוץ שתירצנו, תירוץ</small> אמיתי<small>]</small> <strong>הוא,</strong> ועל פיו אפשר לפסוק גם הלכה למעשה.
 איבעיא להו <small>[נשאלה להם</small> ללומדים<small>]</small> שאלה זו: <strong>אמר ליה</strong> <small>[לו]</small> לשליח: <strong>זבין</strong> <small>[מכור]</small> <strong>לי,</strong> עבורי, <strong>ליתכא</strong> <small>[לתך]</small> שהוא חצי כור, <strong>ואזל וזבין ליה כורא</strong> <small>[והלך ומכר לו כור</small> שלם<small>],</small> <strong>מאי</strong> <small>[מה]</small> הדין? האם נאמר כי <strong>מוסיף על דבריו הוא,</strong> שחצי המעשה נעשה כדין, אלא שהוסיף דבר שלא היתה רשות בידו לעשותו, <strong>ו</strong>לכן <strong>ליתכא מיהא קני</strong> <small>[הלתך בכל אופן קנוי],</small> <strong>או דלמא</strong> <small>[שמא]</small> <strong>מעביר על דבריו הוא,</strong> שכיון שלא עשה בדיוק כדבריו, הרי זה כאילו עשה הכל מדעת עצמו ובלא רשות כלל, <strong>וליתכא נמי</strong> <small>[ולתך גם כן]</small> <strong>לא קני</strong> <small>[קנה]</small> הקונה?
 <strong>אמר רב יעקב מנהר פקוד משמיה</strong> <small>[משמו]</small> של <strong>רבינא: תא שמע</strong> <small>[בוא</small> ו<small>שמע]</small> פתרון לכך ממה ששנינו בדיני מעילה בקדשים, <strong>אמר בעל הבית לשלוחו: "תן להן חתיכה</strong> אחת של בשר <strong>לאורחין" והוא</strong> השליח <strong>אומר</strong> לאורחים: <strong>"טלו שתים", והן נטלו שלש,</strong> ולבסוף התברר שהחתיכות הללו היו בשר של הקדש — הרי <strong>כולן מעלו</strong> בהקדש.
 <strong>אי אמרת בשלמא</strong> <small>[נניח אם אתה אומר]</small> כי השליח <strong>מוסיף על דבריו הוי</strong> <small>[הוא]</small> נחשב — <strong>משום הכי</strong> <small>[כך]</small> מובן מדוע גם <strong>בעל הבית מעל,</strong> שהשליח שאמר "שתיים", אחת מהן היתה בשליחות בעל הבית. <strong>אלא אי אמרת</strong> <small>[אם אומר אתה]</small> כי <strong>מעביר על דבריו הוי</strong> <small>[הוא] —</small> <strong>בעל הבית אמאי</strong> <small>[מדוע]</small> <strong>מעל? והתנן</strong> <small>[והרי שנינו</small> במשנה<small>]:</small> <strong>השליח שעשה שליחותו</strong> של המשלח כלשונה וגרם למעילה בהקדש — <strong>בעל הבית</strong> ששלחו הוא ש<strong>מעל,</strong> ואם <strong>לא עשה שליחותו</strong> אלא שינה מן הדברים — <strong>שליח</strong> הוא ש<strong>מעל,</strong> ולא בעל הבית!
 ומשיבים: <strong>הכא במאי עסקינן</strong> <small>[כאן במה אנו עוסקים]</small> כגון באופן <strong>דאמר להו</strong> <small>[שאומר להם</small> השליח<small>]</small> במפורש לאורחים: <strong>"טלו אחת מדעתו של בעל הבית, ואחת מדעתי", ושקלו אינהו תלת</strong> <small>[ולקחו הם שלוש],</small> שנמצא שכל אחת מן החתיכות ניטלה לדעת אחרת, ולכן כולם מעלו.
 ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>היתה כתובתה מנה ומכרה שוה מנה ודינר במנה — מכרה בטל.</strong>
 <strong>מאי לאו</strong> <small>[האם לא]</small> מדובר באופן <strong>דזבין</strong> <small>[שמכרה]</small> <strong>שוה מנה ודינר במנה ודינר,</strong> שלא היתה טעות בעצם המכירה <strong>ומאי</strong> <small>[ומה</small> פירוש<small>]</small> <strong>"במנה"</strong> שאמרו — כוונתו <strong>מנה שלה,</strong> בשביל המנה שהיה ראוי לה בכתובתה. <strong>ומאי</strong> <small>[ומה</small> פירוש<small>]</small> במשנה <strong>"אפילו"? — אפילו היא אומרת "אחזיר את הדינר ליורשים בדינר מקרקעי</strong> <small>[קרקעות]</small> <strong>",</strong> שתחזיר קרקע שוה דינר ליורשים, שאז לא ייפסדו כלום, <strong>וקתני</strong> <small>[ושנה]</small> ש<strong>מכרה בטל,</strong> משמע שאנו אומרים שלא רק מה שהוסיפה בטל אלא כל המכר בטל.
 <strong>אמר רב הונא בריה</strong> <small>[בנו]</small> של <strong>רב נתן: לא,</strong> פירוש הדברים במשנה הוא שלא מכרה את הנכס בשוויו אלא <strong>בדאוזיל</strong> <small>[שהוזילה]</small> מן המחיר, ומכרה בפחות מן השווי, והיתה טעות במכירה עצמה.
## דף צט.
 <strong>הא מדסיפא בדאוזיל</strong> <small>[הרי מ</small>כיון <small>ש</small>ב<small>סוף</small> המשנה מדובר <small>בשהוזילה]</small> היא מן המחיר, <strong>הוי רישא</strong> <small>[הרי ראשה]</small> של המשנה מדברת <strong>ב</strong>כש<strong>לא אוזיל</strong> <small>[הוזילה],</small> שהרי אין המשנה כופלת סתם את דבריה. <strong>דקתני סיפא</strong> <small>[ששנה</small> ב<small>סופה]</small> של המשנה: <strong>היתה כתובתה ארבע מאות זוז, מכרה לזה במנה, ולזה במנה, ולאחרון יפה מנה ודינר במנה — של אחרון מכרה בטל, ושל כולן מכרן קיים,</strong> והרי שלא כל המכר בטל!
 ודוחים: <strong>לא, רישא וסיפא</strong> <small>[</small>גם ב<small>ראשה ו</small>גם ב<small>סופה</small> של המשנה<small>]</small> מדובר <strong>בדאוזיל</strong> <small>[בשהוזילה]</small> מן המחיר הראוי, <strong>וסיפא הא קא משמע לן</strong> <small>[והסוף,</small> דבר <small>זה השמיע לנו]:</small> <strong>טעמא</strong> <small>[הטעם]</small> שהמכר בטל, הוא דווקא <strong>דאוזיל בדיתמי</strong> <small>[</small>כ<small>שהוזילה בשל היתומים],</small> שלאחר שגבתה את כל כתובתה הוזילה בתשלום האחרון על חשבון היתומים, <strong>אבל</strong> כשהוזילה <strong>בדידה</strong> <small>[בשלה]</small> בפעמים הראשונות — <strong>מכרה קיים.</strong>
 ומקשים: <strong>הא מדרישא שמעת מינה</strong> <small>[</small>דבר <small>זה מראשה</small> של המשנה אתה שומע אותו<small>],</small> ששנינו: <strong>היתה כתובתה מאתים ומכרה שוה מנה במאתים, או שוה מאתים במנה — נתקבלה כתובתה.</strong> הרי אף כשהוזילה בשלה עד כדי מחצית השווי, מכרה קיים!
 ודוחים: <strong>מהו דתימא</strong> <small>[שתאמר]:</small> <strong>התם</strong> <small>[שם]</small> הדין כן <strong>הוא,</strong> משום <strong>דאיסתלקא</strong> <small>[שהסתלקה]</small> <strong>לה מהאי ביתא</strong> <small>[מאותו בית]</small> <strong>לגמרי,</strong> כלומר, שעל ידי מכירה זו נגמרה כל תביעתה, ושוב אין לה עוד קשר עם ירושת בעלה, <strong>אבל הכא</strong> <small>[כאן]</small> <strong>ניגזור</strong> כבר ביחס ל<strong>מנה</strong> ה<strong>ראשון</strong> שתתבטל המכירה <strong>אטו</strong> <small>[משום]</small> <strong>מנה אחרון,</strong> שמאחר שבאחרון מכרה בטל — בטל גם בראשון, על כן <strong>קא משמע לן</strong> <small>[השמיע לנו]</small> שאין גוזרים.
 <strong>ואיכא דאמרי</strong> <small>[ויש שאומרים]</small> <strong>הא</strong> <small>[</small>דבר <small>זה]</small> <strong>לא תיבעי</strong> <small>[תישאל,</small> תסתפק<small>]</small> <strong>לך היכא</strong> <small>[היכן]</small> ש<strong>אמר ליה</strong> <small>[לו]</small> בעל הבית לשליח: <strong>"זיל זבין</strong> <small>[לך מכור]</small> <strong>לי ליתכא</strong> <small>[לתך]</small> <strong>" וזבין ליה כורא</strong> <small>[ומכר לו כור],</small> ש<strong>ודאי מוסיף על דבריו הוי</strong> <small>[הוא]</small> ולגבי הלתך מכירתו קיימת.
 <strong>כי תיבעי</strong> <small>[כאשר תישאל]</small> <strong>לך</strong> הרי זה במקרה אחר: ש<strong>אמר ליה</strong> <small>[לו]</small> בעל הבית לשליח: <strong>"זיל זבין</strong> <small>[לך מכור]</small> <strong>לי כורא</strong> <small>[כור]</small> <strong>"</strong><strong>ואזיל וזבין ליה ליתכא</strong> <small>[והלך ומכר לו לתך]</small> <strong>מאי</strong> <small>[מה</small> הדין<small>]?</small> <strong>מי אמרינן</strong> <small>[האם אנחנו אומרים]</small> ש<strong>אמר ליה</strong> <small>[</small>יכול <small>לומר לו]</small> השליח לבעל הבית: מה <strong>דטבא</strong> <small>[שטוב]</small> <strong>לך עבדי</strong> <small>[עשיתי]</small> <strong>לך,</strong> שלא מכרתי הכל, אלא הנחתי לך מקום לבדוק אם אתה זקוק לכל הכסף, ואם לא תצטרך לכסף לא תמכור עוד, <strong>דאי</strong> <small>[שאם]</small> <strong>לא מצטרכי</strong> <small>[יצטרכו]</small> <strong>לך זוזי</strong> <small>[הכספים],</small> <strong>לא מצית הדרת ביה</strong> <small>[תוכל לחזור בו]</small> במכר, וטוב עשיתי שמיעטתי ככל האפשר את המכירה.
 <strong>או דלמא אמר ליה</strong> <small>[שמא</small> יכול <small>לומר לו]</small> בעל הבית: איני מסכים לכך, כי <strong>לא ניחא</strong> <small>[נוח]</small> <strong>לי דליפשו שטרי עילואי</strong> <small>[שירבו שטרות</small> מכר <small>עלי],</small> שאם אמכור פעמיים יהיו לי שני שטרות של שעבוד, ושמא אזדקק לעמוד עימם בדין, ויצא עלי שם שאני עמוס בשעבודים.
 <strong>אמר ר' חנינא מסורא: תא שמע</strong> <small>[בוא</small> ו<small>שמע]</small> ראיה לדבר ממה ששנינו בהלכות מעילה: <strong>נתן לו</strong> לשליח <strong>דינר של זהב</strong> (השווה עשרים וחמישה דינרים, שהם שישה סלעים) ואמר לו: "הבא (קנה) <strong>לי חלוק", והלך והביא לו בשלש</strong> סלעים שהם מחצית הדינר <strong>חלוק, ובשלש טלית</strong> ולבסוף נמצא שדינר הזהב היה שייך להקדש — <strong>שניהם מעלו.</strong>
 ומעתה, <strong>אי אמרת בשלמא</strong> <small>[נניח אם אתה אומר]</small> ש<strong>שליח כי האי גוונא</strong> <small>[בכגון זה]</small> נחשב כ<strong>עושה שליחותו ו</strong>רק <strong>מוסיף על דבריו הוי</strong> <small>[הוא] —</small> <strong>משום הכי</strong> <small>[כך]</small> גם <strong>בעל הבית מעל, אלא אי אמרת</strong> <small>[אם אומר אתה]</small> ש<strong>מעביר על דבריו הוי</strong> <small>[הוא],</small> שהתכוון לומר לו שיקנה בכל הסלעים רק חלוק. <strong>אמאי</strong> <small>[מדוע]</small> <strong>מעל</strong> בעל הבית? הלא השליח לא עשה את שליחותו כלל!
 ומשיבים: <strong>הכא במאי עסקינן</strong> <small>[כאן במה אנו עוסקים] —</small> <strong>דאייתי ליה</strong> <small>[שהביא לו]</small> חלוק <strong>שוה שש</strong> סלעים <strong>בשלש,</strong> שקיבל בעל הבית בדיוק את מה שרצה, ואם כן לא שינה מדבריו, אלא רק הוסיף עליהם, שקנה לו גם טלית.
 ומקשים: <strong>אי הכי</strong> <small>[אם כך],</small> ה<strong>שליח אמאי</strong> <small>[מדוע]</small> <strong>מעל?</strong> הרי עשה מה שאמר לו בעל הבית! ומשיבים: מעל <strong>אטלית</strong> <small>[על הטלית]</small> שקנה, שהרי הוציא שלושה סלעים משל הקדש לצורך הטלית.
 ומקשים: <strong>אי הכי אימא סיפא</strong> <small>[אם כך</small> אתה מפרש, <small>אמור</small> את <small>סופה]</small> של משנה זו, <strong>ר' יהודה אומר: אף בזה בעל הבית לא מעל, מפני שיכול לומר: חלוק גדול הייתי מבקש, ואתה הבאת לי חלוק קטן ורע.</strong> ואם הביא לו חלוק שוה שש, אין זה חלוק רע!
 ומשיבים: <strong>מאי</strong> <small>[מה]</small> פירוש <strong>"רע"? רע בדמים,</strong> כלומר, בפחות מן הסכום שאמר לו, והוא נחשב כעובר על דבריו משום <strong>דאמר ליה</strong> <small>[שאומר לו]</small> בעל הבית לשליח, כיון שהזדמן לך מוכר שהוזיל כל כך את המחיר, <strong>אי אייתית לי בשית</strong> <small>[אם היית מביא לי</small> חלוק <small>בשישה</small> סלעים<small>]</small> <strong>כל שכן דהוה</strong> <small>[שהיה]</small> אותו חלוק <strong>שוה תרתי סרי</strong> <small>[שנים עשר],</small> ואז היה בידי חלוק מובחר יותר.
 ומעירים: <strong>דיקא נמי</strong> <small>[מדוייק גם כן]</small> לומר בפירוש "רע" ששנינו שהוא רע בדמים, משום <strong>דקתני</strong> <small>[ששנה</small> שם<small>]</small> <strong>מודה ר' יהודה בקטנית</strong> שמוכרים אותה במחיר קצוב וקבוע לכל מצב <strong>ששניהם מעלו</strong> אם קנה רק מקצת מה שאמר לו בעל הבית,
## דף צט:
 <strong>שהקטנית בסלע, וקטנית בפרוטה,</strong> כלומר, מחיר אחד להם לפי חשבון. מאחר וקיטנית יש לה מחיר קבוע, לא שייכת בה טענה זו של כל שכן שאם היית מביא לי בדינר זהב היה שווה יותר מכפליים כיון שהיו מוזילים לך את המחיר, ולכן מודה בזה ר' יהודה שאף בעל הבית מעל, מה שאין כן בחלוק שאין מחירו קבוע. ומסכמים: אכן, <strong>שמע מינה</strong> <small>[למד מכאן]</small> שכן הוא הפירוש.
 ושואלים לעצם הענין במכירת הקטנית: <strong>היכי דמי</strong> <small>[כיצד בדיוק היה הדבר]?</small> <strong>אילימא באתרא דמזבני בשומא</strong> <small>[אם תאמר במקום שמוכרים</small> קטנית <small>בשומה,</small> בהערכה<small>]</small> <strong>היכא דיהיב ליה</strong> <small>[היכן</small> בזמן <small>ש</small>הוא <small>נותן לו]</small> <strong>סלע מוזלי גביה טפי</strong> <small>[מוזילים אצלו יותר]</small> ואם כן מרויח, וגם לקטנית אין איפוא מחיר קבוע!
 <strong>אמר רב פפא: באתרא דכיילי בכני</strong> <small>[במקום שמודדים בכלים],</small> <strong>דאמר ליה</strong> <small>[שאומר לו]</small> המוכר: <strong>"כנא כנא</strong> <small>[</small>מלא <small>כלי כלי]</small> <strong>בפרוטה",</strong> ולכן כמה שהוא נותן — לפי שיעור הפרוטות הוא מקבל, ואין הבדל במחיר הקיטנית אם הוא קונה מעט או הרבה.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממשנתנו: <strong>היתה כתובתה ארבע מאות זוז,</strong> ו<strong>מכרה לזה במנה ולזה במנה ולאחרון יפה</strong> (שווה) <strong>מנה ודינר במנה</strong> — מכר <strong>של אחרון בטל, ושל כולן מכרן קיים.</strong> והרי מתחילה נעשתה האשה שליחה למכור שווה ארבע מאות, והיא מכרה מתחילה בפחות, ובכל זאת, מה שמכרה כראוי — קיים! ולא אומרים שעברה על דעת היתומים ויתבטל המיקח?
 ומשיבים: <strong>כדאמר</strong> <small>[כפי שאמר]</small> <strong>רב שישא בריה</strong> <small>[בנו]</small> של <strong>רב אידי</strong> בענין אחר, שמדובר בו <strong>בקטיני</strong> <small>[ב</small>קרקעות <small>קטנות]</small> בודדות שמתחילה אינן חטיבה אחת, הנמכרת בבת אחת, <strong>הכא נמי בקטיני</strong> <small>[כאן גם כן</small> מדובר <small>ב</small>קרקעות <small>קטנות]</small> ואין זה חלק מדבר גדול ומלכתחילה לכך נשלחה, כדי למכור כל קרקע בפני עצמה, ומשום כך אין ראיה לענייננו.
 <big>א</big> בהמשך לדיון הקודם, מעלים בעיה נוספת, ומקדימים: <strong>פשיטא</strong> <small>[פשוט]</small> לנו שאם <strong>אמר</strong> לשליח: <strong>"</strong>מכור נכס שלי <strong>ל</strong>אדם <strong>אחד, ולא לשנים"</strong> ומכר לשנים — <strong>האמר ליה</strong> <small>[הרי אמר לו]</small> במפורש <strong>"לאחד ולא לשנים",</strong> ובודאי בטלה שליחותו. אבל אם <strong>אמר ליה</strong> <small>[לו]</small> לשליח: <strong>"</strong>מכור <strong>לאחד" סתמא</strong> <small>[סתם]</small> ולא הדגיש שאינו רוצה למכרו לשנים, <strong>מאי</strong> <small>[מה]</small> הדין, אם מכרו לשנים?
 <strong>רב הונא אמר: "לאחד"</strong> אמר, <strong>ולא לשנים. רב חסדא ורבה בר רב הונא דאמרי תרוייהו</strong> <small>[שאמרו שניהם]:</small> <strong>"לאחד", ואפילו לשנים, "לאחד", ואפילו למאה</strong> ואינו מקפיד על דבריו.
 <strong>איקלע</strong> <small>[הזדמן]</small> <strong>רב נחמן ל</strong>עיר <strong>סורא, עול לגביה</strong> <small>[נכנסו אליו]</small> <strong>רב חסדא ורבה בר רב הונא, אמרו ליה</strong> <small>[לו]:</small> <strong>כי האי גוונא מאי</strong> <small>[כגון זה,</small> הבעיה שנחלקו בה, <small>מה</small> הדין<small>]?</small> <strong>אמר להו</strong> <small>[להם]:</small> <strong>"לאחד" ואפילו לשנים, ל"אחד" ואפילו למאה.</strong>
 <strong>אמרו ליה</strong> <small>[לו]:</small> האם ייחשב כעושה רצון בעל הבית <strong>אף על גב</strong> <small>[אף על פי]</small> ש<strong>טעה</strong> ה<strong>שליח</strong> כגון שמכר בפחות? <strong>אמר להו</strong> <small>[להם]:</small> ש<strong>טעה</strong> ה<strong>שליח לא קאמינא</strong> <small>[אין אני אומר].</small> <strong>אמרו ליה</strong> <small>[לו]:</small> <strong>והאמר מר</strong> <small>[והרי אמר אדוני]</small> כי <strong>אין אונאה לקרקעות!</strong> שלא חל בהם איסור אונאה, לפי שאין להם ערך קצוב באמת.
 ענה להם: <strong>הני מילי היכא</strong> <small>[דברים אלה</small> אמורים <small>היכן]</small> ש<strong>טעה בעל הבית</strong> עצמו, כגון שמכר קרקעות בפחות מערכן, שאז אינו יכול לטעון משום אונאה, <strong>אבל</strong> אם <strong>טעה</strong> ה<strong>שליח, אמר ליה</strong> <small>[</small>יכול <small>לומר לו]</small> בעל הבית: <strong>"לתקוני שדרתיך</strong> <small>[לתקן שלחתיך]</small> <strong>ולא לעוותי</strong> <small>[לקלקל]</small><strong>"</strong>ובטלה השליחות. 
 ומסבירים: <strong>ומנא תימרא דשאני</strong> <small>[ומנין אומר אתה ששונה]</small> הדין לגבי טעות <strong>בין שליח לבעל הבית?</strong>
 — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>האומר לשלוחו "צא ותרום" — תורם כדעת בעל הבית,</strong> לפי השיעור שרוצה בעל הבית לתת. שיש הנותן בעין יפה — אחד מארבעים, ויש הנותן בעין בינונית — אחד מחמישים, ויש הנותן בעין רעה — אחד משישים, והשליח צריך לתת לפי רצונו של בעל הבית. <strong>ואם אינו יודע</strong> מהי <strong>דעתו של בעל הבית — תורם בבינונית,</strong> שהיא <strong>אחד מחמשים. פיחת עשרה או הוסיף עשרה,</strong> שנתן אחד מארבעים או אחד משישים — <strong>תרומתו תרומה,</strong> שיכול הוא לומר לבעל הבית, בכך הערכתי את דעתך.
 <strong>ואילו גבי בעל הבית תניא</strong> <small>[שנינו</small> בברייתא<small>]:</small> <strong>תרם ועלה בידו אפילו אחד מעשרים — תרומתו תרומה.</strong> הרי שלשליח גבול קצוב, שאם טעה בדעת בעל הבית ונתן יותר מן השיעור המקובל — אין תרומתו תרומה. ואילו בעל הבית שטעה — אפילו טעה בהרבה, אין מעשהו בטל.
 ומציעים עוד: <strong>תא שמע</strong> <small>[בוא</small> ו<small>שמע]</small> ממשנתנו: <strong>היתה כתובתה ארבע מאות זוז, מכרה לזה במנה, ולזה במנה, ולאחרון שוה מנה ודינר במנה — המכר של</strong> ה<strong>אחרון בטל, ושל כולן מכרן קיים.</strong> הרי שלמרות שמן הראוי היה שתמכור לאדם אחד, ולא תרבה בשטרות אחריות על היתומים, אם מכרה לאנשים שונים — מכרה קיים!
 <strong>אמר רב שישא בריה</strong> <small>[בנו]</small> של <strong>רב אידי:</strong> מדובר שם <strong>בקטיני</strong> <small>[ב</small>קרקעות <small>קטנות]</small> בודדות, שמתחילה לא עמדו להימכר יחד.
 <big>ב משנה</big> <strong>שום הדיינין,</strong> כלומר, אם העריכו הדיינים נכס מסויים לשם מכירתו, <strong>שפיחתו</strong> בהערכתם <strong>שתות</strong> (שישית) מן המחיר הראוי, <strong>או הוסיפו שתות</strong> על המחיר הראוי — <strong>מכרן בטל.</strong>
 <strong>רבן שמעון בן גמליאל אומר: מכרן קיים.</strong> ש<strong>אם כן</strong> אתה אומר שמבטלים את המכר — <strong>מה כח בית דין יפה</strong> משל שאר בני אדם? <strong>אבל אם עשו אגרת בקורת ביניהן,</strong> שעשו הכרזה פומבית, <strong>אפילו מכרו שוה מנה במאתים או שוה מאתים במנה — מכרן קיים,</strong> שהרי הדבר היה פומבי ועל דעת כן עשו זאת.
 <big>ג גמרא</big> <strong>איבעיא להו</strong> <small>[נשאלה להם</small> ללומדים<small>]:</small> <strong>שליח</strong> שטעה ומכר בפחות, <strong>כמאן</strong> <small>[כמי]</small> הוא? האם דינו כדיינים שאם טעו בפחות משתות מכרם קיים או כאלמנה שגם אם פחתה משהו מכרה בטל?
## דף ק.
 <strong>רבא אמר</strong> בשם <strong>רב נחמן: שליח</strong> דינו <strong>כדיינין. רב שמואל בר ביסנא אמר</strong> בשם <strong>רב נחמן:</strong> דינו <strong>כאלמנה.</strong>
 ומסבירים את נימוקיהם: <strong>רבא אמר</strong> בשם <strong>רב נחמן: שליח כדיינין,</strong> ומדוע — <strong>מה דיינין לאו לדידהו</strong> <small>[לא לעצמם]</small> הם מעריכים, ולכן ייפו חכמים את כוחם — <strong>אף שליח נמי לאו לדידיה</strong> <small>[גם כן לא לעצמו</small> עושה<small>],</small> <strong>לאפוקי</strong> <small>[להוציא,</small> למעט<small>]</small> <strong>אלמנה דלדידה</strong> <small>[ש</small>מוכרת <small>לעצמה].</small>
 <strong>רב שמואל בר ביסנא אמר</strong> בשם <strong>רב נחמן:</strong> שליח דינו <strong>כאלמנה, מה אלמנה יחידה — אף שליח יחיד, לאפוקי</strong> <small>[להוציא]</small> <strong>בית דין</strong> ש<strong>רבים נינהו</strong> <small>[הם],</small> ומסכמים: <strong>והלכתא</strong> <small>[והלכה</small> היא<small>],</small> <strong>שליח</strong> דינו <strong>כאלמנה.</strong>
 ושואלים: <strong>ומאי שנא מהא דתנן</strong> <small>[ו</small>ב<small>מה שונה</small> דבר זה <small>מזו ששנינו]:</small> <strong>האומר לשלוחו "צא ותרום" — תורם כדעת בעל הבית, ואם אינו יודע</strong> מהי <strong>דעתו של בעל הבית — תורם בבינונית</strong> שהיא <strong>אחד מחמשים.</strong> ואם <strong>פיחת עשרה או הוסיף עשרה,</strong> שתרם אחד מארבעים או אחד משישים <strong>— תרומתו תרומה.</strong> ומדוע לא נאמר שבטלה תרומתו אם לא תרם כדעת בעל הבית?
 ומשיבים: <strong>התם</strong> <small>[שם]</small> <strong>כיון דאיכא</strong> <small>[שיש]</small> מי ש<strong>תורם בעין רעה</strong> אחד משישים, <strong>ואיכא</strong> <small>[ויש]</small> ש<strong>תורם בעין יפה</strong> אחד מארבעים, <strong>אמר ליה</strong> <small>[אומר לו]</small> השליח: <strong>להכי</strong> <small>[לכך]</small> <strong>אמדתיך,</strong> שיכולתי להעלות על דעתי שעינך יפה, או רעה. <strong>אבל הכא טעותא הוא</strong> <small>[כאן טעות היא],</small> שבודאי לא היה הדבר כן, ורק השליח הוא שטעה <strong>אמר ליה</strong> <small>[אומר לו]</small> בעל הבית לשליח: <strong>לא איבעי</strong> <small>[היה]</small> <strong>לך למיטעי</strong> <small>[לטעות].</small>
 <big>א</big> <strong>אמר רב הונא בר חנינא אמר רב נחמן: הלכה כדברי חכמים</strong> במשנתנו שאם טעו הדיינים בהערכתם המיקח בטל. ושואלים: <strong>ולית ליה</strong> <small>[ו</small>האם <small>אין לו]</small> <strong>לרב נחמן</strong> שיטה זו של <strong>מה כח בית דין יפה? והאמר</strong> <small>[והרי אמר]</small> <strong>רב נחמן אמר שמואל: יתומים שבאו לחלוק בנכסי אביהן — בית דין מעמידין להן אפוטרופוס, ובוררין להם</strong> (בשבילם) <strong>חלק יפה</strong> ומחלקים. <strong>הגדילו</strong> (גדלו) היתומים אחר כך — <strong>יכולין למחות</strong> על חלוקה זו. <strong>ורב נחמן דידיה</strong> <small>[</small>ב<small>עצמו]</small> <strong>אמר</strong> ולא בשם שמואל: <strong>הגדילו — אין יכולין למחות,</strong> ש<strong>אם כן מה כח בית דין יפה.</strong> הרי שרב נחמן עצמו סבור כדעת רבן שמעון בן גמליאל!
 ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> ששנינו שלדבריו המיקח בטל, הרי זה באופן ש<strong>טעו</strong> הדיינים והערכתם היתה בלתי נכונה, ולכן לדעתו מבטלים את הפסק כדברי חכמים. ואולם <strong>הא</strong> <small>[זה]</small> ששנינו שלדבריו אין החלוקה שחילק אפוטרופוס ליתומים בטלה, הרי זה באופן ש<strong>לא טעו</strong> בחלוקת הנכסים בין היתומים, ולכן פסק כרבן שמעון בן גמליאל שמייפים את כוח בית דין, כדי שלא יוכלו היתומים למחות.
 ומקשים: <strong>אי</strong> <small>[אם]</small> מדובר באופן ש<strong>לא טעו</strong> הדיינים, אם כן, <strong>במאי</strong> <small>[במה]</small> <strong>יכולין</strong> היתומים <strong>למחות?</strong> הרי הדיינים עשו כדין! ומשיבים: <strong>ברוחות</strong> (בצדדים), שאין הם טוענים שהיתה החלוקה בלתי צודקת, אלא מסיבות שונות מעוניינים הם להחליף בצדדים, כגון שיש לאחד מהם שדה משלו הסמוך לאותו צד שאותו הוא לא קיבל בחלוקה זו.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: מעשה ועשה רבי כדברי חכמים</strong> שבמשנה, <strong>אמר לפניו פרטא בנו של ר' אלעזר בן פרטא בן בנו של ר' פרטא הגדול: אם כן מה כח בית דין יפה?! ו</strong>מששמע זאת, <strong>החזיר רבי את המעשה.</strong>
 <strong>רב דימי מתני הכי</strong> <small>[היה שונה כך]</small> את המעשה כפי שנאמר כאן, ואילו <strong>רב ספרא מתני הכי</strong> <small>[היה שונה אותו כך]</small> בגרסה קצת שונה: <strong>מעשה וביקש רבי לעשות כדברי חכמים, אמר לפניו פרטא בנו של ר' אלעזר בן פרטא בן בנו של ר' פרטא הגדול: אם כן מה כח בית דין יפה?</strong> ומששמע זאת, <strong>לא עשה רבי את המעשה.</strong>
 ומנסים להציע: <strong>לימא בהא קמיפלגי</strong> <small>[</small>האם <small>לומר</small> ש<small>ב</small>ענין <small>זה</small> רב דימי ורב ספרא <small>חלוקים],</small> <strong>מר</strong> <small>[חכם זה,</small> רב דימי<small>]</small> <strong>סבר</strong> שאם <strong>טעה</strong> החכם <strong>בדבר משנה — חוזר</strong> בו ממה שפסק. <strong>ומר</strong> <small>[וחכם זה,</small> רב ספרא<small>]</small> <strong>סבר: אינו חוזר,</strong> ולכן לגרסתו מדובר ששינה רבי את דעתו לפני שעשה מעשה.
 ודוחים: <strong>לא, דכולי עלמא</strong> <small>[לדעת הכל]</small> <strong>טעה בדבר משנה — חוזר,</strong> ואין ביניהם מחלוקת עקרונית כלל, אלא בפרטי המקרה <strong>ומר</strong> <small>[וחכם זה]</small> <strong>סבר</strong> כי <strong>הכי הוה</strong> <small>[כך היה]</small> ה<strong>מעשה, ומר</strong> <small>[וחכם זה]</small> <strong>סבר</strong> כי <strong>הכי הוה</strong> <small>[כך היה]</small> ה<strong>מעשה.</strong>
 <big>ב</big> <strong>אמר רב יוסף: ארמלתא דזבינה</strong> <small>[אלמנה שמכרה]</small> לצורך מזונות או כתובה — ה<strong>אחריות</strong> היא <strong>איתמי</strong> <small>[על היתומים],</small> שאם התברר שהיה שעבוד קודם על נכס זה שמכרה, נוטל הלוקח מנכסיהם האחרים של היורשים. <strong>ו</strong>כן <strong>בית דין דזבין</strong> <small>[שמכרו]</small> לצורך זה — ה<strong>אחריות</strong> היא <strong>איתמי</strong> <small>[על היתומים].</small>
 ותוהים: <strong>פשיטא</strong> <small>[פשוט,</small> מובן מאליו<small>],</small> שהרי אין האלמנה מוכרת מרכוש עצמה, אלא לפרעון חובותיו של הבעל, והאחריות היא איפוא על נכסיו שהם עתה של יתומים!
 ומשיבים: <strong>אלמנה</strong> באמת <strong>לא איצטריכא ליה</strong> <small>[הוצרך לו]</small> לומר, שברור שהאחריות על מכירה זו היא על היתומים, <strong>כי איצטריך ליה</strong> <small>[כאשר הוצרך לו]</small> לומר, הרי זה לגבי <strong>בי דינא</strong> <small>[בית דין],</small> ומדוע הוצרך להדגיש זאת — כי <strong>מהו דתימא</strong> <small>[שתאמר]:</small>
## דף ק:
 <strong>כל דזבין מבי דינא</strong> <small>[שקונה מבית דין] —</small> <strong>אדעתא למיפק ליה קלא</strong> <small>[על דעת שייצא לו קול]</small> <strong>הוא דזבין</strong> <small>[שקונה],</small> שמכירה על ידי בית דין נעשית בהכרזה ובפומבי, וסבור הלוקח שאם עד זמן הקניה לא באו מערערים — ודאי שאין עוד כל פקפוק בקנייתו ומוותר על האחריות, על כן <strong>קא משמע לן</strong> <small>[השמיע לנו]</small> שבכל זאת, האחריות על נכסי היתומים ולא על בית הדין.
 <big>א</big> שנינו במשנה: <strong>רבן שמעון בן גמליאל אומר</strong> שאפילו אם טעו אין מחזירים, משום שאם לא כן מה כח בית דין יפה. ושואלים: <strong>ועד כמה</strong> אם טעו בית הדין אין מחזירים? <strong>אמר רב הונא בר יהודה אמר רב ששת: עד פלגא</strong> <small>[חצי].</small>
 <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>אמר רבן שמעון בן גמליאל: בית דין שמכרו שוה מאתים במנה או שוה מנה במאתים — מכרן קיים,</strong> וכיון שלא הביא כדוגמה הפרש גדול יותר, משמע שזהו שיעור הטעות שאינה חוזרת.
 <strong>אמר אמימר משמיה</strong> <small>[משמו]</small> של <strong>רב יוסף: בית דין שמכרו בלא הכרזה</strong> (שמפרסמים שקרקע זו עומדת להימכר ובתוך כך יוודע מחירה) — <strong>נעשו כמי שטעו בדבר משנה וחוזרין.</strong>
 ותוהים על הלשון: <strong>נעשו?</strong> מדוע אתה אומר שנעשו כאילו טעו? הלא <strong>ודאי טעו! דתנן</strong> <small>[ש</small>כן <small>שנינו</small> במשנה<small>]:</small> <strong>שום</strong> <small>[הערכה]</small> שעושים בית הדין לפני שמוכרים מנכסי <strong>היתומין</strong> כדי לפרוע חוב אביהם, הריהי <strong>שלשים יום, ושום</strong> <small>[והערכה]</small> אותה עושה הגיזבר בבואו למכור מנכסי <strong>ההקדש</strong> הריהי <strong>ששים יום, ומכריזין</strong> בשלושים ובשישים הימים האלה <strong>בבקר ובערב.</strong> ואם כן כתוב במשנה שצריכים להכריז, ואם לא עשו כן, ודאי טעו בדבר משנה!
 ומשיבים: <strong>אי מההיא הוה אמינא</strong> <small>[אם משם הייתי אומר]</small> כי <strong>הני מילי</strong> <small>[דברים אלה</small> אמורים<small>]</small> דווקא ב<strong>שליח</strong> שמכר, <strong>אבל בית דין</strong> שמכרו — <strong>לא,</strong> אין זה נחשב כטעות, על כן <strong>קא משמע לן</strong> <small>[השמיע לנו]</small> רב יוסף שגם בית דין שלא הכריזו — טעו.
 <strong>איתיביה</strong> <small>[הקשה לו]</small> <strong>רב אשי לאמימר</strong> על דבריו הקודמים ממה ששנינו: <strong>שום הדיינין,</strong> כלומר, אם העריכו הדיינים נכס מסויים לשם מכירתו, <strong>שפיחתו</strong> בהערכתם <strong>שתות</strong> (שישית) מן המחיר הראוי, <strong>או הותירו שתות</strong> על המחיר הראוי — <strong>מכרן בטל.</strong> ומכאן נדייק: <strong>הא</strong> <small>[הרי]</small> אם מכרו <strong>שוה בשוה,</strong> במחיר הנכון — <strong>מכרן קיים. מאי לאו</strong> <small>[האם לא]</small> מדובר שם גם כש<strong>לא אכרוז</strong> <small>[הכריזו]?</small> והשיב אמימר: <strong>לא,</strong> מדובר שם <strong>בדאכרוז</strong> <small>[בשהכריזו].</small>
 ומקשים: <strong>הא מדסיפא בדאכרוז הוי רישא בדלא אכרוז</strong> <small>[הרי מ</small>כיון <small>שסופה</small> של המשנה היא <small>בשהכריזו,</small> אם כן <small>ראשה הוא בשלא הכריזו],</small> <strong>דקתני סיפא</strong> <small>[ששנה</small> ב<small>סופה</small> של המשנה<small>]:</small> <strong>אם עשו אגרת בקורת</strong> (הכרזה) — <strong>אפילו מכרו שוה מנה במאתים או שוה מאתים במנה — מכרן קיים.</strong>
 <strong>אלא</strong> יש לפרש בדרך אחרת, <strong>לעולם</strong> מדובר <strong>בדלא אכרוז</strong> <small>[בשלא הכריזו],</small> <strong>ולא קשיא</strong> <small>[ואין</small> זה <small>קשה]:</small> <strong>כאן,</strong> בסיפא שמשמע שצריך הכרזה, הרי זה <strong>בדברים שמכריזין עליהן</strong> ואם מכרום בלא הכרזה — טעות גמורה היא, ואילו <strong>כאן,</strong> ברישא שמשמע שאין צריך הכרזה, הרי זה <strong>בדברים שאין מכריזין עליהן.</strong>
 <strong>ואלו הן דברים שאין מכריזין עליהן: העבדים והמטלטלין והשטרות.</strong> ומסבירים: <strong>עבדים טעמא מאי</strong> <small>[מה טעם]</small> אין מכריזים עליהם? — שיש לחשוש <strong>שמא ישמעו</strong> שעומדים למכרם <strong>ויברחו.</strong> ו<strong>מטלטלין ושטרות</strong> אין מכריזים שמוכרים אותם — <strong>שמא</strong> מתוך הפרסום <strong>יגנבו.</strong>
 <strong>ואיבעית אימא</strong> <small>[ואם תרצה אמור]:</small> <strong>כאן — בשעה שמכריזין, כאן — בשעה שאין מכריזין.</strong> ומתי אין מכריזים?
 — באותם זמנים <strong>דאמרי נהרדעי</strong> <small>[שאמרו</small> חכמי <small>נהרדעא]:</small> <strong>לכרגא</strong> <small>[ל</small>תשלום <small>מסים],</small> <strong>למזוני</strong> <small>[ל</small>תשלום <small>מזונות]</small> <strong>ולקבורה — מזבנינן</strong> <small>[מוכרים אנו]</small> <strong>בלא אכרזתא</strong> <small>[הכרזה],</small> אלא מיד, מפני שהצרכים הללו הם דחופים ואין הזמן מאפשר להמתין.
 <strong>ואיבעית אימא</strong> <small>[ואם תרצה אמור]:</small> <strong>כאן — במקום שמכריזין, כאן — במקום שאין מכריזין.</strong> וכפי ש<strong>אמר רב נחמן: מעולם לא עשו אגרת בקורת בנהרדעא.</strong>
 <strong>סבור מינה</strong> <small>[</small>היו <small>סבורים ממנה,</small> מאמירה זו<small>]</small> שלא הכריזו שם <strong>משום דבקיאי בשומא</strong> <small>[שבקיאים</small> החכמים שם <small>בהערכה].</small> <strong>אמר ליה</strong> <small>[לו]</small> <strong>רב יוסף בר מניומי: לדידי מיפרשא לי מיניה</strong> <small>[לי נתפרש</small> הדבר <small>ממנו]</small> מ<strong>רב נחמן</strong> עצמו, ולדבריו הטעם הוא <strong>משום דקרו להו</strong> <small>[שקוראים להם],</small> לקונים <strong>"בני אכלי</strong> <small>[אוכלי]</small> <strong>נכסי דאכרזתא</strong> <small>[הכרזה]</small> <strong>",</strong> שנחשב הדבר לגנאי שהשתמש הקונה במצוקתו של אחר וקנה ממנו את נכסיו, ולכן לא רצו אנשים הגונים לקנות בהכרזה, ומשום כך ביטלו את התקנה.
 <strong>אמר רב יהודה אמר שמואל: מטלטלין של יתומים — שמין אותן ומוכרין אותן לאלתר</strong> (מיד), כדי שלא ייפסדו עם הזמן. <strong>רב חסדא אמר</strong> בשם <strong>אבימי: מוכרין אותן לשווקים</strong> בימי השוק, ואף אם הדבר גורם לעיכוב, לפי שמרובים אז הקונים וישיגו עבורם מחיר הגון.
 מעירים: <strong>ולא פליגי</strong> <small>[ואין</small> הם <small>חלוקים]</small> בדבר, אלא <strong>הא</strong> <small>[זה]</small> שאמר אבימי שמוכרים אותם ביום השוק — הרי זה באופן <strong>דמיקרב שוקא</strong> <small>[שקרוב</small> יום <small>השוק],</small> <strong>הא</strong> <small>[זה]</small> שאמר שמואל שמוכרים מיד, הרי זה באופן <strong>דמרחק שוקא</strong> <small>[שרחוק</small> יום <small>השוק].</small>
 מסופר: <strong>רב כהנא הוה בידיה שכרא</strong> <small>[היה בידו שיכר]</small> שהיה שייך ל<strong>רב משרשיא בר חילקאי יתמא</strong> <small>[</small>שהיה <small>יתום].</small> <strong>שהייה</strong> <small>[השהה אותו]</small> <strong>עד ריגלא</strong> <small>[הרגל]</small> כדי למוכרו אז, והסביר את טעם מעשיו <strong>ואמר</strong> כדי להסביר את טעם מעשיו: <strong>אף על גב דנפל ביה איצצתא</strong> <small>[אף על פי</small> שיכול להיות <small>שיפול בו פגם</small> בשיכר<small>],</small> שיחמיץ מעט, מכל מקום <strong>מייתי זוזא חריפא</strong> <small>[מביא</small> השיכר <small>כסף</small> מיידי<small>],</small> שאז יוכל לקבל תשלום גבוה יותר ובכסף מזומן ולכן, טובת היתום היא למכור סמוך לרגל.
 וכן מסופר: <strong>רבינא הוה בידיה חמרא</strong> <small>[היה בידו יין]</small> של <strong>רבינא זוטי יתמא בר אחתיה</strong> <small>[הקטן היתום בן אחותו].</small> <strong>הוה לדידיה נמי חמרא</strong> <small>[היה לו עצמו גם כן יין],</small> <strong>הוה קמסיק ליה</strong> <small>[</small>ו<small>היה מוליך אותו]</small> <strong>ל</strong>מקום בשם <strong>סיכרא</strong> כדי למכרו.
 <strong>אתא לקמיה</strong> <small>[בא לפני]</small> <strong>רב אשי</strong> לשאול, <strong>אמר ליה</strong> <small>[לו]:</small> <strong>מהו לאמטויי בהדן</strong> <small>[להביא</small> את היין שלי <small>עם</small> היין <small>שלו]?</small> <strong>אמר ליה</strong> <small>[לו]:</small> <strong>זיל, לא עדיף מדידך</strong> <small>[לך,</small> וקח גם את שלו, ש<small>אינו עדיף משלך],</small> שאם אתה עושה כן ברכושך, משמע שאתה סבור שזו הדרך הטובה ביותר, ולכן גם בשלו מותר לך לעשות כן.
 <big>ב משנה</big> קטנה שהיתה <strong>ממאנת</strong> בבעלה, וכן <strong>השניה</strong> לערוה (שהיא קרובה שאינה אסורה מן התורה ורק חכמים גזרו שאסור לשאתה), <strong>והאילונית</strong> (שהתברר שיש בה פגם גופני כזה שאינה מסוגלת מעיקרה ללדת) — כל אלה <strong>אין להן</strong> לא <strong>כתובה, ולא פירות</strong> של הנכסים שלהן שאכל הבעל בינתיים <strong>ולא מזונות, ולא בלאות,</strong> כלומר, חפצים שהכניסה לו בנדונייתה והשתמש בהם ונתבלו במשך זמן הנשואין, שאינה מקבלת בחזרה.
 <strong>אם מתחלה נשאה לשם אילונית,</strong> שידע שהיא אילונית ומתוך ידיעה זו נשאה — <strong>יש לה כתובה.</strong>
 <strong>אלמנה</strong> שנישאה <strong>לכהן גדול,</strong> וכן <strong>גרושה</strong> או <strong>חלוצה לכהן הדיוט,</strong> או <strong>ממזרת</strong> או <strong>נתינה</strong> (מבני הגבעונים) שנישאה <strong>לישראל,</strong> או <strong>בת ישראל לנתין</strong> או <strong>לממזר,</strong> אף שכל אלה אסורות מדין תורה — <strong>יש להם כתובה.</strong>
 <big>ג גמרא</big> <strong>רב תני</strong> <small>[שנה]:</small> <strong>קטנה</strong> שהשיאוה אמה או אחיה — כאשר היא <strong>יוצאה בגט אין לה כתובה,</strong> שמדין תורה אין תוקף לנישואין אלה ולא תיקנו בהם כתובה. <strong>וכל שכן</strong> שאם יוצאת ממנו באופן שהיא <strong>ממאנת</strong> בו לפי שאינה רוצה בנישואין הללו.
 <strong>שמואל תני</strong> <small>[שנה]:</small> <strong>ממאנת אין לה כתובה, אבל</strong> זו ש<strong>יוצאה בגט — יש לה כתובה.</strong>
 ומעירים: <strong>ואזדא</strong> <small>[והלך]</small> <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר שמואל: ממאנת אין לה כתובה,</strong> וזו ש<strong>יוצאה בגט יש לה כתובה.</strong>
 ועוד אמר: <strong>ממאנת — לא פסלה מן האחין,</strong> שאחי הבעל (ושאר קרוביו) רשאים לשאת אותה לאחר שיצאה מרשות בעלה, שכן המיאון עוקר את הנישואין מעיקרם, וכאילו לא היתה נשואה מעולם, <strong>ו</strong>מאותו טעם אף <strong>לא פסלה מן הכהונה</strong> כגרושה. אבל זו ה<strong>יוצאה בגט — פסלה מן האחין, ופסלה מן הכהונה.</strong>
 ועוד הבדל בהלכה: <strong>ממאנת אינה צריכה להמתין שלשה חדשים</strong> כדי להינשא לאחר, כדרך שתיקנו לגבי כל אשה שנפרדה בדרך כלשהי מבעלה,
## דף קא.
 <strong>יוצאה בגט צריכה להמתין שלשה חדשים</strong> עד שתינשא בשנית.
 ושואלים: <strong>מאי קא משמע לן</strong> <small>[מה השמיע לנו]</small> שמואל בדברים אלה? הלא כבר <strong>תנינא כולהו</strong> <small>[שנינו</small> את <small>כולם],</small> ששנינו: <strong>הממאנת באיש — הוא מותר בקרובותיה, והיא מותרת בקרוביו, ולא פסלה מן הכהונה. נתן לה גט — הוא אסור בקרובותיה, והיא אסורה בקרוביו, ופסלה מן הכהונה.</strong>
 ומשיבים: דין זה ש<strong>צריכה להמתין שלשה חדשים</strong> לפני שנישאת לאחר <strong>איצטריכא ליה</strong> <small>[צריך אותו]</small> שאותו <strong>לא תנן</strong> <small>[שנינו</small> במשנה<small>],</small> ואגב כן גם מנה גם את שאר ההבדלים שיש בין זו לזו.
 ומציעים: <strong>לימא כתנאי</strong> <small>[</small>האם <small>לומר כ</small>מחלוקת <small>תנאים]</small> שנחלקו באותה מחלוקת של רב ושמואל, ששנינו, <strong>ר' אליעזר אומר: אין מעשה קטנה כלום</strong> כאשר נישאת שלא על ידי אביה, <strong>ו</strong>לכן <strong>אין בעלה זכאי במציאתה, ולא במעשה ידיה, ולא בהפרת נדריה, ואינו יורשה, ואינו מיטמא לה. כללו של דבר: אינה כאשתו לכל דבר, אלא</strong> רק בענין זה <strong>ש</strong>אינה יוצאת ממנו ללא כלום, אלא <strong>צריכה מיאון.</strong>
 <strong>ר' יהושע אומר: מעשה קטנה כלום</strong> (דבר) הוא, ויש בו ממש, <strong>ובעלה זכאי במציאתה ובמעשה ידיה ובהפרת נדריה, ויורשה, ומיטמא לה. כללו של דבר: הרי היא כאשתו לכל דבר, אלא ש</strong>אף על פי כן אינה צריכה גט כדי לצאת ממנו אלא <strong>יוצאה במיאון.</strong>
 <strong>לימא</strong> <small>[</small>האם <small>לומר]</small> כי <strong>רב</strong> ש<strong>אמר כ</strong>שיטת <strong>ר' אליעזר</strong> ולכן לדבריו גם כאשר יוצאה בגט אין לה כתובה, <strong>ושמואל</strong> ש<strong>אמר כ</strong>שיטת <strong>ר' יהושע?</strong>
 ודוחים: <strong>אליבא</strong> <small>[לשיטת]</small> <strong>ר' אליעזר כולי עלמא לא פליגי</strong> <small>[הכל אינם חלוקים]</small> שודאי אין מעשיה כלום, וכדברי רב.
 <strong>כי פליגי אליבא</strong> <small>[כאשר נחלקו</small> הרי זה <small>לשיטתו]</small> של <strong>ר' יהושע: שמואל</strong> סובר <strong>כ</strong>דעת <strong>ר' יהושע</strong> בפשטות, <strong>ורב</strong> אומר: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהושע התם</strong> <small>[שם]</small> שהיא כאשתו לכל דבר <strong>אלא</strong> ביחס להתחייבויות הבאות <strong>מדידה לדידיה</strong> <small>[משלה לשלו],</small> שלגבי כל התחייבויות האשה לבעלה הוא הדין גם בקטנה, <strong>אבל</strong> ביחס להתחייבויות הבאות <strong>מדידיה לדידה</strong> <small>[משלו לשלה],</small> וכגון הכתובה ותנאי הכתובה — <strong>לא</strong> אמר, שכיון שקטנה היא, ואין לה קידושין מן התורה כלל, אין בידינו לחייב את הבעל לשלם לה דבר משלו.
 <big>א</big> שנינו במשנה שאין לממאנת, לשניה ולאיילונית כתובה <strong>ולא</strong> זכות לקבל את ה<strong>בלאות. אמר ליה</strong> <small>[לו]</small> <strong>רב הונא בר חייא לרב כהנא: אמרת לן משמיה</strong> <small>[לנו משמו]</small> של <strong>שמואל: לא שנו אלא</strong> בלאות של <strong>נכסי מלוג</strong> (שהם הנכסים השייכים לה, ובעלה רק אוכל פירותיהם) שאין לה, <strong>אבל</strong> בלאות של <strong>נכסי צאן ברזל</strong> (שהם נכסים שהיא מכניסה לו ונישומים בכתובתה ושייכים לבעלה, אלא שהוא מקבל עליו להחזירם לה לכשתצא ממנו) <strong>אית</strong> <small>[יש]</small> <strong>לה.</strong>
 <strong>הוי בה</strong> <small>[היה עוסק,</small> מתקשה בכך<small>]</small> <strong>רב פפא: אהייא</strong> <small>[על איזו]</small> הלכה במשנה נאמרו דברים אלו? <strong>אילימא</strong> <small>[אם תאמר]</small> כי נאמרו על <strong>ממאנת, אי דאיתנהו</strong> <small>[שישנם]</small> הבלאות וקיימים בעינם — <strong>אידי ואידי שקלא</strong> <small>[זה וזה</small> היא <small>נוטלת],</small> שהרי הנישואין בטלו, והיא נוטלת את שלה. <strong>ואי דליתנהו</strong> <small>[ואם שאינם</small> מצויים<small>]</small> וכגון שבלו לחלוטין במשך הזמן — <strong>אידי ואידי לא שקלא</strong> <small>[זה וזה אינה לוקחת],</small> שהרי זכותו של הבעל להשתמש בהם!
 <strong>אלא</strong> תאמר כי מדובר על ה<strong>איילונית,</strong> אולם גם אז קשה: <strong>אי דאיתנהו</strong> <small>[אם שישנם]</small> אותם בלאות — <strong>אידי ואידי שקלא</strong> <small>[זה וזה</small> היא <small>לוקחת],</small> <strong>אי דליתנהו</strong> <small>[אם שאינם] —</small> <strong>איפכא מיבעי ליה</strong> <small>[ההיפך</small> היה <small>צריך לו</small> לומר<small>]:</small> <strong>נכסי מלוג</strong> ש<strong>ברשותה קיימי</strong> <small>[</small>הם <small>עומדים],</small> שהרי הנכסים הם שלה — <strong>אית</strong> <small>[יש]</small> <strong>לה,</strong> שאם נישואיה בטלים — צריך להחזיר לה את רכושה, ואילו <strong>נכסי צאן ברזל דלאו</strong> <small>[שלא]</small> <strong>ברשותה קיימי</strong> <small>[</small>הם <small>עומדים],</small> אלא הם ברשות הבעל — <strong>לית</strong> <small>[אין]</small> <strong>לה!</strong>
 <strong>אלא</strong> יש לומר שמדובר על ה<strong>שניה</strong> לעריות, <strong>ו</strong>טעם הדבר: <strong>קנסו רבנן</strong> <small>[חכמים]</small> <strong>לדידה בדידיה ולדידיה בדידה</strong> <small>[לשלה,</small> לדברים שמגיעים לה — <small>משלו, ולשלו,</small> לדברים שמגיעים לו — <small>משלה],</small> שכיון שעברו שניהם על דברי חכמים, קנסו חכמים שיפסידו שניהם, שנכסי מלוג שלה שבלו — לא תקבל, ונכסי צאן ברזל שלו שבלו — לא יטול ממנה.
 <strong>אמר רב שימי בר אשי: שמע מינה</strong> <small>[למד מכאן]</small> <strong>מ</strong>דברי <strong>רב כהנא: עיילא ליה גלימא</strong> <small>[</small>אם <small>הכניסה לו</small> אשה <small>גלימה]</small> אחרי הנישואין — <strong>קרנא הוי, ולא מכסי לה ואזיל עד דבלי</strong> <small>[קרן הוא, ואינו מתכסה בה והולך עד ש</small>היא <small>בלה],</small> ואין אומרים שתיחשב הגלימה לקרן והשימוש בה כפירות השייכים לבעל ולא תגבה תמורתם, שהרי דווקא בשניה קנסו שאינם שלה.
 ומקשים: <strong>והאמר</strong> <small>[והרי אמר]</small> <strong>רב נחמן</strong> שהשימוש בגלימה <strong>פירא הוי</strong> <small>[פירות הם]!</small> ומשיבים: דברי <strong>רב נחמן</strong> אכן <strong>פליגא</strong> <small>[חלוקים]</small> על שיטה זו.
 <big>ב</big> שנינו במשנה שלממאנת, לשניה ולאילונית <strong>אין להן כתובה. אמר שמואל: לא שנו אלא</strong> לעיקר כתובה, שהם <strong>מנה</strong> לאלמנה ו<strong>מאתים</strong> לבתולה, שתיקנו חכמים לכל אשה הנישאת, <strong>אבל תוספת</strong> לכתובה שכתב מדעתו, הרי זו כמתנה סתם, ולכן <strong>יש להן.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>נשים שאמרו חכמים</strong> ש<strong>אין להן כתובה, כגון הממאנת וחברותיה — אין להן מנה מאתים</strong> שהם עיקר כתובה, <strong>אבל תוספת</strong> שכתב מעצמו — <strong>יש להן.</strong>
 אולם <strong>נשים שאמרו חכמים</strong> כי <strong>יוצאות שלא בכתובה, כגון</strong> זו ה<strong>עוברת על דת וחברותיה</strong> (זו שנמצאו בה מומים וכיוצא בה) — <strong>אין להן תוספת, וכל שכן</strong> שאין להן <strong>מנה</strong> ו<strong>מאתים,</strong> שכיון שהן עוברות עבירה, קנסו אותן חכמים בביטול כל התחייבויות הכתובה שכתב הבעל. <strong>והיוצאת משום שם רע,</strong> שיצא עליה שם רע של זנות ומשום כך בעלה מגרשה — <strong>נוטלת מה שלפניה,</strong> את הבלאות הקיימים בנכסי מלוג, <strong>ויוצאה.</strong>
 ומעירים: <strong>מסייע ליה</strong> <small>[לו]</small> דבר זה <strong>ל</strong>מה שאמר <strong>רב הונא,</strong> ש<strong>אמר רב הונא:</strong> אשה ש<strong>זינתה — לא הפסידה</strong> את
## דף קא:
 <strong>בלאותיה</strong> ה<strong>קיימין,</strong> כלומר, את בגדיה. וכיוצא בהם גם שאר נכסים שהביאה, והם קיימים עדיין — לא הפסידה אותם.
 <strong>תני תנא קמיה</strong> <small>[שנה חוזר המשניות לפני]</small> <strong>רב נחמן: זינתה — הפסידה בלאותיה קיימין. אמר ליה</strong> <small>[לו]:</small> <strong>אם היא זינתה, כליה מי זנאי</strong> <small>[האם זנו]?</small> ובודאי אין קונסים גם את נכסיה בזה אלא <strong>תני</strong> <small>[שנה</small> להיפך<small>]:</small> <strong>לא הפסידה בלאותיה קיימין.</strong>
 וכיוצא בזה <strong>אמר רבה בר בר חנה אמר ר' יוחנן:</strong> ברייתא <strong>זו</strong> ששנה חוזר המשניות לפני רב נחמן היא <strong>דברי ר' מנחם סתימתאה</strong> <small>[הסתום]</small> (שדבריו נאמרו כסתם משנה בכמה מקומות), <strong>אבל חכמים אומרים: זינתה — לא הפסידה בלאותיה קיימין.</strong>
 <big>א</big> שנינו במשנה ש<strong>אם מתחלה נשאה</strong> ביודעו שהיא איילונית — יש לה כתובה. <strong>אמר רב הונא: אילונית — אשה ואינה אשה, אלמנה</strong> לכהן גדול — <strong>אשה גמורה.</strong>
 ומסבירים: <strong>אילונית אשה ואינה אשה,</strong> שפעמים נחשבת כאשתו ופעמים אינה נחשבת כאשתו, כיצד? אם <strong>הכיר בה</strong> וידע שהיא איילונית כאשר נשאה — <strong>יש לה כתובה</strong> כאשה רגילה, ואם <strong>לא הכיר בה — אין לה כתובה. אלמנה</strong> לכהן גדול הריהי <strong>אשה גמורה, בין הכיר בה</strong> כאשר נשאה וידע שהיא אלמנה, <strong>בין לא הכיר בה</strong> שהיא אלמנה — <strong>יש לה כתובה.</strong>
 <strong>ורב יהודה אומר: אחת זו ואחת זו אשה ואינה אשה.</strong> כלומר, גם אלמנה, אם <strong>הכיר בה</strong> וידע שזה היה מעמדה — <strong>יש לה כתובה,</strong> ואם <strong>לא הכיר בה — אין לה כתובה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>כנסה</strong> את האשה <strong>בחזקת שהיא כן,</strong> שיש בה פגם מסויים או שהיא אסורה עליו, <strong>ונמצאת שהיא כן,</strong> כפי שידע מראש — <strong>יש לה כתובה.</strong> ונדייק מכאן: <strong>הא סתמא</strong> <small>[הרי</small> אם כנס אותה <small>סתם]</small> ונתברר שיש בה פגם או שאסורה עליו — <strong>אין לה כתובה.</strong> וקשה מכאן על רב הונא!
 ודוחים: <strong>לא תימא</strong> <small>[אל תאמר,</small> אל תדייק<small>]:</small> <strong>הא סתמא</strong> <small>[הרי</small> אם כנסה <small>סתם]</small> <strong>אין לה כתובה, אלא אימא</strong> <small>[אמור</small> ותדייק כך<small>]:</small> הרי אם <strong>כנסה בחזקת שאינה כן, ונמצאת שהיא כן — אין לה כתובה.</strong>
 ושואלים: <strong>אבל</strong> אם כנס אותה <strong>סתמא מאי</strong> <small>[סתם</small> ולא פירש, <small>מה</small> משמע שיהא הדין<small>] —</small> <strong>אית</strong> <small>[יש]</small> <strong>לה</strong> כתובה, אם כן, <strong>אדתני</strong> <small>[עד ש</small>הוא <small>שונה]</small> <strong>בחזקת שהיא כן ונמצאת שהיא כן יש לה כתובה, לשמעינן סתמא</strong> <small>[שישמיע לנו</small> בכנסה <small>סתם],</small> <strong>וכל שכן הא</strong> <small>[זו]</small> שכנסה על מנת כן!
 <strong>ועוד</strong> קשה, שהרי <strong>תני</strong> <small>[שנה</small> החכם<small>]</small> בברייתא אחרת במפורש: <strong>כנסה בידוע</strong> שיש בה פגם מסויים <strong>ונמצאת בידוע — יש לה כתובה, כנסה סתם — אין לה כתובה.</strong> והרי זו <strong>תיובתא</strong> <small>[קושיה חמורה]</small> על <strong>רב הונא!</strong>
 ומסבירים: <strong>רב הונא מתניתין אטעיתיה</strong> <small>[משנתנו הטעתה אותו],</small> שמתוך דיוק שדייק בלשונה הגיע למסקנה זו, ועל פיה אמר דברים שלא כדין. <strong>הוא סבר: מדקא מפליג</strong> <small>[מ</small>כיון <small>ש</small>המשנה <small>מחלקת]</small> <strong>באילונית ולא קמפליג</strong> <small>[ואינה מחלקת]</small> <strong>באלמנה, מכלל</strong> הדברים אתה למד כי <strong>אלמנה אפילו בסתמא נמי אית</strong> <small>[בסתם גם כן יש]</small> <strong>לה</strong> כתובה, גם אם לא ידע שהיא אלמנה, ולאמיתו של דבר <strong>ולא היא</strong> <small>[ואינו כן]</small> אלא <strong>כי קתני לה</strong> <small>[כאשר שנה את</small> דין<small>]</small> ה<strong>אלמנה, אפלוגתא</strong> <small>[לגבי החלוקה]</small> של <strong>אילונית קאי</strong> <small>[</small>הוא <small>עומד],</small> לומר שאלמנה דינה כאיילונית, שאף בה יש לחלק אם ידע בה או לא ידע בה מתחילה, אלא שהזכיר במשנה רק את האיילונית והוא הדין גם לאלמנה.
 
 <big>ב משנה</big> <strong>הנושא את האשה ופסקה עמו,</strong> כלומר, קבעה איתו תנאי <strong>כדי שיזון את בתה</strong> שנולדה לה מאיש אחר, במשך <strong>חמש שנים — חייב לזונה חמש שנים</strong> בכל מקרה, שהרי התחייב לעשות כן.
 ואם נתגרשה האשה בתוך הזמן הזה ו<strong>ניסת</strong> (נישאה) <strong>לאחר, ופסקה</strong> גם <strong>עמו כדי שיזון את בתה חמש שנים — חייב</strong> אף הוא <strong>לזונה חמש שנים.</strong> ו<strong>לא יאמר הראשון: לכשתבא</strong> הבת <strong>אצלי אזונה, אלא מוליך לה מזונותיה למקום שאמה</strong> נמצאת בו.
 <strong>וכן לא יאמרו שניהם "הרי אנו זנין אותה כאחד",</strong> כלומר, ששניהם יזונו אותה בשותפות, <strong>אלא אחד זנה</strong> בפועל, <strong>ואחד נותן לה דמי מזונות.</strong>
 <strong>ניסת</strong> (נישאת) אותה בת בתוך הזמן הזה — <strong>הבעל</strong> שנשא אותה הוא ש<strong>נותן לה מזונות,</strong> כדין חובת הבעל לאשתו, <strong>והן</strong> שניהם <strong>נותנין לה דמי מזונות.</strong> אם <strong>מתו</strong> שני הבעלים הללו — <strong>בנותיהן</strong> שלהם <strong>ניזונות מנכסים בני חורין</strong> משום תנאי כתובה, <strong>והיא,</strong> בת אשתו, <strong>ניזונת מנכסים משועבדים, מפני שהיא כבעלת חוב,</strong> שהרי נתחייב לה בשטר ושטרה קודם.
 <strong>הפקחים</strong> שנשותיהם היו מתנות איתם שיזונו את בנותיהן, <strong>היו כותבים</strong> ומפרשים: <strong>על מנת שאזון את בתך חמש שנים כל זמן שאת עמי,</strong> שלא יצטרכו לזון בת שאינה שלהם, בזמן שאמה אינה נשואה עוד להם.
 <big>ב גמרא</big> <strong>אתמר</strong> <small>[נאמר]</small> שנחלקו אמוראים בבעיה הבאה: <strong>האומר לחבירו "חייב אני לך מנה". ר' יוחנן אמר: חייב</strong> לתת לו, <strong>וריש לקיש אמר: פטור.</strong>
 ומבררים: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> ש<strong>אמר להו</strong> <small>[להם]</small> לנוכחים שם <strong>"אתם עדיי</strong> שאני מודה לו <strong>" — מאי טעמא</strong> <small>[מה הטעם]</small> של <strong>ריש לקיש דקפטר</strong> <small>[שפטר],</small> הרי בפירוש הודה בפני עדים! <strong>אי</strong> <small>[אם]</small> ש<strong>לא אמר להו</strong> <small>[להם]</small> <strong>"אתם עדיי" — מאי טעמא</strong> <small>[מה הטעם]</small> של <strong>ר' יוחנן דקמחייב</strong> <small>[שמחייב]?</small> והרי בלא שאומר במפורש "אתם עדי" אין בדבריו כלום!
 ומשיבים: <strong>לעולם</strong> תפרש ש<strong>לא קאמר להו</strong> <small>[להם]</small> <strong>"אתם עדיי", והכא במאי עסקינן</strong> <small>[וכאן במה אנו עוסקים]</small> — ש<strong>אמר ליה</strong> <small>[לו]</small> <strong>"חייב אני לך מנה בשטר". ר' יוחנן אמר: חייב,</strong> ומדוע — <strong>אלימא מילתא דשטרא כמאן דאמר להו</strong> <small>[חזק הדבר</small> שמזכיר ענין <small>שטר כמו שאומר להם]</small> <strong>"אתם עדים" דמי</strong> <small>[נחשב].</small> <strong>ריש לקיש אמר: פטור,</strong> כי לדעתו <strong>לא אלימא מילתא דשטרא</strong> <small>[אין חזק הדבר של</small> הזכרת <small>השטר]</small> כדי שייחשב כהודאה של ממש.
 ושואלים: <strong>תנן</strong> <small>[שנינו</small> במשנה<small>]:</small> <strong>הנושא את האשה ופסקה עמו לזון את בתה חמש שנים — חייב לזונה חמש שנים. מאי לאו כי האי גוונא</strong> <small>[האם לא</small> מדובר שם ב<small>כגון זה],</small> שאמר לה, או שמסר לה שטר שאין בו קנין או חתימה, שאם לא כן — מה החידוש בדבר? וקשה אם כן על ריש לקיש הפוטר בכגון זה!
## דף קב.
 <strong>לא,</strong> פה מדובר <strong>בשטרי פסיקתא</strong> <small>[פסיקה]</small> שבהם נקבעים הסכומים שמבטיחים המחותנים מצד החתן ומצד הכלה, ושטרות אלה למרות שאין בהם קנין — הרי הם תקפים כאילו היה בהם קנין. <strong>וכ</strong>דברי <strong>רב גידל,</strong> ש
 <strong>אמר רב גידל אמר רב:</strong> כאשר דנים המחותנים ביניהם ואומרים: <strong>כמה אתה נותן לבנך?</strong> ואומר האב: <strong>כך וכך.</strong> ושואל לאבי הכלה: <strong>וכמה אתה נותן לבתך?</strong> ומשיב: <strong>כך וכך.</strong> אם מתוך כך <strong>עמדו וקידשו</strong> — הרי <strong>קנו</strong> בשעת קידושין את כל מה שנאמר בתנאים הללו של ההורים. <strong>הן הן הדברים הנקנין באמירה,</strong> שאינם צריכים קנין או שטר מפורש, אלא הבטחה בלבד יש בה כדי לחייב.
 ושואלים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>כתב לכהן</strong> שרוצה לפדות את בנו אצלו: <strong>"שאני חייב לך חמש סלעים"</strong> — הרי <strong>חייב ליתן לו חמש סלעים, ובנו אינו פדוי.</strong> ולדעת ריש לקיש, אם הבן אינו פדוי בכך, מפני מה חייב לתת לו, והרי לא היה ממש בשטר זה!
 ומשיבים: <strong>שאני התם</strong> <small>[שונה שם]</small> שהוא <strong>משועבד ליה מדאורייתא</strong> <small>[לו מן התורה]</small> לפדות גם בלי שיכתוב זאת בשטר. ומקשים: <strong>אי הכי, אמאי</strong> <small>[אם כך, מדוע]</small> <strong>כתב</strong> שטר כלל? ומשיבים: <strong>כדי לברר לו כהן,</strong> להודיע שרוצה לפדות את בנו אצל כהן זה, ולא אצל אחר.
 ומשיבים: <strong>אי הכי</strong> <small>[אם כך],</small> <strong>בנו אמאי</strong> <small>[מדוע]</small> <strong>אינו פדוי?</strong> הרי כתב לו שטר ומשועבד לכך מן התורה! ומשיבים: <strong>כ</strong>דברי <strong>עולא.</strong> ש<strong>אמר עולא: דבר תורה</strong> (מדין תורה) — בנו <strong>פדוי לכשיתן</strong> את הכסף, <strong>ומאי טעמא</strong> <small>[ומה טעם]</small> <strong>אמרו</strong> ש<strong>בנו אינו פדוי? — גזירה שמא יאמרו פודין בשטרות</strong> בלבד, שיוכל לתת לפדיון בנו גם שטר חוב על אחר הנמצא בידו, והתורה אמרה שפדיון הבן אינו אלא בכסף.
 <strong>אמר רבא:</strong> מחלוקת ר' יוחנן וריש לקיש היא <strong>כתנאי</strong> <small>[כ</small>מחלוקת <small>תנאים]</small> אחרת שנחלקו בבעיה דומה: <strong>ערב היוצא אחר חיתום שטרות,</strong> כלומר, שלאחר שנחתם השטר כתב אדם שהוא ערב לחוב הזה, במקרה זה — <strong>גובה</strong> המלווה רק <strong>מנכסים בני חורין</strong> של הערב שמאחר שלא היתה הערבות חלק מן השטר ממש, הרי זה כמלוה על פה שאין גובים אותו מנכסים משועבדים.
 ומסופר: <strong>מעשה</strong> כגון זה <strong>בא לפני ר' ישמעאל, ואמר: גובה מנכסים בני חורין. אמר לו בן ננס: אינו גובה לא מנכסים בני חורין ולא מנכסים משועבדים,</strong> שמה שכתב הערב אין לו ערך משפטי כלל.
 <strong>אמר לו</strong> ר' ישמעאל: <strong>למה? אמר לו</strong> בן ננס: <strong>הרי שהיה חונק את חבירו בשוק</strong> ותובע ממנו שיחזיר לו כסף שחייב לו, <strong>ומצאו חבירו</strong> של הנחנק <strong>ואמר לו</strong> לחונק: <strong>הנח לו, ואני אתן לך</strong> מה שאתה תובע ממנו. הרי למרות שהתחייב — <strong>פטור</strong> מלשלם, ומדוע — <strong>שלא על אמונתו הלוהו,</strong> שהרי ההלוואה מתחילה לא היתה על סמך האמונה שהאמין בחבר שיפרע לו, שהרי חבר זה בא והבטיח רק לאחר מכן, ולכן אין כאן התחייבות כלל, וכן הוא גם במקרה של ערב לאחר חיתום שטרות.
 ואם כן, <strong>לימא</strong> <small>[</small>האם <small>לומר]</small> במחלוקת ר' יוחנן וריש לקיש הראשונה, ש<strong>ר' יוחנן</strong> ש<strong>אמר כ</strong>דברי <strong>ר' ישמעאל</strong> שיש ממשות בהתחייבות זו שקיבל על עצמו, <strong>וריש לקיש</strong> ש<strong>אמר כ</strong>דברי <strong>בן ננס.</strong>
 ודוחים: <strong>אליבא</strong> <small>[לפי שיטת]</small> <strong>בן ננס כולי עלמא לא פליגי</strong> <small>[הכל אינם חלוקים]</small> שאם כתב לו בשטר "חייב אני לך מנה" שהתחייבות כזו אינה התחייבות,
## דף קב:
 <strong>כי פליגי אליבא</strong> <small>[כאשר נחלקו,</small> הרי זה <small>לפי</small> שיטתו<small>]</small> של <strong>ר' ישמעאל. ר' יוחנן כ</strong>דברי <strong>ר' ישמעאל</strong> כפשוטם, <strong>וריש לקיש</strong> סבור כי <strong>עד כאן לא</strong> שמענו כי <strong>קאמר</strong> <small>[</small>ש<small>אמר]</small> <strong>ר' ישמעאל התם</strong> <small>[שם]</small> <strong>אלא</strong> ש<strong>שייך ליה</strong> <small>[לו</small> הענין<small>]</small> <strong>לשיעבודא דאורייתא</strong> <small>[לשיעבוד מן התורה],</small> שכן ערב משועבד מן התורה <strong>אבל הכא</strong> <small>[כאן]</small> <strong>לא שייך שיעבודא דאורייתא</strong> <small>[שעבוד מן התורה]</small> כלל, שהרי לא היתה לאיש כל התחייבות מוקדמת.
 <big>א</big> <strong>גופא</strong> (לגופה) של הלכה שהזכרנו קודם, <strong>אמר רב גידל אמר רב,</strong> אמר אבי הבת: <strong>"כמה אתה נותן לבנך"?</strong> ואמר לו אבי הבן: <strong>"כך וכך".</strong> ושאל אותו אבי הבן: <strong>"וכמה אתה נותן לבתך"? —</strong> והשיב לו: <strong>"כך וכך". עמדו וקידשו — קנו</strong> את כל הדברים שהתנו ההורים ביניהם בלי לעשות קנין, שכן <strong>הן הן הדברים הנקנים באמירה.</strong>
 <strong>אמר רבא: מסתברא מילתא</strong> <small>[מסתבר דברו]</small> של <strong>רב בבתו נערה,</strong> וטעם הדבר — <strong>דקא מטי</strong> <small>[שבאה]</small> <strong>הנאה לידיה</strong> <small>[לידו]</small> של האב, שכן הוא זוכה בכסף קידושיה ובכתובתה, וכיון שיש לו הנאה בכך, הריהו גומר ומקנה מה שהבטיח באמירה בלבד, <strong>אבל בוגרת</strong> ש<strong>לא מטי</strong> <small>[באה]</small> <strong>הנאה לידיה</strong> <small>[לידו],</small> שהרי כסף הקידושין והכתובה שייכים רק לה — <strong>לא.</strong>
 והוסיף רבא בלשון שבועה: <strong>והאלהים!</strong> לאמיתו של דבר <strong>אמר רב: אפילו</strong> ב<strong>בוגרת</strong> הדין כן. <strong>דאי</strong> <small>[שאם]</small> <strong>לא תימא הכי</strong> <small>[תאמר כך],</small> <strong>אבי הבן מאי</strong> <small>[מה,</small> איזו<small>]</small> <strong>הנאה אתא לידיה</strong> <small>[באה לידו]</small> שמקנה באמירה בלבד? <strong>אלא</strong> צריכים לומר שסבור רב כי <strong>בההיא</strong> <small>[באותה]</small> <strong>הנאה דקמיחתני אהדדי גמרי ומקני להדדי</strong> <small>[שמתחתנים זה בזה</small> ומרוצים בכך, הרי הם <small>גומרים ומקנים</small> את הדברים <small>זה לזה].</small>
 <strong>אמר ליה</strong> <small>[לו]</small> <strong>רבינא לרב אשי: דברים הללו</strong> של תנאי נישואין <strong>ניתנו ליכתב</strong> (להכתב), כלומר, אם באים להחתים עדים וכיוצא בזה ולעשות את התנאים הללו כשטר גמור, האם אפשר לעשות זאת, <strong>או לא ניתנו ליכתב? אמר ליה</strong> <small>[לו]:</small> <strong>לא ניתנו ליכתב.</strong>
 <strong>איתיביה</strong> <small>[הקשה לו]</small> ממה ששנינו במשנתנו: <strong>הפקחין היו כותבין "על מנת שאזון את בתך חמש שנים כל זמן שאת עמי",</strong> משמע שניתן הדבר להיכתב! ענה לו רב אשי: <strong>מאי</strong> <small>[מה</small> פירוש<small>]</small> <strong>"כותבין" — אומרים.</strong>
 ושאל שוב רבינא: <strong>וקרי ליה</strong> <small>[ו</small>כי <small>קורא לה</small> התנא<small>]</small> <strong>לאמירה כתיבה?</strong> ענה לו: <strong>אין</strong> <small>[כן],</small> <strong>והתנן</strong> <small>[ו</small>כן <small>שנינו</small> במשנה<small>]:</small> <strong>הכותב לאשתו "דין ודברים אין לי בנכסייך", ותני</strong> <small>[ושנה]</small> <strong>ר' חייא</strong> כביאור לדבר: <strong>האומר לאשתו,</strong> משמע שאמירה קרויה כתיבה.
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>אין כותבין שטרי אירוסין ונשואין אלא מדעת שניהם.</strong> ונלמד מכאן: <strong>הא</strong> <small>[הרי]</small> אם היה זה <strong>מדעת שניהם — כותבין. מאי לאו</strong> <small>[האם לא]</small> מדובר פה ב<strong>שטרי פסיקתא</strong> <small>[פסק],</small> כלומר, בתנאים של הנישואין, והרי שצריך כתיבה!
 ודוחים: <strong>לא,</strong> הכוונה היא <strong>לשטרי אירוסין ממש.</strong> כלומר, שמקדש את האשה בשטר, ושטר זה צריך להיות כתוב מדעת שניהם. <strong>כ</strong>מו שאמרו <strong>רב פפא ורב שרביא. דאיתמר</strong> <small>[שנאמר]:</small> <strong>כתבו</strong> הבעל לשטר אירוסין <strong>לשמה</strong> של אשה מסויימת, <strong>ושלא מדעתה,</strong> שהיא לא ידעה זאת — <strong>רבה ורבינא אמרי</strong> <small>[אומרים]:</small> <strong>מקודשת, רב פפא ורב שרביא אמרי</strong> <small>[אומרים]:</small> <strong>אינה מקודשת.</strong>
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו במשנתנו: <strong>מתו</strong> שני הבעלים הללו — <strong>בנותיהן ניזונות מנכסים בני חורין, והיא</strong> הבת שהיה עליה התנאי <strong>ניזונת מנכסים משועבדים, מפני שהיא כבעלת חוב.</strong> משמע שלא מסתפקים באמירה אלא כתבו זאת בשטר, שכן אחרת לא היתה יכולה לטרוף מנכסים משועבדים!
 ודוחים: <strong>הכא במאי עסקינן</strong> <small>[כאן במה אנו עוסקים]</small> <strong>בשקנו מידו,</strong> שעשו מעשה קנין ובמקרה זה ודאי אפשר לכתוב שטר.
 ומקשים: <strong>אי הכי</strong> <small>[אם כך]</small> שהיה שם קנין, אם כן ה<strong>בנות</strong> שלו <strong>נמי</strong> <small>[גם כן]</small> יטרפו מנכסים משועבדים! ומשיבים: מדובר <strong>ב</strong>אופן <strong>שקנו לזו ולא קנו לזו,</strong> שעשו קנין לצורך בת אשתו, ולא לבנות שנולדו להם לאחר שנישאו.
 ושואלים: <strong>ומאי פסקא</strong> <small>[ומהי הפסיקה],</small> מה גורם להחליט שדווקא במקרה זה עשו קנין ולענין אחר לא עשו קנין? ומשיבים: <strong>איהי</strong> <small>[היא]</small> הבת שהיתה לאשה מבעלה הקודם <strong>דהואי</strong> <small>[שהיתה]</small> <strong>בשעת קנין</strong> כשנישאת — <strong>מהני</strong> <small>[מועיל]</small> <strong>לה</strong> ה<strong>קנין,</strong> ואילו ה<strong>בנות</strong> שנולדו להם לאחר הנישואין ש<strong>לא הוו</strong> <small>[היו]</small> <strong>בשעת</strong> ה<strong>קנין — לא מהני להו</strong> <small>[מועיל להן]</small> ה<strong>קנין.</strong>
 ומקשים: <strong>מי לא עסקינן דהואי</strong> <small>[האם אין אנו עוסקים</small> גם במקרה <small>שהיו]</small> הבנות <strong>בשעת קנין, והיכי דמי</strong> <small>[וכיצד</small> יכול להיות <small>הדבר]</small> שיהיו בנות שניהם בשעת הקנין — <strong>כגון</strong> ש<strong>גרשה ואהדרה</strong> <small>[והחזירה]</small> והיו להם בנות משותפות מנישואיהם הקודמים!
 <strong>אלא</strong> כך צריך לומר: <strong>איהי דליתא</strong> <small>[היא,</small> בתו החורגת <small>שאינה]</small> נכללת <strong>בתנאי בית דין,</strong> שאין לה זכות למזונות בדרך כלל — <strong>מהני</strong> <small>[מועיל]</small> <strong>לה קנין,</strong> ואילו ה<strong>בנות</strong> שלו <strong>דאיתנהו</strong> <small>[שיש להן]</small> זכות מתוך <strong>תנאי בית דין — לא מהני להו</strong> <small>[מועיל להן]</small> ה<strong>קנין.</strong>
 ותוהים: האם משום שיש להן תנאי בית דין <strong>מגרע גרעי</strong> <small>[גרועות</small> הן <small>יותר]?</small> להיפך, כיון שיש גם תנאי בית דין שיתפרנסו, לכאורה צריך היה להיות כוחן עדיף! <strong>אלא</strong> כך צריך לומר: <strong>בנותיו היינו טעמא</strong> <small>[זהו הטעם]</small> <strong>כיון דאיתנהו</strong> <small>[ש</small>הן <small>ישנן]</small> <strong>בתנאי בית דין</strong> ודרך בני אדם לדאוג לפרנסתן, <strong>אימר צררי אתפסינהו</strong> <small>[אמור</small> ש<small>צרורות,</small> כסף, <small>התפיס,</small> נתן, <small>להן]</small> כתשלומים עבור המזונות כבר בחייו ולכן אינן יכולות לגבות מן המשועבדים שמא יש להן כבר כדי צרכן, אבל בת זו שהיא חורגת, ואין עליה תנאי בית דין — אין אנו חוששים שנתן לה משלו כלום.
 <big>ב</big> שנינו במשנה: <strong>לא יאמר הראשון</strong> הרי אני זנה רק כשתהיה אצלי, אלא מוליך מזונות למקום שבו מצויות היא ואמה. <strong>אמר רב חסדא: זאת אומרת</strong> שבמקרה של גירושין הולכת ה<strong>בת</strong> ומתגוררת <strong>אצל אמה,</strong> ולא אצל אביה.
 ושואלים: מנין לרב חסדא זאת, <strong>ממאי</strong> <small>[ממה],</small> מנין יודע אתה ש<strong>ב</strong>בת <strong>גדולה עסקינן</strong> <small>[אנו עוסקים],</small> ומטעם זה? <strong>דלמא</strong> <small>[שמא]</small> <strong>ב</strong>בת <strong>קטנה עסקינן</strong> <small>[אנו עוסקים],</small> <strong>ומשום מעשה שהיה,</strong> שחוששים לחייה.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מי שמת והניח בן קטן לאמו, יורשי האב אומרים: יהא</strong> הבן <strong>גדל אצלנו, ואמו אומרת: יהא בני גדל אצלי — מניחין אותו אצל אמו, ואין מניחין אותו אצל</strong> מי שהוא <strong>ראוי ליורשו. מעשה היה</strong> בילד כזה <strong>ושחטוהו</strong> יורשיו <strong>ערב הפסח!</strong> ולכן אף בקטנה שיש לגביה התחייבויות, אין משאירים אותה אצל אנשים העלולים להזיק לה כדי להפטר מהתחייבותם. ואם כן מנין לו לומר שתמיד הולכת הבת לדור במחיצת אימה?
 ומשיבים: <strong>אם כן ליתני</strong> <small>[שישנה]</small> <strong>למקום שהיא</strong> בדרך כלל, בלי לפרט היכן,
## דף קג.
 <strong>מאי</strong> <small>[מה]</small> החזרה וההדגשה <strong>למקום שאמה? שמעת מינה</strong> <small>[לומד אתה מכאן]</small> כי במקרה של גירושין הולכת ה<strong>בת אצל האם, לא שנא</strong> <small>[אינו שונה]</small> <strong>גדולה ולא שנא</strong> <small>[ואינו שונה]</small> <strong>קטנה.</strong>
 <big>א</big> שנינו במשנה שאם היו שנים מחוייבים במזונות הבת <strong>לא יאמרו שניהם</strong> שהם שותפים בהזנתה, אלא כל אחד ממלא אחר התחייבותו לעצמו.
 מסופר מעשה: <strong>ההוא גברא דאוגר ליה ריחיא לחבריה</strong> <small>[אדם אחד שהשכיר לו ריחיים לחבירו]</small> בשכר <strong>טחינה,</strong> ששוכר הריחיים קיבל עליו כתשלום דמי השכירות לטחון מה שיצטרך המשכיר לעצמו. <strong>לסוף איעתר, זבין ריחיא וחמרא</strong> <small>[בסוף התעשר</small> המשכיר ו<small>קנה ריחיים</small> נוספות <small>וחמור]</small> ולא הזדקק עוד לטחינתו של השוכר,
 <strong>אמר ליה</strong> <small>[לו]:</small> <strong>עד האידנא</strong> <small>[עכשיו]</small> <strong>הוה טחיננא גבך</strong> <small>[הייתי טוחן אצלך]</small> וזה היה שכרי, <strong>השתא הב</strong> <small>[עכשיו תן]</small> <strong>לי אגרא</strong> <small>[שכר]</small> עבור הריחיים. <strong>אמר ליה</strong> <small>[לו]</small> השוכר: <strong>מיטחן טחיננא לך</strong> <small>[אני טוחן בשבילך]</small> ולכך הסכמתי, אבל לא למתן שכר.
 <strong>סבר</strong> <small>[חשב]</small> <strong>רבינא למימר</strong> <small>[לומר]:</small> <strong>היינו מתניתין</strong> <small>[זוהי</small> ההלכה האמורה ב<small>משנתנו]</small> <strong>לא יאמרו שניהם "הרי אנו זנין אותה כאחד", אלא אחד זנה ואחד נותן לה דמי מזונות.</strong> שמכאן רצה ללמוד, שאף שהתנאי היה לתת מזונות לבת, הרי כאשר השתנו הנסיבות נותן הוא דמי מזונות. ואף כאן יתן לו השוכר דמי הטחינה.
 <strong>אמר ליה</strong> <small>[לו]</small> <strong>רב עוירא</strong> לרבינא: <strong>מי דמי</strong> <small>[האם דומה]</small> הדבר? <strong>התם, חד כריסא אית</strong> <small>[שם, כרס אחת יש]</small> <strong>לה, תרתי כריסתא לית</strong> <small>[שתי כריסות אין]</small> <strong>לה,</strong> ולכן אין אפשרות בפועל ששניהם יזונו אותה, ואולם <strong>הכא, מצי אמר ליה</strong> <small>[כאן, יכול לומר לו]</small> השוכר: <strong>טחון</strong> בריחיים האחרות אותן קנית <strong>וזבין</strong> <small>[ומכור]</small> לאחרים, ואילו בריחיים בהן אני טוחן <strong>טחון ואותיב</strong> <small>[ושמור]</small> לאכילתך, וכיון שאפשר שימשיך לטחון אצלו בפועל — אין השוכר חייב לשנות מתנאי ההסכם.
 ומעירים: <strong>ולא אמרן</strong> <small>[אמרנו]</small> <strong>אלא דלית ליה טחינא לריחיא</strong> <small>[שאין לו</small> לשוכר <small>טחינה</small> אחרת <small>לריחיים</small> שלו<small>],</small> וטחינה זו בשביל המשכיר מספקת לשוכר, ולולא זה יהיו הריחיים בטלות ממלאכה, <strong>אבל</strong> אם <strong>אית ליה טחינא לריחיא</strong> <small>[יש לו טחינה לריחיים]</small> בשביל אחרים די צורכו, ויכול לבקש תשלום עבור הטחינה הזו ולשלם דמי שכירות, אלא שמתעקש על קיום תנאי ההסכם — <strong>כגון זו כופין אותו על מדת סדום,</strong> שבכל דבר שאדם אינו מפסיד ואחר גם נהנה משלו — כופים אותו שלא ינהג ברשעות סתם כמנהג סדום.
 <big>ב משנה</big> <strong>אלמנה שאמרה: אי אפשי</strong> (אין רצוני) <strong>לזוז מבית בעלי</strong> אלא להשאר שם — <strong>אין היורשין יכולין לומר לה: "לכי לבית אביך ואנו זנין אותך", אלא זנין אותה</strong> בבית בעלה, <strong>ונותנין לה מדור</strong> (מקום לדור) <strong>לפי כבודה.</strong>
 אבל אם <strong>אמרה: "אי אפשי לזוז מבית אבא"</strong> ואתם תביאו לי מזונותי לשם — <strong>יכולין היורשין לומר לה: אם את</strong> דרה <strong>אצלנו</strong> בבית אבינו — <strong>יש ליך</strong> (לך) <strong>מזונות</strong> מן הנכסים שירשנו מאבינו, <strong>ואם אין את אצלנו — אין ליך</strong> (לך) <strong>מזונות.</strong>
 <strong>אם היתה טוענת</strong> שאינה רוצה לדור בבית בעלה המנוח <strong>מפני שהיא ילדה</strong> (צעירה) <strong>והן</strong> היתומים <strong>ילדים,</strong> ואין הדבר נאה שיהיו בבית אחד — <strong>זנין אותה והיא בבית אביה.</strong>
 <big>ג גמרא</big> <strong>תנו רבנן</strong> <small>[שנו חכמים]:</small> אלמנה שנשארה בבית בעלה <strong>משתמשת במדור</strong> (בדירה) <strong>כדרך</strong> שהיתה <strong>משתמשת בחיי בעלה.</strong> ומשתמשת <strong>בעבדים ושפחות כדרך שמשתמשת</strong> בהם <strong>בחיי בעלה. בכרים וכסתות כדרך שמשתמשת בחיי בעלה. בכלי כסף ובכלי זהב כדרך שמשתמשת בחיי בעלה.</strong> ואין נוטלים ממנה דבר ממה שהיתה נוהגת בחיי הבעל. <strong>שכך כתב לה</strong> בנוסח הכתובה: <strong>"ואת תהא יתבת</strong> <small>[תהיי יושבת]</small> <strong>בביתי ומיתזנא</strong> <small>[וניזונת]</small> <strong>מנכסי כל ימי מגר ארמלותיך</strong> <small>[מגורי אלמנותך]</small> <strong>בביתי".</strong>
 <strong>תני</strong> <small>[שנה]</small> <strong>רב יוסף:</strong> הלשון <strong>"בביתי"</strong> בא למעט ולומר — <strong>ולא בבקתי</strong> (בבקתה שלי), שאם היה הבית קטן ביותר, אינה יכולה לחייב את היורשים שתמשיך לדור שם איתם.
 <strong>אמר רב נחמן: יתומים שמכרו מדור אלמנה — לא עשו ולא כלום.</strong>
 ושואלים: <strong>ומאי שנא</strong> <small>[ומה שונה</small> הדבר<small>]</small> <strong>מ</strong>מה שאמר <strong>ר' אסי</strong> בשם <strong>ר' יוחנן?</strong> ש<strong>אמר ר' אסי אמר ר' יוחנן: יתומים שקדמו ומכרו בנכסים מועטין</strong> (נכסים שאינם יותר מכדי מזון הבנות), אף על פי שהדין הוא שנכסים מועטים משאירים לצורך מזון היתומות, מכל מקום <strong>מה שמכרו — מכרו.</strong> הרי שאף שנהגו שלא כראוי — המכר קיים. ומדוע אין מכירת מדור האלמנה מתקיימת?
 ומשיבים: <strong>התם לא משתעבדי</strong> <small>[שם אין</small> הנכסים <small>משתעבדים]</small> <strong>לה מחיים,</strong> שהשעבוד לצורך מזון הבנות חל רק משעת מותו של אביהן ולא קודם לכן, ואילו <strong>הכא משתעבדי</strong> <small>[כאן משתעבדים]</small> <strong>לה</strong> הנכסים גם <strong>מחיים,</strong> שהרי עוד בחייו היה צריך לתת לה מקום לדור בו, ולכן לא עשו ולא כלום.
 <strong>אמר אביי: נקיטינן</strong> <small>[מוחזקים אנו]:</small> <strong>מדור אלמנה שנפל — אין היורשין חייבין לבנותו</strong> מחדש,
 שאינם חייבים אלא להחזיקה במקום שהיה משועבד לה, אבל כשלעצמם אינם צריכים לדאוג לה לדירה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מדור אלמנה שנפל — אין היורשין חייבין לבנותו. ולא עוד, אלא אפילו היא אומרת "הניחוני ואבננו משלי" — אין שומעין לה,</strong> ואין הם חייבים לקבל את דבריה.
 <strong>בעי</strong> <small>[שאל]</small> <strong>אביי:</strong> אם <strong>שיפצה</strong> (תיקנה) את הדירה, ולא בנתה אותה מחדש, <strong>מאי</strong> <small>[מה</small> הדין<small>],</small> האם יכולים היורשים לומר לה שכיון שהבית דורש שיפוץ הרי זה כמו שנפל ותצא ממנו, או כיון שעדיין הוא יכול לעמוד אינם יכולים למונעה מלדור בו ואף לשפצו<small>?</small> לשאלה זו לא היתה תשובה, והריהי <strong>תיקו</strong> <small>[תעמוד]</small> במקומה.
 <big>ד</big> שנינו במשנה: <strong>אמרה</strong> האלמנה ליורשים <strong>אי אפשי</strong> (אין רצוני) לזוז מבית אבא, ורצוני להיות שם ולקבל שם גם את מזונותי — אין היורשים חייבים במזונותיה.
 ושואלים: מדוע הדבר כך, <strong>וליתבו</strong> <small>[ושיתנו]</small> <strong>לה כי יתבה התם</strong> <small>[כאילו היתה יושבת שם]</small> בבית בעלה? ומשיבים: <strong>מסייע ליה</strong> <small>[לו]</small> הדבר <strong>לרב הונא.</strong> ש<strong>אמר רב הונא: ברכת הבית ברובה,</strong> שהברכה בבית היא לפי רוב האנשים המצויים שם, שכאשר מצויים בבית אנשים רבים יותר ההוצאות לכל נפש קטנות יותר. ולכן אומרים היורשים לאשה, שאם תשאר גם היא בבית — אין הוצאה מרובה עבורה אבל בהמצאת מזונות לעצמה, מתרבה ההוצאה.
 ושואלים: אם כן, <strong>וליתבו</strong> <small>[ושיתנו]</small> <strong>לה</strong> מזונות בבית אביה ויפחיתו לה מהם <strong>לפי</strong> מה שיכולים להרוויח ב<strong>ברכת הבית?</strong> ומשיבים: <strong>הכי נמי</strong> <small>[</small>ל<small>כך גם כן]</small> כוונת המשנה, שרשאים להפחית לה לפי החשבון, ולא שימנעו ממנה לגמרי את מזונותיה.
 <strong>אמר רב הונא: לשון חכמים ברכה, לשון חכמים עושר, לשון חכמים מרפא.</strong> כלומר, המדקדק בלשון חכמים יכול ללמוד מדבריהם נוסף לעצם ההלכה גם את כל הדברים הללו. כיצד? <strong>ברכה — הא דאמרן</strong> <small>[זו שאמרנו],</small> שמתוך לשון חכמים למדים על דרך ברכת הבית.
 לשון חכמים <strong>עושר — דתנן</strong> <small>[ש</small>כן <small>שנינו</small> במשנה<small>]:</small> <strong>המוכר פירות לחבירו,</strong> אם <strong>משך</strong> הקונה את הפירות <strong>ולא מדד — קנה,</strong> אם <strong>מדד ולא משך — לא קנה. ואם היה</strong> הקונה <strong>פקח</strong> ורוצה להבטיח לעצמו שלא יחזור בו המוכר — <strong>שוכר את מקומו</strong> ואז קונה מיד משעת המדידה. הרי למדים מכאן ענין של עצה בענייני ממונות.
 לשון חכמים <strong>מרפא — דתנן</strong> <small>[ש</small>כן <small>שנינו</small> במשנה<small>]:</small> <strong>לא ילעוס אדם חטין ויניח על גבי מכתו בפסח, מפני ש</strong>החטים <strong>מחמיצות</strong> על ידי כך, ובדרך אגב למדים מלשון חכמים זו שחיטים לעוסות מועילות למכה, והרי כאן ענין של מרפא.
 <big>ה</big> <strong>תנו רבנן</strong> <small>[שנו חכמים],</small> <strong>בשעת פטירתו של רבי אמר: לבני אני צריך. נכנסו בניו אצלו. אמר להם</strong> בצוואתו: <strong>הזהרו בכבוד אמכם.</strong> ועוד אמר: <strong>נר</strong> שלי <strong>יהא דלוק במקומו, שולחן יהא ערוך במקומו, מטה תהא מוצעת במקומה. יוסף חפני שמעון אפרתי — הם שמשוני בחיי, והם ישמשוני במותי.</strong>
 ומבארים את הדברים ביחס למה שאמר להם <strong>הזהרו בכבוד אמכם,</strong> ושואלים: כיבוד אם הלא מצוה <strong>דאורייתא</strong> <small>[מן התורה]</small> <strong>היא, דכתיב</strong> <small>[שנאמר]:</small> <strong>"כבד את אביך ואת אמך"</strong> (שמות כ, יב)! ומשיבים: <strong>אשת אב הואי</strong> <small>[היתה],</small> כלומר לא אמם היתה אלא אם חורגת, ולכן הוצרך להזהירם על כבודה.
 ושואלים: הלא החובה לכבד את <strong>אשת</strong> ה<strong>אב נמי דאורייתא</strong> <small>[גם כן מן התורה]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> <strong>"כבד את אביך ואת אמך"</strong> ויש בכתוב זה ביטויים הבאים לרבות, <strong>"את אביך"</strong> — "את" בא לרבות <strong>זו אשת אביך, "ואת אמך"</strong> — "את" בא לרבות, <strong>זו בעל אמך,</strong> כלומר, אב חורג, <strong>וי"ו יתירה</strong> (של "ואת") — <strong>לרבות את אחיך הגדול!</strong>
 ומשיבים: <strong>הני מילי</strong> <small>[דברים אלה</small> אמורים<small>]</small> שחייב לכבד את אשת אביו הוא דווקא <strong>מחיים,</strong> בחיי האב ומשום כבודו. <strong>אבל לאחר מיתה — לא,</strong> ולכן הצטרך רבי להזהיר את בניו על כך.
 ומה שציוה אותם <strong>"נר יהא דלוק במקומו, שולחן יהא ערוך במקומו מטה תהא מוצעת במקומה", מאי טעמא</strong> <small>[מה טעם]</small> הדבר? <strong>כל בי שמשי</strong> <small>[בין השמשות</small> של ערב שבת<small>]</small> <strong>הוה אתי לביתיה</strong> <small>[היה</small> רבי <small>בא לביתו]</small> כבחייו, ולכן הוצרך לכל אלו.
 ואגב זה מסופר: <strong>ההוא בי שמשא אתאי שבבתא, קא קריה אבבא</strong> <small>[פעם</small> אחת <small>בין השמשות</small> בערב שבת <small>באה שכנה</small> ו<small>דפקה על הדלת],</small> <strong>אמרה אמתיה</strong> <small>[שפחתו]:</small> <strong>שתיקו</strong> <small>[שתקי],</small> ש<strong>רבי יתיב</strong> <small>[יושב].</small> <strong>כיון</strong> ש<strong>שמע</strong> רבי את דבריה, <strong>שוב לא אתא</strong> <small>[בא],</small> כדי <strong>שלא להוציא לעז על צדיקים הראשונים</strong> שלא התגלו בפני משפחתם לאחר מותם.
 ועל מה שאמר <strong>"יוסף חפני שמעון אפרתי הם שמשוני בחיי והם ישמשוני במותי". סבור מינה בהדין עלמא</strong> <small>[חשבו מכאן</small> ש<small>בעולם הזה],</small> <strong>הוא דקאמר</strong> <small>[שאמר]</small> שחשבו שהתכוון לומר שהם יהיו המטפלים בקבורתו, <strong>כיון דחזו דקדים ערסייהו לערסיה</strong> <small>[שראו שקדמה מיטתם למיטתו,</small> שהם מתו לפניו<small>],</small> <strong>אמרי</strong> <small>[אמרו]:</small> <strong>שמע מינה לההוא עלמא</strong> <small>[למד מכאן לאותו עולם,</small> לעולם הבא<small>]</small> <strong>הוא דקאמר</strong> <small>[שאמר],</small> שהם ישמשו אותו גם כן לאחר מותו.
 <strong>והאי</strong> <small>[וזה]</small> ש<strong>אמר הכי</strong> <small>[כך] —</small> כדי ש<strong>לא לימרו</strong> <small>[יאמרו]</small> הבריות: <strong>מילתא הואי להו</strong> <small>[דבר</small> מגונה <small>היה בהם]</small> <strong>ועד האידנא נמי</strong> <small>[עכשיו גם כן]</small> <strong>זכותו</strong> של <strong>רבי הוא דאהניא להו</strong> <small>[היא שהועילה להם]</small> שלא מתו בחטאם, וכיון שמת רבי שוב לא הגנה עליהם זכותו ומתו, ולכן הודיע שמתו כדי שיתלוו עימו במותו.
 <big>ו</big> ועוד <strong>אמר להן</strong> רבי למשמשיו: <strong>לחכמי ישראל אני צריך. נכנסו אצלו חכמי ישראל, אמר להן: "אל תספדוני בעיירות,</strong>
## דף קג:
 <strong>והושיבו ישיבה</strong> שתחזור ללימודים הסדירים <strong>לאחר שלשים יום",</strong> ולא תבטלו עוד מלימוד בגלל האבל. <strong>"שמעון בני חכם, גמליאל בני</strong> יהא <strong>נשיא, חנינא בר חמא ישב בראש</strong> הישיבה<strong>".</strong> 
 ומסבירים: מה שאמר <strong>"אל תספדוני בעיירות", סבור מינה</strong> <small>[חשבו</small> לדון <small>מכאן]</small> ש<strong>משום טרחא הוא דקאמר</strong> <small>[שאמר],</small> שלא רצה שירבו בטירחה עבורו, שאם יספידוהו בכל עיירה, יתעכבו הרבה בדרך. <strong>כיון דחזי דקספדי</strong> <small>[שראו שהיו סופדים]</small> <strong>בכרכים וקאתו כולי עלמא</strong> <small>[והיו באים הכל</small> לכרך<small>],</small> שהיו הכל טורחים כדי לבוא להשתתף בהספדים, <strong>אמרו: שמע מינה</strong> <small>[למד מכאן]</small> ש<strong>משום יקרא</strong> <small>[כבוד]</small> <strong>הוא דקאמר</strong> <small>[שאמר],</small> שאם היו סופדים אותו בעיירות היו אלה הספדים קטנים ולא ראויים, ובאופן זה התאסף קהל גדול והיה לו כבוד.
 ומה שציוה <strong>"הושיבו ישיבה לאחר שלשים יום",</strong> טעמו — <strong>דלא עדיפנא</strong> <small>[שאין אני עדיף]</small> <strong>ממשה רבינו, דכתיב</strong> <small>[שנאמר]</small> בו בפטירתו: <strong>"ויבכו בני ישראל את משה בערבת מואב שלשים יום"</strong> (דברים לד, ח), ועניינו: <strong>תלתין יומין ספדין ביממא וליליא</strong> <small>[שלושים יום</small> שלאחר הפטירה היו <small>סופדים ביום ובלילה],</small> <strong>מכאן ואילך ספדו ביממא וגרסי בליליא</strong> <small>[</small>היו <small>סופדים ביום ולומדים בלילה],</small> <strong>או ספדו בליליא וגרסי ביממא</strong> <small>[סופדים בלילה ולומדים ביום],</small> <strong>עד דספדי תריסר ירחי שתא</strong> <small>[שספדו שנים עשר חודשי שנה].</small>
 מסופר: <strong>ההוא יומא דאשכבתיה</strong> <small>[אותו יום של הלווייתו]</small> של <strong>רבי נפקא בת קלא</strong> <small>[יצאה בת קול]</small> <strong>ואמרה: כל</strong> מי <strong>דהוה באשכבתיה</strong> <small>[שהיה בהלווייתו]</small> של <strong>רבי, מזומן הוא לחיי העולם הבא. ההוא כובס</strong> (כובס אחד) <strong>כל יומא</strong> <small>[יום]</small> <strong>הוה אתי קמיה</strong> <small>[היה בא לפני</small> רבי<small>],</small> <strong>ההוא יומא</strong> <small>[אותו יום]</small> <strong>לא אתא</strong> <small>[בא]</small> ונמצא שלא היה בהלוויה. <strong>כיון</strong> ש<strong>שמע הכי</strong> <small>[כך],</small> שמת רבי, מחמת צער <strong>סליק לאיגרא</strong> <small>[עלה לגג]</small> <strong>ונפל לארעא ומית</strong> <small>[לארץ ומת].</small> <strong>יצתה</strong> (יצאה) <strong>בת קול ואמרה: אף ההוא כובס מזומן הוא לחיי העולם הבא.</strong>
 <big>א</big> על מה שציווה רבי <strong>"שמעון בני חכם,</strong> גמליאל בני נשיא <strong>",</strong> שואלים: <strong>מאי קאמר</strong> <small>[מה אמר],</small> מה פירוש דבריו אלה? ומסבירים, <strong>הכי קאמר</strong> <small>[כך אמר]:</small> <strong>אף על פי ששמעון בני חכם</strong> יותר, מכל מקום יהיה <strong>גמליאל בני נשיא.</strong>
 <strong>אמר לוי: צריכא למימר</strong> <small>[</small>וכי <small>צריך היה</small> דבר זה <small>לאמרו],</small> הלא גמליאל היה הבכור? <strong>אמר ר' שמעון בר רבי: צריכא</strong> <small>[צריך</small> הדבר<small>]</small> <strong>לך ולמטלעתך</strong> <small>[ולצליעתך],</small> ולפי שלוי היה צולע, לכן אמר לו בלשון זו. ומסבירים: <strong>מאי קשיא ליה</strong> <small>[מה</small> היה <small>קשה לו]</small> לר' שמעון שלגלג על שאלתו של לוי — <strong>הא קרא קאמר</strong> <small>[הרי הכתוב אומר]:</small> <strong>"ואת הממלכה נתן ליהורם כי הוא הבכור"</strong> (דברי הימים ב כא, ג), משמע שהבכור הוא היורש את מינויו של אביו, ולשם מה היה צריך רבי לצוות על כך במפורש!
 ומסבירים: <strong>ההוא,</strong> יהורם, <strong>ממלא מקום אבותיו הוה</strong> <small>[היה],</small> שהיה גדול ומוצלח כאביו, ולא היה אף אחד מאחיו חכם כמותו, <strong>ו</strong>אולם <strong>רבן גמליאל אינו ממלא מקום אבותיו הוה</strong> <small>[היה],</small> שהרי היה ר' שמעון אחיו חכם ממנו, כמבואר, ולכן היה רבי צריך להורות שבכל זאת ימנוהו במקומו.
 ושואלים: אם כן היה הדבר, <strong>ורבי מאי טעמא עבד הכי</strong> <small>[מה טעם עשה כך]</small> שמינהו להיות נשיא, אם אינו ממלא מקום כראוי? ומשיבים: <strong>נהי</strong> <small>[אם אמנם]</small> ש<strong>אינו ממלא מקום אבותיו בחכמה,</strong> שלא היה גדול בתורה כאביו — <strong>ביראת חטא ממלא מקום אבותיו הוה</strong> <small>[היה],</small> ולכן ראוי היה לו להתמנות נשיא.
 <big>ב</big> על מה שציווה רבי: <strong>"חנינא בר חמא ישב בראש",</strong> מסופר, ש<strong>לא קיבל ר' חנינא</strong> מינוי זה, משום <strong>שהיה ר' אפס גדול ממנו שתי שנים ומחצה</strong> ולא רצה להקדימו במינוי. <strong>יתיב</strong> <small>[ישב]</small> <strong>ר' אפס ברישא</strong> <small>[בראש</small> הישיבה<small>]</small> <strong>ויתיב</strong> <small>[וישב]</small> <strong>ר' חנינא אבראי</strong> <small>[בחוץ]</small> שלא היה נאה שישב כתלמיד לפני ר' אפס, <strong>ואתא</strong> <small>[ובא]</small> <strong>לוי ויתיב גביה</strong> <small>[וישב איתו]</small> בחוץ ללמוד יחד איתו.
 <strong>נח נפשיה</strong> <small>[נחה נפשו,</small> נפטר<small>]</small> <strong>ר' אפס ויתיב</strong> <small>[וישב]</small> <strong>ר' חנינא ברישא</strong> <small>[בראש</small> הישיבה<small>]</small> <strong>ולא הוה ליה</strong> <small>[היה לו]</small> <strong>ללוי איניש למיתב גביה</strong> <small>[איש לשבת איתו]</small> <strong>וקאתא</strong> <small>[ובא]</small> <strong>לבבל. והיינו דאמרי ליה</strong> <small>[והוא שאמרו לו]</small> <strong>לרב: גברא רבה אקלע</strong> <small>[אדם גדול בא]</small> <strong>לנהרדעא ומטלע</strong> <small>[ו</small>הוא <small>צולע]</small> <strong>ודריש כלילא שרי</strong> <small>[ודרש</small> ש<small>כתר</small> שנותנים בראש הכלות <small>מותר]</small> לצאת בו ברשות הרבים בשבת. <strong>אמר</strong> רב: <strong>שמע מינה נח נפשיה</strong> <small>[למד מכאן</small> ש<small>נחה נפשו,</small> נפטר<small>]</small> <strong>ר' אפס, ויתיב</strong> <small>[וישב]</small> <strong>ר' חנינא ברישא</strong> <small>[בראש</small> הישיבה<small>],</small> <strong>ולא הוה ליה</strong> <small>[היה לו]</small> <strong>ללוי איניש למיתב גביה</strong> <small>[איש לשבת איתו],</small> <strong>וקאתא</strong> <small>[ובא]</small> לוי לבבל.
 ושואלים: ומניין לו לרב שר' אפס נפטר? <strong>ואימא</strong> <small>[ואמור]</small> שהיה אחרת, ש<strong>ר' חנינא</strong> הוא ש<strong>נח נפשיה</strong> <small>[נחה נפשו,</small> נפטר<small>]</small> <strong>ור' אפס כדיתיב יתיב</strong> <small>[כמו שישב ישב]</small> <strong>ולא הוה ליה</strong> <small>[היה לו]</small> <strong>ללוי איניש למיתב גביה וקאתא</strong> <small>[איש לשבת איתו ו</small>לכן הוא <small>בא]?</small> ומשיבים: <strong>איבעית אימא</strong> <small>[אם תרצה אמור] —</small> <strong>לוי לר' אפס מיכף הוה כייף ליה</strong> <small>[היה כפוף לו],</small> והוא כשלעצמו היה יושב לפניו כתלמיד, ולא היה לו לבא לבבל.
 <strong>ואי בעית אימא</strong> <small>[ואם תרצה אמור]</small> <strong>כיון</strong> ש<strong>אמר רבי "חנינא בר חמא ישב בראש" — לא סגי</strong> <small>[יכול</small> להיות<small>]</small> ש<strong>לא מליך</strong> <small>[יהיה ראש]</small> ור' אפס שהיה עד עכשיו ראש ישיבה ודאי מת, <strong>דכתיב בהו</strong> <small>[ש</small>הרי <small>נאמר בהם]</small> <strong>בצדיקים: "ותגזר אמר ויקם לך"</strong> (איוב כב, כח).
 ושואלים: <strong>והא הוה</strong> <small>[והרי היה]</small> שם <strong>ר' חייא:</strong> ומדוע לא מינה אותו רבי להיות ראש ישיבה? ומשיבים: ר' חייא <strong>נח נפשיה</strong> <small>[נחה נפשו,</small> נפטר<small>]</small> לפני רבי. ומקשים: <strong>והאמר</strong> <small>[והרי אמר]</small> <strong>ר' חייא: אני ראיתי קברו של רבי, והורדתי עליו דמעות!</strong> משיבים: <strong>איפוך</strong> <small>[הפוך]</small> את הדברים, שרבי סיפר שראה את קברו של ר' חייא.
 ומקשים: <strong>והאמר</strong> <small>[והרי אמר]</small> <strong>ר' חייא: אותו היום שמת רבי בטלה קדושה!</strong> ומשיבים: <strong>איפוך</strong> <small>[הפוך]</small> שרבי הוא שאמר על ר' חייא דבר זה.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>כשחלה רבי נכנס ר' חייא אצלו ומצאו שהוא בוכה, אמר לו: רבי, מפני מה אתה בוכה? והתניא</strong> <small>[והרי שנינו</small> בברייתא<small>]:</small> <strong>מת מתוך השחוק — סימן יפה לו,</strong> ואם מת <strong>מתוך הבכי — סימן רע לו.</strong> מת כאשר <strong>פניו למעלה — סימן יפה לו, פניו למטה — סימן רע לו.</strong> אם היו <strong>פניו כלפי העם</strong> (האנשים שסביבו) — <strong>סימן יפה לו,</strong> ואם היו פניו <strong>כלפי הכותל — סימן רע לו.</strong> היו <strong>פניו ירוקין — סימן רע לו,</strong> ואם היו <strong>פניו צהובין ואדומים — סימן יפה לו.</strong> אם <strong>מת בערב שבת — סימן יפה לו,</strong> שהולך מיד למנוחת שבת. ואם מת <strong>במוצאי שבת — סימן רע לו.</strong> ואם <strong>מת בערב יום הכפורים — סימן רע לו,</strong> שעדיין לא נמחלו לו עוונותיו, מת <strong>במוצאי יום הכפורים — סימן יפה לו,</strong> שאחר מחילת עוונותיו נפטר. <strong>מת מחולי מעיים — סימן יפה לו, מפני שרובם של צדיקים מיתתן בחולי מעיים.</strong>
 <strong>אמר ליה</strong> <small>[לו]</small> רבי: <strong>אנא</strong> <small>[אני]</small> על <strong>תורה ומצות קא בכינא</strong> <small>[אני בוכה],</small> על שאני מפסיד אותם במותי. מכאן שר' חייא היה בשעת מיתתו של רבי!
 ומשיבים: <strong>איבעית אימא</strong> <small>[אם תרצה אמור]</small> <strong>איפוך</strong> <small>[הפוך]</small> שרב הוא שבא לר' חייא לפני מותו, <strong>ואיבעית אימא</strong> <small>[ואם תרצה אמור]</small> <strong>לעולם לא תיפוך</strong> <small>[אל תהפוך]</small> את כל הדברים הללו, אלא <strong>ר' חייא עסוק במצות הוה</strong> <small>[היה]</small> <strong>ורבי סבר לא אפגריה</strong> <small>[אמנע אותו]</small> מלעסוק במצוות על ידי מינויו כראש ישיבה.
 <strong>והיינו</strong> <small>[והוא</small> הדבר<small>]</small> <strong>דכי הוו מינצו</strong> <small>[שכאשר היו רבים]</small> <strong>ר' חנינא ור' חייא, אמר ליה</strong> <small>[לו]</small> <strong>ר' חנינא לר' חייא: בהדי דידי מינצת</strong> <small>[איתי אתה רב]?</small> ש<strong>אם חס ושלום נשתכחה תורה מישראל מהדרנא ליה</strong> <small>[מחזיר אני אותה]</small> <strong>מפלפולי,</strong> שעל ידי חריפותי אוכל לחזור ולגלות את הדברים שנשתכחו.
 <strong>אמר ליה</strong> <small>[לו]</small> <strong>ר' חייא: אנא עבדי</strong> <small>[אני עושה]</small> ש<strong>לא משתכחה</strong> <small>[תשכח]</small> <strong>תורה מישראל. דאייתינא כיתנא ושדיינא ומגדלנא נישבי וציידנא טביא ומאכילנא בישרא ליתמי</strong> <small>[שאני מביא פשתן וזורע ואורג</small> מן הפשתן <small>רשתות, וצד צבאים</small> ושוחט אותם <small>ומאכיל</small> את <small>בשרם ליתומים]</small> <strong>ואריכנא מגילתא ממשכי דטביא</strong> <small>[ואני עושה מגילות מעורות צבאים]</small> <strong>וסליקנא למתא דלית בה מקרי דרדקי</strong> <small>[ואני הולך לעיר שאין בה מלמד תינוקות]</small> <strong>וכתיבנא חמשא חומשי לחמשא ינוקי</strong> <small>[וכותב אני חמישה חומשים לחמישה תינוקות]</small> <strong>ומתנינא שיתא סידרי לשיתא ינוקי</strong> <small>[ושונה אני שישה סדרים</small> של משנה <small>לשישה תינוקות],</small> <strong>לכל חד וחד אמרי ליה</strong> <small>[אחד ואחד אני אומר לו]</small> <strong>אתני סידרך לחברך</strong> <small>[שנה את סידרך,</small> את מה שלמדת, <small>לחברך]</small> ועל ידי כך למדים כולם תורה ומשנה כולה.
 <strong>והיינו</strong> <small>[והוא]</small> ש<strong>אמר רבי: כמה גדולים מעשה חייא. אמר ליה</strong> <small>[לו]</small> <strong>ר' שמעון ברבי</strong> לאביו: <strong>אפילו ממך? אמר ליה</strong> <small>[לו]:</small> <strong>אין</strong> <small>[כן].</small> <strong>אמר ליה</strong> <small>[לו]:</small> <strong>ר' ישמעאל בר' יוסי: אפילו מאבא</strong> מר' יוסי? <strong>אמר ליה</strong> <small>[לו]</small> רבי: <strong>חס ושלום, לא תהא כזאת בישראל.</strong> ושוב חוזרים לסיפור פטירתו של רבי.
 <strong>אמר להן</strong> רבי לסובבים אותו: <strong>"לבני קטן אני צריך". נכנס ר' שמעון אצלו, מסר לו סדרי חכמה</strong> כיצד הוא צריך לנהוג, ומה הם עיקרי תורה,
 <strong>אמר להן: "לבני גדול אני צריך", נכנס רבן גמליאל אצלו, ומסר לו סדרי נשיאות. אמר לו: "בני, נהוג נשיאותך ברמים</strong> (ביד רמה), <strong>זרוק מרה בתלמידים",</strong> שתנהג בהם בתקיפות שתהא אימתך עליהם.
 ושואלים: <strong>איני</strong> <small>[ו</small>כי <small>כן היא]</small> הדרך? <strong>והא כתיב</strong> <small>[והרי נאמר]:</small> <strong>"ואת יראי ה' יכבד"</strong> (תהלים טו, ד), <strong>ואמר מר</strong> <small>[החכם]:</small> <strong>זה יהושפט מלך יהודה, כשהיה רואה תלמיד חכם היה עומד מכסאו, ומחבקו ומנשקו, וקורא לו: רבי רבי, מרי מרי</strong> <small>[אדוני אדוני],</small> הרי שאפילו מלך כשר נוהג קירבה לתלמידים!
 ומשיבים: <strong>לא קשיא</strong> <small>[אין זה קשה]</small> <strong>הא בצינעא</strong> <small>[זה בצינעה]</small> שהיה בין שניהם — היה מכבד ומחבב את התלמידים, <strong>הא בפרהסיא</strong> <small>[זה ברבים],</small> צריך שתהא אימתו מוטלת עליהם.
 <strong>תניא</strong> <small>[שנויה</small> ברייתא<small>]:</small> <strong>רבי</strong> היה <strong>מוטל</strong> בשעת חוליו <strong>בציפורי, ומקום מוכן לו</strong> לקבורה <strong>בבית שערים.</strong> ומקשים, <strong>והתניא</strong> <small>[והרי שנינו</small> בברייתא<small>]:</small> מה שנאמר <strong>"צדק צדק תרדף"</strong> (דברים טז, כ) — <strong>הלך אחר רבי לבית שערים,</strong> משמע ששם היה מקום מגוריו הקבוע!
 ומשיבים: <strong>רבי בבית שערים הוה</strong> <small>[היה</small> גר<small>],</small> <strong>אלא כיון דחלש</strong> <small>[שחלה</small> ונחלש<small>]</small> <strong>אמטיוהי</strong> <small>[העבירו אותו]</small> <strong>לציפורי,</strong>
## דף קד.
 <strong>דמדליא ובסים אוירא</strong> <small>[ש</small>היא <small>גבוהה ומבושם אוירה].</small>
 <big>א</big> מסופר: <strong>ההוא יומא דנח נפשיה</strong> <small>[אותו יום שנחה נפשו,</small> נפטר<small>]</small> <strong>רבי, גזרו רבנן תעניתא, ובעו רחמי</strong> <small>[תענית וביקשו רחמים],</small> <strong>ואמרי</strong> <small>[ואמרו]:</small> <strong>כל מאן דאמר</strong> <small>[מי שיאמר]</small> <strong>"נח נפשיה</strong> <small>[נחה נפשו,</small> נפטר<small>]</small> <strong>רבי"</strong> — <strong>ידקר בחרב.</strong>
 <strong>סליקא אמתיה</strong> <small>[עלתה שפחתו]</small> של <strong>רבי לאיגרא</strong> <small>[לגג]</small> <strong>אמרה: עליונים מבקשין את רבי, והתחתונים מבקשין את רבי — יהי רצון שיכופו תחתונים את העליונים. כיון דחזאי</strong> <small>[שראתה]</small> <strong>כמה זימני דעייל</strong> <small>[פעמים שנכנס]</small> <strong>לבית הכסא וחלץ תפילין ומנח להו וקמצטער</strong> <small>[ומניח אותן ומצטער]</small> ביסורי חולי המעיים שלו, <strong>אמרה: יהי רצון שיכופו עליונים את התחתונים.</strong>
 <strong>ולא הוו שתקי רבנן מלמיבעי רחמי</strong> <small>[ולא היו שותקים חכמים מלבקש רחמים]</small> עליו שיחיה ולפיכך לא הועילה תפילתה. <strong>שקלה כוזא, שדייא מאיגרא לארעא, אישתיקו מרחמי, ונח נפשיה</strong> <small>[נטלה כד</small> ו<small>השליכה מן הגג לארץ,</small> ומפני הרעש הפתאומי <small>שתקו מ</small>לבקש <small>רחמים, ונחה נפשו,</small> נפטר<small>]</small> <strong>רבי.</strong>
 <strong>אמרו ליה רבנן</strong> <small>[לו חכמים]</small> <strong>לבר קפרא: זיל עיין</strong> <small>[לך</small> ו<small>בדוק]</small> מה שלומו של רבי, <strong>אזל אשכחיה דנח נפשיה</strong> <small>[הלך, מצאו שנחה נפשו,</small> נפטר<small>].</small> <strong>קרעיה ללבושיה ואהדריה לקרעיה לאחוריה</strong> <small>[קרע את לבושו והחזיר את הקרע לאחוריו]</small> שלא ייראה, וכשבא לפני חכמים <strong>פתח ואמר: אראלים</strong> (מלאכים) <strong>ומצוקים</strong> (צדיקים שבארץ) <strong>אחזו בארון הקדש, נצחו אראלים את המצוקים, ונשבה ארון הקדש. אמרו ליה</strong> <small>[לו]:</small> <strong>נח נפשיה</strong> <small>[נחה נפשו,</small> נפטר<small>]</small> רבי? <strong>אמר להו</strong> <small>[להם]:</small> <strong>אתון קאמריתו</strong> <small>[אתם אמרתם]</small> <strong>ואנא</strong> <small>[ואני]</small> <strong>לא קאמינא</strong> <small>[אמרתי],</small> שהרי החליטו שלא יאמר איש שנפטר רבי.
 ועוד מסופר: <strong>בשעת פטירתו של רבי זקף עשר אצבעותיו כלפי מעלה, אמר</strong> בתפילה: <strong>רבונו של עולם! גלוי וידוע לפניך שיגעתי בעשר אצבעותי בתורה, ולא נהניתי</strong> מן העולם <strong>אפילו באצבע קטנה, יהי רצון מלפניך שיהא שלום במנוחתי. יצתה בת קול ואמרה: "יבוא שלום ינוחו על משכבותם"</strong> (ישעיה נז, ב).
 ושואלים: מדוע נאמר "על משכבותם" בלשון רבים, <strong>"על משכבך" מיבעי ליה</strong> <small>[צריך היה לו]</small> לומר, שהרי פתח בלשון יחיד! ומעירים: דבר זה <strong>מסייע ליה</strong> <small>[לו]</small> <strong>לר' חייא בר גמדא.</strong> ש<strong>אמר ר' חייא בר גמדא אמר ר' יוסי בן שאול: בשעה שהצדיק נפטר מן העולם, אומרים מלאכי השרת לפני הקדוש ברוך הוא: רבונו של עולם, צדיק פלוני בא. אומר להם</strong> הקדוש ברוך הוא: <strong>יבואו צדיקים ויצאו לקראתו, ואומרים לו</strong> הצדיקים: <strong>"יבא בשלום",</strong> ואחר כך <strong>ינוחו על משכבותם</strong> שאר הצדיקים.
 <strong>אמר ר' אלעזר: בשעה שהצדיק נפטר מן העולם, שלש כיתות של מלאכי השרת יוצאות לקראתו, אחת אומרת לו: "בא בשלום", ואחת אומרת: "הולך נכחו", ואחת אומרת לו: "יבא שלום ינוחו על משכבותם". בשעה שהרשע נאבד מן העולם, שלש כיתות של מלאכי חבלה יוצאות לקראתו, אחת אומרת: "אין שלום אמר ה' לרשעים"</strong> (ישעיה מח, כב), <strong>ואחת אומרת לו: "למעצבה ישכב"</strong> (ראה ישעיה נ, יא), <strong>ואחת אומרת לו: "רדה והשכבה את ערלים"</strong> (יחזקאל לב, יט).
 <big>ב משנה</big> האלמנה <strong>כל זמן שהיא בבית אביה</strong> ובהיותה שם מפרנסים אותה היורשים, הריהי <strong>גובה כתובתה לעולם,</strong> אפילו לאחר שנים רבות. <strong>כל זמן שהיא בבית בעלה גובה כתובתה עד עשרים וחמש שנים,</strong> ומדוע? <strong>שיש בעשרים וחמש שנים שתעשה טובה</strong> שנותנת לאחרים מעט מעט, ומוציאה מרכוש היתומים עד שהוא מצטבר <strong>כנגד כתובתה,</strong> אלו <strong>דברי ר' מאיר</strong> ש<strong>אמר משום</strong> (בשם) <strong>רבן שמעון בן גמליאל.</strong>
 <strong>וחכמים אומרים</strong> להיפך: <strong>כל זמן שהיא בבית בעלה — גובה כתובתה לעולם,</strong> שמפני שהיורשים מטפלים בה מתביישת לתבוע מהם, ואילו <strong>כל זמן שהיא בבית אביה — גובה כתובתה</strong> רק <strong>עד עשרים וחמש שנים</strong> ואנו מניחים שמחלה על כתובתה אם לא תבעה אותה עד אז.
 אם <strong>מתה — יורשיה מזכירין</strong> ליורשי בעלה את חוב <strong>כתובתה</strong> ויכולים לחזור ולתבוע אותה <strong>עד עשרים וחמש שנים.</strong>
 <big>ג גמרא</big> <strong>אמר ליה</strong> <small>[לו]</small> <strong>אביי לרב יוסף:</strong> לר' מאיר האומר שאשה במשך עשרים וחמש שנים נהנית כנגד כל כתובתה, האם <strong>ענייה שבישראל</strong> שכתובתה מועטת הזמן הוא <strong>עד עשרים וחמש שנים, ומרתא בת בייתוס</strong> שהיתה עשירה מופלגת וכתובתה מרובה גם כן הזמן הוא <strong>עד עשרים וחמש שנים?</strong> ואיך ייתכן שיש זמן אחד לכולם!
 <strong>אמר ליה</strong> <small>[לו]:</small> <strong>לפום גמלא שיחנא</strong> <small>[לפי הגמל המשוי],</small> כלומר, העשירה שכתובתה מרובה עושה גם טובה מרובה, וכל אחת לפי עושרה נהנית מן הכתובה.
 <strong>איבעיא להו</strong> <small>[נשאלה להם</small> לחכמים<small>]:</small> <strong>ל</strong>דעת <strong>ר' מאיר מהו שתשלש</strong> (שתחלק), שאם הדבר נחשב לדבריו לפי השנים שנהנית, הרי אם עברו פחות שנים תפסיד רק חלק מכתובתה? לשאלה זו לא נמצאה תשובה, והריהי <strong>תיקו</strong> <small>[תעמוד]</small> במקומה.
 <big>ד</big> שנינו במשנה, <strong>וחכמים אומרים: כל זמן</strong> שהיא בבית בעלה הריהי גובה כתובתה לעולם, וכשהיא בבית אביה גובה את כתובתה עשרים וחמש שנים. <strong>אמר ליה</strong> <small>[לו]</small> <strong>אביי לרב יוסף: אתאי</strong> <small>[באה]</small> <strong>קודם שקיעת החמה</strong> של עשרים וחמש שנים — <strong>גובה כתובתה,</strong> באה <strong>לאחר שקיעת החמה — לא גביא</strong> <small>[אינה גובה]?</small> וכי <strong>בההיא פורתא אחילתא</strong> <small>[באותו</small> זמן <small>מועט מחלה]</small> על כתובתה?
 <strong>אמר ליה</strong> <small>[לו]:</small> <strong>אין</strong> <small>[כן],</small> <strong>כל מדת חכמים</strong> שיש לה שיעור וגבול, <strong>כן היא,</strong> וכל היוצא מן התחום שקבעו — כאילו לא עשה כלום. שהרי <strong>בארבעים סאה</strong> שבמקוה — <strong>טובל</strong> ונטהר, ואילו <strong>בארבעים סאה חסר קורטוב</strong> (משהו) — <strong>אינו יכול לטבול בהן.</strong>
 <strong>אמר רב יהודה אמר רב: העיד ר' ישמעאל בר' יוסי לפני רבי שאמר</strong> ר' ישמעאל <strong>משום</strong> (בשם) <strong>אביו</strong> ר' יוסי: <strong>לא שנו אלא שאין שטר כתובה יוצא מתחת ידיה,</strong> כגון במקום שאין כותבים כתובה, <strong>אבל</strong> אם <strong>שטר כתובה יוצא מתחת ידיה — גובה כתובתה לעולם. ור' אלעזר אמר: אפילו שטר כתובה יוצא מתחת ידיה — אינה גובה אלא עד עשרים וחמש שנים.</strong>
 <strong>מתיב</strong> <small>[מקשה]</small> <strong>רב ששת</strong> על דברי רב יהודה בשם רב: שנינו, <strong>בעל חוב גובה שלא בהזכרה.</strong> כלומר, איננו צריך במשך הזמן להזכיר שחייבים לו חוב זה וגובה אף לאחר זמן מרובה. ונברר: <strong>היכי דמי</strong> <small>[כיצד בדיוק</small> היה הדבר<small>],</small> <strong>אי דלא נקט שטרא</strong> <small>[אם שאינו מחזיק שטר</small> בידו<small>] —</small> <strong>במאי גבי</strong> <small>[במה</small> הוא <small>גובה]?</small> <strong>אלא</strong> ודאי יש לומר שמדובר באופן <strong>דנקיט שטרא</strong> <small>[שמחזיק</small> ב<small>שטר]</small> ונדייק מכאן: <strong>ו</strong>דווקא <strong>בעל חוב הוא דלאו בר אחולי</strong> <small>[שלא בן מחילה]</small> <strong>הוא,</strong> שאין סברה לומר שמחל את החוב, <strong>הא</strong> <small>[הרי]</small> <strong>אלמנה אחילתא</strong> <small>[מחלה]</small> ושלא כעדותו של ר' ישמעאל בר' יוסי!
 <strong>הוא מותיב לה</strong> <small>[מקשה אותה,</small> את הקושיה הזו<small>]</small> <strong>והוא מפרק לה</strong> <small>[מתרץ אותה]:</small> <strong>לעולם</strong> תפרש את הברייתא בבעל חוב <strong>דלא נקיט שטרא</strong> <small>[שאינו מחזיק</small> ב<small>שטר],</small> <strong>והכא במאי עסקינן</strong> <small>[וכאן במה אנו עוסקים] —</small> <strong>כש</strong>ה<strong>חייב מודה</strong> שלא פרע.
 ומקשים: <strong>והאמר</strong> <small>[והרי אמר]</small> <strong>ר' אלעא: שונין</strong> חכמים בברייתא: <strong>גרושה הרי היא כבעל חוב</strong> ואינה צריכה להזכיר כל פעם את חוב כתובתה. ונברר: <strong>היכי דמי</strong> <small>[כיצד מדובר]?</small> <strong>אי דלא נקיטא</strong> <small>[אם שאיננה מחזקת]</small> ב<strong>כתובה, במאי גביא</strong> <small>[במה</small> היא <small>גובה]?</small> <strong>אלא לאו דנקיטא</strong> <small>[</small>האם <small>לא</small> מדובר <small>שמחזיקה]</small> ב<strong>כתובה, וגרושה היא דלאו</strong> <small>[שלא]</small> <strong>בת אחולי</strong> <small>[מחילה]</small> <strong>היא,</strong> שהרי אינה נשארת בבית ואין לה יחסים טובים עם המשפחה שנאמר שמוחלת על כתובתה, <strong>הא</strong> <small>[הרי]</small> <strong>אלמנה אחילתא</strong> <small>[מחלה אותה,</small> את הכתובה<small>]</small> על אף שיש שטר בידה!
 ומתרצים: <strong>הכא נמי</strong> <small>[כאן גם כן]</small> מדובר <strong>כשחייב מודה,</strong> שהיורשים מודים שלא נפרעה עדיין כתובתה.
 <strong>אמר רב נחמן בר יצחק: תני</strong> <small>[שנה]</small> <strong>רב יהודה בר קזא במתניתא דבי</strong> <small>[בברייתות</small> שהיו שנויות <small>בבית]</small> <strong>בר קזא: תבעה כתובתה</strong> —
## דף קד:
 <strong>הרי היא כבתחלה,</strong> ויש לה עוד עשרים וחמש שנים מאז, שאם לא תתבע את כתובתה יש לה זכות לקבל. <strong>ואם היה שטר כתובה יוצא מתחת ידיה — גובה כתובתה לעולם.</strong>
 באותו ענין <strong>שלח ליה</strong> <small>[לו]</small> <strong>רב נחמן בר רב חסדא לרב נחמן בר יעקב: ילמדנו רבינו,</strong> האם גם <strong>כששטר כתובה יוצא מתחת ידה מחלוקת</strong> ר' מאיר וחכמים, <strong>או</strong> רק <strong>כשאין שטר כתובה יוצא מתחת ידה? והלכה כדברי מי?</strong>
 <strong>שלח ליה</strong> <small>[לו]:</small> דווקא <strong>בשאין שטר כתובה יוצא מתחת ידה מחלוקת, אבל שטר כתובה יוצא מתחת ידה — גובה כתובתה לעולם</strong> לדברי הכל. <strong>ו</strong>לענין המחלוקת — <strong>הלכה כדברי חכמים.</strong>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל. ציטט מחלוקת: <strong>אמר ר' שמעון בן פזי אמר ר' יהושע בן לוי משום</strong> (בשם) <strong>בר קפרא: לא שנו</strong> שהיא נחשבת שמחלה כתובה <strong>אלא</strong> לגבי <strong>מנה</strong> של כתובת אלמנה או <strong>מאתים</strong> של בתולה שהם עיקר כתובה, <strong>אבל תוספת</strong> שבכתובה — <strong>יש לה</strong> בכל מקרה, שאינה אלא כשאר מתנה.
 <strong>ור' אבהו אמר</strong> בשם <strong>ר' יוחנן: אפילו תוספת אין לה.</strong> ש<strong>אמר ר' אייבו אמר ר' ינאי: תנאי כתובה ככתובה דמי</strong> <small>[</small>הוא <small>נחשב],</small> ואם נמחלה כתובתה — אף התוספת נמחלה.
 <strong>אתמר נמי</strong> <small>[נאמר גם כן]</small> שנחלקו אמוראים אחרים בדבר, <strong>אמר ר' אבא אמר רב הונא אמר רב: לא שנו אלא מנה מאתים, אבל תוספת יש לה.</strong>
 <strong>אמר ליה</strong> <small>[לו]</small> <strong>ר' אבא לרב הונא:</strong> וכי <strong>אמר רב הכי</strong> <small>[כך]?</small> <strong>אמר ליה</strong> <small>[לו]</small> רב הונא לר' אבא: מה כוונת השאלה שלך, האם <strong>אישתיקן קאמרת</strong> <small>[להשתיק אותי אמרת],</small> כלומר, שאתה תמה שאמר רב דבר כזה שאינו מתקבל על דעתך, <strong>או אשקיין קאמרת</strong> <small>[להשקותני</small> (יין) <small>אמרת],</small> שאתה מתפעל מדברי רב אלה? <strong>אמר ליה</strong> <small>[לו]:</small> <strong>אישתיקן קאמינא</strong> <small>[להשתיקך אמרתי,</small> התכוונתי<small>],</small> כלומר, תמה אני על הדבר. משמע שהוא חולק על רב וסבור כדעת ר' יוחנן באותו ענין.
 <big>א</big> מסופר: <strong>חמתיה</strong> <small>[חמותו]</small> של <strong>רב חייא אריכא</strong> <small>[הארוך]</small> <strong>אינתת אחוה הואי</strong> <small>[אשת אחיו היתה],</small> <strong>ואלמנה בבית אביה הואי</strong> <small>[היתה],</small> שמת אחיו של רב חייא, <strong>וזנה</strong> רב חייא מנכסי אחיו <strong>עשרים וחמש שנין בבי נשא</strong> <small>[בבית אביה].</small>
 <strong>לסוף אמרה ליה</strong> <small>[לו]:</small> <strong>הב</strong> <small>[תן]</small> <strong>לי מזוני</strong> <small>[מזונות].</small> <strong>אמר לה: לית</strong> <small>[אין]</small> <strong>לך מזוני</strong> <small>[מזונות]</small> עוד. אמרה לו: אם כן <strong>הב</strong> <small>[תן]</small> <strong>לי כתובה. אמר לה: לא מזוני אית</strong> <small>[מזונות יש]</small> <strong>לך ולא כתובה אית</strong> <small>[יש]</small> <strong>לך,</strong> שאחרי עשרים וחמש שנה אין לך זכויות.
 <strong>תבעתיה לדינא קמיה</strong> <small>[תבעה אותו לדין לפני]</small> <strong>רבה בר שילא. אמר ליה</strong> <small>[לו]</small> לרב חייא אריכא: <strong>אימא לי איזי גופא דעובדא היכי הוה</strong> <small>[אמור לי ידידי, גופו של המעשה איך היה]?</small> <strong>אמר ליה</strong> <small>[לו]:</small> <strong>זניתה</strong> <small>[זנתי אותה]</small> <strong>עשרים וחמש שנים בבי נשא</strong> <small>[בבית אביה],</small> <strong>בחיי דמר, דבכתפאי אמטאי</strong> <small>[בחיי אדוני, שבכתפי הבאתי]</small> <strong>לה</strong> מזונות כל יום ויום.
 <strong>אמר ליה</strong> <small>[לו]</small> רבה בר שילא: <strong>טעמא מאי אמור רבנן</strong> <small>[מה טעם אמרו חכמים]:</small> <strong>כל זמן שהיא בבית בעלה גובה כתובתה לעולם — דאמרינן</strong> <small>[שאנו אומרים]:</small> <strong>משום כיסופא</strong> <small>[בושה]</small> <strong>הוא</strong> ש<strong>לא תבעה,</strong> שכיון שהיא בבית בעלה ומטפלים בה יפה, מתביישת לתבוע את הכתובה, ואם כן <strong>הכא נמי</strong> <small>[כאן גם כן]</small> <strong>משום כיסופא</strong> <small>[בושה]</small> <strong>הוא</strong> ש<strong>לא תבעה</strong> את הכתובה, שהרי אף בבית אביה נהגת בה בכבוד מרובה, ולכן <strong>זיל הב</strong> <small>[לך תן]</small> <strong>לה</strong> את כתובתה.
 <strong>לא אשגח</strong> <small>[השגיח]</small> בדבריו ולא נתן לה דמי כתובתה. <strong>כתב לה</strong> רבה בר שילא שטר <strong>אדרכתא אניכסיה</strong> <small>[על נכסיו],</small> כלומר, שטר פסיקה המורה על כך שיכולה לגבות מנכסיו כדי חובה. <strong>אתא לקמיה</strong> <small>[בא</small> רב חייא זה <small>לפני]</small> <strong>רבא, אמר ליה</strong> <small>[לו]:</small> <strong>חזי מר היכי דנן</strong> <small>[יראה אדוני איך דן אותי]!</small> <strong>אמר ליה</strong> <small>[לו]</small> רבא: <strong>שפיר</strong> <small>[יפה]</small> <strong>דנך,</strong> כלומר, גם אני מסכים להלכה זו.
 <strong>אמרה ליה</strong> <small>[לו]</small> האשה לרבא: <strong>אי הכי ליזיל להדר</strong> <small>[אם כך, שילך ויחזיר]</small> <strong>לי פירי דמן ההוא יומא</strong> <small>[</small>את <small>הפירות</small> של הנכסים שאכל <small>מאותו יום]</small> שהפסיק לתת לי <strong>עד האידנא</strong> <small>[עכשיו].</small> <strong>אמר לה: אחוי</strong> <small>[הראי]</small> <strong>לי אדרכתיך</strong> <small>[</small>את שטר <small>האדרכתא</small> שבידך<small>].</small> <strong>חזייה</strong> <small>[ראה]</small> ש<strong>לא הוה</strong> <small>[היה]</small> <strong>כתוב בה "ואישתמודענא</strong> <small>[ונודע לנו]</small> ש<strong>נכסים אלו דמיתנא אינון</strong> <small>[של המת הם]</small> <strong>",</strong> שכיון שהיתה אשת אחיו, היתה האדרכתא צריכה להיות רק על נכסי המת. <strong>אמר לה</strong> רבא: ה<strong>אדרכתא לאו שפיר כתיבא</strong> <small>[איננה כתובה יפה],</small> שנכתבה האדרכתא על כל נכסי האח היורש, ובאמת לא השתעבדו לה אלא רק נכסי בעלה־אחיו המת<small>.</small>
 <strong>אמרה ליה</strong> <small>[לו]:</small> <strong>תיזיל</strong> <small>[</small>ש<small>תלך]</small> ה<strong>אדרכתא,</strong> כלומר, כיון שאינה כתובה כפי שצריך, אוותר על הזמן של האדרכתא, אבל <strong>אישקול מיומא דשלימי יומא אכרזתא</strong> <small>[אקח מן היום שנשלמו ימי ההכרזה]</small> לאחר ששמו בית הדין את נכסי המת <strong>עד השתא</strong> <small>[עכשיו].</small> <strong>אמר לה: הני מילי היכא</strong> <small>[דברים אלה</small> אמורים דווקא <small>במקום]</small> ש<strong>לא כתיב טעותא</strong> <small>[</small>היתה <small>כתובה טעות]</small> <strong>באדרכתא, אבל היכא דכתיב טעותא</strong> <small>[במקום ש</small>היתה <small>כתובה טעות]</small> <strong>באדרכתא — לית לן</strong> <small>[אין לנו]</small> <strong>בה,</strong> ולא מועילה ההכרזה, שכיון שהיתה טעות בשטר אין לך זכות לפירות מאותה שעה.
 <strong>אמרה ליה</strong> <small>[לו]:</small> <strong>והא מר</strong> <small>[והרי אדוני]</small> <strong>הוא</strong> ש<strong>אמר</strong> כי <strong>אחריות טעות סופר הוא,</strong> שאף שלא נכתב הדבר הרי זה כאילו היה כתוב בשטר, ואף כאן טעות סופר היא.
 <strong>אמר לה רבא: בהא ליכא למימר</strong> <small>[בזה אין לומר]</small> ש<strong>טעות סופר הוא,</strong> ומדוע? <strong>דבהא</strong> <small>[שבזה]</small> <strong>אפילו רבה בר שילא טעי</strong> <small>[טעה]</small> ואין זו טעות סופר, אלא טעות בהלכה. כי <strong>מעיקרא הוא סבור</strong> <small>[שמתחילה חשב</small> רבה בר שילא<small>]</small> כי <strong>הני והני דידיה</strong> <small>[אלה</small> נכסיו <small>ואלה</small> נכסי המת <small>שלו</small> הם<small>],</small> שהוא יורשם, ואם כן <strong>מה לי</strong> אם גובה <strong>מהני</strong> <small>[מ</small>נכסים <small>אלה],</small> <strong>מה לי</strong> אם גובה <strong>מהני</strong> <small>[מ</small>נכסים <small>אלה],</small>
 <strong>ולא היא</strong> <small>[ואין הדבר כן],</small> כי <strong>זימנין דאזלה ומשבחה להו</strong> <small>[</small>ש<small>פעמים שהולכת ומשביחה אותם,</small> את הנכסים שלו<small>],</small> שהיא סבורה שהם מגיעים בחלקה, ואלה שהיו שייכים ל<strong>בעלה מכספי</strong> <small>[נפסדים],</small> שהאח היורש אינו מטפל בהם כראוי שיודע שהם משועבדים לכתובת האשה, <strong>ו</strong>לבסוף <strong>אמר לה שקיל דידך</strong> <small>[קחי את שלך]</small> שהם נכסי בעלה, האח שמת, <strong>והב</strong> <small>[ותני]</small> <strong>לי דידי</strong> <small>[את שלי]</small> <strong>ואתי לאפוקי</strong> <small>[ויבואו להוציא]</small> <strong>לעז על בי דינא</strong> <small>[בית הדין]</small> שאינו דואג לתקנת האשה, ולכן צריך לדייק ולכתוב מאיזה קרקעות היא נוטלת את דמי כתובתה. ובמקרה זה, כיון שטעה רבה בר שילא ולא כתב כראוי, אין ממש בשטר האדרכתא.
 
 <big>א משנה</big> <strong>שני דייני גזירות</strong> שהיו ראשי הדיינים <strong>היו בירושלים, אדמון וחנן בן אבישלום. חנן אומר שני דברים</strong> שנחלקו חכמים עליו, <strong>אדמון אומר שבעה.</strong> ומפרטים את הדברים. <strong>מי שהלך למדינת הים ואשתו תובעת מזונות,</strong> שאומרת שלא השאיר לה בעלה כל כסף, ותובעת שיפסקו לה בית דין מזונות מנכסיו, <strong>חנן אומר:</strong>
## דף קה.
 <strong>תשבע בסוף,</strong> שאם יתברר שמת בעלה והיא באה ליטול כתובתה, תשבע שלא השאיר לה בעלה כסף בצאתו, <strong>ולא תשבע בתחלה</strong> בשעה שתובעת את המזונות, כשיצא למדינת הים. <strong>נחלקו עליו בני כהנים גדולים, ואמרו: תשבע</strong> גם <strong>בתחלה ו</strong>גם <strong>בסוף. אמר ר' דוסא בן הרכינס כדבריהם</strong> של בני כהנים גדולים. <strong>אמר רבן יוחנן בן זכאי: יפה אמר חנן, לא תשבע אלא בסוף.</strong>
 <big>א גמרא</big> שנינו במשנה ששני דייני גזירות היו בירושלים <strong>ורמינהי</strong> <small>[ומשליכים,</small> מראים סתירה<small>]</small> לכך, ממה ששנינו בברייתא: <strong>שלשה דייני גזילות היו בירושלים: אדמון בן גדאי, וחנן המצרי, וחנן בן אבישלום.</strong> אם כן <strong>קשיא תלת אתרין</strong> <small>[קשה</small> מ<small>שלושה על שנים],</small> שבמשנה נמנו רק שנים, וגם <strong>קשיא</strong> <small>[קשה]</small> שבמשנה נקראים הם <strong>"</strong>דייני <strong>גזירות"</strong> ואילו בברייתא הם נקראים <strong>"</strong>דייני <strong>גזילות"!</strong>
 וממשיכים: <strong>בשלמא תלת אתרין</strong> <small>[נניח</small> מ<small>שלושה על שנים]</small> <strong>לא קשיא</strong> <small>[קשה]</small> כי <strong>דחשיב ליה</strong> <small>[</small>מי <small>ש</small>היה <small>חשוב לו] —</small> <strong>קתני</strong> <small>[שנה],</small> ומי ש<strong>לא</strong> היה <strong>חשיב ליה</strong> <small>[חשוב לו] —</small> <strong>לא קתני</strong> <small>[שנה],</small> והיו דיינים נוספים אלא שמנה רק את הדיינים החשובים לעניינו. <strong>אלא</strong> לשון <strong>"גזירות"</strong> על לשון <strong>"גזילות" קשיא</strong> <small>[קשה]!</small>
 <strong>אמר רב נחמן בר יצחק:</strong> אין זו סתירה, אלא הכוונה היא <strong>שהיו גוזרין גזירות על גזילות.</strong> כלומר, שהיו קובעים דינים בדיני גזילות. <strong>כדתניא</strong> <small>[כפי ששנינו</small> בברייתא<small>]</small> שבהמה ש<strong>קיטמה נטיעה</strong> (קצצה שתיל צעיר) בשדה אחר, <strong>ר' יוסי אומר: גוזרי גזירות שבירושלים אומרים:</strong> על <strong>נטיעה בת שנתה</strong> משלם <strong>שתי כסף,</strong> ועל <strong>בת שתי שנים</strong> — משלם <strong>ארבע כסף.</strong>
 ושואלים עוד לעניין דייני גזירות: <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: <strong>שלשה דייני גזירות היו בירושלים: אדמון, וחנן, ונחום</strong> ולמעלה הוזכר חנן המצרי כדיין שלישי! <strong>אמר רב פפא: מאן תנא</strong> <small>[ומי שנה]</small> את שמו של <strong>נחום</strong> בין הדיינים הללו — <strong>ר' נתן היא. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' נתן אומר: אף נחום המדי מגוזרי גזירות</strong> ש<strong>בירושלים היה, ולא הודו לו חכמים.</strong>
 ושואלים: <strong>ותו ליכא</strong> <small>[ויותר</small> מאלה <small>לא היו</small> דיינים<small>]?</small> <strong>והאמר</strong> <small>[והרי אמר]</small> <strong>ר' פנחס אמר ר' אושעיא: שלש מאות ותשעים וארבעה בתי דינין היו בירושלים, כנגדן</strong> היו מספר <strong>בתי כנסיות, וכנגדן בתי מדרשות, וכנגדן בתי סופרים</strong> שמלמדים בהם את התינוקות. ומשיבים: <strong>דיינין טובא הוו</strong> <small>[הרבה היו]</small> <strong>וכי קאמרינן</strong> <small>[וכאשר אמרנו] —</small> על <strong>גוזרי גזירות קאמרינן</strong> <small>[אמרנו],</small> כלומר, מתקיני התקנות.
 <strong>אמר רב יהודה אמר רב אסי: גוזרי גזירות שבירושלים היו נוטלין שכרן תשעים ותשע מנה</strong> לשנה <strong>מתרומת הלשכה,</strong> אם <strong>לא רצו — מוסיפין להם.</strong> ושואלים: <strong>לא רצו?</strong> כלומר, האם הכוונה שאם לא רצו להסתפק בסכום זה מוסיפים להם כרצונם? <strong>אטו ברשיעי עסקינן</strong> <small>[וכי ברשעים אנו עוסקים]</small> שתובעים שכר מרובה יותר מצרכם? <strong>אלא,</strong> הכוונה היא להיפך: אם <strong>לא ספקו,</strong> שלא היה די להם בסכום זה <strong>אף על פי שלא רצו — מוסיפין עליהן</strong> כדי שיוכלו לפנות את עצמם למלאכת הציבור.
 <big>ב</big> מסופר: החכם <strong>קרנא הוה שקיל איסתירא</strong> <small>[היה לוקח מעה]</small> <strong>מ</strong>ן ה<strong>זכאי ואיסתירא</strong> <small>[ומעה]</small> <strong>מ</strong>ן ה<strong>חייב,</strong> כלומר, משני הצדדים שהיו באים להתדיין לפניו, <strong>ודאין להו דינא</strong> <small>[והיה דן להם דין].</small> ושואלים: <strong>והיכי עביד הכי</strong> <small>[ואיך</small> היה <small>עושה כך]?</small> <strong>והכתיב</strong> <small>[והרי נאמר]</small> <strong>"ושחד לא תקח"</strong> (שמות כג, ח), משמע שאסור לדיין ליטול כסף מבעלי הדין!
 <strong>וכי תימא הני מילי היכא דלא שקיל מתרוייהו דלמא אתי לאצלויי דינא</strong> <small>[ואם תאמר</small> כי <small>דברים אלה</small> לאסור שוחד נאמרו רק <small>במקום שאינו לוקח משניהם, שמא יבוא להטות את הדין]</small> לטובת מי שנתן לו כסף, ואילו <strong>קרנא כיון דשקיל מתרוייהו</strong> <small>[שהיה לוקח משניהם]</small> <strong>לא אתי לאצלויי דינא</strong> <small>[יבוא להטות את הדין],</small> <strong>ו</strong>אולם <strong>כי לא אתי לאצלויי דינא, מי שרי</strong> <small>[כאשר אינו בא להטות</small> את <small>הדין, האם מותר]</small> לקבל?
 <strong>והתניא</strong> <small>[והרי שנינו</small> בברייתא<small>],</small> מה שנאמר: <strong>"ושחד לא תקח" מה תלמוד לומר? אם ללמד שלא לזכות את החייב ושלא לחייב את הזכאי</strong> משום השוחד — <strong>הרי כבר נאמר "לא תטה משפט"</strong> (דברים טז, כ), <strong>אלא</strong> בא הכתוב לומר ש<strong>אפילו</strong> כדי <strong>לזכות את הזכאי ולחייב את החייב אמרה</strong> ה<strong>תורה "ושחד לא תקח",</strong> משמע שאסור לדיין לקבל דבר מבעלי הדין אפילו כשאין חשש של הטיית הדין!
 ומשיבים: <strong>הני מילי היכא דשקיל</strong> <small>[דברים אלה</small> אמורים דווקא <small>כשלוקח</small> את הכסף<small>]</small> <strong>בתורת שוחד</strong> גם אם אינו מטה את הדין, ואילו <strong>קרנא בתורת אגרא</strong> <small>[שכר]</small> <strong>הוה שקיל</strong> <small>[היה לוקח]</small> ולא כשוחד. ומקשים: <strong>ובתורת אגרא</strong> <small>[שכר]</small> <strong>מי שרי</strong> <small>[האם מותר]?</small> <strong>והתנן</strong> <small>[והרי שנינו</small> במשנה<small>]:</small> <strong>הנוטל שכר לדון — דיניו בטלין,</strong> שאין הדיין דן אלא בחינם! ומשיבים: <strong>הני מילי אגר דינא</strong> <small>[דברים אלה</small> אמורים כשהוא נוטל <small>שכר הדין],</small> ואילו <strong>קרנא אגר בטילא הוה שקיל</strong> <small>[שכר בטלה היה לוקח],</small> שמשום שהיה בטל ממלאכתו בזמן הדין, היה מקבל שכר בטלה על כך.
 ושואלים: <strong>ואגר בטילא מי שרי</strong> <small>[ושכר בטלה האם מותר]?</small> <strong>והתניא</strong> <small>[והרי שנינו</small> בברייתא<small>]:</small> <strong>מכוער הדיין שנוטל שכר לדון, אלא שדינו דין.</strong> ונברר: <strong>היכי דמי</strong> <small>[כיצד בדיוק מדובר]?</small> <strong>אילימא אגר דינא</strong> <small>[אם תאמר שכר</small> שנוטל עבור <small>הדין],</small> אולם במקרה כזה האם <strong>דינו דין? והתניא</strong> <small>[והרי שנינו</small> בברייתא<small>]:</small> <strong>הנוטל שכר לדון — דיניו בטילין! אלא</strong> ודאי מדובר ב<strong>אגר בטילא</strong> <small>[שכר בטלה]</small> <strong>וקתני</strong> <small>[ושנה]</small> <strong>מכוער הדיין!</strong>
 ומשיבים: <strong>הני מילי בטילא דלא מוכחא</strong> <small>[דברים אלה</small> שמכוער דיין זה, הוא כשנוטל שכר <small>בטלה שאינה מוכחת],</small> שאינו עסוק ממש במלאכה באותה שעה, אלא מכיון שהוא מבזבז את זמנו, והיתה לו אפשרות שיעשה דברים אחרים הוא נוטל שכר בטלה. אבל <strong>קרנא בטילא דמוכחא הוה שקיל</strong> <small>[</small>שכר <small>בטלה מוכחת היה לוקח],</small> <strong>דהוה תהי באמברא דחמרא</strong> <small>[שהיה תוהה,</small> בודק, <small>באוצרות יין]</small> כדי לקבוע איזה מהם יעמוד ואיזה יתקלקל <strong>ויהבי ליה זוזא</strong> <small>[והיו נותנים לו זוז]</small> כשכר, וכאשר עסק בדין היה ניכר שהוא מפסיד את שכר עבודתו.
 <strong>כי הא</strong> <small>[כמו זה]</small> המעשה ש<strong>רב הונא כי הוה אתי דינא לקמיה</strong> <small>[כאשר היה בא דין לפניו]</small> <strong>אמר להו</strong> <small>[להם]</small> למתדיינים: <strong>הבו</strong> <small>[תנו]</small> <strong>לי גברא דדלי</strong> <small>[אדם שידלה]</small> <strong>לי</strong> את המים שאני צריך לדלות לשדה <strong>בחריקאי</strong> <small>[במקומי]</small> <strong>ואידון לכו דינא</strong> <small>[ואדון לכם</small> את <small>הדין],</small> שאיני יכול להתבטל ממלאכתי.
 <big>ג</big> <strong>אמר ר' אבהו: בא וראה כמה סמויות</strong> (עוורות) <strong>עיניהן של מקבלי שוחד,</strong> שמקלקלים לעצמם. כיצד? <strong>אדם חש בעיניו — נותן ממון לרופא</strong> שיירפאנו, ואפילו אז — <strong>ספק מתרפא ספק אינו מתרפא. והן,</strong> הדיינים, <strong>נוטלין שוה פרוטה</strong> כשוחד <strong>ומסמין</strong> (מעוורים) את <strong>עיניהן, שנאמר: "כי השחד יעור פקחים"</strong> (שמות כג, ח).
 <strong>תנו רבנן</strong> <small>[שנו חכמים]:</small> מה שנאמר <strong>"כי השחד יעור עיני חכמים"</strong> (דברים טז, כ), הרי זה <strong>קל וחומר לטפשין,</strong> שבודאי מעוור השוחד את עיניהם. והנאמר <strong>"ויסלף דברי צדיקים"</strong> (שמות כג, ח. דברים טז, כ), הרי זה <strong>קל וחומר לרשעים.</strong> ושואלים: <strong>מידי</strong> <small>[וכי]</small> <strong>טפשים ורשעים בני דינא נינהו</strong> <small>[בני דין הם],</small> שאותם ממנים לדיינים? <strong>אלא הכי קאמר</strong> <small>[כך אמר]</small> <strong>"כי השחד יעור עיני חכמים",</strong> לומר ש<strong>אפילו</strong> אם היה <strong>חכם גדול ו</strong>הוא <strong>לוקח שוחד — אינו נפטר מן העולם בלא סמיות</strong> (עוורון) <strong>הלב,</strong> שבסופו של דבר נעשה טיפש. <strong>"ויסלף דברי צדיקים",</strong>
## דף קה:
 <strong>אפילו</strong> אם הוא <strong>צדיק גמור ולוקח שוחד — אינו נפטר מן העולם בלא טירוף דעת.</strong>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: דרש רב נחמן בר כהן, מאי דכתיב</strong> <small>[מהו שנאמר]</small> <strong>"מלך במשפט יעמיד ארץ ואיש תרומות יהרסנה"</strong> (משלי כט, ד) — <strong>אם דומה</strong> ה<strong>דיין למלך,</strong> כלומר, <strong>שאינו צריך לכלום</strong> ואינו נזקק לבריות — <strong>יעמיד ארץ,</strong> הוא יכול להיות דיין. <strong>ואם דומה לכהן שמחזר על הגרנות,</strong> כלומר, שנזקק לאחרים — <strong>יהרסנה.</strong>
 <strong>אמר רבה בר רב שילא: האי דיינא דשאיל שאילתא</strong> <small>[דיין זה, ששואל</small> דברים מאחרים<small>]</small> — <strong>פסול למידן דינא</strong> <small>[לדון דין],</small> שהרי זה כאילו קיבל שכר מאותם אנשים ששואל מהם. <strong>ולא אמרן</strong> <small>[אמרנו]</small> זאת <strong>אלא דלית ליה לאושולי</strong> <small>[שאין לו להשאיל</small> לאחרים<small>]</small> והוא כל הזמן רק נזקק ושואל, <strong>אבל</strong> אם <strong>אית ליה לאושולי</strong> <small>[יש לו להשאיל] —</small> <strong>לית לן</strong> <small>[אין לנו]</small> <strong>בה</strong> איסור.
 ומקשים: <strong>איני</strong> <small>[וכך הוא]?</small> <strong>והא</strong> <small>[והרי]</small> <strong>רבא</strong> שהיה דיין <strong>שאיל שאילתא מדבי</strong> <small>[היה שואל מבית]</small> <strong>בר מריון אף על גב דלא שיילי מיניה</strong> <small>[אף על פי ש</small>הם <small>לא היו שואלים ממנו]?</small> ומשיבים: <strong>התם לאחשובינהו</strong> <small>[שם להחשיב אותם]</small> <strong>הוא דבעי</strong> <small>[שרצה],</small> שרבא היה עשיר ולא עשה זאת כדי ליהנות מהם, אלא להיפך, על ידי ששאל מהם נתן להם כבוד.
 <strong>אמר רבא: מאי טעמא דשוחדא</strong> <small>[מה הטעם של</small> איסור <small>שוחד]?</small> <strong>כיון דקביל ליה שוחדא מיניה</strong> <small>[שמקבל שוחד ממנו],</small> <strong>איקרבא ליה דעתיה לגביה והוי כגופיה</strong> <small>[התקרבה דעתו אליו ונעשה כגופו]</small> <strong>ואין אדם רואה חובה לעצמו.</strong> ויש לכך רמז לשוני: <strong>מאי</strong> <small>[מה</small> הוא לשון<small>]</small> <strong>"שוחד" — שהוא חד</strong> <small>[אחד]</small> עם הנידון. <big>א</big> <strong>אמר רב פפא: לא לידון איניש דינא</strong> <small>[ידון אדם דין]</small> לא <strong>למאן דרחים ליה</strong> <small>[למי ש</small>הוא <small>אוהב אותו]</small> <strong>ולא למאן דסני ליה</strong> <small>[למי ש</small>הוא <small>שונא אותו].</small> ומסביר: <strong>דרחים ליה</strong> <small>[</small>לזה <small>ש</small>הוא <small>אוהב אותו] —</small> <strong>לא חזי ליה</strong> <small>[אינו רואה לו]</small> <strong>חובה, דסני ליה</strong> <small>[</small>לזה <small>ש</small>הוא <small>שונא אותו] —</small> <strong>לא חזי ליה זכותא</strong> <small>[אינו רואה לו זכות].</small>
 <strong>אמר אביי: האי צורבא מרבנן דמרחמין ליה בני מתא</strong> <small>[תלמיד חכם זה, שאוהבים אותו בני העיר] —</small> <strong>לאו משום דמעלי טפי</strong> <small>[לא מפני ש</small>הוא <small>מעולה יותר]</small> ולכן אוהבים אותו, <strong>אלא משום דלא מוכח להו במילי דשמיא</strong> <small>[שאינו מוכיח אותם בדברי שמים]</small> ולכן אוהבים אותו, לפי שאינו דורש מהם דבר.
 <strong>אמר רבא: מריש הוה אמינא</strong> <small>[מתחילה הייתי אומר]:</small> <strong>הני</strong> <small>[אלה]</small> <strong>בני</strong> עירי <strong>מחוזא כולהו רחמו לי</strong> <small>[כולם אוהבים אותי],</small> <strong>כיון דהואי דיינא</strong> <small>[שנעשיתי דיין],</small> <strong>אמינא</strong> <small>[אמרתי]:</small> <strong>מינייהו סנו לי ומנייהו רחמו לי</strong> <small>[מהם שונאים אותי ומהם אוהבים אותי],</small> שמן הסתם זה שנתחייב בדין שונא אותי וזה שנזדכה בדין אוהב אותי. <strong>כיון דחזאי דמאן דמיחייב ליה האידנא קא זכי</strong> <small>[שראיתי שמי שאני מחייב אותו עכשיו זוכה]</small> בדין <strong>למחר</strong> והבנתי שאין זה דבר של קבע, <strong>אמינא</strong> <small>[אמרתי]:</small> <strong>אם מרחם</strong> <small>[לאהוב] —</small> <strong>כולהו רחמו לי</strong> <small>[כולם אוהבים אותי],</small> <strong>אי מסנו</strong> <small>[אם לשנוא] —</small> <strong>כולהו סנו לי</strong> <small>[כולם שונאים אותי],</small> שאין הדבר תלוי בכך.
 <big>ב</big> <strong>תנו רבנן</strong> <small>[שנו חכמים]:</small> מה שנאמר <strong>"ושחד לא תקח"</strong> (שמות כג, ח), <strong>אינו צריך לומר</strong> שכוונת הכתוב לאסור דווקא <strong>שוחד ממון, אלא אפילו שוחד דברים נמי</strong> <small>[גם כן]</small> <strong>אסור,</strong> כגון שעושים לו טובה בדיבורים או באופן אחר — הרי זה שוחד. <strong>מדלא כתיב</strong> <small>[מ</small>כיון <small>שלא נאמר]</small> <strong>"בצע לא תקח"</strong> אלא "שוחד". ושואלים: <strong>היכי דמי</strong> <small>[כיצד הוא בדיוק]</small> <strong>שוחד דברים?</strong>
 ומסבירים: <strong>כי הא</strong> <small>[כמו</small> מעשה <small>זה]</small> ש<strong>שמואל הוה עבר במברא</strong> <small>[היה עובר במעבורת</small> צרה<small>],</small> <strong>אתא ההוא גברא יהיב ליה ידיה</strong> <small>[בא אדם אחד ונתן לו</small> את <small>ידו]</small> לעזור לו לצאת מן המעבורת, <strong>אמר ליה</strong> <small>[לו]</small> שמואל: <strong>מאי עבידתיך</strong> <small>[מה מעשיך</small> פה<small>]?</small> <strong>אמר ליה</strong> <small>[לו]:</small> <strong>דינא אית</strong> <small>[דין יש]</small> <strong>לי</strong> בפניך. <strong>אמר ליה</strong> <small>[לו]:</small> <strong>פסילנא</strong> <small>[פסול אני]</small> <strong>לך לדינא</strong> <small>[לדין],</small> כיון שעשית לי טובה. ואף על פי שלא נתן לו כסף נוצרה ביניהם קרבה.
 כיוצא בו מסופר: <strong>אמימר הוה יתיב וקא דאין דינא</strong> <small>[היה יושב ודן דין].</small> <strong>פרח גדפא ארישיה, אתא ההוא גברא שקליה</strong> <small>[פרחה</small> ועלתה <small>נוצה על ראשו, בא אדם אחד</small> ונטל <small>אותה].</small> <strong>אמר ליה</strong> <small>[לו]</small> אמימר: <strong>מאי עבידתיך</strong> <small>[מה מעשיך]?</small> <strong>אמר ליה</strong> <small>[לו]:</small> <strong>דינא אית</strong> <small>[דין יש]</small> <strong>לי</strong> בפניך. <strong>אמר ליה</strong> <small>[לו]:</small> <strong>פסילנא</strong> <small>[פסול אני]</small> <strong>לך לדינא</strong> <small>[לדין]</small> בשל כך. ומסופר עוד: <strong>מר עוקבא הוה שדי רוקא קמיה</strong> <small>[היה מושלך רוק לפניו],</small> <strong>אתא ההוא גברא כסייה</strong> <small>[בא אדם אחד וכיסה אותו,</small> את הרוק<small>]</small> <strong>אמר ליה</strong> <small>[לו]</small> מר עוקבא: <strong>מאי עבידתיך</strong> <small>[מה מעשיך]?</small> <strong>אמר ליה</strong> <small>[לו]:</small> <strong>דינא אית</strong> <small>[דין יש]</small> <strong>לי</strong> בפניך. <strong>אמר ליה</strong> <small>[לו]:</small> <strong>פסילנא</strong> <small>[פסול אני]</small> <strong>לך לדינא</strong> <small>[לדין].</small>
 מסופר: <strong>ר' ישמעאל בר' יוסי הוה</strong> <small>[היה]</small> <strong>רגיל אריסיה</strong> <small>[אריסו]</small> <strong>דהוה מייתי ליה כל מעלי שבתא כנתא דפירי</strong> <small>[שהיה מביא לו כל ערב שבת סל פירות].</small> <strong>יומא חד אייתי ליה בחמשה בשבתא</strong> <small>[יום אחד הביא לו</small> את הסל <small>ב</small>יום <small>חמישי בשבת].</small> <strong>אמר ליה</strong> <small>[לו]:</small> <strong>מאי שנא האידנא</strong> <small>[מה שונה עכשיו]</small> שהקדמת? <strong>אמר ליה</strong> <small>[לו]:</small> <strong>דינא אית</strong> <small>[דין יש]</small> <strong>לי</strong> בפניך, <strong>ואמינא</strong> <small>[ואמרתי]</small> <strong>אגב אורחי</strong> <small>[דרכי],</small> שיום חמישי הוא יום מושב בית דין, <strong>אייתי ליה למר</strong> <small>[אביא לו לאדוני]</small> את סל הפירות. <strong>לא קביל מיניה</strong> <small>[קיבל ממנו]</small> ר' ישמעאל את הפירות. <strong>אמר ליה</strong> <small>[לו]:</small> <strong>פסילנא</strong> <small>[פסול אני]</small> <strong>לך לדינא</strong> <small>[לדין].</small>
 <strong>אותיב זוזא דרבנן וקדיינין ליה</strong> <small>[הושיב זוג חכמים והיו דנים</small> הם <small>אותו].</small> <strong>בהדי דקאזיל ואתי</strong> <small>[בתוך</small> הזמן <small>שהיה הולך ובא]</small> <strong>אמר</strong> ר' ישמעאל בלבו: <strong>אי בעי</strong> <small>[אם היה רוצה] —</small> <strong>טעין הכי</strong> <small>[היה טוען כך],</small> <strong>ואי בעי</strong> <small>[ואם היה רוצה] —</small> <strong>טעין הכי</strong> <small>[היה טוען כך]</small> הכל לזכותו של אותו אדם שהביא לו את הפירות. <strong>אמר: תיפח נפשם של מקבלי שוחד! ומה אני שלא נטלתי, ו</strong>אפילו <strong>אם</strong> כן <strong>נטלתי —</strong> הלא את <strong>שלי נטלתי,</strong> שהרי אריסו היה זה ופירות אלה מן הדין היו של ר' ישמעאל, ובכל זאת כל <strong>כך</strong> אני מושפע ממעשה זה, <strong>מקבלי שוחד</strong> ממש <strong>על אחת כמה וכמה</strong> שדעתם נוטה אחרי נותן שוחד.
 כיוצא בו מסופר: <strong>ר' ישמעאל בר אלישע</strong> שהיה כהן <strong>אייתי ליה ההוא גברא</strong> <small>[הביא לו אדם אחד]</small> את <strong>ראשית הגז. אמר ליה</strong> <small>[לו]:</small> <strong>מהיכא את</strong> <small>[מהיכן אתה]?</small> <strong>אמר ליה</strong> <small>[לו]:</small> <strong>מדוך פלן</strong> <small>[ממקום פלוני].</small> שאל אותו ר' ישמעאל: <strong>ומהתם להכא</strong> <small>[ומשם</small> עד <small>כאן]</small> <strong>לא הוה</strong> <small>[היה]</small> <strong>כהן</strong> אחר <strong>למיתבא ליה</strong> <small>[לתת לו</small> את ראשית הגז<small>]?</small> <strong>אמר ליה</strong> <small>[לו]:</small> <strong>דינא אית</strong> <small>[דין יש]</small> <strong>לי</strong> בפניך, <strong>ואמינא</strong> <small>[ואמרתי]</small> <strong>אגב אורחאי</strong> <small>[דרכי]</small> <strong>אייתי ליה למר</strong> <small>[אביא לו לאדוני]</small> את ראשית הגז. <strong>אמר ליה</strong> <small>[לו]:</small> <strong>פסילנא</strong> <small>[פסול אני]</small> <strong>לך לדינא</strong> <small>[לדין],</small> ו<strong>לא קביל מיניה</strong> <small>[קיבל ממנו</small> את ראשית הגז<small>].</small>
 <strong>אותיב ליה זוגא דרבנן וקדייני ליה</strong> <small>[הושיב לו זוג חכמים והיו דנים אותו].</small> <strong>בהדי דקאזיל ואתי</strong> <small>[בתוך שהיה הולך ובא],</small> <strong>אמר: אי בעי טעין הכי, ואי בעי טעין הכי</strong> <small>[אם היה רוצה, היה</small> האיש <small>טוען כך, ואם רוצה טוען כך]</small> וזוכה בדין. ומכיון שכך, <strong>אמר</strong> בלבו: <strong>תיפח נפשם של מקבלי שוחד! ומה אני שלא נטלתי, ואם נטלתי — שלי נטלתי,</strong> שהרי כהן אני וזכאי ל<strong>כך, מקבלי שוחד</strong> ממש <strong>על אחת כמה וכמה.</strong>
 מסופר: <strong>רב ענן אייתי ליה ההוא גברא כנתא דגילדני דבי גילי</strong> <small>[הביא לו אדם אחד סל של דגים קטנים].</small> <strong>אמר ליה</strong> <small>[לו]:</small> <strong>מאי עבידתיך</strong> <small>[מה מעשיך]?</small> <strong>אמר ליה</strong> <small>[לו]:</small> <strong>דינא אית</strong> <small>[דין יש]</small> <strong>לי</strong> בפניך. <strong>לא קביל מיניה</strong> <small>[קיבל ממנו].</small> <strong>אמר ליה</strong> <small>[לו]</small> עוד: <strong>פסילנא</strong> <small>[פסול אני]</small> <strong>לך לדינא</strong> <small>[לדין].</small>
 <strong>אמר ליה</strong> <small>[לו]:</small> האיש: <strong>דינא דמר לא בעינא, קבולי לקביל מר</strong> <small>[</small>את <small>דינו של אדוני אינני רוצה,</small> אבל <small>יקבל אדוני]</small> על כל פנים את מתנתי <strong>דלא למנען מר מאקרובי</strong> <small>[שלא ימנעני אדוני מלהקריב]</small> <strong>בכורים.</strong> ומה ענין ביכורים לכאן — <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ואיש בא מבעל שלישה ויבא לאיש האלהים לחם בכורים עשרים לחם שערים וכרמל בצקלנו"</strong> (מלכים ב ד, מב). ויש להבין מדוע נאמר "לחם ביכורים", <strong>וכי אלישע אוכל בכורים הוה</strong> <small>[היה],</small> והרי לא היה כהן! <strong>אלא לומר לך: כל המביא דורון</strong> (מתנה) <strong>לתלמיד חכם — כאילו מקריב בכורים,</strong> ואם כן רוצה גם אני לקיים מצוה זו.
 <strong>אמר ליה</strong> <small>[לו]:</small> <strong>קבולי לא בעינן דאיקביל</strong> <small>[לקבל אינני רוצה],</small> <strong>השתא</strong> <small>[עכשיו]</small> ש<strong>אמרת לי טעמא</strong> <small>[טעם</small> בדבר<small>],</small> <strong>מקבילנא</strong> <small>[אקבל</small> ממך<small>],</small> כיון שאתה רוצה לעשות מצוה. <strong>שדריה לקמיה</strong> <small>[שלח אותו לפני]</small> <strong>רב נחמן</strong> ו<strong>שלח ליה</strong> <small>[לו]</small> במכתב: <strong>נידייניה מר להאי גברא</strong> <small>[ידון אדוני את האיש הזה]</small> משום <strong>דאנא</strong> <small>[שאני]</small> <strong>ענן פסילנא ליה לדינא</strong> <small>[פסול לו לדין].</small> <strong>אמר</strong> רב נחמן בלבו: <strong>מ</strong>כיון ש<strong>שלח לי הכי</strong> <small>[כך],</small> <strong>שמע מינה קריביה</strong> <small>[מכאן שקרובו]</small> <strong>הוא,</strong> ולכן פסול לו לדין. באותו זמן כבר <strong>הוה קאים דינא דיתמי קמיה</strong> <small>[היה עומד דין של יתומים לפניו],</small> <strong>אמר:</strong>
## דף קו.
 <strong>האי</strong> <small>[זו]</small> מצות <strong>עשה</strong> של הדיינים לשפוט בצדק <strong>והאי</strong> <small>[וזו]</small> מצות <strong>עשה</strong> לכבד את בעלי התורה וגם את בני משפחתם — <strong>עשה</strong> של <strong>כבוד</strong> ה<strong>תורה עדיף.</strong> לכן <strong>סלקיה לדינא דיתמי ואחתיה לדיניה</strong> <small>[סילק,</small> הניח <small>את דין היתומים והורידו,</small> ונפנה <small>לדין]</small> של אותו אדם, משום שסבר שהוא קרובו של רב ענן, <strong>כיון דחזא בעל דיניה יקרא דקא עביד ליה</strong> <small>[שראה בעל דינו</small> את <small>הכבוד ש</small>הדיין <small>עושה לו],</small> <strong>איסתתם טענתיה</strong> <small>[נסתתמו טענותיו]</small> והפסיד במשפט. ונגרם איפוא על ידי רב ענן, אם כי שלא בכוונה ושלא במישרין, עוול במשפט.
 מסופר: <strong>רב ענן הוה</strong> <small>[היה]</small> <strong>רגיל אליהו</strong> הנביא <strong>דאתי גביה</strong> <small>[שבא אצלו]</small> <strong>דהוה מתני ליה</strong> <small>[שהיה משנה,</small> מלמד, <small>לו]</small> מה שנכתב אחר כך בספר <strong>סדר דאליהו. כיון דעבד הכי</strong> <small>[שעשה כך],</small> שגרם לעיוות הדין, <strong>איסתלק</strong> <small>[הסתלק]</small> אליהו. <strong>יתיב בתעניתא ובעא רחמי ואתא</strong> <small>[ישב</small> רב ענן <small>בתענית וביקש רחמים ובא]</small> אליהו, אבל <strong>כי אתא, הוה מבעית ליה בעותי</strong> <small>[כאשר היה בא, היה מפחיד אותו],</small> שהיתה התגלותו בפעמים אלה באופן מפחיד.
 <strong>ועבד תיבותא ויתיב קמיה עד דאפיק ליה סידריה</strong> <small>[ועשה</small> רב ענן לעצמו <small>תיבה וישב לפניו עד שהוציא לו</small> גמר ללמד אותו <small>את סדרו].</small> <strong>והיינו דאמרי</strong> <small>[והוא שאומרים]:</small> <strong>סדר דאליהו רבה, סדר אליהו זוטא,</strong> שאת הראשון לימדו קודם מעשה זה, ואת האחר לימדו לאחר מעשה.
 <big>א</big> מסופר, <strong>בשני</strong> <small>[בשנותיו]</small> של <strong>רב יוסף הוה ריתחא</strong> <small>[היה</small> זמן <small>זעם</small> של המקום<small>],</small> שהיה רעב בעולם. <strong>אמרי ליה רבנן</strong> <small>[אמרו לו חכמים]</small> <strong>לרב יוסף: ליבעי מר רחמי</strong> <small>[יבקש אדוני רחמים]</small> על הגזירה. <strong>אמר להו</strong> <small>[להם]:</small> <strong>השתא</strong> <small>[עכשיו]</small> הרי <strong>ומה אלישע דכי הוו רבנן מיפטרי מקמיה, הוו פיישי תרי אלפן ומאתן רבנן</strong> <small>[שכאשר היו חכמים נפטרים מלפניו, היו נשארים אלפיים ומאתים חכמים]</small> שהוא היה מפרנסם משלו, בכל זאת <strong>בעידן ריתחא</strong> <small>[בזמן זעם</small> ורעב<small>]</small> <strong>לא הוה בעי רחמי</strong> <small>[היה מבקש רחמים],</small> <strong>אנא איבעי רחמי</strong> <small>[אני אבקש רחמים]?</small>
 <strong>וממאי דפיישי הכי</strong> <small>[וממה</small> יודעים אנחנו <small>שכך נשארו]?</small> <strong>דכתיב</strong> <small>[שנאמר]:</small> <strong>"ויאמר משרתו מה אתן זה לפני מאה איש"</strong> (מלכים ב ד, מג), ונברר: <strong>מאי</strong> <small>[מה</small> פירוש<small>]</small> <strong>"לפני מאה איש"? אילימא דכולהו</strong> <small>[אם תאמר שכולם],</small> כל מה שקיבל במתנה, שהיו עשרים לחם ולחם ביכורים וכרמל, <strong>לפני מאה איש בשני בצורת טובא הוו</strong> <small>[הרבה הם]</small> ויכולים להסתפק בכך! <strong>אלא</strong> הכוונה היתה ש<strong>כל חד וחד קמי</strong> <small>[אחת ואחת</small> מן הככרות הללו <small>לפני]</small> <strong>מאה איש,</strong> ולפי זה היו אלפיים ומאתים חכמים שם.
 אגב כך מספרים: <strong>כי הוו מיפטרי רבנן מבי</strong> <small>[כאשר היו נפטרים חכמים מבית]</small> <strong>רב, הוו פיישי אלפא ומאתן רבנן</strong> <small>[היו נשארים</small> עוד ללמוד <small>אלף ומאתיים חכמים].</small> וכשיצאו <strong>מבי</strong> <small>[מבית]</small> <strong>רב הונא, הוו פיישי תמני מאה רבנן</strong> <small>[היו נשארים שמונה מאות חכמים].</small> <strong>רב הונא הוה דריש בתליסר אמוראי</strong> <small>[היה דורש בשלושה עשר אמוראים],</small> שהיו דרושים שלושה עשר מתורגמנים כדי להשמיע את דבריו לכל העם הרב שהיה שם. <strong>כי הוו קיימי רבנן ממתיבתא</strong> <small>[כאשר היו עומדים חכמים מישיבתו]</small> של <strong>רב הונא ונפצי גלימייהו</strong> <small>[ומנערים את גלימותיהם]</small> <strong>הוה סליק אבקא וכסי ליה ליומא</strong> <small>[היה עולה האבק ומכסה את אור השמש]</small> והיה נראה מרחוק, <strong>ואמרי במערבא</strong> <small>[והיו אומרים בארץ ישראל]:</small> <strong>קמו ליה ממתיבתא</strong> <small>[עמדו</small> כבר <small>מהישיבה]</small> של <strong>רב הונא בבלאה</strong> <small>[הבבלי].</small>
 <strong>כי מיפטרי רבנן מבי</strong> <small>[כאשר היו נפטרים חכמים מבית]</small> מדרשם של <strong>רבה ורב יוסף הוו פיישי ארבע מאה רבנן</strong> <small>[היו נשארים ארבע מאות חכמים]</small> <strong>וקרו לנפשייהו</strong> <small>[והיו קוראים לעצמם]:</small> <strong>"יתמי"</strong> <small>[יתומים],</small> שרק הם נשארו מכל הקהל. <strong>כי הוו מיפטרי רבנן מבי</strong> <small>[כאשר היו נפטרים חכמים מבית]</small> <strong>אביי, ואמרי לה מבי</strong> <small>[ויש אומרים מבית]</small> <strong>רב פפא, ואמרי לה מבי</strong> <small>[ויש אומרים מבית]</small> <strong>רב אשי, הוו פיישי מאתן רבנן</strong> <small>[היו נשארים מאתים חכמים]</small> <strong>וקרו נפשייהו</strong> <small>[והיו קוראים לעצמם]</small> <strong>יתמי דיתמי</strong> <small>[יתומי יתומים].</small> 
 <big>ב</big> ושוב לדברים הנוגעים לענין חכמים המקבלים שכר מן הרבים. <strong>אמר ר' יצחק בר</strong> <small>[בן]</small> <strong>רדיפא אמר ר' אמי: מבקרי מומין שבירושלים,</strong> שהיו בודקים את הבהמות שמביאים לקרבן אם אין בהן מום הפוסלן להקרבה, <strong>היו נוטלין שכרן מתרומת הלשכה. אמר רב יהודה אמר שמואל: תלמידי חכמים המלמדין הלכות שחיטה לכהנים</strong> במקדש, <strong>היו נוטלין שכרן מתרומת הלשכה.</strong>
 <strong>אמר רב גידל אמר רב: תלמידי חכמים המלמדים הלכות קמיצה לכהנים, נוטלין שכרן מתרומת הלשכה,</strong> שכל אלה היו עסוקים כל הזמן בעבודות הצריכות למקדש ולכן היו מקבלים שכרם מן המקדש. <strong>אמר רבה בר בר חנה אמר ר' יוחנן: מגיהי ספרים</strong> (ספרי תורה) <strong>שבירושלים, היו נוטלין שכרן מתרומת הלשכה.</strong>
 <strong>אמר רב נחמן אמר רב: נשים האורגות בפרכות</strong> של המקדש, היו <strong>נוטלות שכרן מתרומת הלשכה. ואני אומר</strong> שלא מתרומת המקדש, אלא <strong>מקדשי בדק הבית.</strong> ומדוע? <strong>הואיל ופרכות תחת</strong> (במקום) <strong>בנין עשויות,</strong> הרי הן שייכות לבנין המקדש, ולכן שכרן צריך להיות משולם לא מן הכסף המוקדש לקרבנות ולצרכי יום יום של המקדש אלא מן הכסף המוקדש לבנין עצמו.
 <strong>מיתיבי</strong> <small>[מקשים]</small> על כך ממה ששנינו: <strong>נשים האורגות בפרכות, ובית גרמו</strong> שהיו ממונים <strong>על מעשה לחם הפנים, ובית אבטינס</strong> שהיו ממונים <strong>על מעשה הקטרת — כולן היו נוטלות שכרן מתרומת הלשכה,</strong> ולא כדברי רב נחמן!
 משיבים: <strong>התם בדבבי</strong> <small>[שם</small> מדובר בפרוכות <small>של השערים],</small> שפרוכות אלה אינן נחשבות לחלק מן הבנין אלא כדרך ליפותו והחזקתו. ש<strong>אמר ר' זירא אמר רב: שלשה עשר פרכות היו במקדש שני, שבעה כנגד שבעה שערים</strong> שהיו בעזרה, ועוד <strong>אחד לפתחו של היכל, ואחד לפתחו של אולם. שנים</strong> היו <strong>בדביר, שנים כנגדן בעליה</strong> מעל הדביר.
 <strong>תנו רבנן</strong> <small>[שנו חכמים]:</small> <strong>נשים המגדלות בניהן לפרה,</strong> שהיו מגדלים תינוקות במקומות מיוחדים שיהיו כל ימיהם בטהרה כדי שישאבו מים לצורך פרה אדומה, ואמהותיהם היו משמרות אותם לכך— <strong>היו נוטלות שכרן מתרומת הלשכה. אבא שאול אומר:</strong> לא מתרומת הלשכה, אלא <strong>נשים יקרות</strong> (עשירות וחשובות) <strong>שבירושלים היו זנות אותן ומפרנסות אותן.</strong>
 <big>ג</big> <strong>בעא מיניה</strong> <small>[שאל אותו]</small> <strong>רב הונא מרב:</strong>
## דף קו:
 <strong>כלי שרת מהו שיעשו מקדשי בדק הבית?</strong> וצדדי השאלה: <strong>צורך מזבח נינהו</strong> <small>[הם]</small> <strong>ו</strong>לכן <strong>מקדשי בדק הבית אתו</strong> <small>[באים],</small> <strong>או צורך קרבן נינהו</strong> <small>[הם],</small> <strong>ו</strong>לכן <strong>מתרומת הלשכה היו עושין אותן? אמר ליה</strong> <small>[לו]:</small> <strong>אין נעשין אלא מתרומת הלשכה.</strong>
 <strong>איתיביה</strong> <small>[הקשה לו],</small> הלא נאמר על אלה שחיזקו את בדק הבית: <strong>"וככלו‍תם הביאו לפני המלך ויהוידע (הכהן) את שאר הכסף ויעשהו כלים לבית ה' כלי שרת"</strong> (דברי הימים ב' כד, יד), משמע שכלי השרת נעשים מהכסף שהוקדש לבדק הבית!
 <strong>אמר ליה</strong> <small>[לו]</small> רב: <strong>דאקרייך כתובי</strong> <small>[מי שלימד אותך כתובים]</small> <strong>לא אקרייך נביאי</strong> <small>[לימד אותך נביאים],</small> ושכחת את הכתוב המקביל בנביאים, שנאמר <strong>"אך לא יעשה בית ה' ספות</strong> כסף מזמרות מזרקות חצוצרות כל כלי זהב וכלי כסף מן הכסף המובא בית ה'. <strong>כי לעשי המלאכה יתנהו</strong> וחיזקו בו את בית ה'<strong>"</strong>(מלכים ב יב, יד-טו), הרי שאת כלי השרת לא עשו מן הנדבה לבדק הבית. 
 ומקשים: <strong>אי הכי, קשו קראי אהדדי</strong> <small>[אם כך, קשים הכתובים זה על זה],</small> שבמקום אחד נאמר שעשו מכסף זה גם כלי שרת, ובמקום שני נאמר שהוא רק לעושי המלאכה לבדק הבית ממש! ומשיבים: <strong>לא קשיא</strong> <small>[אינו קשה],</small> <strong>כאן — שגבו והותירו,</strong> ואז משתמשים בכסף הנותר לצורכי כלי שרת, <strong>כאן — שגבו ולא הותירו</strong> ואז נותנים את הכסף כולו לבדק הבית.
 ושואלים: <strong>וכי</strong> <small>[וכאשר]</small> <strong>גבו והותירו מאי הוי</strong> <small>[מה יש],</small> הרי בסופו של דבר הכסף הוקדש לצורך אחר, ואם כלי שרת אינם נעשים מקדשי בדק הבית, כיצד אפשר להשתמש בו לכך? <strong>אמר ר' אבהו: לב בית דין מתנה עליהן</strong> מתחילה, <strong>אם הוצרכו</strong> לבדק הבית — <strong>הוצרכו, ואם לאו</strong> <small>[לא] —</small> <strong>יהו</strong> <small>[יהיו]</small> <strong>ל</strong>צורך <strong>כלי שרת.</strong>
 <strong>תנא דבי</strong> <small>[שנה החכם מבית</small> מדרשו<small>]</small> של <strong>ר' ישמעאל: כלי שרת באין מתרומת הלשכה, שנאמר: "את שאר הכסף"</strong> (דברי הימים ב' כד, יד), <strong>איזהו כסף שיש לו שיריים — הוי אומר זה תרומת הלשכה.</strong> שהדרך היתה שלאחר שמכניסים בלשכה את כסף השקלים היו תורמים ממנו תחילה חלק מסויים לצרכי הקרבנות, ועושים שימוש אחר בשיריים.
 ושואלים: <strong>ואימא</strong> <small>[ואמור]</small> ש<strong>שיריים גופייהו</strong> <small>[עצמם]</small> הם שיינתנו לצורך כלי שרת, ולא תרומת הלשכה? ונפרש "שאר הכסף" — הכסף שנשאר בלשכה לאחר תרומה! ומשיבים: <strong>כ</strong>מו ש<strong>אמר רבא</strong> במקום אחר: <strong>"העולה"</strong> כוונתו <strong>עולה ראשונה, הכי נמי</strong> <small>[כך גם כן]</small> <strong>"הכסף"</strong> — כוונתו <strong>כסף ראשון</strong> של התרומה עצמה, ולא שייריה.
 <strong>מיתיבי</strong> <small>[מקשים]</small> על כך, ממה ששנינו: <strong>הקטורת וכל קרבנות צבור</strong> — <strong>באין מתרומת הלשכה, מזבח הזהב ולבונה וכלי שרת — באין ממותר נסכים.</strong>
 <strong>מזבח העולה, הלשכות והעזרות — באין מקדשי בדק הבית.</strong> מה שבונים <strong>חוץ לחומת העזרה — באין משירי הלשכות. זו היא ששנינו: חומת העיר ומגדלותיה וכל צרכי העיר</strong> בירושלים <strong>באין משירי הלשכה.</strong> והרי זה חולק על מה שאמרנו בענין כלי שרת!
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא, דתנן</strong> <small>[ש</small>כן <small>שנינו</small> במשנה<small>]:</small> <strong>מותר תרומה,</strong> אם נשאר כסף מהכספים של תרומת הלשכה בראש חודש ניסן שמכאן ואילך היו משתמשים רק בתרומה חדשה, <strong>מה היו עושין בה,</strong> באותו מותר? היו עושים <strong>ריקועי זהב ציפוי לבית קדשי הקדשים, ר' ישמעאל אומר:</strong> מותרות שונים הם, ולהם דינים שונים. <strong>מותר פירות — לקיץ המזבח,</strong> שאם הזדמן שלא היו קרבנות על המזבח, היו מביאים עולות משל ציבור, שלא ישאר המזבח ריק. <strong>מותר תרומה — לכלי שרת.</strong>
 <strong>ר' עקיבא אומר: מותר תרומה</strong> — <strong>לקיץ המזבח, מותר נסכים</strong> — <strong>לכלי שרת. ר' חנינא סגן הכהנים אומר: מותר נסכים</strong> היה <strong>לקיץ המזבח, מותר תרומה לכלי שרת. וזה וזה,</strong> גם ר' חנינא וגם ר' עקיבא <strong>לא היו מודים בפירות,</strong> שלדעתם לא היה דבר כזה במקדש.
 ושואלים: ובעצם <strong>"פירות" מאי היא</strong> <small>[מה הוא],</small> מה עניינם של פירות אלה? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מותר תרומה מה היו עושין בה — לוקחין</strong> (קונים) <strong>פירות בזול ומוכרין אותם ביוקר, והשכר</strong> (והרווח) שהיה בא מכאן — <strong>מקיצין בו את המזבח. וזו היא ששנינו: מותר פירות</strong> היה נעשה <strong>לקיץ המזבח.</strong>
 ושואלים: אם כך <strong>מאי</strong> <small>[מה</small> טעם<small>]</small> <strong>"זה וזה לא היו מודין בפירות"?</strong> ומשיבים: ר' עקיבא לשיטתו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מותר שירי לשכה מה היו עושין בהן? לוקחין בהן יינות שמנים וסלתות, והשכר להקדש,</strong> אלו <strong>דברי ר' ישמעאל. ר' עקיבא אומר: אין משתכרין</strong> (עושים רווחים) <strong>בשל הקדש,</strong> אפילו לצורכי המקדש ו<strong>אף לא בשל עניים.</strong>
 ומסבירים את הטעם: <strong>בשל הקדש מאי טעמא</strong> <small>[מה טעם]</small> <strong>לא</strong> — לפי ש<strong>אין עניות במקום עשירות,</strong> והמקדש צריך תמיד להיות ברווחה ובעושר, ואין מקום לעשיית רווחים קטנים כדרך עניים. <strong>בשל עניים מאי טעמא</strong> <small>[מה טעם]</small> <strong>לא</strong> משתכרים — <strong>דלמא מתרמי להו עניא וליכא למיתבא ליה</strong> <small>[שמא יזדמן להם עני ולא יהיה לתת לו],</small> שכיון שהשקיעו את הכסף בעסק — אין מה לתת עכשיו לעני, הנזקק לכסף.
 <big>א</big> ומעתה חוזרים לפירושה של המשנה. שנינו בה: <strong>מי שהלך למדינת הים</strong> ובאה אשתו ותבעה מזונות מבית דין, נחלקו תנאים מתי צריכה האשה להשבע שלא נטלה משל בעלה כלום. <strong>איתמר</strong> <small>[נאמר]</small> שנחלקו אמוראים בשאלה הבאה, <strong>רב אמר:</strong>
## דף קז.
 <strong>פוסקין מזונות לאשת איש,</strong> כלומר, אם הלך הבעל למדינת הים ולא השאיר כסף לפרנסת אשתו, בית דין יורדים לנכסיו ומוציאים מהם דמי מזונות לאשתו. <strong>ושמואל אמר: אין פוסקין מזונות לאשת איש. אמר שמואל: מודה לי אבא</strong> (רב, שזה היה שמו) <strong>בשלשה חדשים הראשונים</strong> להליכתו, שאין יורדים לנכסיו לתת לאשתו מהם מזונות. ומדוע — <strong>לפי שאין אדם מניח ביתו ריקן,</strong> אלא בודאי השאיר דבר מה שתוכל אשתו להתפרנס ממנו זמן קצר.
 ומסבירים: <strong>בששמעו בו שמת</strong> אותו אדם במדינת הים <strong>כולי עלמא לא פליגי</strong> <small>[הכל אינם חולקים]</small> שיורדים לנכסיו. <strong>כי פליגי</strong> <small>[כאשר נחלקו],</small> הרי זה <strong>בשלא שמעו בו שמת.</strong> וצדדי הבעיה הם, <strong>רב אמר: פוסקין, דהא</strong> <small>[שהרי]</small> הוא <strong>משועבד</strong> לתת <strong>לה</strong> את מזונותיה. <strong>ושמואל אמר: אין פוסקין.</strong>
 ושואלים: <strong>מאי טעמא</strong> <small>[מה הטעם]</small> של שמואל? <strong>רב זביד אמר: אימא צררי אתפסה</strong> <small>[אמור</small> ש<small>צרורות,</small> כסף, <small>התפיסה,</small> נתן לה בידה משלו<small>]</small> לפני שיצא. <strong>רב פפא אמר: חיישינן</strong> <small>[חוששים אנו]</small> <strong>שמא אמר לה</strong> קודם יציאתו <strong>"צאי מעשה ידיך במזונותיך",</strong> שהוא מוותר על זכותו במעשה ידיה, ועליה לזון את עצמה.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין שני הטעמים הללו הלכה למעשה? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> אם היתה האשה <strong>גדולה</strong> (מבוגרת) שאפשר שנתן לה כסף, <strong>ולא ספקה</strong> <small>[ואינה</small> יכולה <small>להסתפק]</small> במה שהיא מרויחה. שלדברי רב זביד שיש לשער שנתן לה כסף — אין נותנים לה מזונות, ולדברי רב פפא, כיון שאין מעשי ידיה מספיקים למזונותיה — יש לה מזונות.
 ולהיפך: <strong>אי נמי</strong> <small>[או גם כן]</small> <strong>קטנה וספקה</strong> <small>[ומסתפקת</small> במעשה ידיה<small>],</small> שאין לחשוש שנתן לה כסף, אבל יש לחשוש שמא אמר לה שתיזון ממעשה ידיה.
 <strong>תנן</strong> <small>[שנינו</small> במשנתנו<small>]:</small> <strong>מי שהלך למדינת הים ואשתו תובעת מזונות, חנן אמר: תשבע בסוף,</strong> שאם יתברר שמת בעלה והיא באה ליטול כתובתה, תשבע שלא השאיר לה בעלה כסף בצאתו, <strong>ולא תשבע בתחלה,</strong> בשעה שתובעת את המזונות, כשיצא למדינת הים. <strong>נחלקו עליו בני כהנים גדולים ואמרו: תשבע בתחלה ובסוף.</strong> ולענייננו, <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>אלא לענין שבועה, אבל מזוני יהבינן</strong> <small>[מזונות נותנים אנו]</small> <strong>לה</strong> לדעת הכל, וקשה אם כן על שיטת שמואל! <strong>תרגמה</strong> <small>[הסביר אותה]</small> <strong>שמואל</strong> לשיטתו: במשנה מדובר <strong>בששמעו בו שמת,</strong> ולדעת כולם פוסקים לה.
 ומקשים: <strong>תא שמע</strong> <small>[בוא</small> ו<small>שמע]</small> מברייתא: <strong>מי שהלך למדינת הים ואשתו תובעת מזונות, בני כהנים גדולים אומרים: תשבע, חנן אומר: לא תשבע</strong> ומקבלת בלא שבועה. <strong>ואם בא ואמר: פסקתי לה מזונות</strong> והשארתי לה כסף די צורכה — <strong>נאמן</strong> ועליה להחזיר לו את מה שקיבלה מנכסיו על ידי בית דין. ומכל מקום נראה שחלקו רק בענין השבועה, אבל על כך שנותנים לה מזונות אינם חולקים, וקשה אם כן לדברי שמואל!
 ומתרץ: <strong>הכא נמי</strong> <small>[כאן גם כן]</small> מדובר <strong>בששמעו בו שמת.</strong> ומקשים: <strong>והא</strong> <small>[והרי]</small> <strong>"אם בא ואמר" קאמר</strong> <small>[אומר</small> התנא<small>],</small> ומשמע שלא מת! ומתרצים: הכוונה היא <strong>אם בא לאחר שמועה,</strong> שהיתה שמועה שמת, ולכן נתנו לה מזונות, ואחר כך משבא חזרה, התברר שלא היתה זו שמועת אמת.
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>מי שהלך למדינת הים ואשתו תובעת מזונות, ואם בא ואמר</strong> שלפני צאתו אמר לה <strong>"צאי מעשה ידיך במזונותיך" — רשאי. קדמו בית דין ופסקו</strong> לה מזונות — <strong>מה שפסקו פסקו,</strong> ואינה צריכה להחזירם. וקשה אם כן לשמואל! ודוחים: <strong>הכא נמי</strong> <small>[כאן גם כן]</small> מדובר <strong>בששמעו בו שמת</strong> ולכן פסקו לה מזונות.
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>מי שהלך למדינת הים ואשתו תובעת מזונות — בית דין יורדים לנכסיו, וזנין ומפרנסין לאשתו, אבל לא</strong> את <strong>בניו ובנותיו, ולא</strong> נותנים לה <strong>דבר אחר,</strong> וקשה לשמואל!
 <strong>אמר רב ששת:</strong> מדובר פה <strong>במשרה את אשתו על ידי שליש,</strong> שגם בהיותו כאן לא היה נותן לה כסף במישרין, אלא היה אדם שלישי (שליש) שהיה ממונה לתת לה כסף לצרכיה. ושואלים: <strong>אי הכי</strong> <small>[אם כך]</small> שמדובר שהיה לו אדם הממונה לכך, <strong>בניו ובנותיו נמי</strong> <small>[גם כן]</small> יקבלו מזונות! ומשיבים: <strong>כשהשרה</strong> (מינה שליש) <strong>לזו,</strong> לפרנסת אשתו, <strong>ולא השרה לזו,</strong> למזונות בניו. ושואלים: <strong>מאי פסקא</strong> <small>[מה</small> הגורם שאתה <small>פוסק]</small> חותך ומבדיל דווקא באופן זה?
 <strong>אלא אמר רב פפא</strong> לדחות בדרך אחרת: מדובר כאן <strong>כששמעה בו שמת</strong> ושמועה זו היתה <strong>בעד אחד.</strong> ולכן, <strong>היא,</strong> האשה, <strong>דאי בעית אינסובי</strong> <small>[שאם היתה רוצה להינשא]</small> על פי עדות <strong>עד אחד מצי מינסבא</strong> <small>[היתה יכולה להינשא],</small> שמפני תקנת עגונות מקבלים חכמים עדות עד אחד על מות הבעל, ומתירים לה להינשא — <strong>מזוני נמי יהבינן</strong> <small>[מזונות גם כן נותנים אנו]</small> <strong>לה,</strong> שהרי היתה יכולה גם לקבל כתובתה על פי עדות זו.
 <strong>בניו ובנותיו דאי בעו למיחת</strong> <small>[שאם היו רוצים לרדת]</small> <strong>לנכסיו</strong> ולרשת אותם על פי עדות <strong>עד אחד לא מצו נחתי</strong> <small>[היו יכולים לרדת],</small> שלענין ירושה צריכים שני עדים — <strong>מזוני נמי לא יהבינן להו</strong> <small>[מזונות גם כן אין אנו נותנים להם],</small> משום שמבחינתם אין עדיין עדות מספקת שאביהם מת.
 אגב כך שואלים <strong>מאי</strong> <small>[מה</small> פירוש<small>]</small> <strong>"דבר אחר"</strong> שהוזכר בברייתא שכאשר אין הבעל במקום אין נותנים לה אותו? <strong>רב חסדא אמר:</strong> זהו <strong>תכשיט. רב יוסף אמר:</strong> זהו כסף לצורך <strong>צדקה.</strong> ומסבירים: <strong>מאן דאמר</strong> <small>[מי שאומר]</small> שאין נותנים לה <strong>תכשיט, כל שכן</strong> שהוא סבור
## דף קז:
 <strong>צדקה,</strong> שאין בית דין פוסקים צדקה מנכסיו של אדם שלא מדעתו. אבל <strong>מאן דאמר</strong> <small>[מי שאומר]</small> שאין נותנים לה לצורך <strong>צדקה — אבל</strong> לדעתו <strong>תכשיט</strong> כן <strong>יהבינן</strong> <small>[נותנים]</small> <strong>לה.</strong> ומדוע — אנו מעריכים בדעתו ש<strong>לא ניחא ליה דתינוול</strong> <small>[נוח לו</small> לבעל <small>שתתנוול</small> אשתו<small>]</small> בהיעדר תכשיטים.
 ומציעים עוד, <strong>תא שמע</strong> <small>[בוא</small> ו<small>שמע]:</small> <strong>היבמה</strong> שמת בעלה בלא בנים והיא ממתינה ליבם שייבם או יחלוץ לה — <strong>שלשה חדשים הראשונים</strong> אחרי מות בעלה הריהי <strong>ניזונת משל בעלה,</strong>
 <strong>מיכן</strong> (מכאן) <strong>ואילך,</strong> כל עוד לא התייבמה, <strong>אינה ניזונת לא משל בעלה ולא משל יבם. עמד</strong> היבם <strong>בדין,</strong> ופסקו בית דין שצריך לייבמה <strong>וברח — ניזונת משל יבם.</strong> ומדין זה, אפשר להביא ראיה כנגד דברי שמואל, שהרי נותנים מזונות לאשה כאשר היבם (הקשור ומחוייב פחות מהבעל) ברח ואיננו כאן!
 <strong>אמר</strong> <small>[</small>יכול היה <small>לומר]</small> <strong>לך שמואל</strong> שבמקרה זה גם הוא מודה שנותנים לה מזונות, כי <strong>למאי ניחוש</strong> <small>[למה נחשוש]</small> <strong>לה להאי</strong> <small>[לזו]:</small> <strong>אי</strong> <small>[אם]</small> <strong>משום</strong> החשש שמא נתן לה היבם <strong>צררי</strong> <small>[כסף]</small> — הלא <strong>לא מיקרבא דעתיה לגבה</strong> <small>[קרובה דעתו</small> של היבם <small>אליה]</small> עד כדי שישאיר לה כסף, <strong>אי</strong> <small>[אם]</small> <strong>משום מעשה ידיה</strong> שאמר לה היבם "צאי מעשה ידיך במזונותיך" — הרי עדיין <strong>לא משתעבדא ליה</strong> <small>[אינה משועבדת לו]</small> במעשי ידיה.
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>האשה שהלכה היא ובעלה למדינת הים, ובאת</strong> (באה) <strong>ואמרה "מת בעלי",</strong> אם <strong>רצתה — ניזונת</strong> מנכסיו, אם <strong>רצתה — גובה כתובתה.</strong> אם אמרה <strong>"גירשני בעלי"</strong> ואין בידה גט — הרי זו <strong>מתפרנסת והולכת</strong> מהנכסים <strong>עד כדי</strong> הסכום הקצוב ב<strong>כתובתה,</strong> שכן אם נשואה היא — מגיעים לה מזונות, ואף אם גרושה היא — הריהי מקבלת כתובתה בדרך זו. והרי שיש לה מזונות, וקשה לדברי שמואל!
 ומשיבים: <strong>הכא נמי</strong> <small>[כאן גם כן]</small> מדובר <strong>כששמעו בו שמת.</strong> ושואלים: אם כן, <strong>ומאי שנא</strong> <small>[ומה שונה],</small> מדוע דווקא נותנים לה <strong>עד כדי כתובתה</strong> ולא יותר? שאם שמעו בו שמת — יכולה היא להתפרנס מנכסיו עד שתינשא לאחר! ומשיבים: <strong>דאיהי</strong> <small>[שהיא]</small> <strong>היא דאפסידה אנפשה</strong> <small>[שהפסידה לעצמה],</small> שכיון שאמרה שגירשה — אין לה עוד מזונות.
 ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>כיצד אמרו</strong> שה<strong>ממאנת אין לה מזונות? אי</strong> <small>[אין]</small> <strong>אתה יכול לומר</strong> שמדובר <strong>ב</strong>קטנה ה<strong>יושבת תחת בעלה — שהרי בעלה חייב במזונות. אלא כגון שהלך בעלה למדינת הים,</strong> ו<strong>לותה ואכלה</strong> במשך הזמן ואחר כך <strong>עמדה ומיאנה</strong> בו. ונדייק מכאן: <strong>טעמא</strong> <small>[הטעם,</small> דווקא<small>]</small> ש<strong>מיאנה, הא</strong> <small>[הרי]</small> אם <strong>לא מיאנה יהבינן</strong> <small>[נותנים אנו]</small> <strong>לה,</strong> ומשמע שמפרנסים את האשה כשהלך בעלה למדינת הים!
 ומשיבים: <strong>אמר</strong> <small>[</small>יכול היה <small>לומר]</small> <strong>לך שמואל: הכא למאי ניחוש</strong> <small>[כאן למה יש לחשוש]</small> <strong>לה? אי</strong> <small>[אם]</small> <strong>משום צררי</strong> <small>[כספים] —</small> <strong>צררי</strong> <small>[כספים]</small> <strong>לקטנה לא מתפיס</strong> <small>[איננו נותן],</small> <strong>ואי</strong> <small>[ואם]</small> <strong>משום מעשה ידיה — קטנה לא ספקה</strong> <small>[מספיק לה]</small> מעשה ידיה כדי לפרנסה. למחלוקת זו של רב ושמואל לא נמצא איפוא פתרון מוחלט גם לאחר הראיות המרובות שהובאו.
 ושואלים: <strong>מאי הוה עלה</strong> <small>[מה היה עליה]</small> על בעיה זו, כיצד יש לפותרה למעשה? <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: מעשה בא לפני רבי בבית שערים ופסק לה מזונות.</strong> ובא מעשה דומה <strong>לפני ר' ישמעאל בצפורי ולא פסק לה מזונות. תהי</strong> <small>[תהה]</small> <strong>בה</strong> בהלכה זו <strong>ר' יוחנן: וכי מה ראה ר' ישמעאל שלא פסק לה מזונות? הא</strong> <small>[הרי]</small> <strong>לא נחלקו בני כהנים גדולים וחנן</strong> במשנתנו <strong>אלא לענין שבועה,</strong> האם צריכה להישבע, <strong>אבל מזוני יהבינן</strong> <small>[מזונות נותנים אנו]</small> <strong>לה!</strong>
 <strong>אמר ליה</strong> <small>[לו]</small> <strong>רב שמן בר אבא: כבר תרגמה</strong> <small>[הסבירה]</small> <strong>רבינו שמואל בבבל:</strong> המדובר הוא <strong>כששמעו בו שמת. אמר ליה</strong> <small>[לו]</small> ר' יוחנן בהתפעלות: כבר <strong>פתריתו</strong> <small>[פתרתם,</small> תירצתם<small>]</small> <strong>בה כולי האי</strong> <small>[כל זה]?</small> לא ידעתי שנכנסתם כל כך לעומק הסוגיה, לפתור ולתרץ בעיה זו.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, מסר את השמועה, באופן אחר וכך <strong>אמר: מעשה בא לפני רבי בבית שערים ולא פסק לה מזונות.</strong> ומעשה בא <strong>לפני ר' ישמעאל בציפורי ופסק לה מזונות. אמר ר' יוחנן: מה ראה רבי שלא פסק לה? דהא</strong> <small>[שהרי]</small> <strong>לא נחלקו חנן ובני כהנים גדולים אלא לענין שבועה, אבל מזונות יהבינן</strong> <small>[נותנים אנו]</small> <strong>לה. אמר ליה</strong> <small>[לו]</small> <strong>רב שמן בר אבא: כבר תרגמה</strong> <small>[הסבירה]</small> <strong>שמואל בבבל — כששמעו בו שמת. אמר ליה</strong> <small>[לו]:</small> <strong>פתריתו</strong> <small>[פתרתם,</small> תירצתם<small>]</small> <strong>בה כולי האי</strong> <small>[כל זה]?</small>
 ומסכמים: <strong>והלכתא כותיה</strong> <small>[והלכה כשיטתו]</small> של <strong>רב ופוסקין מזונות לאשת איש</strong> שהלך בעלה למדינת הים. ואגב פסק זה מביאים עוד כמה פסקי הלכה: <strong>והלכתא כותיה</strong> <small>[והלכה כשיטתו]</small> של <strong>רב הונא אמר רב,</strong> ש<strong>אמר רב הונא אמר רב: יכולה אשה שתאמר לבעלה "איני ניזונת ואיני עושה",</strong> שאין תקנת חכמים במזונות אלא לטובת האשה, והיא יכולה לוותר על כך.
 <strong>והלכתא כותיה</strong> <small>[והלכה כשיטתו]</small> של <strong>רב זביד בקוניא</strong> (בזיגוג), ש<strong>אמר רב זביד: הני מאני</strong> <small>[אותם כלי]</small> <strong>קוניא,</strong> שהם כלי חרס המכוסים בזיגוג באופנים שונים, שיש מהם הבולעים מהמאכל המבושל בהם, ונאסרים כאשר בולעים דבר איסור, כיין נסך, חמץ בפסח, או מאכלות אסורות — <strong>חיורי ואוכמי שרו</strong> <small>[לבנים ושחורים מותרים],</small> שהזיגוג גורם שלא ייבלע בהם דבר איסור שהיה בתוכם, ולאחר שטיפה מותרים, ואינם ככלי חרס שאסורים לעולם.
 <strong>ירוקין אסירי</strong> <small>[ירוקים אסורים],</small> לפי שהם בולעים. <strong>ולא אמרן</strong> <small>[אמרנו]</small> דבר זה שהלבנים והשחורים מותרים <strong>אלא דלית בהו קרטופני</strong> <small>[שאין בהן סדקים],</small> <strong>אבל</strong> אם <strong>אית בהו קרטופני</strong> <small>[יש בהם סדקים] —</small> <strong>אסירי</strong> <small>[אסורים]</small> גם אלה, שהאיסור נבלע בחרס עצמו דרך סדקים אלה.
 <big>א משנה</big> <strong>מי שהלך למדינת הים, ועמד אחד ופירנס את אשתו</strong> במשך אותו הזמן, וכשחזר הבעל הוא תובע ממנו את הכסף שהוציא על אשתו. <strong>חנן אומר: איבד את מעותיו</strong> כלומר, הבעל אינו חייב לשלם, שהרי עשה זאת אותו אדם מדעתו, ולא על פי בקשת הבעל.
 <strong>נחלקו עליו בני כהנים גדולים ואמרו: ישבע</strong> אותו האיש <strong>כמה הוציא</strong> עבור האשה <strong>ויטול. אמר ר' דוסא בן הרכינס כדבריהם. אמר ר' יוחנן בן זכאי: יפה אמר חנן</strong> במקרה זה, <strong>הניח מעותיו על קרן הצבי,</strong> שהריהו כמניח את מעותיו על קרן של צבי הבורח לו למקום אחר.
 <big>ב גמרא</big> <strong>תנן התם</strong> <small>[שנינו</small> במשנה <small>שם]:</small> <strong>המודר הנאה מחבירו,</strong> שנדר שלא יהנה חבירו ממנו —
## דף קח.
 <strong>שוקל לו את שקלו,</strong> שמותר לו לתת עבור חבר זה את מחצית השקל למקדש מכספו, <strong>ופורע</strong> לו <strong>את חובו,</strong> שאם המודר חייב ממון יכול חבירו לפרוע לו, <strong>ומחזיר לו אבידתו. ובמקום שנוטלין שכר</strong> על השבת אבידה — <strong>תפול הנאה</strong> שמשלמים עבור ההשבה <strong>להקדש.</strong>
 ודנים בדבר, <strong>בשלמא</strong> <small>[נניח]</small> מה ש<strong>שוקל לו את שקלו — מצוה קעביד</strong> <small>[</small>הוא <small>עושה</small> בכך<small>],</small> אבל אין זו הנאה ישירה לזה שנתן עבורו, שגם אם לא היה נותן כלל, אינו מפסיד, שכל אדם מישראל גם אם אינו נותן שקל יש לו חלק בקרבנות הציבור. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>תורמין</strong> כאשר מוציאים הגזברים את השקלים שבלשכה לצורך קרבנות הציבור, לא רק עבור אלה ששקליהם מצויים שם, אלא גם <strong>על האבוד</strong> (ששקלו נאבד) <strong>ועל הגבוי</strong> כבר אלא שעדיין לא הגיע שקלו למקדש, <strong>ועל העתיד לגבות</strong> גם אם לא ייגבה בפועל. וכיון שכך, בעצם לא גרם לו כל הנאה.
 <strong>ומחזיר לו אבידתו — נמי</strong> <small>[גם כן]</small> <strong>מצוה קעביד</strong> <small>[הוא</small> <small>עושה]</small> בהשבת האבידה. <strong>אלא</strong> יש לתמוה על <strong>פורע לו את חובו, הא קמשתרשי ליה</strong> <small>[הרי</small> הוא <small>מרויח לו],</small> שלולא פרע את חובו היה החבר צריך לשלם משלו, והרי זה כאילו נתן לחבר כסף!
 <strong>אמר רב אושעיא: הא מני</strong> <small>[זו</small> כשיטת <small>מי היא]?</small> — כשיטת <strong>חנן היא</strong> ש<strong>אמר</strong> במשנתנו: <strong>איבד את מעותיו.</strong> שכאן מדובר בחוב כגון זה, שאדם פורע חוב עבור חבירו כאשר החייב יכול שלא לפרעו כלל. ונמצא שההנאה היא למלווה ולא לחייב.
 <strong>ורבא אמר: אפילו תימא רבנן</strong> <small>[תאמר</small> כדעת <small>חכמים],</small> <strong>הכא במאי עסקינן</strong> <small>[כאן, במה אנו עוסקים],</small> כגון <strong>שלוה</strong> אותו חבר <strong>על מנת שלא</strong> יצטרך <strong>לפרוע,</strong> אלא כשירצה — יפרע. ובמקרה כזה אם מודר הנאה פרע — הרי עשה טובה למלווה, אבל הלווה לא נהנה מכך.
 ומפרשים את ההסברים הללו: <strong>בשלמא</strong> <small>[נניח]</small> <strong>רבא לא אמר כרב אושעיא</strong> בפירוש המשנה בנדרים — יש לו טעם לדבר: <strong>דמוקים לה כרבנן</strong> <small>[ש</small>הוא <small>מעמיד</small> לפי זה <small>אותה,</small> את המשנה, <small>כ</small>דעת <small>חכמים]</small> ולא רק כרב חנן. <strong>אלא רב אושעיא, מאי טעמא</strong> <small>[מה טעם]</small> <strong>לא אמר כרבא</strong> שמדובר בהלוואה שלא על מנת לפרוע? ומשיבים: <strong>אמר</strong> <small>[</small>יכול היה <small>לומר]</small> <strong>לך רב אושעיא:</strong> בהלוואה שכזו <strong>נהי</strong> <small>[</small>אם <small>אמנם]</small> ש<strong>הנאה לית ליה</strong> <small>[אין לו]</small> ללווה, שהרי אינו חייב לפרוע חובו בזמן מסויים, מכל מקום
## דף קח:
 <strong>כיסופא מי לית ליה</strong> <small>[בושה האם אין לו]</small> ללווה שאינו פורע? <strong>התם נמי</strong> <small>[שם גם כן]</small> לענין מודר הנאה <strong>אית ליה</strong> <small>[יש לו]</small> <strong>הנאה בההיא</strong> <small>[באותה]</small> <strong>הנאה דמיכסיף מיניה</strong> <small>[ש</small>הוא <small>מתבייש ממנו].</small>
 <big>א משנה</big> <strong>אדמון אומר שבעה</strong> דברים שחלקו חכמים עליהם: <strong>מי שמת והניח בנים ובנות, בזמן שהנכסים מרובין — הבנים יורשים</strong> את נכסיו <strong>והבנות נזונות</strong> מהם. <strong>ובנכסים מועטים</strong> שאינם מספיקים לבנים ולבנות — <strong>הבנות יזונו, והבנים</strong> שאין להם לא ירושה ולא מזונות, אם אין להם פרנסה — <strong>יחזרו על הפתחים. אדמון אומר: בשביל שאני זכר הפסדתי?! אמר רבן גמליאל: רואה</strong> (מקבל, מסכים) <strong>אני את דברי אדמון.</strong>
 <big>ב גמרא</big> על דברי אדמון "בשביל שאני זכר הפסדתי" שואלים: <strong>מאי קאמר</strong> <small>[מה אמר],</small> מה משמעו של טיעון זה "שאני זכר"? <strong>אמר אביי, הכי קאמר</strong> <small>[כך אמר]:</small> <strong>בשביל שאני זכר וראוי לעסוק בתורה</strong> שלא כבנות — <strong>הפסדתי?</strong>
 <strong>אמר ליה</strong> <small>[לו]</small> <strong>רבא:</strong> וכי <strong>מאן דעסיק</strong> <small>[מי שעוסק]</small> <strong>בתורה הוא דירית</strong> <small>[שיורש],</small> ואילו <strong>מאן</strong> <small>[מי]</small> ש<strong>לא עסיק</strong> <small>[עוסק]</small> <strong>בתורה לא ירית</strong> <small>[יורש]?!</small> ומה ענין תלמוד תורה לכאן! <strong>אלא אמר רבא: הכי קאמר</strong> <small>[כך אמר]:</small> <strong>בשביל שאני זכר</strong> ויש לי מן התורה זכות מרובה בנכסים <strong>וראוי לירש בנכסים מרובין — הפסדתי</strong> לגמרי <strong>בנכסים מועטין?!</strong>
 <big>ג משנה</big> ועוד מדברי אדמון: <strong>הטוען את חבירו</strong> שהוא חייב לו <strong>כדי שמן, והודה</strong> החבר <strong>בקנקנים</strong> בלבד. <strong>אדמון אומר: הואיל והודה במקצת הטענה — ישבע. וחכמים אומרים: אין הודאת</strong> ה<strong>מקצת</strong> שהודה <strong>ממין הטענה,</strong> שהרי זה טען שמן, וזה הודה בקנקנים. <strong>אמר רבן גמליאל: רואה אני את דברי אדמון.</strong>
 <big>ד גמרא</big> <strong>שמע מינה</strong> <small>[למד מכאן]</small> כי <strong>לרבנן</strong> <small>[ל</small>דעת <small>חכמים]</small> <strong>טענו חטין ושעורין והודה</strong> החבר <strong>בשעורין</strong> בלבד — <strong>פטור.</strong> וכן כאן תבע אותו כדי שמן, והודה לו רק בכדים.
 אם כן <strong>לימא תהוי תיובתא</strong> <small>[</small>האם <small>נאמר</small> ש<small>תהא</small> זו <small>קושיה חמורה]</small> על דברי <strong>רב נחמן אמר שמואל, שאמר רב נחמן אמר שמואל: טענו חטין ושעורים והודה לו באחד מהן — חייב</strong> שבועה, לפי שהודה במקצת הטענה!
 <strong>אמר רב יהודה אמר רב:</strong> במשנה מדובר לא כשטען החבר שחייב לו שמן וקנקנים, אלא <strong>בטוענו מדה,</strong> שאמר לו, כמות של כך וכך כדי שמן אתה חייב לי ונמצא שאין זו הודאה ממין הטענה כלל. ושואלים: <strong>אי הכי, מאי טעמא</strong> <small>[אם כך, מה הטעם]</small> של <strong>אדמון</strong> המצריך שבועת הודאה במקצת? שהרי ודאי אין ההודאה ממין הטענה!
 <strong>אלא אמר רבא: דכולי עלמא</strong> <small>[לדעת הכל]</small> <strong>היכא</strong> <small>[במקום]</small> ש<strong>אמר ליה</strong> <small>[לו]</small> <strong>"מלא עשרה כדי שמן יש לי בבורך",</strong> במקרה זה ודאי <strong>שמן קטעין ליה</strong> <small>[טוען לו,</small> עליו<small>],</small> <strong>קנקנים לא קטעין ליה</strong> <small>[טוען לו,</small> עליו<small>]</small> כלל ולדעת הכל אין ההודאה בקנקנים הודאה במקצת להתחייב עליה שבועה. אם אמר לו <strong>"עשרה כדי שמן מלאים יש לי אצלך"</strong> במקרה זה — <strong>שמן וקנקנים קטעין ליה</strong> <small>[טוען לו,</small> עליו<small>],</small> וכאשר מודה בקנקנים נמצא שהודה במקצת הטענה, ואף בכך הכל מודים שנשבע.
 <strong>כי פליגי</strong> <small>[כאשר נחלקו]</small> במשנה, הוא <strong>היכא</strong> <small>[במקום]</small> ש<strong>אמר ליה</strong> <small>[לו]</small> <strong>"עשרה כדי שמן יש לי אצלך". אדמון אומר: יש בלשון הזה</strong> גם <strong>לשון קנקנים, ורבנן סברי</strong> <small>[סבורים]:</small> <strong>אין בלשון הזה לשון קנקנים.</strong>
 ומדייקים: <strong>אלא טעמא</strong> <small>[הטעם</small> דווקא<small>]</small> ש<strong>אין בלשון הזה לשון קנקנים, הא</strong> <small>[הרי]</small> אם <strong>יש בלשון הזה לשון קנקנים</strong> — היה <strong>חייב</strong> שבועה. אם כן <strong>לימא תיהוי תיובתא</strong> <small>[</small>האם <small>נאמר</small> ש<small>תהא</small> זו <small>קושיה חמורה]</small> על <strong>ר' חייא בר אבא,</strong> ש<strong>אמר ר' חייא בר אבא: טענו חטין ושעורים והודה לו באחד מהם — פטור,</strong> ולפי מה שפירשנו במשנה הכל מודים שחייב!
 <strong>אמר רב שימי בר אשי:</strong> המקרה במשנה אינו דומה לחיטים ושעורים שאין ביניהם כל קשר וממילא אינו כמודה במקצת הטענה, כי במשנתנו <strong>נעשה כמי שטענו רימון בקליפתו,</strong> שאם הוא טוען לכדי שמן, הרי אין השמן מצוי בלא הכדים, כמו הרימון וקליפתו, ונחשב כדבר אחד. <strong>מתקיף לה</strong> <small>[מקשה על כך]</small> <strong>רבינא:</strong> אין כאן דמיון, כי <strong>רימון בלא קליפתו לא מינטר</strong> <small>[אינו נשמר]</small> וממילא מובן כי כאשר טוענו רימון — רימון בקליפתו הוא טוען. אבל <strong>שמן מינטר</strong> <small>[נשמר]</small> <strong>בלא קנקנים</strong> בכלי קיבול אחרים!
 <strong>אלא</strong> יש להסביר את משנתנו לשיטת ר' חייא בדרך אחרת: <strong>הכא במאי עסקינן</strong> <small>[כאן במה אנו עוסקים],</small> ש<strong>אמר ליה</strong> <small>[לו]</small> <strong>"עשרה כדי שמן יש לי אצלך", ואמר ליה אידך</strong> <small>[לו האחר]</small> <strong>"שמן — לא היו דברים מעולם,</strong> לא לויתי אצלך כלל, <strong>קנקנים נמי</strong> <small>[גם כן] —</small> <strong>חמשה אית</strong> <small>[יש]</small> <strong>לך</strong> אצלי שבהם אני מודה שלקחתי, <strong>וחמשה לית</strong> <small>[אין]</small> <strong>לך.</strong>
 <strong>אדמון אומר: יש בלשון הזה</strong> של תביעתו <strong>לשון קנקנים, ומגו דקמשתבע</strong> <small>[ומתוך שנשבע]</small> על ה<strong>קנקנים</strong> שהודה במקצתם, <strong>משתבע נמי</strong> <small>[נשבע גם כן]</small> על ה<strong>שמן על ידי גלגול</strong> השבועה. <strong>ורבנן סברי</strong> <small>[וחכמים סוברים]:</small> <strong>אין בלשון הזה</strong> כלל <strong>לשון קנקנים.</strong> ואם כן נמצא ש<strong>מה שטענו — לא הודה לו,</strong> שעל השמן כפר לו, <strong>ומה שהודה לו</strong> במקצת הקנקנים — <strong>לא טענו,</strong> ואינו חייב אם כן שבועה כל עיקר.
 <big>ה משנה</big> ועוד מדברי אדמון: <strong>הפוסק מעות לחתנו</strong> בנדוניה, <strong>ופשט לו את הרגל,</strong> כלומר, אמר לו שאינו יכול לעמוד בהתחייבותו משום שאין לו ממון —
## דף קט.
 <strong>תשב</strong> הארוסה <strong>עד שתלבין ראשה.</strong> שאם החתן איננו רוצה לשאת אותה בלא נדוניה — הרשות בידו שלא לשאתה, שהרי האב לא קיים את התנאי. <strong>אדמון אומר: יכולה היא שתאמר: "אילו אני פסקתי לעצמי</strong> ולא עמדתי בתנאי — <strong>אשב עד שתלבין ראשי, עכשיו שאבא פסק — מה אני יכולה לעשות? או כנוס</strong> (שא אותי לאשה), <strong>או פטור</strong> אותי בגט <strong>". אמר רבן גמליאל: רואה אני את דברי אדמון.</strong>
 <big>א גמרא</big> <strong>מתניתין דלא כי האי תנא</strong> <small>[משנתנו אינה כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר ר' יוסי בר' יהודה: לא נחלקו אדמון וחכמים על הפוסק מעות לחתנו ופשט לו את הרגל, שיכולה היא שתאמר: "אבא פסק עלי, מה אני יכולה לעשות".</strong>
 <strong>על מה נחלקו — על שפסקה היא על עצמה. שחכמים אומרים: תשב עד שתלבין ראשה,</strong> שהרי לא קיימה את תנאה, <strong>אדמון אומר: יכולה היא שתאמר: כסבורה אני שאבא נותן עלי, ועכשיו שאין אבא נותן עלי — מה אני יכולה לעשות? או כנוס או פטור.</strong> ועל כך <strong>אמר רבן גמליאל: רואה אני את דברי אדמון.</strong> שמכיון שלארוסה אין ממון משל עצמה, מן הסתם על אביה סמכה.
 <strong>תנא</strong> <small>[שנה</small> החכם<small>]:</small> <strong>במה דברים אמורים — בגדולה, אבל בקטנה כופין.</strong> ושואלים: <strong>כופין למאן</strong> <small>[כופים את מי]?</small> <strong>אילימא</strong> <small>[אם תאמר]</small> שכופים <strong>לאב</strong> שישלם — <strong>איפכא מיבעי ליה</strong> <small>[ההיפך צריך להיות]</small> שבגדולה שתנאה יש בו ממש צריך לכפותו, בקטנה שאין בה דעת לעשות תנאי — לא! <strong>אלא אמר רבא: כופין לבעל ליתן גט</strong> או לכנוס.
 <big>ב</big> <strong>אמר ר' יצחק בן אלעזר משמיה</strong> <small>[משמו]</small> של <strong>חזקיה: כל מקום שאמר רבן גמליאל "רואה אני את דברי אדמון" — הלכה כמותו. אמר ליה</strong> <small>[לו]</small> <strong>רבא לרב נחמן:</strong> האם זה פסק ההלכה <strong>אפילו</strong> כשנחלקו <strong>בברייתא? אמר ליה</strong> <small>[לו]:</small> <strong>מי קאמרינן</strong> <small>[האם אמרנו]</small> כל מקום שאמר <strong>במשנה?</strong> — <strong>בכל מקום שאמר רבן גמליאל קאמרינן</strong> <small>[אומרים אנו],</small> ואפילו בברייתא.
 <strong>אמר ר' זירא אמר רבה בר ירמיה: שני דברים שאמר חנן — הלכה כיוצא בו, שבעה דברים שאמר אדמון — אין הלכה כיוצא בו.</strong> ודנים: <strong>מאי קאמר</strong> <small>[מה אמר],</small> מה משמעות פסק זה?
 <strong>אילימא הכי קאמר</strong> <small>[אם תאמר</small> ש<small>כך אמר]:</small> <strong>שני דברים שאמר חנן הלכה כמותו וכיוצא בו</strong> גם בדברים הדומים לכך <strong>ושבעה דברים שאמר אדמון אין הלכה כמותו ולא כיוצא בו.</strong> אולם <strong>והאמר</strong> <small>[והרי אמר]</small> <strong>ר' יצחק בן אלעזר משמיה</strong> <small>[משמו]</small> של <strong>חזקיה: כל מקום שאמר רבן גמליאל "רואה אני את דברי אדמון" הלכה כמותו!</strong>
 <strong>אלא הכי קאמר</strong> <small>[כך אמר]:</small> <strong>שני דברים שאמר חנן — הלכה כמותו וכיוצא בו, שבעה דברים שאמר אדמון — אין הלכה כיוצא בו</strong> (בדברים דומים לכך) <strong>הא</strong> <small>[הרי]</small> <strong>כמותו — הלכה</strong> כשיטתו <strong>בכולהו</strong> <small>[בכולם].</small>
 אולם גם פירוש זה קשה: <strong>והאמר</strong> <small>[והרי אמר]</small> <strong>ר' יצחק בן אלעזר משמיה</strong> <small>[משמו]</small> של <strong>חזקיה: כל מקום שאמר רבן גמליאל "רואה אני את דברי אדמון" — הלכה כמותו,</strong> ומכאן שאם <strong>אמר</strong> רבן גמליאל שהלכה כמותו — <strong>אין</strong> <small>[כן</small> היא<small>],</small> <strong>לא אמר — לא,</strong> ואין הלכה כמותו!
 <strong>אלא הכי קאמר</strong> <small>[כך אמר]:</small> <strong>שני דברים שאמר חנן — הלכה כמותו וכיוצא בו, שבעה דברים שאמר אדמון — יש מהן שהלכה כמותו וכיוצא בו, ויש מהן שאין הלכה כמותו אלא כיוצא בו.</strong>
 ומתי, <strong>בכל מקום שאמר רבן גמליאל רואה אני את דברי אדמון — הלכה כמותו, אינך</strong> <small>[האחרים] —</small> <strong>לא.</strong>
 <big>ג משנה</big> <strong>העורר על השדה,</strong> שטוען ששדה שאדם מסויים קנה ומחזיק בו הריהו שלו, <strong>והוא,</strong> העורר עצמו, <strong>חתום עליה</strong> על מכירת שדה זה לאותו אדם שמחזיק בו <strong>בעד</strong> — <strong>אדמון אומר:</strong> אין זו הוכחה שבעדותו בשטר המכר הודה גם על בעלות השדה, אלא יש לומר כי העורר הזה אומר בלבו: <strong>השני נוח לי,</strong> שאני יכול להתדיין איתו, <strong>והראשון</strong> שמכרה לשני <strong>קשה הימנו,</strong> כגון שהוא אדם אלים, ולכן לא ערערתי קודם כשהשדה היה בידו, ואף חתמתי על שטר המכירה.
 <strong>וחכמים אומרים: איבד את זכותו,</strong> שכיון שחתם על שטר המכר של אותו שדה ונאמר בשטר שהוא של המחזיק בו — מוכח שויתר על זכותו. אם <strong>עשאה סימן לאחר,</strong> שאותו עורר כתב שטר על שדה אחר, ובאותו שטר הזכיר כסימן שדה זה כשייך לפלוני — לכל הדעות <strong>איבד את זכותו</strong> שמוכח מכאן שמודה שהשדה שייך לאותו אדם.
 <big>ד גמרא</big> <strong>אמר אביי: לא שנו</strong> מחלוקת זו <strong>אלא</strong> לגבי <strong>עד</strong> שחתם על שטר המכר, <strong>אבל דיין</strong> שהיה עורר על בעלות שדה, שישב במושב בית דין ואישר את שטר המכר של השדה שהוא עורר עליו — <strong>לא איבד את זכותו. דתני</strong> <small>[ששנה]</small> <strong>ר' חייא: אין העדים חותמין על השטר אלא אם כן קראוהו,</strong> ולכן כאשר חותם העד על השטר אינו יכול לומר שבא לאשר רק חלק מסויים בו, אלא מניחים שקרא והודה על כל מה שכתוב בשטר.
## דף קט:
 <strong>אבל הדיינין חותמים</strong> על שטר <strong>אף על פי שלא קראוהו,</strong> שאין הם באים אלא לאשר את חתימת העדים, ואינם מתייחסים למה שכתוב בגוף השטר, ויתכן איפוא שחתמו על השטר בלא לדעת מה תוכנו.
 <big>א</big> שנינו במשנה שאם <strong>עשאה</strong> לשדה זו שמערער עליה כ<strong>סימן לאחר</strong> — איבד זכותו. <strong>אמר אביי: לא שנו אלא לאחר,</strong> בשטר שאינו נוגע לזה שהוא מערער על זכותו, <strong>אבל</strong> אם עשה זאת סימן <strong>לעצמו,</strong> שקנה שדה אחר מאותו אדם — <strong>לא איבד את זכותו.</strong>
 <strong>דאמר</strong> <small>[</small>שיכול הוא <small>לומר]:</small> <strong>אי דלא עבדי ליה הכי</strong> <small>[אם לא הייתי עושה לו כך]</small> וכותב שהשדה שלו <strong>לא הוה מזבין לה ניהלי</strong> <small>[היה מוכר לי את</small> השדה האחר<small>],</small> <strong>מאי אית</strong> <small>[מה יש]</small> <strong>לך למימר</strong> <small>[לומר]?</small> כי <strong>איבעי לי למימסר מודעא</strong> <small>[הייתי צריך למסור מודעה]</small> ולהודיע בפני עדים שמה שאני כותב — באונס אני עושה — חששתי לעשות כן, כי <strong>חברך חברא אית ליה, וחברא דחברך חברא אית ליה</strong> <small>[חברך חבר יש לו, וחבר של חברך חבר יש לו]</small> ולבסוף דבר כזה מתפרסם ברבים ויגיע גם אל בעל השדה ולא ירצה למכור לי.
 <strong>ההוא</strong> <small>[אדם אחד]</small> ש<strong>עשאה</strong> לשדה מסויים <strong>סימן לאחר, ערער</strong> אחר כך וטען לבעלות על אותו השדה שעשאו סימן, <strong>ושכיב</strong> <small>[ומת],</small> <strong>ואוקים אפוטרופא</strong> <small>[והעמיד</small> קודם מותו <small>אפוטרופוס]</small> שיטפל בנכסי יתומיו. <strong>אתא</strong> <small>[בא]</small> ה<strong>אפוטרופוס לקמיה</strong> <small>[לפני]</small> <strong>אביי. אמר ליה</strong> <small>[לו]</small> אביי: <strong>עשאה סימן לאחר — איבד את זכותו,</strong> ואין מקום לערעור.
 <strong>אמר</strong> האפוטרופוס: <strong>אי הוה אבוהון דיתמי</strong> <small>[אם היה אביהם של היתומים]</small> <strong>קיים, הוה טעין ואמר</strong> <small>[היה טוען ואומר]</small> כך: <strong>"תלם אחד עשיתי לך",</strong> שסימן זה שעשיתי ששדה פלוני גובל בשדה שלו — לא התכוונתי לכל השדה כולו, אלא לתלם שבקצהו. <strong>אמר ליה</strong> <small>[לו]</small> אביי: <strong>שפיר קאמרת</strong> <small>[יפה אתה אומר],</small> ומתקבלת טענתך. ש<strong>אמר ר' יוחנן, אם טען ואמר "תלם אחד עשיתי לך" — נאמן.</strong> מכל מקום <strong>זיל הב ליה מיהת</strong> <small>[לך תן לו בכל אופן]</small> <strong>תלם אחד</strong> שבו אתה מודה שהוא שייך למחזיק בשדה.
 <strong>הוה עלה ריכבא דדיקלי</strong> <small>[היתה עליו,</small> על אותו תלם, <small>שורת דקלים]</small> ולא רצה האפוטרופוס לוותר עליה, <strong>אמר ליה</strong> <small>[לו]</small> האפוטרופוס לאביי: <strong>אי הוה אבוהון דיתמי</strong> <small>[אם היה אביהם של היתומים]</small> <strong>קיים, הוה טעין ואמר</strong> <small>[היה טוען ואומר]</small> "באמת מכרתי לו, אבל <strong>חזרתי ולקחתי</strong> (קניתי) <strong>ממנו</strong> את השדה לאחר זמן". <strong>אמר ליה</strong> <small>[לו]:</small> <strong>שפיר קאמרת</strong> <small>[יפה אתה אומר].</small> ש<strong>אמר ר' יוחנן: אם טען ואמר "חזרתי ולקחתיו ממנו" — נאמן.</strong> לאחר שזכה האפוטרופוס בכל התביעה <strong>אמר אביי: האי מאן דמוקים אפוטרופא</strong> <small>[מי שמעמיד אפוטרופוס] —</small> <strong>נוקים כי האי, דידע לאפוכי בזכותא דיתמי</strong> <small>[שיעמיד כמו זה, שיודע להפוך בזכות היתומים]</small> ולטעון עבורם כראוי.
 <big>ב משנה</big> <strong>מי שהלך למדינת הים ו</strong>בתוך הזמן ששהה שם <strong>אבדה דרך שדהו,</strong> שאותו שביל שהיה רגיל ללכת בו נחרש בינתיים על ידי בעל השדה שהיה בו השביל, ולא ידוע היכן הוא. <strong>אדמון אומר: ילך לו</strong> אל שדהו <strong>בקצרה</strong> שבדרכים. <strong>וחכמים אומרים: יקנה לו דרך</strong> מבעל אחד השדות הסמוכים בכל סכום שהוא, אפילו <strong>במאה מנה, או יפרח באויר.</strong>
 <big>ג גמרא</big> שואלים: <strong>מאי טעמא דרבנן</strong> <small>[מה הטעם של חכמים]</small> שאין מקצים לו דרך, הלא <strong>שפיר קאמר</strong> <small>[יפה אומר]</small> <strong>אדמון</strong> שהרי ברור שהיתה לו שם דרך! <strong>אמר רב יהודה אמר רב:</strong> כאן מדובר <strong>כגון שהקיפוה ארבעה בני אדם מארבע רוחותיה,</strong> שכל אחד מהשדות הגובלים שייך לאדם אחר. וכל אחד מהם אומר: לא אצלי היתה הדרך, אלא אצל האחר. וכיון שאינו יכול להוכיח את טענתו — ממילא חייב הוא לקנות לו דרך, שהמוציא מחבירו עליו מוטלת חובת הראיה. ושואלים: <strong>אי הכי</strong> <small>[אם כך]</small> היה מעשה, <strong>מאי טעמא</strong> <small>[מה הטעם]</small> של <strong>אדמון?</strong>
 <strong>אמר רבא: בארבעה</strong> בעלי שדות <strong>דאתו</strong> <small>[שבאים]</small> <strong>מכח ארבעה</strong> שקדמו להם, שהשדות היו שייכים תחילה לארבעה אנשים שונים, או <strong>ארבעה דאתו</strong> <small>[שבאו]</small> <strong>מכח חד</strong> <small>[אחד],</small> שקודם היו כל השדות שייכים לאחד, וקנו אותם ארבעה אנשים שונים — <strong>כולי עלמא לא פליגי דמצי מדחי ליה</strong> <small>[הכל אינם חלוקים שיכולים לדחות אותו],</small> שכל אחד יאמר: לא אצלי היתה הדרך. <strong>כי פליגי בחד דאתי</strong> <small>[כאשר נחלקו</small> הוא כאשר היה מחזיק השדות <small>אחד שבא]</small> <strong>מכח ארבעה</strong> אנשים שונים.
 <strong>אדמון סבר</strong> <small>[סבור]</small> שיכול לומר לו: <strong>מכל מקום</strong> (בכל אופן) <strong>דרכא אית</strong> <small>[דרך יש]</small> <strong>לי גבך</strong> <small>[אצלך],</small> ואף שאין בידו להוכיח היכן היתה, מכל מקום ודאי שהיא בתחומו של האיש ששדותיו גובלים בשדהו ולכן הוא לוקח את הקצרה שבהן. <strong>ורבנן סברי</strong> <small>[וחכמים סבורים]</small> שיכול בעל השדות לומר: <strong>אי שתקת</strong> <small>[אם תשתוק] —</small> <strong>שתקת</strong> <small>[תשתוק]</small> ונתפשר, <strong>ואי</strong> <small>[ואם]</small> <strong>לא</strong> תשתוק — <strong>מהדרנא שטרא למרייהו</strong> <small>[אחזיר את השטרות לבעליהם]</small> <strong>ולא מצית לאשתעויי דינא בהדייהו</strong> <small>[תוכל לדון איתם]</small> שהרי הם ארבעה והם יסלקו אותך בטענותיהם.
 <big>ד</big> מסופר: <strong>ההוא</strong> <small>[</small>שכיב מרע <small>אחד]</small> ש<strong>אמר להו</strong> <small>[להם]</small> לסובבים אותו, בצוואתו: <strong>דיקלא לברת</strong> <small>[דקל</small> אני מוריש <small>לבתי].</small> <strong>אזול יתמי פלוג לנכסי</strong> <small>[הלכו היתומים, וחילקו את הנכסים]</small> ו<strong>לא יהבו</strong> <small>[נתנו]</small> <strong>לה דיקלא</strong> <small>[דקל</small> כלל<small>].</small> <strong>סבר</strong> <small>[חשב]</small> <strong>רב יוסף למימר</strong> <small>[לומר]:</small> <strong>היינו מתניתין</strong> <small>[זוהי משנתנו],</small> שכל אחד מן היורשים יכול לומר לה: הדקל השייך לך — לא אצלי הוא, אלא אצל יורש אחר.
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומה</small> הדבר<small>]?</small> <strong>התם</strong> <small>[שם]</small> <strong>כל חד וחד מצי מדחי ליה</strong> <small>[אחד ואחד יכול לדחות אותו]</small> ולומר אין לי כל קשר עם הדרך שלך ולא היתה דרך זו מעולם על הקרקע שלי, ואולם <strong>הכא דיקלא גבייהו</strong> <small>[כאן הדקל</small> ודאי <small>אצלם]</small> <strong>הוא,</strong> שהיתה על כולם חובה לתת לה דקל זה, וכל אחד מחזיק איפוא בחלק זה שלא כדין. <strong>מאי תקנתייהו</strong> <small>[מה תקנתם]?</small> <strong>ליתבו</strong> <small>[שיתנו]</small> <strong>לה דיקלא</strong> <small>[דקל]</small> <strong>וליהדרו וליפלגו מרישא</strong> <small>[ויחזרו ויחלקו מתחילה],</small> שהרי כיון שנוטלת את הדקל מחלקו של אחד מהם צריכים הם להתחלק מחדש.
 <strong>ההוא</strong> ש<strong>אמר להו</strong> <small>[להם],</small> לסובבים אותו בצוואתו: <strong>דיקלא לברת</strong> <small>[דקל</small> אני מוריש <small>לבתי].</small> <strong>שכיב ושביק תרי פלגי דדיקלא</strong> <small>[מת והניח שני חצאי דקל],</small> שהיתה לו שותפות בשני דקלים, ושני החלקים יחד הם כדקל אחד, ורצו היורשים לתת לבת שני חצאים אלה שיש טירחה יתירה בטיפול בהם.
 <strong>יתיב</strong> <small>[ישב]</small> <strong>רב אשי וקא קשיא ליה</strong> <small>[והיה קשה לו]</small> <strong>מי קרו אינשי לתרי פלגי דיקלי דיקלא</strong> <small>[האם קוראים לשני חצאי דקל, דקל],</small> <strong>או לא?</strong> והאם אפשר לפרש כך את דברי המת, וידה על התחתונה שהרי היא כמוציאה מן היורשים, או שמא אין זה קרוי דקל, והם צריכים לתת לה דקל אחד שלם? <strong>אמר ליה</strong> <small>[לו]</small> <strong>רב מרדכי לרב אשי: הכי</strong> <small>[כך]</small> <strong>אמר</strong> רב <strong>אבימי מהגרוניא משמיה</strong> <small>[משמו]</small> של <strong>רבא: קרו אינשי לתרי פלגי דיקלי דיקלא</strong> <small>[קוראים אנשים לשני חצאי דקל דקל]</small> ואם כן, רשאים לתת לה את שני החצאים.
## דף קי.
 <big>א משנה</big> <strong>המוציא שטר חוב על חברו, והלה,</strong> הלווה, <strong>הוציא</strong> שטר שזמנו מאוחר משטר ההלוואה ובו נאמר <strong>ש</strong>המלווה הזה <strong>מכר לו את השדה</strong> שלו. <strong>אדמון אומר: יכול הוא</strong> הלווה <strong>שיאמר: אילו הייתי חייב לך — היה לך להפרע את</strong> החוב <strong>שלך כשמכרת לי את השדה</strong> ולא היית צריך למכור שדה. <strong>וחכמים אומרים:</strong> זו אינה ראיה, שמא <strong>זה</strong> המלווה <strong>היה פקח, שמכר לו</strong> ללווה <strong>את הקרקע מפני שהוא יכול</strong> עכשיו <strong>למשכנו,</strong> שיש עכשיו קרקע ללווה ויוכל לגבותה בחוב.
 <big>ב גמרא</big> שואלים: <strong>מאי טעמא דרבנן</strong> <small>[מה הטעם של חכמים]?</small> הלא <strong>שפיר קאמר</strong> <small>[יפה אמר]</small> <strong>אדמון!</strong> ומסבירים: <strong>באתרא דיהבי זוזי והדר כתבי שטרא</strong> <small>[במקום ש</small>בו <small>נותנים</small> קודם <small>כסף ו</small>רק <small>אחר כך כותבים שטר</small> מכירה<small>]</small> <strong>כולי עלמא לא פליגי</strong> <small>[הכל אינם חולקים]</small> <strong>דמצי אמר ליה</strong> <small>[שיכול</small> הלווה <small>לומר לו</small> למלווה<small>]:</small> <strong>היה לך לפרוע את שלך כשמכרת לי את השדה,</strong> שכאשר קיבלת ממני כסף היה לך לומר שכסף זה אינו עבור השדה אלא עבור תשלום ההלוואה.
 <strong>כי פליגי</strong> <small>[כאשר נחלקו],</small> הרי זה <strong>באתרא דכתבי שטרא והדר יהבי זוזי</strong> <small>[במקום שכותבים שטר ואחר כך נותנים כסף].</small> <strong>אדמון סבר: איבעי ליה למימסר מודעא</strong> <small>[היה צריך לו</small> למלווה <small>למסור מודעה]</small> ולהודיע מראש בפני עדים שהשטר הזה בטל, ואת הכסף הוא לוקח עבור ההלוואה. <strong>ורבנן סברי</strong> <small>[וחכמים סבורים]</small> שיכול הוא לומר: <strong>חברך חברא אית ליה וחברא דחברך חברא אית ליה</strong> <small>[חברך חבר יש לו, וחבר של חברך</small> גם כן <small>חבר יש לו]</small> והיה הדבר נודע ללווה, ולא היה קונה ממנו את השדה, ולכן לא מסרתי מודעה.
 <big>ג משנה</big> <strong>שנים שהוציאו שטר חוב זה על זה,</strong> שכל אחד מחזיק בידו שטר שחבירו חייב לו — <strong>אדמון אומר,</strong> יכול בעל השטר המאוחר לומר: <strong>אילו הייתי חייב לך — כיצד אתה לוה ממני?!</strong> הלא היית צריך לתבוע את פרעון החוב! ואם כן ראיה היא ששטרך מזוייף. <strong>וחכמים אומרים: זה גובה שטר חובו, וזה גובה שטר חובו.</strong>
 <big>ד גמרא</big> <strong>אתמר</strong> <small>[נאמר]</small> שחלקו אמוראים בבעיה הבאה: <strong>שנים שהוציאו שטר חוב זה על זה</strong> באותו סכום. <strong>רב נחמן אמר: זה גובה וזה גובה. רב ששת אמר: הפוכי מטרתא</strong> <small>[להפוך,</small> להחליף, <small>שקים</small> של חמור מצד לצד<small>]</small> <strong>למה לי,</strong> שהרי אותו סכום יעבור מזה לזה ומזה לזה. <strong>אלא, זה עומד בשלו וזה עומד בשלו.</strong>
 ומסבירים: <strong>דכולי עלמא</strong> <small>[לדעת הכל]</small> אם היו השדות שהם אחריות לחובות הללו <strong>עידית ועידית,</strong> או <strong>בינונית ובינונית, זיבורית וזיבורית — ודאי הפוכי מטרתא</strong> <small>[הפיכת שקים]</small> <strong>הוא</strong> ואין טעם בהחלפה מיותרת זו.
 <strong>כי פליגי</strong> <small>[כאשר נחלקו],</small> הרי זה באופן <strong>דאית ליה לחד</strong> <small>[שיש לו לאחד]</small> <strong>בינונית ולחד</strong> <small>[ולאחד]</small> <strong>זיבורית</strong> — <strong>רב נחמן סבר: זה גובה וזה גובה.</strong> וטעמו, <strong>קסבר</strong> <small>[סבור הוא]</small> <strong>בשלו,</strong> בשל הלווה, <strong>הן שמין,</strong> שמעריכים עידית בינונית וזיבורית בנכסיו של הלווה, שהמובחר שביניהם נחשב לעידית והוא הדין לגבי בינונית וזיבורית, לכן
 <strong>אתי</strong> <small>[בא]</small> <strong>בעל</strong> ה<strong>זיבורית וגבי ליה</strong> <small>[וגובה לו</small> בחובו<small>]</small> את ה<strong>בינונית</strong> מנכסי החייב לו, שכך דינו של בעל חוב שגובה מבינונית <strong>דהוה גביה</strong> <small>[שהיא לגביו]</small> <strong>עידית,</strong> שהרי נכסיו שלו כולם זיבורית ונמצא מרויח שדה שהוא מובחר, <strong>ואתא</strong> <small>[ובא]</small> <strong>ההוא,</strong> בעל החוב השני <strong>ושקיל</strong> <small>[ולוקח]</small> מן ה<strong>זיבורית,</strong> שהרי בינונית שלקח ממנו הראשון נחשבת לגבי הראשון עידית, ואם כן, כאשר שניהם גובים אין הם גובים אותו דבר עצמו.
 <strong>ורב ששת אמר: הפוכי מטרתא</strong> <small>[הפיכת שקים]</small> <strong>למה לי, קסבר</strong> <small>[סבור הוא]</small> <strong>בשל כל אדם הן שמין,</strong> שבינונית יש לה טיב קבוע בכל מקום, ושני בעלי החוב נוטלים מבינונית סתם, ו<strong>סוף סוף כי אתי ההוא</strong> <small>[כאשר בא זה,</small> השני<small>]</small> את ה<strong>בינונית דנפשיה קשקיל</strong> <small>[של עצמו הוא לוקח],</small> שקודם גבה ממנו הראשון בינונית בחובו, והוא חוזר וגובה ממנו אותה בינונית עצמה, ולכן אין טעם בתהליך זה.
 ושואלים: <strong>ול</strong>דעת <strong>רב נחמן מאי חזית דאתי</strong> <small>[מה ראית שבא]</small> <strong>בעל</strong> ה<strong>זיבורית</strong> לגבות <strong>ברישא</strong> <small>[בתחילה]</small> והוא מקבל בינונית (שבתוך נכסיו היא עידית), וכשהוא נותן את הבינונית, מדוע לא <strong>ליתי</strong> <small>[יבוא]</small> <strong>בעל</strong> ה<strong>בינונית ברישא</strong> <small>[תחילה]</small> <strong>וליגבי</strong> <small>[ויגבה]</small> <strong>זיבורית,</strong> שהרי אין לו שדה אחר חוץ מהזיבורית הזו, <strong>וליהדר וליגבי ניהליה</strong> <small>[ושיחזור ויגבנה לו],</small> שהרי עכשיו לאחר שגבה את הזיבורית נמצא שהבינונית שלו היא כעידית, והזיבורית כבינונית, ויתן למלווה זיבורית זו, ואם כן לא הועיל חילוף זה כלל!
 ומשיבים: <strong>לא צריכא</strong> <small>[נצרכה]</small> אלא <strong>דקדים תבעיה</strong> <small>[שהוא,</small> בעל הזיבורית, <small>קדם ותבע אותו</small> תחילה<small>].</small> ומקשים: <strong>סוף סוף כי אתו למגבי, בהדי הדדי קאתו</strong> <small>[כאשר הם באים לגבות, ביחד הם באים]</small> ויחזירו אותו שדה עצמו מזה לזה!
 <strong>אלא,</strong> יש לפרש אחרת <strong>לא צריכא</strong> <small>[נצרכה]</small> המחלוקת אלא במקרה <strong>דאית ליה לחד</strong> <small>[שיש לו לאחד</small> מהם<small>]</small> <strong>עידית ובינונית, ואית ליה לחד</strong> <small>[ויש לו לאחד]</small> <strong>זיבורית</strong> בלבד — <strong>מר</strong> <small>[חכם זה,</small> רב נחמן<small>]</small> <strong>סבר: בשלו הן שמין,</strong> ובעל הזיבורית מרויח, שאם הוא קודם לגבות — הוא גובה בינונית מחבירו, ומשלם אחר כך זיבורית (שהיא בינונית שלו), ואם האחר קודם — הרי ההוא נוטל בעל כרחו זיבורית, והשני גובה ממנו בינונית. <strong>ומר</strong> <small>[וחכם זה</small> רב ששת<small>]</small> <strong>סבר: בשל כל אדם הן שמין,</strong> ולכן עליהם להחזיר זה לזה אותה בינונית.
 <strong>תנן</strong> <small>[שנינו</small> במשנה<small>],</small> <strong>וחכמים אומרים: זה גובה וזה גובה,</strong> ולכאורה זה כנגד דברי רב ששת! <strong>תרגמה</strong> <small>[הסבירה,</small> את משנתנו<small>]</small> <strong>רב נחמן</strong> עצמו <strong>אליבא</strong> <small>[לשיטתו]</small> של <strong>רב ששת: כגון שלוה זה לעשר</strong> שנים <strong>וזה לחמש</strong> שנים ואז יש משמעות לזה שכל אחד גובה לפי השטר שבידו.
 ודנים: <strong>היכי דמי</strong> <small>[כיצד</small> היה <small>הדבר בדיוק]?</small> <strong>אילימא</strong> <small>[אם תאמר]</small> שה<strong>ראשון</strong> לווה <strong>לעשר</strong> שנים, <strong>ו</strong>ה<strong>שני לחמש,</strong> האם <strong>בהא לימא</strong> <small>[בזו יאמר]</small> <strong>אדמון: אילו הייתי חייב לך כיצד אתה לוה ממני? הא</strong> <small>[הרי]</small> <strong>לא מטא זמניה</strong> <small>[הגיע זמנו]</small> של השטר הראשון להפרע ושמא נצרך לו למלווה כסף במשך חמש השנים הללו, ולכן לוה, ויחזיר כאשר יגיע זמן הפרעון. <strong>אלא</strong> תאמר שה<strong>ראשון</strong> לוה <strong>לחמש</strong> שנים, <strong>ו</strong>ה<strong>שני לעשר</strong> שנים.
 ונברר: <strong>היכי דמי</strong> <small>[כיצד בדיוק</small> היה <small>הדבר]?</small> <strong>אי דמטא זמניה</strong> <small>[אם שהגיע</small> כבר זמנו<small>],</small> שהיה זמנה של הלוואה השניה לאחר זמן הפרעון של השטר הראשון — אם כן <strong>מאי טעמא דרבנן</strong> <small>[מה</small> באמת <small>הטעם של חכמים],</small> שבודאי לא היה צריך ללוות ממנו, אלא לגבות את שטרו. <strong>ואי</strong> <small>[ואם]</small> ש<strong>לא מטא זמניה</strong> <small>[הגיע זמנו]</small> <strong>הא</strong> <small>[הרי]</small> <strong>לא מטא זמניה</strong> <small>[הגיע זמנו]</small> — ושמא הוא נזקק בינתיים לכסף, <strong>ומאי טעמא</strong> <small>[ומה הטעם]</small> של <strong>אדמון?</strong>
 ומשיבים: <strong>לא צריכא</strong> <small>[נצרכה]</small> אלא <strong>דאתא בההוא יומא דמשלם</strong> <small>[שבא</small> בדיוק <small>באותו יום</small> שבו <small>נשלמו]</small> <strong>חמש</strong> השנים של ההלוואה הראשונה. ובכך נחלקו, <strong>מר סבר: עביד איניש דיזיף ליומיה</strong> <small>[חכם זה,</small> חכמים, <small>סבורים</small> ש<small>עשוי אדם שילווה</small> הלוואה אפילו <small>ליום אחד],</small> <strong>ומר סבר</strong> <small>[וחכם זה,</small> אדמון <small>סבור]:</small> <strong>לא עביד איניש דיזיף ליומיה</strong> <small>[אין אדם עשוי שילווה ליומו],</small> ואם היה זמן הפרעון באותו יום, היה ממתין עד שיקבל את כספו.
 <strong>רמי בר חמא אמר: הכא ביתמי עסקינן</strong> <small>[כאן ביתומים אנו עוסקים],</small> שמת אחד מבעלי החובות ולא השאיר קרקעות, <strong>דיתמי מיגבא גבי אגבויי</strong> <small>[שיתומים גובים]</small> מאחרים את חובות אביהם אבל <strong>לא מגבינן מינייהו</strong> <small>[גובים מהם]</small> ממטלטלים או חובות שחייבים להם. ולכן יש משמעות לדברי חכמים שכל אחד יגבה לפי שטרו. ומקשים: <strong>והא</strong> <small>[והרי]</small> <strong>"זה גובה וזה גובה" קתני</strong> <small>[שנה],</small> ששניהם גובים ולפי פירוש זה רק היתומים גובים! ומשיבים: הכוונה היא ש<strong>זה גובה, וזה ראוי לגבות ואין לו.</strong>
 <strong>אמר רבא: שתי תשובות בדבר</strong> לדחות הסבר זה, <strong>חדא</strong> <small>[אחד]:</small> שהלא <strong>"זה גובה וזה גובה" קתני</strong> <small>[שנה],</small> משמע ששניהם גובים בפועל. <strong>ועוד, לגבינהו ארעא ליתמי וליהדר וליגבינהו מינייהו</strong> <small>[שיתן קרקע ליתומים ויחזור ויגבה אותה מהם],</small> <strong>כ</strong>דברי <strong>רב נחמן.</strong> ש<strong>אמר רב נחמן אמר רבה בר אבוה: יתומים שגבו קרקע בחובת אביהן — בעל חוב חוזר וגובה אותן מהן.</strong> ומעירים: אכן, <strong>קשיא</strong> <small>[קשה</small> הדבר<small>]</small> לרמי בר חמא.
 ושואלים: <strong>ולוקמה דאית להו ליתמי</strong> <small>[ושנעמיד,</small> נפרש, כ<small>שיש להם ליתומים]</small> <strong>זיבורית, ואית ליה לדידיה</strong> <small>[ויש לו לעצמו],</small> לבעל השטר האחר <strong>עידית ובינונית, דאזלי יתמי גבו</strong> <small>[שהולכים היתומים וגובים]</small> <strong>בינונית ומגבו ליה</strong> <small>[ו</small>הם <small>מגבים לו]</small> <strong>זיבורית, דאי נמי</strong> <small>[שאם גם כן]</small> תאמר שבדרך כלל <strong>בשל כל אדם הן שמין,</strong> והיה לו לגבות מבינונית, <strong>הא</strong> <small>[הרי</small> אמרו<small>]</small> ש<strong>אין נפרעין מנכסי יתומים אלא מזיבורית</strong> בלבד!
 ומשיבים: <strong>הני מילי היכא</strong> <small>[דברים אלה</small> אמורים דווקא <small>היכן]</small> ש<strong>לא תפס</strong> המלווה נכס אחר בחובו מן היתומים, <strong>אבל היכא</strong> <small>[במקום]</small> ש<strong>תפס</strong> ולקח בינונית — <strong>תפס</strong> וכאן כשהקרקע היא בידו, הרי זה כתפס בינונית, ובאופן כזה אין משמעות כשגובים זה מזה.
 <big>ה משנה</big> <strong>שלש ארצות</strong> הן <strong>ל</strong>ענין <strong>נשואין</strong> בתוך ארץ ישראל, שכל אחת מהן נחשבת כמקום מיוחד לעצמו, והן: <strong>יהודה ועבר הירדן והגליל,</strong> ואם נשא אשה באחת מארצות אלה — <strong>אין מוציאין</strong> אף <strong>מעיר לעיר</strong> בארץ אחרת <strong>ו</strong>כן <strong>מכרך לכרך</strong> אחר, שכשרוצה לגור בארץ אחרת אינו יכול לכוף את אשתו לצאת עמו. <strong>אבל באותה הארץ — מוציאין מעיר לעיר ומכרך לכרך,</strong> לפי הצורך.
## דף קי:
 <strong>אבל</strong> גם באותה הארץ אין מוציאים <strong>לא מעיר לכרך, ולא מכרך לעיר.</strong>
 ועוד: <strong>מוציאין</strong> ואפילו לארץ אחרת <strong>מנוה הרעה</strong> (ממקום דירה רעה) <strong>לנוה היפה, אבל לא מנוה היפה לנוה הרעה. רבן שמעון בן גמליאל אומר: אף לא מנוה רעה לנוה יפה, מפני שהנוה היפה בודק,</strong> שאדם שאינו רגיל בדבר יכול לסבול אפילו במקום נוח יותר.
 <big>א גמרא</big> לגבי ההלכה במשנה שאין מוציאים מכרך לעיר ומעיר לכרך שואלים: <strong>בשלמא</strong> <small>[נניח]</small> שאין מוציאים <strong>מכרך לעיר</strong> — מובן, כיון ש<strong>בכרך שכיחי כל מילי</strong> <small>[מצויים כל הדברים],</small> ואילו <strong>בעיר</strong> קטנה <strong>לא שכיחי</strong> <small>[מצויים]</small> <strong>כל מילי</strong> <small>[הדברים]</small> והאשה יכולה לטעון שלא נוח לה בכך. <strong>אלא מעיר לכרך מאי טעמא</strong> <small>[מה טעם]</small> אין מוציאים?
 ומשיבים: <strong>מסייע ליה</strong> <small>[לו</small> הדבר<small>]</small> <strong>לר' יוסי בר חנינא.</strong> ש<strong>אמר ר' יוסי בר חנינא: מנין שישיבת כרכים קשה — שנאמר: "ויברכו העם לכל האנשים המתנדבים לשבת בירושלים"</strong> (נחמיה יא, ב), ומכאן אנחנו למדים כמה קשה לדור בכרך מפני הרעש והמהומה שם.
 <big>ב</big> שנינו במשנה ש<strong>רבן שמעון בן גמליאל אומר</strong> שנוה היפה בודק. שואלים: <strong>מאי</strong> <small>[מה</small> פירוש<small>]</small> <strong>"בודק"?</strong> מסבירים: <strong>כ</strong>דברי <strong>שמואל.</strong> ש<strong>אמר שמואל: שינוי וסת</strong> (הרגל) במאכליו או במקומו של אדם הוא <strong>תחלת חולי מעים.</strong> וכיוצא בו <strong>כתוב בספר בן סירא: "כל ימי עני רעים"</strong> (גם במשלי טו, טו). ויש לשאול <strong>והאיכא</strong> <small>[והרי יש]</small> <strong>שבתות וימים טובים,</strong> שבהם אף העני אוכל אוכל טוב? ויש לומר <strong>כ</strong>דברי <strong>שמואל.</strong> ש<strong>אמר שמואל: שינוי וסת תחלת חולי מעים</strong> ונמצא העני סובל אף מן השינוי לטובה.
 כיון שהביאו דבר מספר בן סירא, משלימים את הענין על ימי עני ש<strong>בן סירא אומר: "אף לילות</strong> של העני רעים <strong>". "בשפל גגים גגו",</strong> כלומר, דירתו נמצאת במקום הנמוך ביותר בעיר, <strong>"ובמרום הרים כרמו",</strong> שכרמו נמצא במקום הגבוה ביותר בהר, ועל ידי כך — <strong>"ממטר גגים לגגו",</strong> הגשם שיורד על כל הגגות כולו נשפך אחר כך על גגו, שהרי המים יורדים מגגות הנמצאים במקום גבוה לדירתו שהיא נמוכה יותר, <strong>"ומעפר כרמו לכרמים",</strong> שהגשם סוחף את העפר של כרמו לכרמים שלמטה ממנו.
 <big>ג משנה</big> <strong>הכל מעלין לארץ ישראל,</strong> שיכול אדם לכפות על בני ביתו לעלות לארץ ישראל <strong>ואין הכל</strong> (כלומר, אין אף אחד) <strong>מוציאין</strong> מארץ ישראל. וכן <strong>הכל מעלין לירושלים</strong> משאר ערי ארץ ישראל, <strong>ואין הכל מוציאין</strong> מירושלים. <strong>אחד האנשים ואחד הנשים</strong> יכולים לכפות זה את זה לעלות לארץ או לירושלים.
 ועוד צד הלכתי בהבדלים בין המקומות: <strong>נשא אשה בארץ ישראל וגרשה בארץ ישראל</strong> ולא נכתב בכתובה בדיוק סוג המטבע — <strong>נותן לה</strong> כתובה <strong>ממעות ארץ ישראל. נשא אשה בארץ ישראל וגרשה בקפוטקיא</strong> שערך המטבעות שם גבוה יותר — <strong>נותן לה ממעות ארץ ישראל. נשא אשה בקפוטקיא וגרשה בארץ ישראל — נותן לה</strong> גם כן <strong>ממעות ארץ ישראל. רבן שמעון בן גמליאל אומר: נותן לה ממעות קפוטקיא.</strong> ולדעת הכל <strong>נשא אשה בקפוטקיא וגרשה בקפוטקיא — נותן לה ממעות קפוטקיא.</strong>
 <big>ד גמרא</big> על לשון המשנה <strong>"הכל מעלין"</strong> שואלים: <strong>לאתויי מאי</strong> <small>[להביא,</small> להוסיף את <small>מה]</small> נאמרה לשון זו? ומשיבים: <strong>לאתויי</strong> <small>[להביא]</small> <strong>עבדים</strong> שגם עבד עברי עולה בעל כורחו עם משפחת האדון.
 ושואלים: <strong>ולמאן דתני</strong> <small>[ולמי ששנה]</small> במשנה להלן <strong>עבדים בהדיא</strong> <small>[במפורש],</small> אם כן תוספת זו <strong>לאתויי מאי</strong> <small>[להביא</small> את <small>מה]?</small> ומשיבים: <strong>לאתויי</strong> <small>[להביא]</small> <strong>מנוה היפה לנוה הרעה,</strong> שמותר להעלות ממקום טוב בחוץ לארץ למקום רע בארץ ישראל.
 ועוד <strong>"ואין הכל מוציאין" לאתויי מאי</strong> <small>[להביא</small> את <small>מה]?</small> — <strong>לאתויי</strong> <small>[להביא]</small> <strong>עבד</strong> כנעני <strong>שברח מחוצה לארץ לארץ, דאמרינן ליה</strong> <small>[שאומרים לו,</small> לאדון<small>]:</small> <strong>זבניה הכא וזיל</strong> <small>[מכור אותו כאן</small> בארץ <small>ולך],</small> ואל תוציאנו חזרה לחוץ לארץ, <strong>משום ישיבת ארץ ישראל,</strong> שאנו מעוניינים שירבו יושביה.
 הלשון במשנה <strong>"הכל מעלין לירושלים" לאתויי מאי</strong> <small>[להביא</small> את <small>מה]?</small> — <strong>לאתויי</strong> <small>[להביא]</small> שרשאי להוציא אף <strong>מנוה היפה</strong> במקום אחר בארץ ישראל <strong>לנוה הרעה</strong> בירושלים.
 <strong>"ואין הכל מוציאין" לאתויי מאי?</strong> <small>[להביא</small> את <small>מה]?</small> — <strong>לאתויי</strong> <small>[להביא]</small> שאין מוציאים מירושלים למקום אחר אפילו בארץ ישראל ו<strong>אפילו מנוה הרעה לנוה היפה. ואיידי דתנא רישא</strong> <small>[ומתוך ששנה בתחילה]</small> <strong>"אין מוציאין" תנא סיפא נמי</strong> <small>[שנה בסוף גם כן]</small> <strong>"אין מוציאין",</strong> למרות שאין הדבר נחוץ ואפשר היה ללמוד זאת מדיוק הדברים.
 ה<strong>תנו רבנן</strong> <small>[שנו חכמים]:</small> <strong>הוא</strong> הבעל, <strong>אומר לעלות</strong> לארץ ישראל, <strong>והיא,</strong> אשתו, <strong>אומרת שלא לעלות — כופין אותה לעלות. ואם לאו</strong> <small>[לא],</small> שאינה רוצה — <strong>תצא בלא כתובה. היא אומרת לעלות והוא אומר שלא לעלות — כופין אותו לעלות, ואם לאו</strong> <small>[לא],</small> שאינו רוצה — <strong>יוציא ויתן כתובה.</strong>
 <strong>היא אומרת לצאת</strong> מן הארץ <strong>והוא אומר שלא לצאת — כופין אותה שלא לצאת. ואם לאו</strong> <small>[לא],</small> שאינה רוצה להשאר עמו — <strong>תצא בלא כתובה. הוא אומר לצאת והיא אומרת שלא לצאת — כופין אותו שלא לצאת, ואם לאו</strong> <small>[לא]</small> שאינו מסכים להשאר עמה אם לא תצא עמו לחוץ לארץ — <strong>יוציא ויתן כתובה.</strong>
 <big>ו</big> שנינו במשנה: <strong>נשא אשה</strong> בארץ ישראל וגרשה בקפוטקיא — נותן לה ממעות ארץ ישראל. ואם נשאה בקפוטקיא וגרשה בארץ — נותן לה ממעות ארץ ישראל. ושואלים: <strong>הא גופא קשיא</strong> <small>[היא עצמה קשה],</small> שיש סתירה פנימית בדברים:
 <strong>קתני</strong> <small>[שנה]</small> <strong>נשא אשה בארץ ישראל וגרשה בקפוטקיא — נותן לה ממעות ארץ ישראל, אלמא בתר שיעבודא אזלינן</strong> <small>[מכאן</small> ש<small>אחר</small> המקום והאופן של <small>השעבוד הולכים אנו],</small> וכיון ששעבוד הכתובה היה בשעת נישואין, משלם את זה כמו במקום הנישואין. <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>נשא אשה בקפוטקיא וגרשה בארץ ישראל — נותן לה ממעות ארץ ישראל, אלמא בתר גוביינא אזלינן</strong> <small>[מכאן</small> ש<small>אחר</small> מקום <small>הגביה אנו הולכים]!</small>
 <strong>אמר רבה: מקולי כתובה שנו כאן,</strong> שהקילו חכמים על הבעל בשני הצדדים. <strong>קסבר</strong> <small>[סבור</small> הוא<small>]</small> ש<strong>כתובה דרבנן</strong> <small>[מדברי סופרים</small> היא<small>].</small>
 <big>ז</big> על מה ששנינו <strong>רבן שמעון בן גמליאל אומר</strong> שאם נשאה בקפוטקיא וגירשה בארץ ישראל — <strong>נותן לה ממעות קפוטקיא.</strong> מסבירים: <strong>קסבר</strong> <small>[סבור</small> הוא<small>]</small> כי <strong>כתובה דאורייתא</strong> <small>[מן התורה</small> היא<small>]</small> ויש לפורעה בשלימות, ולכן הולכים כבכל שטר, אחרי מקום השיעבוד ואין מקום להקל בה.
 <strong>תנו רבנן</strong> <small>[שנו חכמים]:</small> <strong>המוציא שטר חוב על חבירו,</strong> אם <strong>כתוב בו</strong> שהיה הדבר ב<strong>בבל — מגבהו ממעות בבל,</strong> ואם <strong>כתוב בו</strong> שהיה הדבר ב<strong>ארץ ישראל — מגבהו ממעות ארץ ישראל, כתוב בו סתם,</strong> בלא שנתפרש באיזה מקום היה הדבר, אם <strong>הוציאו בבבל — מגבהו ממעות בבל, הוציאו בארץ ישראל — מגבהו ממעות ארץ ישראל. כתוב בו כסף סתם</strong> ולא נתבאר באיזה סוג מטבעות — <strong>מה שירצה לוה מגבהו,</strong> אפילו מטבעות כסף קטנים ביותר. <strong>מה שאין כן בכתובה.</strong>
 ושואלים: ביטוי זה "מה שאין כן בכתובה" <strong>אהייא</strong> <small>[על איזה]</small> דבר בברייתא זו הוא מתייחס? <strong>אמר רב משרשיא: ארישא</strong> <small>[על ראשה],</small> ששטר שלא כתוב בו מקום, משלם לפי מקום הגבייה, <strong>לאפוקי</strong> <small>[להוציא]</small> <strong>מ</strong>דברי <strong>רבן שמעון בן גמליאל,</strong> ש<strong>אמר כתובה דאורייתא</strong> <small>[מן התורה</small> היא<small>]</small> ומשלם לפי מקום השעבוד.
 על מה ששנינו בברייתא שאם <strong>כתוב בו</strong> בשטר <strong>כסף סתם — מה שירצה לוה מגבהו.</strong> שואלים: <strong>ואימא נסכא</strong> <small>[ואמור</small> שמא לא היה מדובר במטבעות אלא ב<small>חתיכת כסף]?</small> <strong>אמר ר' אלעזר: דכתיב ביה</strong> <small>[שנאמר בו,</small> בשטר<small>]</small> <strong>מטבע,</strong> אבל לא כתוב איזה. ושואלים: <strong>ואימא פריטי</strong> <small>[ואמור פרוטות]?</small> <strong>אמר רב פפא: פריטי דכספא לא עבדי אינשי</strong> <small>[פרוטות של כסף אין אנשים עושים],</small> אלא מטבעות גדולות יותר.
 <big>ח</big> לעיקר דין המשנה בענין דירה בארץ ישראל <strong>תנו רבנן</strong> <small>[שנו חכמים]:</small> <strong>לעולם ידור אדם בארץ ישראל אפילו בעיר שרובה גויים, ואל ידור בחוצה לארץ ואפילו בעיר שרובה ישראל, שכל הדר בארץ ישראל דומה</strong> (נחשב) <strong>כמי שיש לו אלוה, וכל הדר בחוצה לארץ — דומה כמי שאין לו אלוה.</strong> וראיה לדבר <strong>שנאמר: "לתת לכם את ארץ כנען להיות לכם לאלהים"</strong> (ויקרא כה, לח).
 ותוהים: <strong>ו</strong>כי <strong>כל</strong> מי <strong>שאינו דר בארץ אין לו אלוה? אלא לומר לך: כל הדר בחוצה לארץ כאילו עובד עבודה זרה. וכן בדוד הוא אומר: "כי גרשוני היום מהסתפח בנחלת ה' לאמר לך עבד אלהים אחרים"</strong> (שמואל א כו, יט), <strong>וכי מי אמר לו לדוד לך עבוד אלהים אחרים? אלא לומר לך: כל הדר בחוצה לארץ — כאילו עובד עבודה זרה.</strong>
 מסופר, <strong>ר' זירא הוה קמשתמיט מיניה</strong> <small>[היה משתמט ממנו]</small> מ<strong>רב יהודה</strong> משום <strong>דבעא למיסק</strong> <small>[שרצה</small> ר' זירא <small>לעלות]</small> <strong>לארץ ישראל</strong> וידע שרב יהודה מתנגד לכך, ש<strong>אמר רב יהודה: כל העולה מבבל לארץ ישראל — עובר בעשה, שנאמר:</strong>
## דף קיא.
 <strong>"בבלה יובאו ושמה יהיו עד יום פקדי אתם נאם ה'"</strong> (ירמיה כז, כב), ומכאן למד שמצוות עשה היא לגולי בבל להשאר שם, ולכן אסור להם לחזור מבבל לארץ, עד שה' יפקוד את ישראל. ומסבירים: <strong>ור' זירא</strong> סבור כי <strong>ההוא</strong> <small>[אותו</small> מקרא<small>]</small> <strong>בכלי שרת כתיב</strong> <small>[נאמר]</small> ולא בישראל, שהרי בפסוק הקודם נאמר "כי כה אמר ה'... על הכלים הנותרים בית ה'", לכן ביקש לעלות לארץ ישראל.
 ושואלים: <strong>ורב יהודה</strong> מה הוא אומר? הלא ודאי שכתוב זה עוסק בכלי השרת! ומתרצים: <strong>כתיב קרא אחרינא</strong> <small>[נאמר מקרא אחר]:</small> <strong>"השבעתי אתכם בנות ירושל ם בצבאות או באילות השדה</strong> אם תעירו ואם תעוררו את האהבה עד שתחפץ<strong>"</strong>(שיר השירים ב, ז), ומכאן למד שאין עושים מעשה של גאולה עד שתהא שעת רצון. 
 <strong>ור' זירא</strong> סבור כי <strong>ההוא,</strong> שבועה זו, היא <strong>שלא יעלו ישראל בחומה</strong> (בבת אחת), אבל כל אדם יכול לעלות בעצמו. <strong>ורב יהודה</strong> מה הוא סבור? <strong>"השבעתי" אחרינא כתיב</strong> <small>[אחר נאמר]</small> (שנאמר אותו פסוק גם שם ג, ה). 
 ושואלים: <strong>ור' זירא</strong> כיצד הוא מסביר את כפל השבועה? ומשיבים: <strong>ההוא מיבעי ליה</strong> <small>[אותו</small> פסוק של שבועה <small>נצרך לו]</small> לזו שאמר <strong>ר' יוסי בר' חנינא,</strong> ש<strong>אמר: שלש שבועות הללו</strong> (שיר השירים ב, ז ושיר השירים ג, ה, ושיר השירים ח, ד שגם שם נאמר פסוק כמעט זהה לאלו) <strong>למה?</strong> — <strong>אחת</strong> להשביע <strong>שלא יעלו ישראל</strong> לארץ <strong>בחומה</strong> אלא מעט מעט. <strong>ואחת שהשביע הקדוש ברוך הוא את ישראל שלא ימרדו באומות העולם</strong> כשהללו מושלות בהם. <strong>ואחת שהשביע הקדוש ברוך הוא את הגויים שלא ישתעבדו בהן בישראל יותר מדאי.</strong>
 <strong>ורב יהודה</strong> סבור ש<strong>"אם תעירו ואם תעוררו" כתיב</strong> <small>[נאמר]</small> בלשון כפולה ויש בכך ריבוי נוסף, לאסור על היהודים גם לעלות לארץ ישראל. 
 ושואלים: <strong>ור' זירא</strong> כיצד הוא מסביר זאת? — <strong>מיבעי ליה</strong> <small>[נצרך לו]</small> הכפל הזה <strong>לכ</strong> מו שאמר <strong>ר' לוי.</strong> ש<strong>אמר: שש שבועות הללו,</strong> כלומר, שלושה פסוקי שבועה שנאמרה בהם לשון כפל "אם תעירו ואם תעוררו" <strong>למה? תלתא</strong> <small>[שלוש] —</small> <strong>הני דאמרן</strong> <small>[אלה שאמרנו],</small> <strong>אינך</strong> <small>[האחרות]</small> הן עוד שלוש שבועות: <strong>שלא יגלו את הקץ</strong> אלה היודעים את זמנו, <strong>ושלא ירחקו את הקץ</strong> ויאמרו שיהיה לאחר זמן רב, <strong>ושלא יגלו הסוד</strong> של ישראל <strong>לגויים.</strong>
 נאמר שם (ב, ה) <strong>"</strong>השבעתי אתכם בנות ירושלים <strong>בצבאות או באילות השדה", אמר ר' אלעזר: אמר להם הקדוש ברוך הוא לישראל: אם אתם מקיימין את השבועה — מוטב, ואם לאו</strong> <small>[לא] —</small> <strong>אני מתיר</strong> (מפקיר) <strong>את בשרכם</strong> והכל הורגים אתכם <strong>כצבאות וכאילות השדה.</strong>
 <strong>אמר ר' אלעזר: כל הדר בארץ ישראל — שרוי בלא עון, שנאמר: "ובל יאמר שכן חליתי העם הישב בה נשא עון"</strong> (ישעיה לג, כד). <strong>אמר ליה</strong> <small>[לו]</small> <strong>רבא לרב אשי: אנן בסובלי חלאים מתנינן לה</strong> <small>[אנו</small> לגבי <small>סובלי מחלות שונים אותה]</small> את ההבטחה הזו, שהרי נאמר שם "חליתי", שהם נשואי עוון.
 <strong>אמר רב ענן: כל הקבור בארץ ישראל — כאילו קבור תחת המזבח,</strong> ומנין? — <strong>כתיב הכא</strong> <small>[נאמר כאן]:</small> <strong>"מזבח אדמה תעשה לי"</strong> (שמות כ, כא) <strong>וכתיב התם</strong> <small>[ונאמר שם]</small> במקום אחר: <strong>"</strong>כי דם עבדיו יקום... <strong>וכפר אדמתו עמו"</strong> (דברים לב, מג), ללמדנו שעצם הקבורה באדמת ישראל ("אדמתו") היא כקבורה תחת מזבח אדמה, שהוא גם אדמתו ("תעשה לי").
 <strong>עולא הוה</strong> <small>[היה]</small> <strong>רגיל דהוה סליק</strong> <small>[שהיה עולה]</small> <strong>לארץ ישראל</strong> מפעם לפעם, <strong>נח נפשיה</strong> <small>[נחה נפשו,</small> נפטר<small>]</small> <strong>בחוץ לארץ. אתו</strong> <small>[באו]</small> ו<strong>אמרו ליה</strong> <small>[לו]</small> <strong>לר' אלעזר</strong> על פטירתו של עולא. <strong>אמר: אנת</strong> <small>[אתה]</small> <strong>עולא</strong> זה, אוי שנתקיים בך <strong>"על אדמה טמאה תמות"</strong> (עמוס ז, יז). <strong>אמרו לו:</strong> אבל <strong>ארונו בא</strong> להקבר בארץ ישראל. <strong>אמר להם:</strong> מכל מקום, <strong>אינו דומה</strong> זה שהארץ <strong>קולטתו מחיים</strong> ומת בה, <strong>ל</strong>זה ש<strong>קולטתו לאחר מיתה.</strong>
 מסופר: <strong>ההוא גברא</strong> <small>[אדם אחד]</small> מארץ ישראל ש<strong>נפלה ליה</strong> <small>[לו]</small> <strong>יבמה</strong> במחוז <strong>בי חוזאה</strong> שהוא רחוק, בדרום מזרח בבל, <strong>אתא לקמיה</strong> <small>[בא לפני]</small> <strong>ר' חנינא,</strong> ו<strong>אמר ליה</strong> <small>[לו]:</small> <strong>מהו</strong> הדין, האם מותר לי <strong>למיחת</strong> <small>[לרדת]</small> לחוץ לארץ <strong>וליבמה?</strong>
 <strong>אמר ליה</strong> <small>[לו]:</small> <strong>אחיו נשא כותית ומת</strong> (ואמר בלשון זו משום שהאח שמת יצא מארץ ישראל כדי לשאת אשה, ולכן גם קרא לאשה "כותית") — <strong>ברוך המקום שהרגו. והוא</strong> היבם <strong>ירד אחריו?!</strong> ומוטב שתשאר בארץ.
 <strong>אמר רב יהודה אמר שמואל: כשם שאסור לצאת מארץ ישראל לבבל — כך אסור לצאת מבבל לשאר ארצות. רבה ורב יוסף דאמרי תרוייהו</strong> <small>[שאמרו שניהם]:</small> <strong>אפילו מפומבדיתא לבי כובי,</strong> שהיא מחוץ לתחומה של בבל העיקרית. מסופר: <strong>ההוא דנפק</strong> <small>[</small>אדם <small>אחד שיצא]</small> <strong>מפומבדיתא ל</strong>גור ב<strong>בי כובי, שמתיה</strong> <small>[נידהו]</small> <strong>רב יוסף. ההוא דנפק</strong> <small>[</small>אדם <small>אחד שיצא]</small> <strong>מפומבדיתא ל</strong>גור בעיר <strong>אסתוניא</strong> שהיתה מחוץ לתחום בבל העיקרית, <strong>שכיב</strong> <small>[</small>ו<small>מת].</small> <strong>אמר אביי: אי בעי האי צורבא מרבנן, הוה חיי</strong> <small>[אם היה רוצה תלמיד חכם זה, היה חי],</small> אם לא היה יוצא מבבל.
 <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>כשרין שבבבל — ארץ ישראל קולטתן, כשרין שבשאר ארצות — בבל קולטתן.</strong> ושואלים: <strong>למאי</strong> <small>[למה],</small> לאיזה ענין אמר זאת? <strong>אילימא</strong> <small>[אם תאמר]</small> <strong>ל</strong>ענין <strong>יוחסין — והאמר מר</strong> <small>[והרי אמר החכם]:</small> <strong>כל הארצות עיסה,</strong> כלומר, נחשבות כדבר מעורב ובלתי נקי <strong>ל</strong>גבי <strong>ארץ ישראל, וארץ ישראל עיסה ל</strong>גבי <strong>בבל,</strong> שייחוסם של בני בבל טהור יותר משל בני ארץ ישראל! <strong>אלא לענין קבורה,</strong> שהכשרים בבבל נקברים בארץ ישראל.
 <strong>אמר רב יהודה: כל הדר בבבל — כאילו דר בארץ ישראל, שנאמר: "הוי ציון המלטי יושבת בת בבל"</strong> (זכריה ב, יא), שהכתוב משווה אותם כאחת. <strong>אמר אביי: נקטינן</strong> <small>[מוחזקים אנו]</small> <strong>בבל לא חזיא</strong> <small>[אינה רואה]</small> את <strong>חבלי</strong> ה<strong>משיח,</strong> ותנצל מן היסורים שיהיו אז. <strong>תרגמה</strong> <small>[הסבירה]</small> לגבי העיר <strong>הוצל דבנימין</strong> שבבבל, <strong>וקרו ליה קרנא דשיזבתא</strong> <small>[וקוראים לה קרן הצלה],</small> שבמקום זה לא יהיו חבלי משיח.
 <strong>אמר ר' אלעזר: מתים שבחוץ לארץ אינם חיים</strong> לעתיד לבוא, <strong>שנאמר: "ונתתי צבי בארץ חיים"</strong> (יחזקאל כו, כ) — <strong>ארץ שצביוני</strong> (שרצוני) <strong>בה — מתיה חיים, שאין צביוני בה</strong> בחוץ לארץ — <strong>אין מתיה חיים.</strong>
 <strong>מתיב</strong> <small>[מקשה]</small> <strong>ר' אבא בר ממל:</strong> הלא נאמר <strong>"יחיו מתיך נבלתי יקומון"</strong> (ישעיה כו, יט), <strong>מאי לאו</strong> <small>[האם לא]</small> הכוונה <strong>"יחיו מתיך"</strong> — אלו <strong>מתים שבארץ ישראל. "נבלתי יקומון"</strong> — אלו <strong>מתים שבחוץ לארץ. ומאי</strong> <small>[ומה</small> פירוש<small>]</small> <strong>"ונתתי צבי בארץ חיים"</strong> — מקרא זה יש לו פירוש אחר, <strong>אנבוכד נצר</strong> <small>[על נבוכדנצר]</small> <strong>הוא דכתיב</strong> <small>[שנאמר],</small> ש<strong>אמר רחמנא</strong> <small>[הקדוש ברוך הוא]:</small> <strong>מייתינא עלייהו מלכא דקליל כי טביא</strong> <small>[מביא אני עליהם מלך ש</small>הוא <small>קל כצבי].</small>
 <strong>אמר ליה</strong> <small>[לו]</small> ר' אלעזר: <strong>רבי, מקרא אחר אני דורש</strong> בענין זה, נאמר: <strong>"נתן נשמה לעם עליה ורוח להלכים בה"</strong> (ישעיה מב, ה), הרי שהחזרת נשמות לעתיד היא דווקא ליושבים בארץ ישראל ("לעם עליה"). והקשה לו: <strong>ואלא הכתיב</strong> <small>[הרי נאמר]</small> גם <strong>"נבלתי יקומון"!</strong> השיב לו: כתוב זה לא לגבי חוץ לארץ נאמר, אלא <strong>ההוא ב</strong>יחס ל<strong>נפלים הוא דכתיב</strong> <small>[שנאמר],</small> שגם הנפלים יזכו לתחיית המתים.
 ושואלים: <strong>ור' אבא בר ממל, האי</strong> <small>[אותו</small> כתוב<small>]</small> <strong>"נותן נשמה לעם עליה" מאי עביד ליה</strong> <small>[מה עושה</small> הוא <small>לו]?</small> ומשיבים: <strong>מיבעי ליה</strong> <small>[נצרך לו]</small> הכתוב <strong>לכ</strong> דברי <strong>ר' אבהו</strong> ש<strong>אמר ר' אבהו: אפילו שפחה כנענית שבארץ ישראל מובטח לה שהיא בת העולם הבא</strong> ומנין? — <strong>כתיב הכא</strong> <small>[נאמר כאן]</small> <strong>"לעם עליה", וכתיב התם</strong> <small>[ונאמר שם]</small> <strong>"שבו לכם פה עם החמור"</strong> (בראשית כב, ה), שפירשוהו: <strong>עם הדומה לחמור,</strong> וללמד שאפילו אלה הקרויים "עם" זוכים לחיי העולם הבא.
 נאמר שם בישעיהו בהמשך <strong>"ורוח להלכים בה",</strong> ומכאן <strong>אמר ר' ירמיה בר אבא אמר ר' יוחנן: כל המהלך ארבע אמות בארץ ישראל מובטח לו שהוא בן העולם הבא.</strong>
 ושואלים: <strong>ול</strong>דעת <strong>ר' אלעזר,</strong> וכי <strong>צדיקים שבחוץ לארץ אינם חיים</strong> בתחיית המתים?! <strong>אמר ר' אילעא: על ידי גלגול,</strong> שעצמותיהן מתגלגלות ממקום קבורתן עד שמגיעות לארץ ישראל ושם הם חיים. <strong>מתקיף לה</strong> <small>[הקשה עליה]</small> <strong>ר' אבא סלא רבא: גלגול לצדיקים</strong> הלא <strong>צער הוא</strong> להם! <strong>אמר אביי: מחילות נעשות להם בקרקע</strong> ודרך שם הם עוברים לארץ.
 נאמר שציווה יעקב ליוסף: <strong>"ונשאתני ממצרים וקברתני בקברתם"</strong> (בראשית מז, ל), <strong>אמר</strong> החכם <strong>קרנא: דברים בגו</strong> <small>[בתוך,</small> בפנים<small>],</small> כלומר, יש סוד בדבר. והוא: <strong>יודע היה יעקב אבינו שצדיק גמור היה, ואם מתים שבחוצה לארץ חיים — למה הטריח את בניו</strong> שיביאו אותו לארץ? — מפני שחשש <strong>שמא לא יזכה למחילות.</strong>
 <strong>כיוצא בדבר אתה אומר "וישבע יוסף את בני ישראל"</strong> (בראשית נ, כה), <strong>אמר ר' חנינא: דברים בגו</strong> <small>[בתוך,</small> בפנים<small>],</small> <strong>יודע היה יוסף בעצמו שצדיק גמור היה, ואם מתים שבחוצה לארץ חיים — למה הטריח את אחיו</strong> לשאת את ארונו <strong>ארבע מאות פרסה</strong> עד שיגיעו לארץ ישראל? — מפני שחשש <strong>שמא לא יזכה למחילות.</strong>
 <strong>שלחו ליה אחוהי</strong> <small>[שלחו לו אחיו]</small> <strong>לרבה</strong> במכתב מארץ ישראל לבבל ענין זה שאמרו <strong>יודע היה יעקב שצדיק גמור היה,</strong> והמשיכו: החכם <strong>אילפא מוסיף בה דברים</strong> בשמועה זו: <strong>מעשה באחד שהיה מצטער על אשה אחת</strong> שרצה לשאתה, <strong>וביקש לירד</strong> לחוץ לארץ, <strong>כיון ששמע כזאת</strong> כמה חשובה ישיבת ארץ ישראל, <strong>גלגל בעצמו</strong> (סבל) <strong>עד יום מותו.</strong>
 ועוד כתבו האחים במכתבם: <strong>אף על פי שחכם גדול אתה — אינו דומה לומד מעצמו ללומד מרבו,</strong> ולכן מוטב שתבוא לארץ ישראל. <strong>ואם תאמר אין לך רב</strong> בארץ ישראל — <strong>יש לך רב, ומנו</strong> <small>[ומיהו]</small> רב זה — <strong>ר' יוחנן.</strong>
 <strong>ואם אין אתה עולה — הזהר בשלשה דברים: אל תרבה בישיבה</strong> — <strong>שישיבה קשה לתחתוניות</strong> (גורמת לטחורים), <strong>ואל תרבה בעמידה — שעמידה קשה ללב, ואל תרבה בהליכה</strong> — <strong>שהליכה קשה לעינים. אלא</strong> תחלק זמנך, <strong>שליש בישיבה, שליש בעמידה, שליש בהילוך.</strong>
 ועוד יעצו לו: <strong>כל ישיבה שאין עמה סמיכה</strong> (הישענות על משהו) — <strong>עמידה נוחה הימנה</strong> (ממנה). ושואלים: <strong>עמידה סלקא דעתך</strong> <small>[עולה על דעתך]</small> שטוב לעמוד מלשבת, <strong>והאמרת</strong> <small>[והרי אמרת]</small> <strong>עמידה קשה ללב! אלא</strong> כך צריך לומר: <strong>ישיבה</strong>
## דף קיא:
 <strong>שאין בה סמיכה — עמידה שיש בה סמיכה</strong> (מקום להשען) <strong>נוחה הימנה.</strong>
 <strong>וכן אמרו</strong> האחים לרבה: <strong>יצחק ושמעון ואושעיא אמרו דבר אחד: הלכה כר' יהודה בפרדות.</strong> ומה עניינו <strong>דתניא</strong> <small>[ש</small>כן <small>שנינו</small> בברייתא<small>]</small> <strong>ר' יהודה אומר: פרדה שתבעה</strong> (שהיתה מיוחמת) — <strong>אין מרביעין עליה לא סוס ולא חמור,</strong> משום כלאים, <strong>אלא מינה</strong> (פרד), וכיוצא בה.
 <strong>אמר רב נחמן בר יצחק</strong> בפירוש הדברים ששלחו האחים לרבה: <strong>יצחק — זה ר' יצחק נפחא, שמעון — זה ר' שמעון בן פזי, ואמרי לה</strong> <small>[ו</small>יש <small>אומרים עליו]:</small> <strong>ריש לקיש</strong> (שהוא ר' שמעון בן לקיש), <strong>אושעיא — זה ר' אושעיא ברבי</strong> (הגדול).
 <big>א</big> <strong>אמר ר' אלעזר: עמי הארצות אינן חיים, שנאמר: "מתים בל יחיו"</strong> (ישעיה כו, יד), שעמי ארצות שהיו כמתים בחייהם לא יחיו גם לאחר מכן. <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>"מתים בל יחיו", יכול לכל,</strong> שבכלל לא יחיו המתים — <strong>תלמוד לומר: "רפאים בל יקמו",</strong> וכוונתו: <strong>במרפה</strong> ("רפאים") <strong>עצמו מדברי תורה הכתוב מדבר.</strong>
 <strong>אמר ליה</strong> <small>[לו]</small> <strong>ר' יוחנן</strong> לר' אלעזר: <strong>לא ניחא למרייהו</strong> <small>[נוח לאדונם]</small> לקדוש ברוך הוא <strong>דאמרת להו הכי</strong> <small>[שאומר אתה</small> עליהם <small>כך]</small> על בני ישראל, אלא <strong>ההוא במרפה עצמו לעבודה זרה הוא דכתיב</strong> <small>[שנאמר],</small> שאלה הם שאינם זוכים לתחיה. <strong>אמר ליה</strong> <small>[לו]:</small> <strong>מקרא אחר אני דורש, דכתיב</strong> <small>[שנאמר]:</small> <strong>"כי טל אורת טלך וארץ רפאים תפיל"</strong> (ישעיה, יט), וכוונתו: <strong>כל המשתמש באור תורה</strong> ("טל אורות") — <strong>אור תורה מחייהו, וכל שאין משתמש באור תורה — אין אור תורה מחייהו.</strong>
 <strong>כיון דחזייה דקמצטער</strong> <small>[שראהו</small> ר' אלעזר לר' יוחנן <small>ש</small>הוא <small>מצטער]</small> בצערם של עמי הארץ, <strong>אמר ליה</strong> <small>[לו]:</small> <strong>רבי, מצאתי להן תקנה מן התורה</strong> שיחיו מטעם אחר, שנאמר: <strong>"ואתם הדבקים בה' אלהיכם חיים כלכם היום"</strong> (דברים ד, ד), <strong>וכי אפשר לדבוקי</strong> <small>[להדבק]</small> ממש <strong>בשכינה? והכתיב</strong> <small>[והרי נאמר]</small> <strong>"כי ה' אלהיך אש אכלה"</strong> (דברים, כד), וכיצד אפשר להדבק בו?
 <strong>אלא</strong> הכוונה היא: <strong>כל המשיא בתו לתלמיד חכם,</strong> או <strong>העושה פרקמטיא</strong> (מסחר) <strong>לתלמידי חכמים,</strong> שמשתף את ממונם בעסקיו, <strong>והמהנה תלמידי חכמים מנכסיו</strong> בדרכים אחרות — <strong>מעלה</strong> (מחשיב) <strong>עליו הכתוב כאילו מדבק בשכינה.</strong>
 <strong>כיוצא בדבר אתה אומר,</strong> נאמר: <strong>"לאהבה את ה' אלהיך</strong> לשמוע בקולו <strong>ולדבקה בו"</strong> (דברים ל, כ) <strong>וכי אפשר לאדם לידבק בשכינה? אלא כל המשיא בתו לתלמיד חכם,</strong> או <strong>העושה פרקמטיא לתלמידי חכמים, והמהנה תלמידי חכמים מנכסיו,</strong> שמתדבק בהם — <strong>מעלה עליו הכתוב כאילו מדבק בשכינה</strong> וזוכה לתחיה ("חיים כולכם").
 <strong>אמר ר' חייא בר יוסף: עתידין צדיקים שמבצבצין ועולין</strong> בתחיית המתים <strong>בירושלים שנאמר: "...ויציצו מעיר כעשב הארץ"</strong> (תהלים עב, טז), <strong>ואין "עיר" אלא ירושלים, שנאמר: "וגנותי אל העיר הזאת..."</strong>(מלכים ב יט, לד).
 <strong>ואמר ר' חייא בר יוסף: עתידים צדיקים שיעמדו</strong> בתחיה <strong>במלבושיהן, קל וחומר</strong> הוא <strong>מחטה: מה חטה שנקברה ערומה,</strong> שהרי זורעים את הגרעין בלבד — <strong>יוצאה בכמה לבושין</strong> של קש ומוץ, <strong>צדיקים שנקברו בלבושיהן</strong> — <strong>על אחת כמה וכמה</strong> שייצאו כשהם לבושים.
 <strong>ו</strong>עוד <strong>אמר ר' חייא בר יוסף: עתידה ארץ ישראל שתוציא גלוסקאות</strong> (עוגות) <strong>וכלי מילת</strong> (כלי משי משובחים) <strong>שנאמר: "יהי פסת בר בארץ..."</strong>(תהלים עב, טז), "פיסת" מלשון כתונת פסים, ו"בר" הוא לחם.
 <strong>תנו רבנן</strong> <small>[שנו חכמים]:</small> על מה שנאמר <strong>"יהי פסת בר בארץ בראש הרים", אמרו: עתידה חטה</strong> ("פיסת בר") <strong>שתתמר</strong> (שתעלה ותצמח בגובה) <strong>כדקל, ועולה</strong> אפילו <strong>בראש הרים,</strong> אף שאין זה מדרכה. <strong>ושמא תאמר:</strong> הלא <strong>יש צער</strong> ועמל <strong>לקוצרה</strong> אם היא גבוהה כל כך! — <strong>תלמוד לומר: "ירעש כלבנון פריו"</strong> (תהלים עב, טז) — <strong>הקדוש ברוך הוא מביא רוח מבית גנזיו ומנשבה עליה</strong> על החיטה <strong>ומשרה את סלתה,</strong> והסולת נופלת מתוך החיטים, <strong>ואדם יוצא לשדה ומביא מלא פיסת ידו, וממנה</strong> יהיה מספיק ל<strong>פרנסתו ופרנסת אנשי ביתו.</strong>
 נאמר: <strong>"עם חלב כליות חטה"</strong> (דברים לב, יד), <strong>אמרו: עתידה חטה שתהא</strong> כל גרגיר ממנה גדול <strong>כשתי כליות של שור הגדול. ואל תתמה</strong> שיכול להיות דבר כזה, <strong>שהרי</strong> מעשה היה ש<strong>שועל קינן בלפת, ושקלוהו</strong> את הלפת הזה, <strong>ו</strong>גם לאחר החור שעשה בו השועל <strong>מצאו בו</strong> משקל <strong>ששים ליטרין, ב</strong>משקל <strong>ליטרא של צפורי.</strong>
 וכיוצא בו <strong>תניא</strong> <small>[שנויה</small> ברייתא<small>],</small> <strong>אמר רב יוסף: מעשה ב</strong>כפר <strong>שיחין</strong> בארץ ישראל <strong>באחד שהניח לו אביו שלשה בדי</strong> (ענפי) <strong>חרדל ונפשח</strong> (נשבר) <strong>אחד מהן ונמצאו בו תשעה קבין חרדל</strong> בענף זה בלבד. <strong>ועציו,</strong> מן החלק העצי של החרדל, <strong>סיככו בו סוכת יוצרין,</strong> שכל כך היה גדול. כיוצא בו <strong>אמר ר' שמעון בן תחליפא: קלח</strong> ענף <strong>של כרוב הניח לנו אבא והיינו עולים ויורדים בו בסולם</strong> מרוב גובהו.
 נאמר: <strong>"ודם ענב תשתה חמר"</strong> (דברים לב, יד), ו<strong>אמרו: לא כעולם הזה העולם הבא; העולם הזה יש בו צער לבצור</strong> את הענבים <strong>ולדרוך,</strong> ואילו <strong>העולם הבא מביא ענוה</strong> (גרגיר ענבים) <strong>אחת בקרון או בספינה ומניחה בזוית</strong> (פינת) <strong>ביתו ומספק הימנה כפטוס גדול,</strong> שמסתפק ממנה כמו מכד גדול מאד, <strong>ועציו,</strong> מן החלק העצי של הענב הזה יהיו <strong>מסיקין תחת התבשיל, ואין לך כל ענבה וענבה שאין בה</strong> כמלוא <strong>שלשים גרבי</strong> (כד המכיל סאה) <strong>יין, שנאמר: "ודם ענב תשתה חמר"</strong> (דברים לב, יד), <strong>אל תקרי "חמר" אלא "חומר"</strong> שהוא שלושים סאה.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: מאי דכתיב</strong> <small>[מהו שנאמר]</small> <strong>"אסרי לגפן עירה"</strong> (בראשית מט, יא) שנאמר כנבואה לעתיד לבוא, <strong>אין לך כל גפן וגפן שבארץ ישראל שאין צריך עיר אחת לבצור,</strong> כלומר, כדי להניח עליו את משא הגפן שתיבצר. <strong>"ולשורקה בני אתנו"</strong> (בראשית מט, יא) — <strong>אין לך כל אילן סרק שבארץ ישראל שאינו מוציא משוי שתי אתונות</strong> של פירות לעתיד לבוא. <strong>ושמא תאמר: אין בו</strong> בגפן הרבה <strong>יין</strong> — <strong>תלמוד לומר: "כבס ביין לבשו"</strong> (בראשית מט, יא). <strong>ושמא תאמר</strong> יין זה <strong>אינו אדום</strong> — <strong>תלמוד לומר: "ודם ענב תשתה חמר"</strong> (אדום כחמר) (דברים לב, יד),
 <strong>ושמא תאמר אינו מרוה</strong> (משכר) את השותים ממנו — <strong>תלמוד לומר: "</strong>ובדם ענבים <strong>סותה"</strong> (בראשית מט, יא). <strong>ושמא תאמר אין בו טעם</strong> ביין זה — <strong>תלמוד לומר: "חכלילי עינים מיין"</strong> (בראשית מט, יב), לומר: <strong>כל חיך שטועמו אומר "לי לי"</strong> ("חיך לי לי"). <strong>ושמא תאמר לנערים יפה</strong> (טוב) היין <strong>ולזקנים אינו יפה?</strong> — <strong>תלמוד לומר: "ולבן שנים מחלב"</strong> (בראשית מט, יב), <strong>אל תיקרי "לבן שנים" אלא "לבן שנים"</strong> (זקן).
 ושואלים: <strong>פשטיה דקרא במאי כתיב</strong> <small>[פשוטו של</small> אותו <small>כתוב במה</small> הוא <small>אמור]?</small> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: אמרה כנסת ישראל לפני הקדוש ברוך הוא: רבונו של עולם, רמוז בעיניך</strong> לנו רמז של חיבה, <strong>דבסים מחמרא</strong> <small>[ש</small>דבר זה <small>מתוק מיין].</small> <strong>ואחוי לי</strong> <small>[והראה לנו]</small> <strong>שיניך,</strong> כלומר, בחיוך, <strong>דבסים מחלבא</strong> <small>[שמתוק מחלב].</small>
 ומעירים: <strong>מסייע ליה</strong> <small>[לו]</small> פירוש זה של הדברים <strong>לר' יוחנן,</strong> ש<strong>אמר ר' יוחנן: טוב המלבין שנים לחבירו</strong> בחיוך <strong>יותר ממשקהו חלב, שנאמר: "ולבן שנים מחלב", אל תקרי "לבן שנים" אלא "לבון שנים"</strong> שהוא טוב מחלב.
 ומספרים עוד על השפע שהיה בארץ ישראל: <strong>רב חייא בר אדא מקרי דרדקי</strong> <small>[מלמד התינוקות]</small> של <strong>ריש לקיש הוה</strong> <small>[היה].</small> <strong>איפגר תלתא יומי</strong> <small>[השתהה שלושה ימים]</small> <strong>ולא אתא</strong> <small>[בא</small> ללמדם<small>].</small> <strong>כי אתא</strong> <small>[כאשר בא]</small> לבסוף, <strong>אמר ליה</strong> <small>[לו]:</small> <strong>אמאי איפגרת</strong> <small>[מדוע השתהית,</small> איחרת<small>]?</small>
 <strong>אמר ליה</strong> <small>[לו]:</small> <strong>דלית</strong> (ענף) <strong>אחת</strong> של גפן <strong>הניח לי אבא ובצרתי ממנה יום ראשון שלש מאות אשכולות</strong> וכל <strong>אשכול</strong> אחד מהם היה בו כמות של יין <strong>ל</strong>משקל <strong>גרב, יום שני בצרתי שלש מאות אשכולות שתי אשכולות לגרב, יום שלישי בצרתי ממנה שלש מאות אשכולות שלש אשכולות לגרב והפקרתי יותר מחציה. אמר ליה</strong> <small>[לו]:</small> <strong>אי לאו דאיפגרת</strong> <small>[אם לא היית מאחר]</small> ומבטל ילדים מתורה <strong>הוה עבדא טפי</strong> <small>[היתה</small> הגפן <small>עושה יותר],</small> שבגלל ביטול תורה שנגרם קטנו האשכולות.
 מסופר: <strong>רמי בר יחזקאל איקלע</strong> <small>[הזדמן]</small> <strong>לבני ברק, חזנהו להנהו עיזי דקאכלן תותי תאיני</strong> <small>[ראה אותן עזים שאוכלות תחת</small> לעצי <small>תאנה]</small> <strong>וקנטיף דובשא מתאיני וחלבא טייף מנייהו ומיערב בהדי הדדי</strong> <small>[ונטף דבש מן התאנים וחלב נטף מהן,</small> מן העזים, <small>ומתערבים זה בזה].</small> <strong>אמר: היינו</strong> <small>[זהו]</small> שנאמר: <strong>"</strong>ארץ <strong>זבת חלב ודבש"</strong> (שמות ג, ח. שם יז. יג, ה. לג, ג. ויקרא כ כד. במדבר יד, ח. דברים ו, ג. יא, ט. כו, ט שם טו. כז, ג. יהושע ה, ו. ירמיה לב, כב).
 <strong>אמר ר' יעקב בן דוסתאי: מלוד לאונו</strong> מרחק <strong>שלשה מילין, פעם אחת קדמתי בנשף</strong> (בבוקר) <strong>והלכתי עד קרסולי בדבש של תאנים</strong> שנטף מעצי התאנה שהיו שם. <strong>אמר ריש לקיש: לדידי חזי לי</strong> <small>[אני עצמי ראיתי]</small> איזור שנקרא <strong>"זבת חלב ודבש" של צפורי, והוי</strong> <small>[והוא]</small> שיעור של <strong>שיתסר</strong> <small>[שישה עשר]</small> <strong>מילין אשיתסר</strong> <small>[על שישה עשר]</small> <strong>מילין. אמר רבה בר בר חנה: לדידי חזי לי</strong> <small>[אני עצמי ראיתי]</small> מקום שנקרא <strong>"זבת חלב ודבש" של כל ארץ ישראל,</strong>
## דף קיב.
 <strong>והויא</strong> <small>[והיא]</small> <strong>כ</strong>שטח בין העיר <strong>בי מיכסי עד אקרא</strong> <small>[מבצר]</small> <strong>תולבנקי,</strong> שהן <strong>עשרין ותרתין פרסי אורכא ופותיא שיתא פרסי</strong> <small>[עשרים ושתים פרסות אורך ורוחב שש פרסות].</small>
 מסופר: <strong>ר' חלבו ור' עוירא ור' יוסי בר חנינא איקלעו לההוא אתרא</strong> <small>[הזדמנו למקום אחד].</small> <strong>אייתו קמייהו אפרסקא דהוה</strong> <small>[הביאו לפניהם אפרסק שהיה]</small> גדול <strong>כאילפס</strong> (קדירה) של <strong>כפר הינו. ואילפס כפר הינו כמה הוי</strong> <small>[הוא]</small> גודלו? — <strong>חמש סאין. אכלו שליש</strong> ממנו, <strong>והפקירו שליש, ונתנו לפני בהמתן שליש.</strong>
 <strong>לשנה</strong> הבאה <strong>איקלע</strong> <small>[הזדמן]</small> <strong>ר' אלעזר להתם</strong> <small>[לשם]</small> <strong>ואייתו לקמיה</strong> <small>[והביאו לפניו</small> אפרסק<small>],</small> <strong>נקטו בידיה</strong> <small>[אחזו בידו],</small> שהיה האפרסק קטן עד שיכול היה להחזיקו בתוך היד, <strong>ואמר</strong> על השינוי הזה בגודל הפירות: <strong>"ארץ פרי למלחה מרעת יושבי בה"</strong> (תהלים קז, לד), שהעוונות הם שגרמו לשינוי בפירות.
 <strong>ר' יהושע בן לוי איקלע לגבלא</strong> <small>[הזדמן לגולן],</small> <strong>חזנהו להנהו קטופי דהוו קיימי כי עיגלי</strong> <small>[ראה אשכולות שהיו עומדים</small> וגודלם <small>כמו עגלים],</small> <strong>אמר: עגלים</strong> עומדים <strong>בין הגפנים</strong> ואינכם חוששים שיזיקו? <strong>אמרו ליה</strong> <small>[לו]:</small> <strong>קטופי נינהו</strong> <small>[אשכולות הן].</small> <strong>אמר: ארץ ארץ, הכניסי פירותייך, למי את מוציאה פירותייך, לגויים הללו שעמדו עלינו בחטאתינו?</strong> מוטב שלא תוציא הארץ פירות גדולים כל כך.
 <strong>לשנה</strong> האחרת <strong>איקלע</strong> <small>[הזדמן]</small> <strong>ר' חייא להתם</strong> <small>[לשם],</small> <strong>חזנהו דהוו קיימי כעיזי</strong> <small>[ראה אותם,</small> את האשכולות <small>שהם עומדים</small> וגודלם <small>כעיזים]</small> <strong>אמר: עזים בין הגפנים? אמרו ליה</strong> <small>[לו]:</small> <strong>זיל, לא תעביד לן כי חברך</strong> <small>[לך, אל תעשה לנו כמו חברך],</small> שכבר נתקיימה בנו קללתו ונתקטנו האשכולות.
 <strong>תנו רבנן</strong> <small>[שנו חכמים]:</small> <strong>בברכותיה של ארץ ישראל,</strong> כלומר, כאשר ארץ ישראל מבורכת — שטח של <strong>בית סאה עושה חמשת ריבוא</strong> (חמישים אלף) <strong>כורין, בישיבתה של צוען,</strong> כאשר צוען שבמצרים מיושבת ובנויה — <strong>בית סאה עושה שבעים כורין. דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' מאיר: אני ראיתי בבקעת בית שאן בית סאה עושה שבעים כורין,</strong> שבמקום מובחר ומושקה זה שבחוץ לארץ, עושה הקרקע בדרך הטבע כפי שיעור זה.
 <strong>ואין לך</strong> מקום <strong>מעולה בכל ארצות יותר מארץ מצרים, שנאמר: "כגן ה' כארץ מצרים"</strong> (בראשית יג, י). <strong>ואין לך</strong> מקום <strong>מעולה בכל ארץ מצרים יותר מצוען,</strong> וראיה לדבר — <strong>דהוו מרבו</strong> <small>[שהיו מגדלים]</small> <strong>בה מלכים, דכתיב</strong> <small>[שנאמר]:</small> <strong>"כי היו בצען שריו"</strong> (ישעיה ל, ד). <strong>ואין לך טרשים בכל ארץ ישראל יותר מחברון,</strong> וראיה לדבר — <strong>דהוו קברי</strong> <small>[שהיו קוברים]</small> <strong>בה שיכבי</strong> <small>[מתים],</small> כגון האבות במערת המכפלה, שכן אינה ראויה לעיבוד.
 <strong>ואפילו הכי</strong> <small>[כך]</small> <strong>חברון מבונה</strong> (מוצלחת) <strong>על אחת משבעה</strong> (פי שבע) <strong>בצוען, דכתיב</strong> <small>[שנאמר]:</small> <strong>"וחברון שבע שנים נבנתה לפני צען מצרים"</strong> (במדבר יג, כב), <strong>מאי</strong> <small>[מה</small> פירוש<small>]</small> <strong>"נבנתה"? אילימא</strong> <small>[אם תאמר]</small> ש<strong>נבנתה ממש</strong> קודם צוען, אולם אין הדבר מסתבר, שכן וכי <strong>אפשר</strong> שיהא <strong>אדם בונה בית לבנו קטן קודם שיבנה לבנו גדול? שנאמר: "ובני חם כוש ומצרים ופוט וכנען"</strong> (בראשית י, ו), ומצרים גדול אפוא בשנים מכנען אשר בשטחו היתה חברון!
 <strong>אלא</strong> הכוונה <strong>שמבונה</strong> ומוצלחת <strong>על אחת משבעה בצוען. והני מילי</strong> <small>[ודברים אלה</small> אמורים<small>]</small> <strong>בטרשים</strong> שבארץ ישראל, כגון חברון, <strong>אבל שלא בטרשים</strong> — פי <strong>חמש מאה</strong> (מאות).
 <strong>והני מילי</strong> <small>[ודברים אלה</small> אמורים<small>]</small> <strong>שלא בברכותיה,</strong> בזמן שאינה מבורכת, <strong>אבל בברכותיה,</strong> בזמן שהיא מבורכת <strong>— כתיב</strong> <small>[נאמר]:</small> <strong>"ויזרע יצחק בארץ ההיא</strong> וימצא בשנה ההיא מאה שערים<strong>"</strong>(בראשית כו, יב), שפירשוהו: פי מאה מן הרגיל, ולפי חשבון זה מגיעים לאותו שיעור של הברייתא — חמשת ריבוא כורין. 
 <strong>תניא</strong> <small>[שנויה</small> ברייתא<small>],</small> <strong>אמר ר' יוסי: סאה</strong> חיטים <strong>ביהודה היתה עושה חמש סאין.</strong> כיצד? — <strong>סאה קמח, סאה סלת, סאה סובין</strong> (של קליפת החיטה), <strong>סאה מורסין</strong> (קמח וסובין מעורבים), <strong>וסאה קיבוריא</strong> (קמח גרוע). <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' חנינא: יאה משבחיתו בה בארעכון</strong> <small>[יפה אתם משבחים את ארצכם];</small> <strong>בית סאה אחת הניח לי אבא</strong> בארץ ישראל, <strong>ממנה</strong> אני מוציא <strong>משח</strong> <small>[שמן],</small> <strong>ממנה חמר</strong> <small>[יין],</small> <strong>ממנה עיבור</strong> (תבואה), <strong>ממנה קטניות, ממנה רועות מקנתי</strong> (צאני).
 ועוד מספרים: <strong>אמר ליה</strong> <small>[לו]</small> <strong>ההוא בר אמוראה לבר ארעא דישראל</strong> <small>[אמורי אחד לבן ארץ ישראל]:</small> <strong>האי תאלתא דקיימא אגודא דירדנא</strong> <small>[אותו דקל שעומד על שפת הירדן]</small> <strong>כמה</strong> תמרים <strong>גדריתו מינה</strong> <small>[אתם גודרים</small> (קוטפים) <small>ממנו]?</small> <strong>אמר ליה</strong> <small>[לו]:</small> <strong>שיתין כורי</strong> <small>[שישים כור].</small> <strong>אמר ליה</strong> <small>[לו]</small> האמורי: <strong>אכתי</strong> <small>[עדיין]</small> <strong>לא עייליתו</strong> <small>[נכנסתם]</small> <strong>בה</strong> בארץ ישראל כראוי וכבר <strong>אחריבתוה</strong> <small>[החרבתם אותה],</small> <strong>אנן מאה ועשרים כורי הוה גזרינן מינה</strong> <small>[אנו מאה ועשרים כור היינו גודרים ממנו].</small> <strong>אמר ליה</strong> <small>[לו]:</small> <strong>אנא נמי "מחד גיסא" קאמינא</strong> <small>[אני גם כן "מצד אחד</small> של הדקל" <small>אמרתי]</small> <strong>לך,</strong> ועוד לא קטפתי מן הצד השני.
 <strong>אמר רב חסדא: מאי דכתיב</strong> <small>[מהו שנאמר]:</small> <strong>"ואתן לך ארץ חמדה נחלת צבי"</strong> (ירמיה ג, יט), <strong>למה ארץ ישראל נמשלה לצבי? לומר לך: מה צבי זה אין עורו,</strong> כאשר מפשיטים אותו, <strong>מחזיק</strong> (מכיל) את <strong>בשרו, אף ארץ ישראל אינה מחזקת</strong> (מאחסנת) את <strong>פירותיה</strong> לאחר שנקטפו, בגלל ריבויים. <strong>דבר אחר: מה צבי זה קל</strong> (מהיר) <strong>מכל החיות</strong> במירוצו — <strong>אף ארץ ישראל קלה מכל הארצות לבשל את פירותיה.</strong>
 ואולם, <strong>אי</strong> <small>[או]</small> נאמר <strong>מה צבי זה קל ואין בשרו שמן — אף ארץ ישראל קלה לבשל ואין פירותיה שמנים — תלמוד לומר: "זבת חלב ודבש",</strong> לומר: פירותיה <strong>שמנים</strong> יותר <strong>מחלב ומתוקים</strong> יותר <strong>מדבש.</strong>
 <strong>ר' אלעזר כי הוה סליק</strong> <small>[כאשר עלה]</small> <strong>לארץ ישראל אמר: פלטי לי מחדא</strong> <small>[ניצלתי מ</small>קללה <small>אחת]</small> האמורה בכתוב. <strong>כי סמכוהו</strong> <small>[כאשר סמכו אותו</small> בתואר רבי<small>],</small> <strong>אמר: פלטי לי מתרתי</strong> <small>[ניצלתי משתים].</small> <strong>כי אותבוהו</strong> <small>[כאשר הושיבוהו]</small> <strong>בסוד העיבור,</strong> בין החכמים המעברים את השנה, <strong>אמר: פלטי לי מתלת</strong> <small>[ניצלתי משלוש],</small>
 <strong>שנאמר: "והיתה ידי אל הנביאים החזים שוא"</strong> (יחזקאל יג, ט). <strong>"בסוד עמי לא יהיו"</strong> (יחזקאל יג, ט) — <strong>זה סוד עיבור. "ובכתב בית ישראל לא יכתבו"</strong> (יחזקאל יג, ט) — <strong>זה סמיכה. "ואל אדמת ישראל לא יבאו"</strong> (יחזקאל יג, ט) — <strong>כמשמעו,</strong> וזכה ר' אלעזר ששלוש קללות אלה לא נתקיימו בו.
 <strong>ר' זירא כי הוה סליק</strong> <small>[כאשר עלה]</small> <strong>לארץ ישראל לא אשכח מברא למעבר</strong> <small>[מצא מעבורת לעבור</small> בה את הירדן<small>],</small> <strong>נקט במצרא וקעבר</strong> <small>[אחז בחבל</small> שהיה מתוח כעין גשר <small>ועבר</small> את הירדן<small>].</small> <strong>אמר ליה</strong> <small>[לו]</small> <strong>ההוא מינא</strong> <small>[מין אחד]:</small> <strong>עמא פזיזא, דקדמיתו פומייכו לאודנייכו</strong> <small>[עם פזיז, שהקדמתם פיכם לאוזניכם],</small> כשאמרתם במתן תורה "נעשה" לפני "נשמע", <strong>אכתי בפזיזותייכו קיימיתו</strong> <small>[עדיין בפזיזותכם אתם עומדים],</small> ומדוע לא יכולת להמתין עוד זמן קצר ולעבור במעבורת? <strong>אמר ליה</strong> <small>[לו]</small> ר' זירא: <strong>דוכתא</strong> <small>[מקום]</small> ש<strong>משה ואהרן לא זכו לה</strong> להכנס בו, <strong>אנא מי יימר דזכינא לה</strong> <small>[אני מי יאמר שאזכה לו],</small> ושמא יארע לי דבר קודם כניסתי, ומשום כך אני ממהר.
 ועוד בענין חיבת הארץ: <strong>ר' אבא</strong> היה <strong>מנשק כיפי</strong> <small>[</small>את <small>הסלעים]</small> של <strong>עכו</strong> שהיא תחילת ארץ ישראל. <strong>ר' חנינא</strong> היה <strong>מתקן מתקליה</strong> <small>[</small>את <small>מכשוליה]</small> של הארץ כדי שלא יבואו העוברים להתקל ולהוציא שם רע עליה. <strong>ר' אמי ור' אסי</strong>
## דף קיב:
 <strong>קיימי משמשא לטולא ומטולא לשמשא</strong> <small>[היו עומדים,</small> עוברים, <small>מ</small>מקום שבו <small>שמש ל</small>מקום שבו <small>צל ומהצל לשמש],</small> כדי שתמיד יישבו בנוחיות, שלא יבואו לומר שלא נוח להם בארץ ישראל. ועוד מסופר: <strong>ר' חייא בר גמדא מיגנדר</strong> <small>[</small>היה <small>מתגולל]</small> <strong>בעפרה</strong> של הארץ, <strong>שנאמר: "כי רצו עבדיך את אבניה ואת עפרה יחננו"</strong> (תהלים קב, טו).
 ועוד בענין ימות המשיח, <strong>אמר ר' זירא אמר ר' ירמיה בר אבא: דור ש</strong>בו <strong>בן דוד בא</strong> — תהיה בו <strong>קטגוריא</strong> (לימוד חוב ושיטנה) כנגד <strong>תלמידי חכמים. כי אמריתה קמיה</strong> <small>[כאשר אמרתי זאת לפני]</small> <strong>שמואל, אמר:</strong> הם יעברו <strong>צירוף</strong> (בירור וניקוי) <strong>אחר צירוף, שנאמר: "ועוד בה עשיריה ושבה והיתה לבער"</strong> (ישעיה ו, יג). <strong>תני</strong> <small>[שנה]</small> <strong>רב יוסף</strong> בענין ימות המשיח: <strong>בזוזי ובזוזי דבזוזי</strong> <small>[בוזזים ובוזזי בוזזים]</small> ישדדו אז את ישראל.
 <strong>אמר רב חייא בר אשי אמר רב: עתידין כל אילני סרק שבארץ ישראל שיטענו פירות שנאמר: "כי עץ נשא פריו"</strong> (יואל ב, כב)<strong>,</strong> כל עץ, אפילו עץ סרק, וכל שכן <strong>"תאנה וגפן נתנו חילם"</strong> (שם).

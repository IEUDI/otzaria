# ביאור שטיינזלץ על קידושין
עדין שטיינזלץ
## דף ב.
 <big>א משנה</big> <strong>האשה נקנית</strong> לבעלה להיות אשתו <strong>בשלש דרכים, וקונה את עצמה,</strong> כלומר, משתחררת מקשר הנישואין, <strong>בשתי דרכים.</strong> ומפרטים: <strong>נקנית בכסף, בשטר, ובביאה.</strong> ולגבי הקנין ש<strong>בכסף</strong> נחלקו הדעות: <strong>בית שמאי אומרים</strong> שהוא מתקיים לפחות <strong>בדינר</strong> או <strong>ב</strong>כל דבר ה<strong>שוה דינר. ובית הלל אומרים:</strong> גם <strong>בפרוטה</strong> (מטבע קטנה של נחושת) או <strong>בשוה פרוטה.</strong> מבררים: <strong>וכמה היא</strong> (מהו ערכה) של <strong>פרוטה</strong> על פי בסיס הערך הקבוע של כסף — <strong>אחד משמנה</strong> (שמינית) <strong>באיסר האיטלקי</strong> שהוא מטבע קטנה של כסף.
 <strong>וקונה</strong> האשה <strong>את עצמה בגט</strong> או <strong>במיתת הבעל. היבמה</strong> אינה <strong>נקנית</strong> קנין גמור ליבם בכל הדרכים שאשה נקנית, אלא <strong>בביאה</strong> בלבד, <strong>וקונה</strong> לשחרר <strong>את עצמה</strong> מן הקשר ליבם <strong>בחליצה</strong> או <strong>במיתת היבם.</strong>
 <big>ב גמרא</big> שנינו במשנה: <strong>"האשה נקנית",</strong> ושואלים: <strong>מאי שנא הכא</strong> <small>[</small>ב<small>מה שונה כאן]</small> במשנתנו <strong>דתני</strong> <small>[ששנה]</small> בה <strong>"האשה נקנית",</strong> בלשון קנין <strong>ומאי שנא התם</strong> <small>[ומה שונה שם]</small> בתחילת הפרק הבא <strong>דתני</strong> <small>[ששנה]</small> <strong>"האיש מקדש"</strong> בלשון קידושין? ומסבירים: במשנתנו שנה התנא לשון קנין <strong>משום דקא בעי למיתני</strong> <small>[שרצה</small> התנא <small>לשנות]</small> בהמשך קנין <strong>כסף,</strong>
 <strong>וכסף מנא לן</strong> <small>[מנין לנו]</small> שאשה נקנית בו — <strong>גמר</strong> <small>[למד]</small> מגזירה שווה של לשונות <strong>"קיחה" "קיחה" משדה עפרון.</strong> כיצד? — <strong>כתיב הכא</strong> <small>[נאמר כאן]</small> בענין נישואין <strong>"כי יקח איש אשה"</strong> (דברים כד, א) <strong>וכתיב התם</strong> <small>[ונאמר שם]</small> בקנין השדה מעפרון החתי <strong>"נתתי כסף השדה קח ממני"</strong> (בראשית כג, יג) והגזירה השווה מלמדת שכשם שלקיחת שדה עפרון היתה בכסף, גם לקיחת אשה היא בכסף.
 <strong>וקיחה</strong> זו של שדה עפרון <strong>איקרי</strong> <small>[נקראת]</small> במקרא <strong>"קנין", דכתיב</strong> <small>[שנאמר]:</small> באותו ענין <strong>"השדה אשר קנה אברהם"</strong> (שם כה, י).
## דף ב:
 <strong>אי נמי</strong> <small>[או גם כן]</small> ראיה שלקיחת שדה בכסף נקראת "קנין", מן הכתוב <strong>"שדות בכסף יקנו"</strong> (ירמיה לב, מד). ומשום שרצה לשנות דין קידושי אשה בכסף לכן <strong>תני</strong> <small>[שנה]</small> והשתמש בלשון <strong>"האשה נקנית".</strong>
 ושואלים: דבר זה מסביר מדוע במשנתנו נאמר "האשה נקנית", ואולם עדיין יש לשאול: <strong>וניתני התם</strong> <small>[ונשנה</small> גם <small>שם]</small> בפרק הבא <strong>"האיש קונה"!</strong> ומסבירים: <strong>מעיקרא תני לישנא דאורייתא</strong> <small>[בתחילה שנה</small> במשנה <small>לשון התורה]</small> ובלשון תורה קנין נקרא "לקיחה", <strong>ולבסוף</strong> בפרק הבא <strong>תני לישנא דרבנן</strong> <small>[שנה לשון חכמים],</small> <strong>ומאי לישנא דרבנן</strong> <small>[ומה</small> טעמה של <small>לשון</small> זו <small>של חכמים]</small> שקוראים ללקיחת אשה "קידושין"? — משום <strong>דאסר לה אכולי עלמא</strong> <small>[שאוסר אותה</small> בעלה בקידושיה <small>על כל העולם]</small> <strong>כהקדש,</strong> ולכן משתמשים בלשון "קידושי" אשה.
  ושואלים שאלה נוספת על ההבדל בנוסח שתי המשניות: <strong>וניתני הכא</strong> <small>[ונשנה</small> גם <small>כאן]</small> כמו בפרק הבא <strong>"האיש קונה"!</strong> ומדוע שנה "האשה נקנית" שהאשה היא נושא המשפט? ומשיבים: <strong>משום דקא בעי למיתנא סיפא</strong> <small>[שרצה לשנות</small> ב<small>סוף</small> המשנה<small>]</small> <strong>"וקונה את עצמה"</strong> שמדובר <strong>בדידה</strong> <small>[בה],</small> שהיא נושא המשפט, <strong>תנא נמי רישא בדידה</strong> <small>[שנה גם תחילתה בה].</small>
 על כך שואלים: אם משום כך, אפשר היה לשנות הכל בצורה אחרת <strong>וניתני</strong> <small>[וישנה]</small> <strong>"האיש קונה ומקנה"!</strong> ומשיבים: אי אפשר להשתמש בסוף המשנה בלשון "מקנה" <strong>משום דאיכא</strong> <small>[שיש]</small> בין הדרכים שבהן האשה נקנית גם מקרה של <strong>מיתת הבעל דלאו איהו קא מקני</strong> <small>[שלא הוא מקנה]</small> אלא <strong>מן שמיא</strong> <small>[השמים]</small> <strong>הוא דמקני</strong> <small>[שמקנים]</small> <strong>לה</strong> את עצמה, ולכן אין מקום לומר באופן כללי שהאיש מקנה מדעתו.
 <strong>ואי בעית אימא</strong> <small>[ואם תרצה אמור]</small> הסבר אחר: <strong>אי תנא</strong> <small>[אילו היה שונה]</small> "האיש <strong>קונה</strong> את האשה", <strong>הוה אמינא</strong> <small>[הייתי אומר]</small> שיכול לקנותה <strong>אפילו בעל כרחה,</strong> כפי שמשמע בלשון "קונה" שהכל בא מצד הבעל, ואינו צריך לשאול את דעתה, לכן <strong>תנא</strong> <small>[שנה]</small> <strong>"האשה נקנית",</strong> ללמדנו ש<strong>מדעתה</strong> — <strong>אין</strong> <small>[כן],</small> יכול הוא לקנותה לאשה<strong>, ואולם</strong> <strong>שלא מדעתה</strong> — <strong>לא.</strong>
 ועוד שאלה לגבי לשון המשנה: <strong>ומאי איריא דתני</strong> <small>[ומה שייך,</small> מדוע דווקא, <small>שנה]</small> <strong>"שלש</strong> דרכים <strong>",</strong> <strong>ליתני</strong> <small>[שישנה]</small> <strong>"שלשה</strong> דרכים <strong>"!</strong> ומסבירים: <strong>משום דקא בעי למיתני</strong> <small>[שרצה לשנות]</small> <strong>"דרך"</strong> ("שלש דרכים") <strong>ו"דרך" לשון נקבה הוא, דכתיב</strong> <small>[שנאמר]:</small> <strong>"והודעת להם את הדרך ילכו בה"</strong> (שמות יח, כ).
  ומקשים:  <strong>ואלא הא דתניא</strong> <small>[זו ששנינו]</small> <strong>"בשבעה דרכים בודקין את הזב", ניתני</strong> <small>[שישנה]</small> <strong>"שבע</strong> דרכים <strong>"</strong>בלשון נקבה! ומשיבים: <strong>משום דקא בעי למיתני</strong> <small>[שרצה לשנות</small> שם<small>]</small> <strong>"דרך" ואשכחן</strong> <small>[ומצאנו]</small> ב<strong>דרך דאיקרי</strong> <small>[ש</small>היא <small>קרויה]</small> <strong>לשון זכר, דכתיב</strong> <small>[שנאמר]:</small> <strong>"בדרך אחד יצאו אליך ובשבעה דרכים ינוסו לפניך"</strong> (דברים כח, ז). ושואלים: <strong>אי הכי קשו קראי אהדדי</strong> <small>[אם כך קשים הכתובים זה על זה],</small> שבמקום אחד "דרך" הוא לשון זכר ובמקום שני "דרך" היא לשון נקבה! ועוד: <strong>וקשיא נמי מתניתין אהדדי</strong> <small>[וקשות גם כן המשניות זו על זו],</small> שבאחת נקט "דרך" בלשון זכר ובשניה בלשון נקבה!
  ומתרצים:  <strong>קראי אהדדי לא קשיין</strong> <small>[הכתובים זה על זה אינם קשים]:</small> <strong>הכא</strong> <small>[כאן]</small> בפסוק "הדרך ילכו בה" ש<strong>בתורה קאי</strong> <small>[עומד,</small> עוסק<small>]</small> הכתוב, שהרי "דרך" זו דרך התורה היא <strong>ותורה איקרי</strong> <small>[נקראת]</small> <strong>לשון נקבה דכתיב</strong> <small>[שנאמר]:</small> <strong>"תורת ה' תמימה משיבת נפש"</strong> (תהלים יט, ח), לכך <strong>כתב לה</strong> <small>[אותה],</small> את המלה "דרך", <strong>בלשון נקבה. התם</strong> <small>[שם]</small> ("בדרך אחד יצאו אליך") ש<strong>במלחמה קאי</strong> <small>[</small>הוא <small>עומד,</small> עוסק<small>],</small> ומכיון ש<strong>דרכו של איש לעשות מלחמה ואין דרכה של אשה לעשות מלחמה</strong> מתאימה לשון זכר ולכן <strong>כתב לה</strong> <small>[אותה]</small> את המלה "דרך" <strong>בלשון זכר.</strong>
 וכן <strong>מתניתין אהדדי לא קשיין</strong> <small>[המשניות אינן קשות זו על זו];</small> <strong>הכא</strong> <small>[כאן]</small> ש<strong>לגבי אשה קאי</strong> <small>[</small>הוא <small>עומד,</small> עוסק<small>]</small> <strong>קתני לה</strong> <small>[שנה אותה],</small> את המלה "דרך", <strong>בלשון נקבה. התם</strong> <small>[שם]</small> בבדיקת הזב ש<strong>לגבי איש קאי</strong> <small>[</small>הוא <small>עומד,</small> עוסק<small>],</small> ומדוע באיש דווקא — שכן <strong>דרכו של איש ליבדק</strong> לענין הזיבה, אם הזיבה אינה נובעת מסיבה אחרת, <strong>ואין דרכה של אשה ליבדק, דהא</strong> <small>[שהרי]</small> <strong>אשה,</strong> שלא כבאיש, <strong>נמי</strong> <small>[גם כן]</small> <strong>באונס מיטמאה,</strong> שגם אם יצא ממנה הדם מחמת כל אונס אחר ולא מחמת מחלה הריהי טמאה ואין איפוא מקום לבדיקה בה, ומשום שהוא עוסק באיש לכן <strong>תני</strong> <small>[שנה]</small> "דרך" ב<strong>לשון זכר.</strong>
 ושואלים שאלה נוספת על לשון המשנה: כפי שהסברנו <strong>מאי טעמא תני</strong> <small>[מה טעם שנה]</small> <strong>"שלש"</strong> בלשון נקבה — <strong>משום</strong> שרצה לשנות <strong>"דרכים",</strong> מדוע לא <strong>ניתני</strong> <small>[ישנה]</small> לשון <strong>"דברים"</strong> ("בשלושה דברים אשה נקנית") <strong>וניתני</strong> <small>[ושישנה]</small> <strong>"שלשה"</strong> ולא "שלוש"! ומשיבים: <strong>משום דקבעי למיתני</strong> <small>[שרצה לשנות]</small> אחר כך בין אלה גם <strong>ביאה, וביאה איקרי</strong> <small>[נקראה]</small> בכתוב <strong>"דרך", דכתיב</strong> <small>[ש</small>כן <small>נאמר]:</small> <strong>"ודרך גבר בעלמה כן דרך אשה מנאפת"</strong> (משלי ל, יט–כ) לכן אמר "דרכים" ולא "דברים".
  ומקשים:  <strong>הא תינח</strong> <small>[זה נוח]</small> לענין <strong>ביאה</strong> שנקראה "דרך", אבל <strong>כסף ושטר מאי איכא למימר</strong> <small>[מה יש לומר]?</small> הרי בהם אפשר היה לומר "דברים"! ומשיבים: <strong>משום</strong> שהיה צורך להזכיר איתם <strong>ביאה</strong> הנקראת "דרך", לפיכך השתמש בכולם בלשון "דרך".
  ומקשים:  <strong>ותני תרתי אטו חדא</strong> <small>[ו</small>כי <small>היה שונה שני</small> דברים <small>בגלל אחד]?</small> וכיון שלשון "דרך" מתאימה רק למקרה אחד מתוך שלושה, מדוע לא אמר בלשון "דברים" מפני האחרים? ומשיבים: <strong>הנך נמי</strong> <small>[אלה גם כן]</small> <strong>צורך ביאה נינהו</strong> <small>[הם]</small> שהיא הצד המיוחד בקנין הנישואין, ולכן ראה ענין זה כעיקר.
 <strong>ואי בעית אימא</strong> <small>[ואם תרצה אמור]</small> באופן אחר: <strong>הא מני</strong> <small>[</small>משנתנו <small>זו</small> כשיטת <small>מי היא]</small> — כשיטת <strong>ר' שמעון היא,</strong> וכפי <strong>דתניא</strong> <small>[ששנינו</small> בברייתא<small>],</small> <strong>ר' שמעון אומר: מפני מה אמרה תורה "כי יקח איש אשה"</strong> (דברים כב, יג) <strong>ולא כתב "כי תלקח אשה לאיש"?</strong> — <strong>מפני שדרכו של איש לחזר על</strong> (לחפש אחר) <strong>אשה ואין דרכה של אשה לחזר על איש.</strong> וטעמו של דבר: <strong>משל לאדם שאבדה לו אבידה מי חוזר על מי?</strong> הרי <strong>בעל אבידה מחזר על אבידתו</strong> ולא להיפך. וכיון שהאשה נבראה מצלעו של האדם ואבדה לו, כדרך העולם, ככל בעל אבידה, הוא המחפש את אבידתו. וכיון שכך — כל עיקרם של נישואין (בכל צורה) הוא ענין של "דרך", דרכו של עולם, ולכן, אף המשנה נקטה לשון זו.
  ושואלים:  <strong>ו</strong>אולם <strong>הא דתנן</strong> <small>[וזו ששנינו</small> במשנה<small>]</small> <strong>"בשבעה דרכים בודקין את הזב"</strong> מדוע שונה כך? <strong>ליתני</strong> <small>[שישנה]</small> שם <strong>"דברים"</strong> ולא "דרכים"! ומשיבים: <strong>התם הא קא משמע לן</strong> <small>[שם</small> דבר <small>זה השמיע לנו]:</small> <strong>דדרכא דמיכלא יתירא לאתויי</strong> <small>[שדרכה של אכילה יתירה להביא]</small> <strong>לידי זיבה ודרכא דמישתיא יתירא לאתויי</strong> <small>[ודרכה של שתיה יתירה להביא]</small> <strong>לידי זיבה</strong> ולכן מדבר על "שבעה דרכים", משום שהם הדרכים המובילות לזיבה.
 <strong>ו</strong>שואלים עוד: <strong>הא דתנן</strong> <small>[זו ששנינו</small> במשנה<small>]:</small> <strong>אתרוג שוה לאילן בשלשה דרכים, ליתני</strong> <small>[שישנה</small> שם<small>]</small> <strong>"</strong>שלושה <strong>דברים"!</strong> ומשיבים: <strong>משום דבעינן מתני סיפא</strong> <small>[שרצה לשנות</small> ב<small>סוף]</small> שהאתרוג שווה <strong>לירק בדרך אחד,</strong> לכן שנה גם בתחילה לשון "דרכים" ולא דברים. ומקשים: <strong>סיפא נמי ניתני</strong> <small>[בסוף גם כן שישנה]</small> <strong>"דבר"</strong> ולא "דרך"!
## דף ג.
 <strong>התם הא קמשמע לן</strong> <small>[שם</small> דבר <small>זה השמיע לנו]</small> — <strong>דדרכיה</strong> <small>[שדרכו]</small> של <strong>אתרוג,</strong> כלומר, דרך גידולו, <strong>כירק, מה ירק דרכו ליגדל על כל מים</strong> ולא רק ממי גשמים אלא גם בהשקאה, <strong>ובשעת לקיטתו עישורו,</strong> שלפי זמן לקיטתו מן השדה מעשרים אותו, שאם לקטוהו בשנת מעשר עני, אף על פי שחנט בשנת מעשר שני — הריהו מתעשר מעשר עני, וכן להיפך, <strong>אף אתרוג דרכו ליגדל על כל מים</strong> ואינו מסתפק במי גשמים, <strong>ובשעת לקיטתו עישורו.</strong> וכיון שדרך גידולו כירק השתמש בלשון "דרך".
  ומוסיפים ושואלים: אם אמנם שימוש הלשון תלוי ב"רגילות" הטבעית, כדרכו של איש (לחזר), וכגידולו של אתרוג, הרי: <strong>והא דתנן</strong> <small>[וזו ששנינו</small> במשנה<small>]:</small> <strong>כוי,</strong> שהוא בעל חיים מסופק — שלא הכריעו בו חכמים אם הוא מין חיה או מין בהמה — <strong>יש בו דרכים</strong> שהוא <strong>שוה לחיה, ויש בו דרכים</strong> שהוא <strong>שוה לבהמה, ויש בו דרכים</strong> שהוא <strong>שוה לחיה ולבהמה, ויש בו דרכים שאינו שוה לא לחיה ולא לבהמה. ניתני</strong> <small>[שישנה]</small> שם לשון <strong>"דברים"! ותו, הא דתנן</strong> <small>[ועוד, זו ששנינו</small> במשנה<small>]:</small> <strong>זו אחת מן הדרכים ששוו גיטי נשים לשחרורי עבדים, ניתני</strong> <small>[שישנה]</small> לשון <strong>"דברים"!</strong>
 <strong>אלא</strong> יש לדחות את ההסברים שניתנו ולהסביר באופן אחר, שאין שימוש לשון זה תלוי בטבע הענין, אלא <strong>כל היכא דאיכא פלוגתא</strong> <small>[</small>ב<small>כל מקום שיש חילוק</small> בדבר<small>]</small> <strong>תני</strong> <small>[</small>הוא <small>שונה]</small> לשון <strong>"דרכים",</strong> כדרך, שיש בה כיוונים שונים, <strong>וכל היכא דליכא פלוגתא</strong> <small>[ו</small>ב<small>כל מקום שאין חילוק]</small> <strong>תני</strong> <small>[שונה]</small> לשון <strong>"דברים".</strong> ומעירים: <strong>דיקא נמי דקתני סיפא</strong> <small>[מדויק גם כן</small> כתירוץ זה ממה <small>ששנינו בסוף]</small> אותה משנה, <strong>ר' אליעזר אומר: אתרוג שוה לאילן לכל דבר,</strong> ומשמע שבמקום שאין בו חילוקים והבדלים משתמש בביטוי "דבר". ומסכמים: אכן <strong>שמע מינה</strong> <small>[למד מכאן].</small>
 <big>א</big> ועוד בבירור ובדקדוק לשון המשנה: <strong>מניינא דרישא למעוטי מאי</strong> <small>[המנין שבראש</small> המשנה "אשה נקנית בשלוש דרכים" <small>למעט</small> את <small>מה],</small> שהרי מנין זה בא ללמדנו שאין אשה נקנית בדרך אחרת, ומה היא אותה דרך שבה אין האשה נקנית? וכן <strong>מניינא דסיפא למעוטי מאי</strong> <small>[</small>ו<small>המנין שבסוף,</small> שקונה את עצמה בשתי דרכים <small>למעט</small> את <small>מה</small> הוא בא<small>]?</small>
 ומסבירים: <strong>מניינא דרישא</strong> <small>[המנין שבראש</small> המשנה<small>]</small> בא <strong>למעוטי</strong> <small>[למעט]</small> <strong>חופה,</strong> לומר שחופה כשלעצמה אינה דרך של קידושין ואין האשה נקנית בכך. ושואלים: <strong>ולרב הונא,</strong> ש<strong>אמר: חופה קונה</strong> באשה, שהיא עצמה דרך של קידושין <strong>מקל וחומר,</strong> כמבואר להלן (קידושין דף ה,א), אם כן מנין זה <strong>למעוטי מאי</strong> <small>[למעט</small> את <small>מה</small> הוא בא<small>]?</small>
 ומשיבים: <strong>למעוטי</strong> <small>[למעט]</small> קנין <strong>חליפין,</strong> שאף שמתקדשת בנתינת כסף או שווה כסף, אינה מתקדשת אם היא מקבלת דבר אחר כחליפין. ומדוע נצרך מיעוט זה, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וגמר</strong> <small>[ולמד]</small> קנין אשה בגזירה שווה <strong>"קיחה" "קיחה" משדה עפרון</strong> (ראה לעיל קידושין ב,א), הייתי אומר: <strong>מה שדה מקניא</strong> <small>[נקנה]</small> <strong>בחליפין, אף אשה נמי מקניא</strong> <small>[גם כן נקנית]</small> <strong>בחליפין,</strong> על כן <strong>קא משמע לן</strong> <small>[השמיע לנו]</small> התנא שאין הדבר כן.
  על כך שואלים: <strong>ואימא הכי נמי</strong> <small>[ואמור כך</small> הוא <small>גם כן],</small> ותהא אשה נקנית גם בחליפין! ומשיבים: אי אפשר לומר שאשה נקנית בחליפין, כי קנייני <strong>חליפין איתנהו</strong> <small>[ישנם]</small> גם כשהדבר שקונים בו הוא <strong>פחות משוה פרוטה, ואשה בפחות משוה פרוטה</strong>
## דף ג:
 <strong>לא מקניא נפשה</strong> <small>[אינה מקנה את עצמה].</small>
 <strong>מניינא דסיפא למעוטי מאי</strong> <small>[המניין שבסוף</small> המשנה "וקונה את עצמה בשתי דרכים" <small>למעט</small> את <small>מה</small> בא<small>]</small> — <strong>למעוטי</strong> <small>[למעט]</small> <strong>חליצה,</strong> שאין אשה קונה את עצמה מבעלה על ידי חליצה. כי בלי המיעוט <strong>סלקא דעתך אמינא</strong> <small>[יעלה על דעתך לומר]</small> <strong>תיתי</strong> <small>[תבוא,</small> תילמד<small>]</small> הלכה זו <strong>בקל וחומר מיבמה,</strong> וכך נאמר: <strong>מה יבמה שאינה יוצאה</strong> מן היבם <strong>בגט</strong> — על כל פנים <strong>יוצאה</strong> ממנו <strong>בחליצה, זו</strong> סתם אשה <strong>שיוצאה</strong> מבעלה <strong>בגט, אינו דין שיוצאה</strong> ממנו <strong>בחליצה!</strong> — על כן <strong>קא משמע לן</strong> <small>[השמיע לנו]</small> התנא שסתם אשה הנשואה לאיש אינה יוצאה ממנו בחליצה.
  ושואלים:  <strong>ואימא הכי נמי</strong> <small>[ואמור</small> ש<small>כך</small> הוא <small>גם כן]</small> ותצא אשה בחליצה! ומשיבים: <strong>אמר קרא</strong> <small>[הכתוב]</small> לגבי גירושי אשה <strong>"ספר כריתת"</strong> (דברים כד, ג), ללמדנו: <strong>ספר,</strong> כלומר, גט <strong>כורתה</strong> מבעלה, <strong>ואין דבר אחר כורתה.</strong>
 <big>א</big> שנינו במשנה שהאשה נקנית <strong>בכסף.</strong> ושואלים: <strong>מנא לן</strong> <small>[מנין לנו]</small> שהאשה נקנית בכסף? <strong>ותו הא דתנן</strong> <small>[ועוד, זו ששנינו]</small> במשנה אחרת: <strong>האב זכאי בבתו בקדושיה בכסף בשטר ובביאה, מנלן דמיקניא</strong> <small>[מנין לנו ש</small>היא <small>נקנית]</small> לבעלה <strong>בכסף</strong> <strong>ו</strong>ש<strong>כסף</strong> זה <strong>דאבוה</strong> <small>[של אביה]</small> <strong>הוא?</strong>
 <strong>אמר רב יהודה אמר רב: דאמר קרא</strong> <small>[שאמר הכתוב]</small> לגבי אמה העבריה, שאם אין אדוניה מקיים אחד משלושת החיובים שלו כלפיה — <strong>"ויצאה חנם אין כסף"</strong> (שמות כא, יא), ומייתור לשון המקרא "אין כסף" אנו מדייקים: <strong>אין כסף לאדון זה,</strong> כלומר, במקרה זה האדון שיוצאת ממנו מפסיד את הכסף ששילם בעדה, <strong>אבל</strong> לעומת זאת <strong>יש כסף לאדון אחר</strong> כאשר יוצאת מרשותו, <strong>ומאן ניהו</strong> <small>[ומי הוא]</small> האדון האחר שיכול למסור אותה ולקבל כסף בעדה — ה<strong>אב.</strong>
 ומקשים: <strong>ואימא לדידה</strong> <small>[ואמור</small> שהכסף הזה יהיה <small>שלה]!</small> ודוחים: <strong>הכי השתא</strong> <small>[איך אפשר]</small> לומר כך, הלא <strong>אביה מקבל קידושיה,</strong> שהוא המשיא אותה לבעלה, <strong>דכתיב</strong> <small>[שנאמר]:</small> <strong>"את בתי נתתי לאיש הזה"</strong> (דברים כב, טז), <strong>ואיהי שקלה כספא</strong> <small>[והיא נוטלת</small> את <small>הכסף]?!</small> שכיון שהוא הנותן אותה לאשה, הרי בוודאי הוא גם המקבל את הכסף.
  ושואלים:  <strong>ואימא הני מילי</strong> <small>[ואמור</small> ש<small>דברים אלה]</small> אמורים כשהיא <strong>קטנה דלית לה יד</strong> <small>[שאין לה יד,</small> כוח<small>]</small> <strong>לקבל קידושין</strong> שכיון שאינה בת דעת, ממילא אין ביכולתה להיות בעלת כוח משפטי ("יד") לקבל קידושין, <strong>אבל נערה דאית</strong> <small>[שיש]</small> <strong>לה יד לקבל קידושין,</strong> שהרי כבר עברה את שנתה השתים עשרה והיא נחשבת כגדולה, אם כן <strong>תקדיש איהי נפשה ותשקול כספא</strong> <small>[</small>ש<small>תקדש היא</small> את <small>עצמה ותיטול</small> את <small>הכסף]!</small> ומשיבים, <strong>אמר קרא</strong> <small>[הכתוב]:</small> <strong>"בנעריה בית אביה"</strong> (במדבר ל, יז) ללמדנו: <strong>כל שבח נעורים</strong> שמשביחה (שמרויחה) הנערה בבית אביה — <strong>לאביה</strong> הוא.
  ומקשים:  <strong>ואלא הא דאמר</strong> <small>[זו שאמר]</small> <strong>רב הונא אמר רב: מנין שמעשה הבת,</strong> הכסף שהיא מרויחה בעבודתה, שייך <strong>לאב</strong> — <strong>שנאמר: "וכי ימכר איש את בתו לאמה"</strong> (שמות כא, ז), ולמדים מההיקש של בת לאמה: <strong>מה אמה מעשה ידיה לרבה</strong> (בעליה, האדון) <strong>אף בת נמי</strong> <small>[גם כן]</small> <strong>מעשה ידיה לאביה,</strong> שהרי כשהוא מוכרה הוא יכול לתת לקונה רק זכות שהיתה בידו. ויש לשאול: למה נזקק רב הונא ללימוד זה? <strong>תיפוק ליה</strong> <small>[תצא,</small> תלמד, <small>לו]</small> גם הלכה זו <strong>מ</strong>מה שנאמר <strong>"בנעריה בית אביה",</strong> שכל שבח נעורים — לאביה!
 <strong>אלא</strong> מדוע לא אמר כן רב הונא בשם רב — משום שהוא סבור כי פסוק זה <strong>בהפרת נדרים הוא דכתיב</strong> <small>[שנאמר],</small> ולא בדיני קניינים. אם כן <strong>הכי נמי</strong> <small>[כך גם כן]</small> לעניננו נאמר: <strong>בהפרת נדרים הוא דכתיב</strong> <small>[שנאמר]</small> ולא בענין אחר. <strong>וכי תימא</strong> <small>[ואם תאמר]:</small> <strong>נילף מיניה</strong> <small>[נלמד</small> דבר זה <small>ממנו],</small> מדין הפרת נדרים, שכמו שיש כוח לאב להפר נדרי בתו בעודה נערה, כך יש לו זכות לגבי ממונה — הרי כלל בידינו: <strong>ממונא מאיסורא לא ילפינן</strong> <small>[</small>דין של <small>ממון מ</small>דין של <small>איסור אין אנו למדים].</small>
 <strong>וכי תימא</strong> <small>[ואם תאמר]:</small> <strong>נילף מקנסא</strong> <small>[נלמד</small> דבר זה <small>מקנס],</small> שהרי מפורש בתורה שהקנס שמשלם האונס את הנערה ניתן לאב, אולם גם כאן יש כלל: <strong>ממונא מקנסא לא ילפינן</strong> <small>[ממון מקנס אין אנו למדים],</small> שהקנס היא הלכה מיוחדת לעצמה, ואין ללמוד ממנה לענין זכויות ממוניות רגילות.
 <strong>וכי תימא</strong> <small>[ואם תאמר]:</small> <strong>נילף</strong> <small>[נלמד]</small> דבר זה <strong>מ</strong>תשלומי <strong>בושת ופגם</strong> של נערה שנאנסה שגם הם ניתנים לאב, גם כאן יש לחלק: שכן <strong>שאני</strong> <small>[שונה]</small> <strong>בושת ופגם דאבוה</strong> <small>[שאביה]</small> <strong>שייך בגוייהו</strong> <small>[בהם],</small> שהרי גם בבושת וגם בפגם הנובע מחמת האונס יש בושת ופגם למשפחה כולה ולאב בפרט, ואין ללמוד מכאן לגבי דברים שאין לאב שייכות בהם.
 <strong>אלא</strong> על כרחנו למדים אנו דין זה שכסף קידושי הנערה לאביה מהדגשת הכתוב "ויצאה חנם אין כסף" וכפי שדייקנו לעיל. ולענין שהקשינו: מדוע לא נדייק שיהא הכסף שלה, יש לתרץ ולומר כך: <strong>מסתברא דכי קא</strong> <small>[מסתבר שכאשר]</small> <strong>ממעט</strong> הכתוב שאין כסף לאדון זה אבל יש כסף לאדון אחר,
## דף ד.
 <strong>יציאה דכוותה קא</strong> <small>[שכמותה הוא]</small> <strong>ממעט,</strong> שאף שביציאתה מאדון זה (בעליה) אין לו כסף, הרי ביציאתה מאדון אחר (האב) יש לו כסף.
  ומקשים:  <strong>והא לא דמיא האי יציאה להאי יציאה</strong> <small>[והרי אינה דומה יציאה זו ליציאה זו],</small> כי <strong>התם נפקא</strong> <small>[שם,</small> בשיחרורה, <small>יצאה]</small> <strong>לה מרשות</strong> ה<strong>אדון לגמרי</strong> ואין לה עוד כל קשר עימו, <strong>והכא אכתי מיחסרא</strong> <small>[וכאן עדיין מחוסרת</small> היא<small>]</small> <strong>מסירה לחופה</strong> ועד אז לא יצאה מרשות האב! ומשיבים: בכל זאת יש דמיון בין שתי היציאות, שכן <strong>בהפרת נדרים מיהא נפקא לה מרשותיה</strong> <small>[על כל פנים יצאה לה מרשותו</small> של אביה<small>].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נערה המאורסה אביה ובעלה מפירין נדריה</strong> ואין האב מפר לבדו.
  ושואלים מצד אחר: <strong>והאי</strong> <small>[ו</small>כי <small>זה]</small> הכתוב <strong>"ויצאה חנם"</strong> (שמות כא, יא) <strong>להכי הוא דאתא</strong> <small>[לכך,</small> לדבר זה <small>הוא שבא]</small> ללמדנו? <strong>הא מבעי ליה</strong> <small>[הרי צריך אותו]</small> <strong>לכדתניא</strong> <small>[למה ששנינו</small> בברייתא<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"ויצאה חנם"</strong> — <strong>אלו ימי בגרות</strong> שאמה עבריה יוצאת מרשות האדון בהגיעה לבגרות, <strong>"אין כסף"</strong> — <strong>אלו ימי נערות,</strong> שבהגיעה לגיל הנערות יוצאת מרשותו.
 <strong>אמר רבינא: אם כן</strong> שרק לשם לימוד זה בא הפסוק, <strong>לימא קרא</strong> <small>[יאמר הכתוב]</small> <strong>"אן כסף",</strong> בכתיב חסר, <strong>מאי</strong> <small>[מה]</small> משמעות הכתוב המלא, ביו"ד, <strong>"אין כסף"</strong> — הרי זה בא להדגיש וללמדנו דבר נוסף: <strong>אין כסף לאדון זה אבל יש כסף לאדון אחר, ומאן ניהו</strong> <small>[ומי הוא</small> זה<small>]</small> — <strong>ה</strong><strong>אב,</strong> שלו יש זכות בכסף כאשר בתו יוצאת מרשותו כשמתקדשת.
  ומסבירים:  <strong>וממאי דדרשינן הכי</strong> <small>[וממה,</small> מנין, <small>שאנו דורשים כך]</small> לומר שהמלה "אין" בכתיב מלא מלמדת שיש כאן הדגשה מיוחדת — <strong>דתניא</strong> <small>[ש</small>כן <small>שנינו</small> בברייתא<small>]</small> לענין בת כהן שנישאה לישראל ונתאלמנה או נתגרשה: על מה שנאמר <strong>"וזרע אין לה</strong> ושבה אל בית אביה כנעוריה מלחם אביה תאכל
 <strong>"</strong>(ויקרא כב, יג), שאם אין לה זרע מבעלה הישראלי מותרת לחזור ולאכול תרומה, דורשים: <strong>אין לי אלא זרעה</strong> ממש, <strong>זרע זרעה מנין</strong> שאף הוא בכלל זה? — <strong>תלמוד לומר: "זרע אין לה"</strong> — <strong>עיין לה,</strong> כלומר, חפש אחר זרע המתייחס אחריה. ועוד אמרו: <strong>אין לי אלא זרע כשר, זרע פסול</strong> (כגון ממזר) <strong>מנין</strong> שאף הוא נחשב כזרע? — <strong>תלמוד לומר: "זרע אין לה",</strong> וכוונתו — <strong>עיין לה</strong> כמבואר.
  ועל הלימוד האחרון שואלים: <strong>והא אפיקתיה</strong> <small>[והרי הוצאת אותו],</small> את הלימוד הזה, <strong>ל</strong>ענין <strong>זרע זרעה!</strong> ומשיבים: באמת <strong>זרע זרעה לא איצטריך קרא</strong> <small>[הוצרך</small> ל<small>כתוב</small> מיוחד<small>]</small> שילמדנו דבר זה, כי כלל ידוע לנו ש<strong>בני בנים הרי הן</strong> נחשבים <strong>כבנים,</strong> ולכן <strong>כי איצטריך קרא</strong> <small>[כאשר הוצרך הכתוב]</small> שממנו דרשנו "עיין לה" — הרי זה <strong>ל</strong>ענין <strong>זרע פסול.</strong>
 ושואלים: <strong>ותנא גופיה מנליה דדריש הכי</strong> <small>[והתנא עצמו מנין לו ש</small>הוא <small>דורש כך]</small> את המלה "אין" לשון "עיין"? ומשיבים: <strong>אמרי</strong> <small>[אומרים]:</small> <strong>כתיב</strong> <small>[נאמר]</small> <strong>"מאן בלעם"</strong> (במדבר כב, יד) <strong>ו</strong>כן נאמר <strong>"מאן יבמי"</strong> (דברים כה, ז) ש<strong>לא כתיב בהו</strong> <small>[נאמר בהם]</small> <strong>יו"ד</strong> שמכאן משמע שהמלה "אן" עצמה היא לשון שלילה. <strong>והכא כתיב ביה</strong> <small>[וכאן נאמר בו]</small> <strong>יו"ד</strong> ("אין"), <strong>שמע מינה לדרשא</strong> <small>[למד מכאן</small> ש<small>לדרשה]</small> <strong>הוא דאתא</strong> <small>[שבא]</small> ללמוד מכאן גם לשון "עיין".
 ומעירים: <strong>ואיצטריך למכתב</strong> <small>[והוצרך</small> הכתוב <small>לכתוב]</small> פסוק המלמד ש<strong>קידושיה לאביה, ואיצטריך למכתב</strong> <small>[והוצרך לכתוב]</small> גם פסוק אחר המלמד ש<strong>מעשה ידיה לאביה</strong> ואין ללמוד אחד מהשני; <strong>דאי כתב רחמנא</strong> <small>[שאילו היתה כותבת התורה]</small> רק ש<strong>קידושיה לאביה, הוה אמינא</strong> <small>[הייתי אומר]</small> שהדין כן <strong>משום</strong> ש<strong>לא טרחא בהו</strong> <small>[טרחה בהם]</small> להשיגם ולכן הם לאביה, <strong>אבל מעשה ידיה דקא טרחא בהו אימא דידה הוו</strong> <small>[שטרחה</small> ועמלה <small>בהם אמור</small> ש<small>שלה הם],</small> לכן צריך לכתוב שאף מעשה ידיה לאביה.
 <strong>ו</strong>להיפך: <strong>אי אשמעינן</strong> <small>[אילו היה משמיע לנו]</small> הכתוב רק לענין <strong>מעשה ידיה</strong> היינו אומרים שהם שייכים לאב משום <strong>דקא מתזנא מיניה</strong> <small>[שהיא,</small> הבת, <small>ניזונת ממנו],</small> מנכסיו של האב, <strong>אבל קידושיה דמעלמא קאתי</strong> <small>[שמן העולם,</small> ממקום אחר, <small>באים הם]</small> <strong>לה אימא דידה הוו</strong> <small>[אמור</small> ש<small>שלה הם],</small> על כן <strong>צריכא</strong> <small>[צריך]</small> שייאמרו שני הדברים.
 <big>א</big> <strong>גופא,</strong> לגופה של הברייתא שהבאנו בענין אמה העבריה: <strong>"ויצאה חנם"</strong> שנאמר בכתוב — <strong>אלו ימי בגרות,</strong> שבהגיעה לבגרות הריהי יוצאת מרשות האדון, <strong>"אין כסף"</strong> — <strong>אלו ימי נערות.</strong> ושואלים: <strong>ולכתוב רחמנא</strong> <small>[ושתכתוב התורה]</small> שיוצאת כשמגיעה ל<strong>נערות, ולא בעי</strong> <small>[יצטרך]</small> לומר שיוצאת ב<strong>בגרות,</strong> שהרי אם בנערות יוצאה — בבגרות לא כל שכן!
 <strong>אמר רבה: בא זה ולמד על זה,</strong> שמאחר שלא נאמר במפורש שמדובר ביציאה בסימני נערות, לכן אילו היה רק כתוב אחד, היינו למדים ממנו על סימני בגרות בלבד, וסימני נערות יודעים אנו רק מפני הכפילות שבפסוק.
 <strong>מידי דהוה</strong> <small>[כמו שהוא]</small> בלימוד לגבי <strong>תושב ושכיר. דתניא</strong> <small>[ש</small>כן <small>שנינו</small> בברייתא<small>]</small> על הכתוב בענין אכילת תרומה נאמר: "תושב כהן ושכיר לא יאכל קודש" (ויקרא כב, י): <strong>"תושב"</strong> — <strong>זה</strong> עבד עברי ה<strong>קנוי קנ</strong> <strong>ין עולם</strong> (עבד נרצע), <strong>"שכיר"</strong> — <strong>זה</strong> עבד ה<strong>קנוי קנין שנים</strong> (שש שנים).
  ושואלים במדרש ההלכה: <strong>יאמר תושב ולא יאמר שכיר, ואני אומר:</strong> אם זה שהוא <strong>קנוי קנין עולם אינו אוכל</strong> בתרומה של בעליו הכהן, משום שאינו נחשב כרכושו, זה שהוא <strong>קנוי קנין שנים לא כל שכן</strong> שאינו אוכל?
  ומשיבים:  <strong>אילו</strong> היה נאמר <strong>כן, הייתי אומר: "תושב"</strong> — <strong>זה קנוי קנין שנים,</strong> שלא היינו מבינים את משמעות המלה לעצמה. <strong>אבל קנוי קנין עולם</strong> — <strong>אוכל.</strong> ולכן <strong>בא שכיר</strong> (שהוא הקנוי לזמן מוגבל) <strong>ולימד על</strong> משמעות המלה <strong>תושב,</strong> ומכאן אנו יודעים <strong>שאף על פי שקנוי קנין עולם</strong> — <strong>אינו אוכל,</strong> וכך גם למדים מן הכפילות בכתוב לענין נערות ובגרות.
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומים]</small> הדברים? <strong>התם</strong> <small>[שם]</small> התושב והשכיר <strong>תרי גופי נינהו</strong> <small>[שני גופים הם]</small> <strong>דכי נמי כתב רחמנא</strong> <small>[שגם אם היתה כותבת התורה]</small> במפורש <strong>תושב נרצע לא יאכל</strong> בתרומה שאז היתה משמעות הדברים ברורה לגמרי <strong>והדר כתב אידך</strong> <small>[ואחר כך היה כותב את האחר]</small> קנין שנים, אף שהוא מיותר שהרי קל וחומר הוא, לא היה בכך קושי חמור, כי אמנם <strong>הוה</strong> <small>[הרי</small> נמצא<small>]</small> ה<strong>שכיר מילתא דאתיא</strong> <small>[דבר שבא,</small> נלמד<small>]</small> <strong>בקל וחומר,</strong> שאינו צריך להכתב, <strong>ו</strong>בכל זאת אין זה קשה כי כלל הוא: <strong>מילתא דאתיא בקל וחומר טרח וכתב לה קרא</strong> <small>[דבר הבא,</small> הנלמד, <small>בקל וחומר</small> לעיתים <small>טורח וכותב אותו המקרא]</small> ואין זה נחשב לייתור.
 <strong>אלא הכא</strong> — <strong>חד גופא היא</strong> <small>[כאן, גוף אחד הוא]</small> אותה שפחה <strong>כי נפקא</strong> <small>[כאשר</small> היא <small>יוצאה]</small> <strong>לה בנערות,</strong> בזמן <strong>בגרות מאי בעיא גביה</strong> <small>[מה צריכה</small> היא להיות עוד <small>אצלו]?</small> ואין טעם לומר שתצא בבגרות.
 <strong>אלא אמר אביי:</strong> יש לדחות את ההסבר הקודם שבא כתוב אחד ולימד על רעהו, ו<strong>לא נצרכה</strong> הלכה זו ש"ויצאה חינם" בבגרות <strong>אלא לבגר</strong> (בגרות) <strong>דאילונית.</strong> שהאיילונית אינה מביאה כלל סימני נערות (שתי שערות), ואינה מגיעה איפוא לכלל נערה, אלא שבהגיעה לגיל עשרים היא נחשבת מיד בוגרת.
  ואילו לא היתה מלמדת אותנו התורה שיוצאה גם בבגרות <strong>סלקא דעתך אמינא</strong> <small>[היה עולה על דעתך לומר]:</small> דווקא <strong>בנערות תיפוק</strong> <small>[תצא]</small> האמה, אולם <strong>בבגרות</strong> בלבד <strong>לא תיפוק</strong> <small>[תצא].</small> וכיון שלאיילונית אין נערות על כן לא תצא לעולם, לכן <strong>קא משמע לן</strong> <small>[השמיע לנו]</small> הכתוב שיש גם יציאה בבגרות לבד.
 <strong>מתקיף לה</strong> <small>[מקשה על כך]</small> <strong>מר בר רב אשי: ולאו</strong> <small>[ו</small>האם <small>לא]</small> <strong>קל וחומר הוא? ומה סימנין</strong> של נערות <strong>שאין מוציאין</strong> את הנערה <strong>מרשות</strong> ה<strong>אב</strong> לגמרי ועדיין יכול הוא לקדשה, בכל זאת <strong>מוציאין</strong> אותה <strong>מרשות אדון, בגרות שמוציאה</strong> אותה לגמרי <strong>מרשות אב</strong> — <strong>אינו דין שמוציאה</strong> אותה <strong>מרשות</strong> ה<strong>אדון?</strong> ואם כן מן הסברה נדע שיוצאה בבגרות, ואין צורך בפסוק מיוחד לצורך זה.
 <strong>אלא אמר מר בר רב אשי: לא נצרכה</strong> הלכה זו <strong>אלא לעיקר זבינא</strong> <small>[המכירה]</small> של <strong>אילונית</strong> לאמה. שכן <strong>סלקא דעתך אמינא</strong> <small>[יעלה על דעתך לומר]</small> כך: זו <strong>דאתיא</strong> <small>[שמביאה]</small> <strong>סימני נערות</strong> — <strong>הוי זבינא</strong> <small>[יש</small> בה <small>מכירה],</small> וזו <strong>דלא אתיא</strong> <small>[שאין מביאה]</small> <strong>סימני נערות לא הוי זבינה זבינא</strong> <small>[אין מכירתה מכירה]</small> משום שאי אפשר לקיים בה את כל האמור בכתוב, שהרי אין לה שחרור בזמן נערות.
## דף ד:
 על כן <strong>קא משמע לן</strong> <small>[השמיע לנו]</small> כפל הכתוב <strong>"ויצאה חנם</strong> אין כסף
 <strong>"</strong>(שמות כא, יא) שאף איילונית נמכרת לאמה ויוצאת בבגרות. ושואלים: <strong>ולמר בר רב אשי</strong> ש<strong>אמר,</strong> שהקשה קודם: <strong>ולאו</strong> <small>[ו</small>האם <small>לא]</small> <strong>קל וחומר הוא</strong> ואין צורך בכתוב הנוסף ללמדנו שאיילונית יוצאת בבגרות — הלא אין זה בעצם קושי, <strong>הא אמרינן</strong> <small>[</small>ש<small>הרי</small> כבר <small>אמרנו]:</small> <strong>מילתא דאתיא</strong> <small>[דבר הבא,</small> הנלמד<small>]</small> <strong>בקל וחומר</strong> לפעמים <strong>טרח וכתב לה קרא</strong> <small>[אותו הכתוב],</small> משמע שאף שאפשר ללמוד את הדבר מקל וחומר, מכל מקום נכתב! ומשיבים: <strong>הני מילי היכא דליכא לשנויי</strong> <small>[דברים אלה</small> אמורים דווקא במקום <small>שאין</small> כל דרך <small>לתרץ]</small> ולהסביר מפני מה נכתב דבר שאפשר ללמדו בקל וחומר, <strong>אבל היכא דאיכא לשנויי</strong> <small>[במקום שאפשר לתרץ]</small> — <strong>משנינן</strong> <small>[מתרצים].</small>
 <big>א</big> ומעירים: <strong>ותנא מייתי לה מהכא</strong> <small>[והתנא מביא,</small> לומד <small>אותה מכאן],</small> שמביא מקור אחר לקידושי אשה בכסף, ולומד שאר קנייני האשה בדרך אחרת. <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר <strong>"כי יקח איש אשה ובעלה והיה אם לא תמצא חן בעיניו כי מצא בה</strong> ערות דבר וגו'<strong>"</strong> (דברים כד, א), ואמרו חכמים: <strong>אין קיחה אלא בכסף. וכן הוא אומר: "נתתי כסף השדה קח ממני"</strong> (בראשית כג, יג).
 <strong>ו</strong>שואלים: הלא אין צורך כלל בלימוד אחר, ש<strong>הלא דין</strong> (קל וחומר) <strong>הוא: ומה אמה העב</strong> <strong>ריה שאינה נקנית</strong> להיות אמה <strong>בביאה</strong> — <strong>נקנית בכסף, זו,</strong> סתם אשה, <strong>שנקנית</strong> לאישות <strong>בביאה</strong> — <strong>אינו דין שתקנה בכסף?</strong>
 ואולם קל וחומר זה אפשר לדחותו: <strong>יבמה תוכיח, שנקנית</strong> ליבם דווקא <strong>בביאה, ו</strong>אף על פי כן <strong>אינה נקנית בכסף!</strong> ויש לדחות את הדחיה ולומר: <strong>מה ליבמה</strong> — <strong>שכן אין נקנית בשטר, תאמר בזו,</strong> בסתם אשה <strong>שנקנית בשטר,</strong> ומסתבר שיש בה גם קנין בכסף!
 <strong>תלמוד לומר: "כי יקח איש</strong> אשה <strong>".</strong> ושואלים אם כן: <strong>הא למה לי קרא</strong> <small>[זה למה לו כתוב]</small> לשם כך <strong>הא אתיא לה</strong> <small>[הרי</small> כבר <small>בא,</small> נלמד <small>לו]</small> הלימוד הזה מקל וחומר. ואף שניסינו לדחותו, הרי הוכחנו שיש אפשרות לקיימו! <strong>אמר רב אשי: משום דאיכא למימר</strong> <small>[שיש</small> מקום <small>לומר]</small> <strong>מעיקרא דדינא פירכא</strong> <small>[מעיקר הדין</small> יש בו <small>פירכא,</small> טעות<small>];</small>
 <strong>מהיכא קא מייתית לה</strong> <small>[מהיכן אתה מביא,</small> למד <small>אותה]</small> את ההוכחה לקנין כסף — מקל וחומר <strong>מאמה העבריה,</strong> ואולם עדיין יש לפרוך <strong>מה לאמה העבריה שכן יוצאה</strong> (משתחררת) <strong>בכסף,</strong> ולכן גם נקנית בכסף, <strong>תאמר בזו,</strong> באשת איש, <strong>שאינה יוצאה</strong> (מתגרשת) <strong>בכסף.</strong> וכיון שפרכנו את ההוכחה, יש צורך להזדקק לראיה מן הכתוב כפי שאמרה הברייתא: <strong>תלמוד לומר "כי יקח איש".</strong>
 ולאחר שהבאנו מקור נוסף לקידושי כסף מעירים: <strong>ואיצטריך למיכתב</strong> <small>[וצריך</small> היה <small>לכתוב]</small> <strong>"ויצאה חנם"</strong> באמה עבריה, <strong>ואיצטריך למיכתב</strong> <small>[וצריך</small> היה <small>לכתוב]</small> גם <strong>"כי יקח איש</strong> אשה <strong>".</strong> <strong>דאי כתב רחמנא</strong> <small>[שאילו כתבה התורה]</small> רק <strong>"כי יקח" הוה אמינא</strong> <small>[הייתי אומר]:</small> בכל מקרה <strong>קידושין דיהב</strong> <small>[שנותן]</small> <strong>לה בעל</strong> — <strong>דידה הוו</strong> <small>[שלה הם],</small> ולכן <strong>כתב רחמנא</strong> <small>[כתבה תור</small> <small>ה]</small> <strong>"ויצאה חנם"</strong> ללמד שהאב זוכה בכסף קידושי בתו שאינה בוגרת.
 <strong>ו</strong>להיפך, <strong>אי כתב רחמנא</strong> <small>[אילו כתבה התורה]</small> רק <strong>"ויצאה חנם" הוה אמינא</strong> <small>[הייתי אומר]</small> <strong>היכא דיהבה ליה איהי לדידיה וקידשתו</strong> <small>[במקום שנתנה היא לו</small> כסף <small>וקידשה אותו]</small> <strong>הוו קידושי</strong> <small>[הרי הם קידושין]</small> לכן <strong>כתב רחמנא</strong> <small>[כתבה תורה]</small> <strong>"כי יקח"</strong> — <strong>ולא כי תקח,</strong> שרק האיש יכול לקדש אשה ולא להיפך.
 <big>ב</big> ועוד ממשיכה הברייתא: מה שנאמר <strong>"ובעלה" מלמד ש</strong>האשה <strong>נקנית בביאה.</strong> ולכאורה מה צורך בפסוק <strong>והלא דין</strong> (קל וחומר) <strong>הוא: ומה יבמה שאין נקנית בכסף</strong> — <strong>נקנית בביאה, זו,</strong> אשה סתם, <strong>שנקנית בכסף</strong> כפי שהוכחנו, <strong>אינו דין שנקנית בביאה?</strong>
 ויש לדחות: <strong>אמה העבריה תוכיח, שנקנית בכסף ו</strong>אף על פי כן <strong>אין נקנית בביאה.</strong> את הדחיה הזו דוחים: <strong>מה לאמה העבריה</strong> — <strong>שאין קנינה לשום</strong> (לשם) <strong>אישות,</strong> שמעיקרה נקנית לשם עבדות, <strong>תאמר בזו,</strong> באשה, <strong>שקנינה לשום אישות</strong> ולכן מסתבר שתקנה בביאה.
 <strong>תלמוד לומר: "ובעלה".</strong> וגם כאן תוהים: אם כן, <strong>ולמה לי קרא</strong> <small>[פסוק]?</small> <strong>הא אתיא לה</strong> <small>[הרי באה לו],</small> כלומר, הרי עלתה בידו הוכחה מקל וחומר! <strong>אמר רב אשי: משום דאיכא למימר</strong> <small>[שיש</small> מקום <small>לומר]</small> <strong>מעיקרא דדינא פירכא</strong> <small>[מעיקרו של הדין,</small> הקל וחומר, יש בו <small>פירכא]</small> <strong>מהיכא קא מייתית לה</strong> <small>[מהיכן אתה מביא</small> לומד <small>אותה,</small> את ההוכחה<small>]</small> שביאה קונה — <strong>מיבמה,</strong> ואולם יכול אתה לומר:
 <strong>מה ליבמה</strong> — <strong>שכן זקוקה</strong> (קשורה) <strong>ועומדת</strong> ליבם, ובגלל זיקתה לו די בביאה לעשותה אשתו ממש, <strong>תאמר בזו,</strong> בסתם אשה, <strong>שאין זקוקה ועומדת</strong> ויתכן שאין די בכך כדי לקנותה, ואם כן נפרך כל הלימוד כולו. וכיון שכך יש להזקק לראיה אחרת. <strong>תלמוד לומר</strong> מן הכתוב: <strong>"ובעלה".</strong>
## דף ה.
 <big>א</big> וממשיכה הברייתא בענין קנייני קידושין: <strong>ומנין שאף בשטר</strong> האשה נקנית? ומשיבה: <strong>ודין הוא</strong> הנלמד בקל וחומר משיקול הדעת: <strong>ומה כסף שאין מוציא</strong> את האשה מבעלה, שאינה מתגרשת בו — <strong>מכניס,</strong> שהאשה נקנית לבעלה בכסף, <strong>שטר שמוציא,</strong> שהרי האשה יוצאת מבעלה בגט, שהוא שטר — <strong>אינו דין שמכניס?</strong>
 ויש לדחות: <strong>מה לכסף</strong> שיש לו כוח קנין גדול, <strong>שכן פודין בו הקדש ומעשר שני תאמר</strong> לכן גם ב<strong>שטר שאין פודין בו הקדש ומעשר שני.</strong> וראיה שאין פודים אלא בכסף — <strong>דכתיב</strong> <small>[שנאמר]:</small> <strong>"ונתן הכסף וקם לו"!</strong> (ראה ויקרא כז, יט) ואם כן אי אפשר ללמוד דין זה מסברה.
  ואולם <strong>אמר קרא</strong> <small>[הכתוב]:</small> <strong>"ויצאה</strong> מביתו והלכה <strong>והיתה</strong> לאיש אחר<strong>"</strong> (דברים כד, ב) — <strong>מקיש</strong> <small>[משווה]</small> הכתוב <strong>הויה,</strong> כלומר, קידושין, <strong>ליציאה</strong> ממנו: <strong>מה יציאה</strong> נעשית <strong>בשטר</strong> (גט) — <strong>אף הויה נמי</strong> <small>[גם כן]</small> יכולה להיעשות <strong>בשטר.</strong> ושואלים: <strong>ואקיש נמי</strong> <small>[והקש,</small> השוה <small>גם כן]</small> להיפך, <strong>יציאה להויה: מה הויה בכסף</strong> — <strong>אף יציאה</strong> תהא <strong>בכסף!</strong>
 <strong>אמר אביי:</strong> אם כן <strong>יאמרו</strong> האנשים: <strong>כסף מכניס, כסף מוציא,</strong> וכי <strong>סניגור יעשה קטיגור?</strong> ושואלים: <strong>אי הכי</strong> <small>[אם כך]</small> אתה דן, <strong>שטר נמי</strong> <small>[גם כן]</small> <strong>יאמרו: שטר מוציא, שטר מכניס,</strong> וכי <strong>קטיגור יעשה סניגור?</strong>
 ומשיבים: <strong>מילי דהאי שטרא</strong> <small>[דברי,</small> ענייני, <small>שטר זה]</small> של קידושין הם <strong>לחוד ומילי דהאי שטרא</strong> <small>[דברי,</small> ענייני, <small>שטר זה]</small> של גירושין הם <strong>לחוד</strong> ואינם דומים בתוכנם זה לזה. ומקשים: <strong>הכא נמי</strong> <small>[כאן גם כן]</small> <strong>האי כספא</strong> <small>[זה כסף]</small> <strong>לחוד והאי כספא</strong> <small>[וזה כסף]</small> <strong>לחוד,</strong> שזה כסף קידושין, וזה כסף גירושין! ומשיבים: <strong>טיבעא מיהא חד</strong> <small>[המטבע על כל פנים אחד]</small> <strong>הוא,</strong> שאין הבדל בין מטבע של קידושין לזה של גירושין, מה שאין כן בשטר, שיש הבדל בגוף השטר עצמו, שאין אותו נוסח שטר של קידושין משמש גם לגירושין.
 <strong>רבא אמר:</strong> זה שאין אשה מתגרשת בכסף נלמד ממקום אחר, <strong>אמר קרא</strong> <small>[הכתוב]:</small> <strong>"וכתב לה</strong> ספר כריתות<strong>"</strong> (שם ג) ללמד: רק <strong>בכתיבה</strong> (בשטר) האשה <strong>מתגרשת, ואינה מתגרשת בכסף.</strong> ומקשים: כיון שלא נאמר הדבר במפורש ואנו למדים אותו רק מדיוק בלשון הכתוב, <strong>ואימא</strong> <small>[ואמור]</small> באופן אחר: <strong>בכתיבה מתגרשת</strong> — <strong>ואינה מתקדשת בכתיבה!</strong> ודוחים: <strong>הא כתיב</strong> <small>[הרי נאמר]</small> <strong>"ויצאה והיתה"</strong> ובמפורש <strong>מקיש</strong> <small>[משווה]</small> הויה ליציאה שאף קידושין יכולים להיות בשטר.
  ושואלים:  <strong>ומה ראית</strong> לומר שהמיעוט "וכתב לה" בא למעט שאינה יוצאה בכסף; וההיקש בא לרבות שמתקדשת בכתיבה (בשטר)? והרי אפשר לומר: שמיעוט זה בא לומר שמתגרשת בכתיבה אך אינה מתקדשת בכתיבה, ומההיקש נלמד דברים אחרים! ומשיבים: <strong>מסתברא</strong> <small>[מסתבר</small> הדבר<small>]</small> כאשר הכתוב <strong>קאי</strong> <small>[עומד,</small> עוסק<small>]</small> <strong>בגירושין</strong> הריהו <strong>ממעט גירושין</strong> בכל אופן אחר, אבל לא להיפך, וכי <strong>קאי</strong> <small>[עומד]</small> <strong>בגירושין וממעט קידושין?!</strong>
 ושואלים: <strong>ול</strong>שיטת <strong>ר' יוסי הגלילי דאפיק ליה להאי קרא לדרשא אחרינא</strong> <small>[שהוציא אותו, את הכתוב הזה</small> "וכתב לה ספר כריתות" <small>לדרשה אחרת],</small> דין זה <strong>שאינה מתגרשת בכסף מנא ליה</strong> <small>[מנין לו]?</small> ומשיבים: <strong>אמר קרא</strong> <small>[הכתוב]</small> <strong>"ספר כריתות",</strong> ללמד: <strong>ספר</strong> (דבר כתוב) <strong>כורתה, ואין דבר אחר כורתה.</strong>
 ושואלים: <strong>ורבנן</strong> <small>[וחכמים]</small> החולקים על ר' יוסי, <strong>האי</strong> <small>[זה]</small> הלימוד של <strong>"</strong>ספר <strong>כריתות", מאי עבדי ליה</strong> <small>[מה עושים</small> הם <small>בו]?</small> ומשיבים: <strong>מיבעי ליה</strong> <small>[צריכים</small> הם <small>אותו]</small> <strong>ל</strong>למדנו שיהא הגט <strong>דבר הכורת</strong> לגמרי <strong>בינו לבינה,</strong> שהגט צריך להיות מנוסח כך שמנתק לגמרי את הקשר ביניהם.
 <strong>כדתניא</strong> <small>[כפי ששנינו</small> בברייתא<small>]:</small> האומר לאשה <strong>"הרי זה גיטיך על מנת שלא תשתי יין",</strong> או <strong>"על מנת שלא תלכי לבית אביך לעולם"</strong> — <strong>אין זה</strong> גט <strong>כריתות,</strong> שהרי לענין זה היא נשארת מוגבלת ועדיין היא קשורה בכך לבעלה כל ימי חייה ואין זו כריתות. אבל אם אמר לה תנאי כלשהו והגבילו בזמן כגון: <strong>"כל שלשים יום" — הרי זה כריתות.</strong>
 ושואלים: <strong>ור' יוסי הגלילי</strong> מנין למד הוא הלכה זו? ומשיבים: דבר זה <strong>מ</strong>שינוי הלשון <strong>"כרת" "כריתת" קא נפקא ליה</strong> <small>[יוצא לו]</small> שמכיון שיכול היה להיאמר "ספר כרת" ונאמר "ספר כריתות" הרי זה בא ללמד שני דברים. <strong>ורבנן</strong> <small>[וחכמים]</small> מדוע גם הם אינם לומדים כך — הלימוד הזה משינוי הלשון של <strong>"כרת" "כריתת" לא משמע להו</strong> <small>[אינו נשמע להם],</small> אין הם חושבים שיש בו משמעות ללמוד ממנו. לאחר שלמדה הברייתא את שלוש דרכי הקנין באשה שואלים: מדוע נצרך לימוד מיוחד לכל אחת מדרכי הקנין?
  אמנם <strong>חדא מחדא לא אתיא</strong> <small>[אחת מאחת אינה באה,</small> נלמדת<small>],</small> שאי אפשר ללמוד דרך קנין אחת מדרך אחרת כפי שביארה הברייתא, ואולם מכל מקום <strong>תיתי חדא מתרתי</strong> <small>[</small>ש<small>תבוא,</small> תילמד, דרך <small>אחת משתים</small> האחרות<small>]!</small> ומשיבים: אין הדבר אפשרי, כי <strong>הי תיתי</strong> <small>[איזו תבוא,</small> תילמד<small>]</small> מן האחרות? אם נאמר ש<strong>לא ליכתוב רחמנא</strong> <small>[תכתוב התורה]</small> שמתקדשת <strong>בשטר ותיתי מהנך</strong> <small>[ותבוא</small> תילמד דרך זו <small>מההן</small> האחרות, ביאה וכסף<small>]</small> אולם אפשר לדחות: <strong>מה להנך</strong> <small>[לההן</small> האחרות<small>]</small> <strong>שכן הנאתן מרובה,</strong> מה שאין כן בשטר שאין האשה נהנית כלל בקבלת השטר.
  ואם תאמר: <strong>לא ניכתוב רחמנא</strong> <small>[תכתוב התורה]</small> שנקנית <strong>בביאה ותיתי מהנך</strong> <small>[ותבוא,</small> תילמד <small>מההן</small> האחרות שהן כסף ושטר<small>],</small> ואולם <strong>מה להנך</strong> <small>[לההן]</small> — <strong>שכן קנינן מרובה,</strong> שהן דרכי קנין הקונות בכל מקום, לפיכך קונות גם באשה.
  ואם תאמר: <strong>לא ניכתוב רחמנא</strong> <small>[תכתוב התורה]</small> שנקנית <strong>בכסף ותיתי מהנך</strong> <small>[ותבוא,</small> תילמד הדרך הזו <small>מההן</small> האחרות<small>],</small> ואולם <strong>מה להנך</strong> <small>[לההן]</small> <strong>שכן ישנן בעל כרחה,</strong> שכן ביאה קונה ביבמה בעל כרחה, וגט מוציא את האשה בעל כרחה.
 <strong>וכי תימא</strong> <small>[ואם תאמר]</small> <strong>כסף נמי</strong> <small>[גם כן]</small> ישנו <strong>בעל כרחה,</strong> וכגון <strong>באמה העבריה</strong> שאביה מוכרה לאדון אף שלא ברצונה, ואם כן, אפשר ללמוד כסף מביאה ומשטר — <strong>ב</strong>דיני <strong>אישות מיהא</strong> <small>[על כל פנים]</small> <strong>לא אשכחן</strong> <small>[מצאנו]</small> קנין בכסף בעל כרחה. ומשום כך יש צורך ללמוד כל אחת מדרכי הקנין ממקור מיוחד.
 <big>ב</big> <strong>אמר רב הונא: חופה</strong> עצמה, שהבעל כונס את אשתו אליה <strong>קונה</strong> את האשה <strong>מקל וחומר</strong> זה: <strong>ומה כסף שאינו מאכיל בתרומה,</strong> שאשה ישראלית שנתקדשה לכהן — עדיין אינה רשאית לאכול בתרומה, ומכל מקום הכסף <strong>קונה</strong> את האשה להיות מקודשת, <strong>חופה שמאכלת בתרומה,</strong> שלאחר שנכנסה האשה לחופה מותרת לאכול בתרומה מכוח בעלה הכהן — <strong>אינו דין שתקנה</strong> אשה לבעלה על ידה?
  ושואלים:  <strong>ו</strong>כי <strong>כסף אינו מאכיל</strong> את האשה בתרומה? <strong>והאמר</strong> <small>[והרי אמר]</small> <strong>עולא: דבר תורה,</strong> לפי דין התורה היסודי, <strong>ארוסה בת ישראל אוכלת בתרומה</strong> מיד כשנתקדשה לכהן, <strong>שנאמר: "וכהן כי יקנה נפש קנין כספו</strong> הוא יאכל בו<strong>"</strong> (ויקרא כב, יא) <strong>והאי</strong> <small>[וזו]</small> האשה גם היא בכלל <strong>"קנין כספו הוא".</strong>
 <strong>ומה טעם אמרו</strong> חכמים <strong>אינה אוכלת</strong> בתרומה — <strong>גזירה שמא ימזגו לה כוס</strong> יין של תרומה <strong>בבית אביה</strong> שהיא מצויה שם לפני שנישאה, <strong>ותשקנו לאחיה ולאחותיה</strong> והם אסורים בתרומה. הרי שמדין תורה, מאז נתקדשה האשה בכסף היא זכאית לאכול בתרומה. ואם כן מכאן אין הוכחה לקנין החופה.
 <strong>אלא</strong> צריך לתקן ולומר כי <strong>פריך הכי</strong> <small>[הקשה כך]:</small> <strong>ומה כסף שאינו גומר</strong> את הקנין באשה, שהרי אף לאחר קידושין היא ברשות אביה במקצת דברים, מכל מקום <strong>קונה</strong> בה קנין קידושין,
## דף ה:
 <strong>חופה שגומרת</strong> את הנישואין ומוציאה את האשה לגמרי מרשות אביה <strong>אינו דין שתקנה</strong> לבדה? ודוחים: <strong>מה לכסף</strong> שכן יש בו כוח קנין גדול <strong>שכן פודין בו הקדשות ומעשר שני,</strong> מה שאין כן חופה שאין לה כוח קנין בעניינים אחרים, ולכן, אף בקידושין דווקא כסף קונה ולא חופה. על כך מביאים ראיה מצד אחר: <strong>ביאה תוכיח,</strong> שקונה באשה, אף על פי שאינה קונה במקום אחר.
  ודוחים:  <strong>מה לביאה שכן קונה ביבמה</strong> מה שאין כן חופה! ומשיבים: על כך <strong>כסף יוכיח,</strong> שאינו קונה ביבמה, ובכל זאת עושה קנין באשה. <strong>וחזר</strong> (פנה, סבב) <strong>הדין</strong> של קל וחומר מצד זה לצד זה <strong>לא ראי</strong> (מראהו, טיבו) של <strong>זה כראי זה, ולא ראי זה כראי זה,</strong> שני הדברים, כסף וביאה, אינם דומים, אך <strong>הצד השוה שבהן: שקונין בעלמא</strong> <small>[בכלל]</small> <strong>וקונין כאן</strong> בקידושין, <strong>אף אני אביא חופה שקונה בעלמא</strong> <small>[בכלל]</small> כנשואה, <strong>וקונה כאן.</strong>
 ודוחים: <strong>מה להצד השוה שבהן</strong> בכסף ובביאה <strong>שכן הנאתן מרובה.</strong> ואומרים: אם כן <strong>שטר יוכיח,</strong> שאין הנאתו מרובה, שהרי אין הנאה בקבלת השטר, ובכל זאת הוא קונה באשה. ודוחים: <strong>מה לשטר</strong> שכוחו גדול <strong>שכן מוציא בבת ישראל,</strong> שהרי מכוח שטר (גט) מתגרשת האשה. ומשיבים: אם כן <strong>כסף וביאה יוכיחו,</strong> שאינם מוציאים, ועושים קנין קידושין.
 <strong>וחזר הדין, לא ראי זה כראי זה, ולא ראי זה כראי זה,</strong> אך <strong>הצד השוה שבהן: שקונין בעלמא</strong> <small>[בכלל]</small> <strong>וקונין כאן</strong> — <strong>אף אני אביא חופה שקונה בעלמא</strong> <small>[בכלל]</small> <strong>וקונה כאן.</strong>
 ודוחים שוב: <strong>מה להצד השוה שבהן שכן ישנן בעל כרחה,</strong> שגם שטר (גט) גם ביאה (ביבמה) וגם כסף (באמה העבריה) יש בהם כוח של קנין בעל כרחה של האשה, ואין להוכיח מהם לקנין חופה שאינה אלא מרצון. <strong>ו</strong>על כך משיב <strong>רב הונא: כסף מיהא</strong> <small>[על כל פנים]</small> לענין קנין <strong>באישות לא אשכחן</strong> <small>[מצאנו]</small> שקונה <strong>בעל כרחה</strong> ואם כן אפשר ללמוד מכסף שטר וביאה יחד שגם חופה קונה.
 <strong>אמר רבא: שתי תשובות</strong> (דחיות) <strong>בדבר</strong> לפרוך את שיטת רב הונא, דחיה <strong>חדא</strong> <small>[אחת]</small> — שהלא <strong>"שלש"</strong> דרכים של קנין <strong>תנן</strong> <small>[שנינו]</small> במשנתנו ("האשה נקנית בשלשה דרכים") <strong>ו"ארבע" לא תנן</strong> <small>[שנינו],</small> משמע שאין דרך קנין נוספת באשה.
 <strong>ועוד</strong> כנגד עיקר הראיה: <strong>כלום חופה גומרת</strong> להוציא את האשה מכוח אביה <strong>אלא על ידי קידושין</strong> שקדמו לחופה, ואם כן אין החופה לבדה עושה קנין נישואין אלא מכוח הקידושין, <strong>וכי גמרינן</strong> <small>[</small>יכולים <small>אנו</small> <small>ללמוד]</small> <strong>חופה</strong> שתקנה <strong>שלא על ידי קידושין מחופה ש</strong>קונה <strong>על ידי קידושין?</strong>
 <strong>אמר ליה</strong> <small>[לו]</small> <strong>אביי,</strong> שתי תשובות אלה יש מקום לפורכן כך: <strong>הא דקאמרת</strong> <small>[זה שאמרת]</small> <strong>"שלש" תנן</strong> <small>[שנינו]</small> <strong>ו"ארבע" לא תנן</strong> <small>[שנינו]</small> — אין זו הוכחה, כי ה<strong>תנא מילתא דכתיבא בהדיא קתני</strong> <small>[</small>את <small>הדבר הכתוב</small> בתורה <small>במפורש שנה],</small> ואילו <strong>מילתא דלא כתיבא בהדיא</strong> <small>[הדבר שאינו כתוב במפורש</small> בתורה<small>]</small> <strong>לא קתני</strong> <small>[שנה].</small>
 <strong>ודקאמרת</strong> <small>[ו</small>מה <small>שאמרת]</small> <strong>כלום חופה גומרת אלא על ידי קידושין</strong> שקדמו לה — <strong>רב הונא נמי הכי קאמר</strong> <small>[גם כן כך אמר]:</small> <strong>ומה כסף שאינו גומר אחר כסף,</strong> שלאחר קנין קידושין של כסף, אין מתן כסף אחר יכול לגמור את הקנין ולעשותה לנשואה, בכל זאת <strong>קונה</strong> את האשה בקנין קידושין, <strong>חופה ש</strong>גדול כוחה ו<strong>גומרת אחר כסף</strong> — <strong>אינו דין שתקנה</strong> בעצמה?
 <big>א</big> לאחר הדיון בכללים שבמשנה ובמקורם בתורה, מתחילים לדון בגופי ההלכות. <strong>תנו רבנן</strong> <small>[שנו חכמים]:</small> <strong>כיצד</strong> דרך הקידושין <strong>בכסף?</strong> — <strong>נתן לה כסף או שוה כסף, ואמר לה "הרי את מקודשת לי",</strong> או <strong>"הרי את מאורסת לי",</strong> או <strong>"הרי את לי לאינתו"</strong> <small>[לאשה]</small> — <strong>הרי זו מקודשת. אבל</strong> אם <strong>היא</strong> זו <strong>שנתנה, ואמרה היא "הריני מקודשת לך",</strong> או <strong>"הריני מאורסת לך",</strong> או <strong>"הריני לך לאינתו"</strong> <small>[לאשה]</small> — <strong>אינה מקודשת.</strong>
 <strong>מתקיף לה</strong> <small>[מקשה על כך]</small> <strong>רב פפא:</strong> ברייתא זו יש בה סתירה פנימית, שכן בתחילת הברייתא שנינו "נתן לה כסף ואמר לה וגו'" ונדייק: <strong>טעמא</strong> <small>[הטעם,</small> דווקא<small>]</small> כאשר <strong>נתן הוא ואמר הוא,</strong> אזי האשה מקודש ת, <strong>הא</strong> <small>[הרי]</small> אם <strong>נתן הוא ואמרה היא</strong> — <strong>אינה מקודשת.</strong> ולעומת זאת <strong>אימא סיפא</strong> <small>[אמור</small> את <small>סופה]</small> של הברייתא: <strong>אבל היא שנתנה לו ואמרה היא</strong> — <strong>לא הוו</strong> <small>[אינם]</small> <strong>קידושין.</strong> ונדייק: <strong>טעמא</strong> <small>[הטעם</small> דווקא<small>]</small> במקרה ש<strong>נתנה היא ואמרה היא, הא</strong> <small>[הרי]</small> אם <strong>נתן הוא ואמרה היא</strong> — <strong>הוו</strong> <small>[הריהם]</small> <strong>קידושין!</strong>
 ומשיבים: לא, <strong>רישא</strong> <small>[תחילת</small> הברייתא<small>]</small> ב<strong>דוקא</strong> נאמרה ובאה גם לשלול מה שלא נאמר בה, <strong>סיפא כדי נסבה</strong> <small>[סוף</small> הברייתא <small>סתם, לחינם הביא אותה]</small> ואין לדייק ממנה שרק באופן זה אינם קידושין. ותוהים: <strong>ותני סיפא מילתא דסתרא לה לרישא</strong> <small>[ו</small>כי <small>שונה בסוף דבר הסותר את ההתחלה]?</small>
 <strong>אלא</strong> יש לחזור מן ההסבר הקודם ולומר כי <strong>הכי קאמר</strong> <small>[כך אמר]:</small> אם <strong>נתן הוא ואמר הוא</strong> — <strong>פשיטא דהוו</strong> <small>[פשוט,</small> ברור <small>שהם]</small> <strong>קידושין. נתן הוא ואמרה היא</strong> — <strong>נעשה כמי שנתנה היא ואמרה היא, ולא הוו</strong> <small>[ואינם]</small> <strong>קידושין. ואי בעית אימא</strong> <small>[ואם תרצה אמור],</small> והסבר את הברייתא באופן אחר: <strong>נתן הוא ואמר הוא</strong> —<strong> מקודשת</strong>. <strong>נתנה היא ואמרה היא</strong> — <strong>אינה מקודשת</strong> כלל. אך כאשר <strong>נתן הוא ואמרה היא</strong> — <strong>ספיקא היא</strong> <small>[ספק הוא]</small> <strong>וחיישינן מדרבנן</strong> <small>[וחוששים אנו מדברי סופרים]</small> שמא יש בכך קידושין.
  ועוד בענין לשונות קידושין, <strong>אמר שמואל: בקידושין, נתן לה כסף,</strong> או <strong>שוה כסף ואמר לה "הרי את מקודשת",</strong> או <strong>"הרי את מאורסת",</strong> או <strong>"הרי את לי לאינתו"</strong> <small>[לאשה]</small> — <strong>הרי זו מקודשת.</strong> ואם אמר <strong>"הריני אישך",</strong> או <strong>"הריני בעליך",</strong> או <strong>"הריני ארוסיך"</strong> — <strong>אין כאן בית מיחוש</strong> (מקום לחשוש). שאין כאן אפילו ספק קידושין, שאין קידושין אלא בלקיחת האשה לאיש ולא להיפך.
 <strong>וכן בגירושין,</strong> אם <strong>נתן לה</strong> גט <strong>ואמר לה "הרי את משולחת",</strong> או <strong>"הרי את מגורשת",</strong> או <strong>"הרי את מותרת לכל אדם"</strong> — <strong>הרי זו מגורשת.</strong> אך אם אמר <strong>"איני אישך",</strong> או <strong>"איני בעליך",</strong> או <strong>"איני ארוסיך"</strong> — <strong>אין כאן בית מיחוש,</strong> שהרי זה גירוש האיש ולא גירוש האשה, ואינם גירושין כלל.
 <strong>אמר ליה</strong> <small>[לו]</small> <strong>רב פפא לאביי: למימרא דסבר</strong> <small>[האם לומר,</small> ללמוד, מכאן <small>שסבור]</small> <strong>שמואל</strong> כי <strong>ידים שאין מוכיחות,</strong> כלומר, ביטוי בלתי מושלם, שכשלעצמו אי אפשר להוכיח ממנו דבר, אלא שהוא מובן מתוך הקשר הדברים, <strong>הויין</strong> <small>[הריהן</small> נחשבות<small>]</small> ל<strong>ידים?</strong> (לדבר שאפשר להיאחז בו כביטוי שלם), שהרי באותם מקרים שאמר שמואל שהאשה מקודשת לא אמר האיש "הרי את מקודשת לי", אלא "הרי את מקודשת" וביטוי זה לכשעצמו אין בו הוכחה שכוונתו לעצמו, ובכל זאת סבור שמואל שיש לו תוקף.
 <strong>והתנן</strong> <small>[והרי שנינו</small> במשנה<small>]</small> במסכת נזיר: <strong>האומר "אהא"</strong> סתם — <strong>הרי זה נזיר. והוינן בה</strong> <small>[והיינו עוסקים,</small> מתקשים<small>]</small> <strong>בה,</strong> בבעיה זו: <strong>ודילמא</strong> <small>[ושמא]</small> <strong>"אהא בתענית" קאמר</strong> <small>[היה אומר,</small> התכוון לומר<small>]?</small> <strong>ואמר שמואל</strong> שכאן מדובר במקרה מיוחד, שאמר "אהא" <strong>והוא שהיה נזיר עובר לפניו,</strong> ומתוך כך מובן שהתכוון לומר שיהא אף הוא נזיר. ומכאן נדייק כי <strong>טעמא</strong> <small>[הטעם,</small> דווקא<small>]</small> ש<strong>נזיר עובר לפניו, הא לאו הכי</strong> <small>[הרי אם לא כך]</small> — <strong>לא,</strong> ולא היה זה נחשב לנדר נזירות. משמע ששמואל סבור כי ידים שאינן מוכיחות — אינן נחשבות ידים!
  ודוחים:  <strong>הכא במאי עסקינן</strong> <small>[כאן במה אנו עוסקים]</small> באופן ש<strong>אמר</strong> והוסיף את המלה <strong>"לי",</strong> כגון שאמר לאשה "הרי את מקודשת לי". ותוהים: <strong>אי הכי מאי קא משמע לן</strong> <small>[אם כך מה השמיע לנו]</small> בדבר זה? הרי מובן שהיא מקודשת, שזהו נוסח הקידושין! ומשיבים: <strong>הני</strong>
## דף ו.
 <strong>לישני בתראי קא משמע לן</strong> <small>[אותן הלשונות האחרונות השמיע לנו],</small> החידוש בדברי שמואל שאין בהן חשש לקידושין ולגירושין. ומסבירים מדוע סבור שמואל שאין בהן אפילו חשש: <strong>הכא כתיב</strong> <small>[כאן,</small> בענין קידושין, <small>נאמר]</small> <strong>"כי יקח</strong> איש אשה<strong>"</strong> (דברים כד, א) — שהבעל לוקח אותה לאשה <strong>ולא שיקח את עצמו,</strong> שמשייך את עצמו לה, כמו האומר: "הריני אישך". <strong>והכא כתיב</strong> <small>[וכאן</small> בגירושין <small>נאמר]</small> <strong>"ושלחה"</strong> (שם) — <strong>ולא שישלח את עצמו</strong> ממנה, כמו האומר "איני אישך".
 <big>א</big> <strong>תנו רבנן</strong> <small>[שנו חכמים]:</small> האומר לאשה <strong>"הרי את אשתי",</strong> או <strong>"הרי את ארוסתי",</strong> או <strong>"הרי את קנויה לי"</strong> — הרי זו <strong>מקודשת.</strong> אמר לה <strong>"הרי את שלי",</strong> או <strong>"הרי את ברשותי",</strong> או <strong>"הרי את זקוקה לי"</strong> — <strong>מקודשת.</strong> ושואלים: כיון שבשני החלקים של הברייתא דינה שהיא מקודשת, <strong>וליתנינהו כולהו כחדא</strong> <small>[ושישנה</small> את <small>כולם כאחת]</small> ומדוע מחולקת הברייתא לשני חלקים? ומשיבים: <strong>תנא תלת תלת שמעינהו וגרסינהו</strong> <small>[התנא שלוש שלוש שמע אותן ו</small>כך גם <small>גרס אותן],</small> שכל פסקה שבה שלושה מקרים שמע מרבותיו כהלכה בפני עצמה, ומשום כך גם כאשר צירף אותן גרס אותן כשתי פסקות נפרדות.
 <strong>איבעיא להו</strong> <small>[נשאלה להם</small> ללומדים<small>]:</small> אם אמר האיש המקדש לאשה <strong>"</strong>הרי את <strong>מיוחדת לי" מהו</strong> הדין, האם האשה מקודשת בכך? וכן אם אמר לה <strong>"</strong>הרי את <strong>מיועדת לי" מהו?</strong> או שאמר לה <strong>"עזרתי",</strong> כאמור ביצירת האשה לאיש "אעשה לו עזר כנגדו" (בראשית ב, יח), <strong>מהו?</strong> שאמר לה <strong>"נגדתי"</strong> מלשון האמור (שם) "עזר כנגדו" <strong>מהו? "עצורתי"</strong> שמשמעה לשון כניסה (כמו "עצרת") והכוונה שהוא כונסה להיות עימו. <strong>מהו?</strong> וכן האומר לה <strong>"צלעתי"</strong> שהוא רמז ללשון הכתוב "ויקח אחת מצלעותיו ויסגור בשר תחתנה" (שם, כא) <strong>מהו? "סגורתי"</strong> (כלשון "ויסגור בשר") <strong>מהו? "תחתי"</strong> (שהוא רמז ל"תחתנה") <strong>מהו? "תפושתי" מהו? "לקוחתי" מהו?</strong>
 ומציעים: <strong>פשוט מיהא חדא</strong> <small>[פתור לפחות</small> בעיה <small>אחת]</small> מאלה ממה <strong>דתניא</strong> <small>[ששנינו</small> בברייתא<small>]:</small> <strong>האומר</strong> לאשה <strong>"</strong>הרי את <strong>לקוחתי"</strong> — <strong>הרי זו מקודשת, משום שנאמר "כי יקח איש אשה"</strong> (דברים כד, א).
 <strong>איבעיא להו</strong> <small>[נשאלה להם]:</small> ללומדים שאלה זו: אם אמר לאשה <strong>"</strong>הרי את <strong>חרופתי" מהו? תא שמע</strong> <small>[בוא</small> ו<small>שמע]</small> פתרון לדבר ממה <strong>דתניא</strong> <small>[ששנינו</small> בברייתא<small>]:</small> <strong>האומר "</strong>הרי את <strong>חרופתי"</strong> — הרי זו <strong>מקודשת, שכן ביהודה קורין לארוסה "חרופה".</strong> ותוהים: <strong>ו</strong>כי <strong>יהודה הויא רובא דעלמא</strong> <small>[היא רוב העולם]?</small> ואף אם הדבר נכון לגבי ארץ יהודה, מדוע תהא זאת הלכה כללית?
  ומשיבים:  <strong>הכי קאמר</strong> <small>[כך אמר]:</small> <strong>האומר "</strong>הרי את <strong>חרופתי"</strong> — הרי זו <strong>מקודשת,</strong> לפי <strong>שנאמר: "והיא שפחה נחרפת לאיש"</strong> (ויקרא יט, כ) שמשמעות הכתוב שהיא מקודשת לאיש מסויים. <strong>ועוד</strong> סמך ללשון זו: שכן <strong>ביהודה קורין לארוסה "חרופה".</strong> ותוהים: <strong>ויהודה</strong> צריכה להיות <strong>ועוד</strong> (תוספת) <strong>לקרא</strong> <small>[לכתוב]?!</small> וכי צריך להביא ראיה נוספת ללשון הכתוב ממנהגם של בני יהודה?! <strong>אלא</strong> יש לחזור מן ההסבר הזה ולומר כי <strong>הכי קאמר</strong> <small>[כך אמר]:</small> <strong>האומר "</strong>הרי את <strong>חרופה"</strong> ("חרופתי") <strong>ביהודה</strong> — <strong>מקודשת, שכן ביהודה קורין לארוסה "חרופה".</strong>
 לגבי כל הלשונות שדנים עליהן שואלים שאלה כללית: <strong>במאי עסקינן</strong> <small>[במה,</small> באיזה אופן <small>אנו עוסקים]</small> <strong>אילימא</strong> <small>[אם תאמר]</small> שמדובר <strong>ב</strong>אופן <strong>שאין מדבר עמה על עסקי גיטה וקידושיה</strong> ולפתע אמר לה ביטוי כגון זה — <strong>מנא ידעה מאי קאמר</strong> <small>[מנין</small> היא <small>יודעת מה</small> הוא <small>אומר]</small> <strong>לה?</strong> הרי לשונות אלה כפשוטן אינן לשונות של קידושין. <strong>ואלא</strong> תאמר שמדובר <strong>ב</strong>מקרה שהיה <strong>מדבר עמה על עסקי גיטה וקידושיה</strong> — במקרה כזה <strong>אף על גב</strong> <small>[אף על פי]</small> ש<strong>לא אמר לה</strong> שום לשון <strong>נמי</strong> <small>[גם כן]</small> יהיו אלה קידושין אם נתן לה כסף קידושין.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>היה מדבר עם אשה על עסקי גיטה</strong> או <strong>קידושיה ונתן לה גיטה,</strong> או <strong>קידושיה ולא פירש</strong> דבר — <strong>ר' יוסי אומר: דיו,</strong> די בכך להשלמת הענין, שהרי מתוך הקשר הדברים היא מבינה במה הם עוסקים. <strong>ר' יהודה אומר: צריך לפרש. ואמר רב הונא אמר שמואל: הלכה כר' יוסי</strong> ולפי זה גם אם לא אמר לה דבר היתה מקודשת ובוודאי שכאשר אמר לה אחת מן הלשונות הנזכרות הריהי מקודשת בכך!
 <strong>אמרי</strong> <small>[אומרים]</small> בהסברת הדברים: <strong>לעולם</strong> מדובר <strong>במדבר עמה על עסקי גיטה וקידושיה, ואי דיהיב</strong> <small>[ואם</small> היה <small>נותן]</small> <strong>לה ושתיק</strong> <small>[ושותק]</small> ולא אומר דבר <strong>הכי נמי</strong> <small>[כך גם כן]</small> היו הקידושין מועילים, אלא <strong>הכא במאי עסקינן</strong> <small>[כאן במה אנו עוסקים]</small> באופן <strong>דיהב</strong> <small>[שנתן]</small> <strong>לה</strong> דבר <strong>ואמר לה בהני לישני</strong> <small>[בלשונות הללו],</small>
 <strong>והכי קא מיבעי ליה</strong> <small>[וכך נשאלה לו]:</small> האם <strong>הני לישני לקידושי קאמר</strong> <small>[לשונות אלה לקידושין אמר]</small> <strong>לה, או דילמא</strong> <small>[שמא]</small> <strong>למלאכה קאמר</strong> <small>[אמר]</small> <strong>לה,</strong> שלשונות אלה משמען שהוא שוכר אותה לעבודה כלשהי, וביטל כוונתו להתקדש עימה, ואם כן לשונות אלה גרועות יותר מאילו היה שותק. ולא נפתרו רוב הבעיות ועל כן <strong>תיקו</strong> <small>[תעמודנה]</small> במקומן.
 <big>ב</big> <strong>גופא</strong> (לגופה) של ההלכה שהזכרנו: <strong>היה מדבר עם האשה על עיסקי גיטה</strong> או <strong>קידושיה, ונתן לה גיטה</strong> או <strong>קידושיה ולא פירש</strong> — <strong>ר' יוסי אומר: דיו</strong> בכך. <strong>ר' יהודה אומר: צריך לפרש. אמר רב יהודה אמר שמואל: והוא שעסוקין באותו ענין</strong> ולא עברו לדבר בנושא אחר.
 <strong>וכן אמר ר' אלעזר אמר ר' אושעיא: והוא שעסוקין באותו ענין.</strong> ומעירים: מחלוקת זו הריהי <strong>כתנאי</strong> <small>[כ</small>מחלוקת <small>תנאים]</small> בענין זה: <strong>רבי אומר: והוא שעסוקין באותו ענין. ר' אלעזר בר ר' שמעון אומר: אף על פי שאין עסוקין באותו ענין.</strong>
 ושואלים: <strong>ואי לאו</strong> <small>[ואם לא]</small> ש<strong>עסוקין</strong> <strong>באותו ענין, מנא ידעה מאי קאמר</strong> <small>[מנין</small> היא <small>יודעת מה הוא</small> <strong>אומר]</strong> <strong>לה?</strong> שהרי עברו לדבר בענין אחר ולשונות אלה ודאי אינן בעלות משמעות ברורה! <strong>אמר אביי:</strong> הכוונה היא שלא עברו לענין שונה לגמרי אלא <strong>מענין לענין באותו ענין,</strong> כלומר, לא דיברו במישרין על גט או קידושין אבל עדיין דיברו בנושאים הקשורים לכך, שהיה מובן בעת שאמר לה מה שאמר, למה הוא מתכוון.
 <strong>אמר רב הונא אמר שמואל: הלכה כ</strong>שיטת <strong>ר' יוסי. אמר לו רב יימר לרב אשי: ואלא הא</strong> <small>[זו]</small> ש<strong>אמר רב יהודה אמר שמואל: כל שאינו יודע בטיב גיטין וקידושין לא יהא לו עסק עמהם,</strong> ואסור לו להיות דיין בכך, שמא יבוא להתיר את האסור, <strong>אפילו לא שמיע ליה</strong> <small>[שמע]</small> אותו אדם <strong>הא</strong> <small>[</small>הלכה <small>זו]</small> של <strong>רב הונא אמר שמואל,</strong> למרות שאינה דבר מצוי ביותר גם כן ייחשב שאינו יודע? <strong>אמר ליה</strong> <small>[לו]:</small> <strong>אין, הכי נמי</strong> <small>[כן, כך</small> הוא <small>גם כן]</small> שדבר חשוב הוא בדיני קידושין, ומי שאינו יודע זאת יכול להכשל.
 <big>ג</big> על דברי שמואל (בדף הקודם) <strong>וכן בגירושין, נתן לה גיטה ואמר לה: "הרי את משולחת"</strong> או <strong>"הרי את מגורשת",</strong> או <strong>"הרי את מותרת לכל אדם"</strong> — <strong>הרי היא מגורשת.</strong> מעירים: <strong>פשיטא</strong> <small>[פשוט]</small> לנו שאם <strong>נתן לה גיטה, ואמר לה לאשתו: "הרי את בת חורין"</strong>
## דף ו:
 <strong>לא אמר ולא כלום,</strong> שאין זו לשון גירושין. וכן אם <strong>אמר לה לשפחתו</strong> כשרוצה לשחררה בלשון <strong>"הרי את מותרת לכל אדם"</strong> — <strong>לא אמר ולא כלום.</strong>
 ולאחר שהקדמנו דברים אלה הברורים לנו, יש לשאול: אם <strong>אמר לה לאשתו "הרי את לעצמך" מהו</strong> דינו? <strong>מי אמרינן</strong> <small>[האם אנו אומרים]</small> שרק <strong>ל</strong>ענין <strong>מלאכה קאמר</strong> <small>[אומר]</small> <strong>לה,</strong> כלומר, ששכר מלאכתה יהיה לעצמה, ולא תעשה מלאכה עבורו, <strong>או דילמא</strong> <small>[שמא]</small> <strong>לגמרי קאמר</strong> <small>[אמר]</small> <strong>לה</strong> שהיא לעצמה, כלומר, שהיא מגורשת.
 <strong>אמר ליה</strong> <small>[לו]</small> <strong>רבינא לרב אשי: תא שמע</strong> <small>[בוא</small> ו<small>שמע]</small> ראיה לדבר ממה <strong>דתניא</strong> <small>[ששנינו</small> בברייתא<small>]:</small> <strong>גופו</strong> (עיקרו) <strong>של גט</strong> (שטר) <strong>שחרור</strong> הוא הלשון: <strong>"הרי אתה בן חורין",</strong> או <strong>"הרי אתה לעצמך".</strong> ומכאן נלמד: <strong>השתא</strong> <small>[עכשיו,</small> הרי<small>]</small> <strong>ומה עבד כנעני דקני ליה גופיה</strong> <small>[שקנוי לו</small> לאדון <small>גופו]</small> של העבד, <strong>כי אמר ליה</strong> <small>[כאשר אומר לו]</small> האדון <strong>"הרי אתה לעצמך"</strong> — שהוא לעצמו <strong>לגמרי קאמר ליה</strong> <small>[אומר לו]</small> ומשתחרר בכך, <strong>אשה</strong> ש<strong>לא קני ליה</strong> <small>[קנוי לו</small> לבעלה<small>]</small> <strong>גופה, לא כל שכן,</strong> שמגרשה לגמרי?
  ובאותו ענין <strong>אמר ליה</strong> <small>[לו]</small> <strong>רבינא לרב אשי: אמר לעבדו "אין לי עסק בך" מאי</strong> <small>[מה]</small> דינו? <strong>מי אמרינן</strong> <small>[האם אנו אומרים]</small> <strong>אין לי עסק בך</strong> — <strong>לגמרי קאמר ליה</strong> <small>[אומר לו]</small> ושחררו בכך, <strong>או דילמא</strong> <small>[שמא]</small> <strong>למלאכה קאמר ליה</strong> <small>[אומר לו],</small> כלומר, שהוא משחרר אותו מן החובה לעשות לו מלאכה, אבל לא שחרר אותו מעצם העבדות?
 <strong>אמר ליה</strong> <small>[לו]</small> <strong>רב נחמן לרב אשי ואמרי</strong> <small>[ו</small>יש <small>אומרים]</small> שאמר <strong>לה</strong> <small>[זאת]</small> <strong>רב חנין מחוזאה לרב אשי: תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>המוכר עבדו לגוי</strong> — <strong>יצא</strong> העבד <strong>לחירות,</strong> שקנסו את האדון משום שהוא מפקיע בכך את העבד מן המצוות, <strong>וצריך</strong> העבד בכל זאת <strong>גט שחרור מרבו ראשון</strong> כדי שייחשב כבן חורין לגמרי,
 <strong>אמר רבן שמעון בן גמליאל</strong> והוסיף על דין זה: <strong>במה דברים אמורים שלא כתב עליו</strong> על העבד <strong>אונו</strong> (שטר) כאשר מכרו לגוי, <strong>אבל</strong> אם <strong>כתב עליו אונו</strong> — <strong>זה</strong> עצמו <strong>שחרורו.</strong> שואלים: <strong>היכי דמי</strong> <small>[כיצד הוא בדיוק]</small> <strong>אונו?</strong> ומשיבים: <strong>אמר רב ששת: דכתב ליה</strong> <small>[שכותב לו]</small> <strong>"כשתברח ממנו</strong> — <strong>אין לי עסק בך"</strong> ומכאן משמע שלשון "אין לי עסק בך" היא לשון שחרור.
 <big>א</big> <strong>אמר אביי: המקדש</strong> אשה <strong>במלוה</strong> שהלווה בזמנו כסף לאשה ואומר לה שבסכום הזה שהלווה לה תתקדש לו — <strong>אינה מקודשת,</strong> לפי שאינו יכול לקדש אלא במתן כסף או שווה כסף בשעת קידושין, ואף שהיא חייבת לו כסף, אין המלוה עתה כסף ממש אלא רק התחייבות מצד האשה, ובשעת קידושין בעצם אינו נותן לה דבר. אבל אם מקדשה <strong>בהנאת מלוה</strong> שהלווה לה — <strong>מקודשת, ואסור לעשות כן מפני הערמת רבית,</strong> שנמצא הבעל מרוויח דבר מן ההלוואה.
  שהלווה ומבררים: <strong>האי</strong> <small>[זו]</small> <strong>הנאת מלוה, היכי דמי</strong> <small>[כיצד היא בדיוק]?</small> <strong>אילימא דאזקפה</strong> <small>[אם תאמר שזקף,</small> קבע <small>עליה]</small> רבית בשעת ההלוואה, כגון ש<strong>אמר לה</strong> שמלווה לה <strong>ארבע</strong> מטבעות <strong>ב</strong>תמורה ל<strong>חמשה</strong> שתתן לו בזמן הפרעון והוא מקדשה בשכר הויתור שמוותר לה על המטבע הנוסף — <strong>הא</strong> <small>[הרי]</small> <strong>רבית מעלייתא הוא</strong> <small>[מעולה,</small> גמורה, <small>היא]</small> ולא "הערמת ריבית" בלבד. <strong>ועוד,</strong> כאשר מוותר לה על המטבע הנוספת, הרי מכל מקום הוא מוותר בכך רק על התחייבות שיש לה כלפיו, אבל אין הוא נותן לה דבר משלו, ואם כן <strong>היינו</strong> <small>[זהו]</small> <strong>מלוה</strong> שבו, כאמור, אינה מקודשת!
 ומשיבים: <strong>לא צריכא</strong> <small>[נצרכה]</small> אלא לאופן <strong>דארווח</strong> <small>[שריווח,</small> הרחיב, דחה<small>]</small> <strong>לה זימנא</strong> <small>[</small>את <small>הזמן],</small> שהגיע זמן הפרעון בזמן מסויים, והוא אומר לה שבשכר ההנאה שיש לה, מדחיית זמן הפרעון, תתקדש לו, ואם כן נמצא שהוא מקדש אותה במה שנותן לה עכשיו.
 <big>ב</big> <strong>אמר רבא:</strong> אם אמר אדם לחבירו <strong>"הילך</strong> (הרי לך) <strong>מנה על מנת שתחזירהו לי"; במכר,</strong> אם נותן מנה זה על מנת לקנות בו דבר — <strong>לא קנה,</strong> שהרי לא נתן למוכר דבר, וכן <strong>באשה</strong> שנתן לה בקידושיה כסף על מנת להחזיר — <strong>אינה מקודשת, בפדיון הבן</strong> שנתן לכהן דמי פדיון חמישה סלעים על מנת להחזיר — <strong>אין בנו פדוי,</strong> ואם עשה כן
 <strong>בתרומה</strong> שנתנה לכהן על מנת להחזיר <strong>יצא ידי נתינה</strong> מעיקר הדין, וכאשר מקבל את התרומה בחזרה הריהי מעתה שלו ואף שאסור לו לאוכלה מפני קדושת תרומה — יכול הוא למוכרה לכהנים. <strong>ו</strong>אולם <strong>אסור לעשות כן</strong> לכתחילה, <strong>מפני ש</strong>כהן זה <strong>נראה ככהן המסייע בבית הגרנות,</strong> שמן הסתם ישלם לו בעל התרומה עבור שירות זה ונעשה ככהן העובד בגורן על מנת שיתנו לו תרומה, והרי הוא מבזה בכך את כבוד הכהונה.
  לעיקרם של הדברים שואלים: <strong>מאי קסבר</strong> <small>[מה סבור]</small> <strong>רבא? אי קסבר</strong> <small>[אם סבור</small> הוא<small>]</small> ש<strong>מתנה על מנת להחזיר שמה</strong> (נחשבת) <strong>מתנה</strong> — אם כן, לא רק בתרומה אלא <strong>אפילו כולהו נמי</strong> <small>[כולם</small> בכל שאר המקרים <small>גם כן]</small> תחשב מתנה גמורה, <strong>ואי קסבר</strong> <small>[ואם סבור</small> הוא<small>]</small> ש<strong>לא שמה מתנה</strong> — <strong>אפילו</strong> לענין <strong>תרומה נמי</strong> <small>[גם כן]</small> <strong>לא</strong> תחשב כנתינה כלל.
 <strong>ועוד, הא</strong> <small>[הרי]</small> <strong>רבא</strong> עצמו <strong>הוא</strong> ש<strong>אמר: מתנה על מנת להחזיר שמה מתנה!</strong> ש<strong>אמר רבא:</strong> האומר לחבירו <strong>"הילך אתרוג זה על מנת שתחזירהו לי"</strong> ו<strong>נטלו</strong> המקבל ובירך עליו <strong>והחזירו</strong> — <strong>יצא</strong> ידי חובה. <strong>ואם לאו</strong> <small>[לא]</small> החזירו — <strong>לא יצא,</strong> שהרי לא ניתנה לו המתנה אלא על מנת שיחזיר. ומכל מקום משמע שלדעת רבא מתנה על מנת להחזיר שמה מתנה!
 <strong>אלא אמר רב אשי: בכולהו קני</strong> <small>[בכולם</small> הוא <small>קונה]</small> <strong>לבר</strong> <small>[חוץ]</small> <strong>מאשה לפי שאין אשה נקנית בחליפין</strong> אלא בקנין גמור. <strong>אמר ליה</strong> <small>[לו]</small> <strong>רב הונא מר בריה</strong> <small>[בנו]</small> של <strong>רב נחמיה לרב אשי: הכי אמרינן משמיה</strong> <small>[כך אומרים אנו משמו]</small> של <strong>רבא כוותיך</strong> <small>[כשיטתך]</small> ולא כנוסח שאמרו תחילה.
 <big>ג</big> <strong>אמר רבא:</strong> אמרה אשה לאדם <strong>"תן מנה לפלוני</strong>
## דף ז.
 <strong>ואקדש לך",</strong> במנה זה שאתה נותן לפלוני — הרי היא <strong>מקודשת,</strong> וזאת למדנו <strong>מדין ערב.</strong> כיצד? <strong>ערב, לאו אף על גב</strong> <small>[האם אף על פי]</small> ש<strong>לא מטי</strong> <small>[מגיעה]</small> <strong>הנאה לידיה</strong> <small>[לידו],</small> שהרי את כסף ההלוואה מקבל הלווה בכל זאת <strong>קא משעביד נפשיה</strong> <small>[הוא משעבד</small> את <small>עצמו]</small> לתשלום החוב, <strong>האי איתתא נמי</strong> <small>[אשה זו גם כן]</small> <strong>אף על גב</strong> <small>[האם אף על פי]</small> ש<strong>לא מטי</strong> <small>[מגיעה]</small> <strong>הנאה לידה,</strong> שהרי המנה ניתן לאחר — בכל אופן <strong>קא משעבדא ומקניא נפשה</strong> <small>[היא משעבדת ומקנה</small> את <small>עצמה].</small>
 נתן אדם מנה לאשה ואמר לה <strong>"הילך</strong> (הרי לך) <strong>מנה והתקדשי</strong> במנה זה <strong>לפלוני"</strong> — <strong>מקודשת,</strong> וזאת למדנו <strong>מדין</strong> שחרור <strong>עבד כנעני.</strong> שאדם אחר נותן לאדוניו כסף והוא משתחרר, ואם כן <strong>עבד כנעני, לאו אף על גב</strong> <small>[האם אף על פי]</small> <strong>דלא קא</strong> <small>[ש</small>הוא עצמו <small>אינו]</small> <strong>חסר ולא מידי</strong> <small>[דבר,</small> כלום<small>]</small> ואינו נותן כלום משלו — בכל זאת <strong>קא קני נפשיה</strong> <small>[הוא קונה</small> את <small>עצמו]</small> ומשתחרר, <strong>האי גברא נמי אף על גב דלא קא</strong> <small>[אדם זה,</small> האיש השלישי, <small>אף על פי שאינו]</small> <strong>חסר ולא ולא</strong> <small>[דבר,</small> כלום<small>]</small> — <strong>קא קני לה להאי איתתא</strong> <small>[הוא</small> <small>קונה את האשה הזו]</small> על ידי נתינת האחר, אף על פי שהוא עצמו אינו נותן דבר.
  אמרה אשה לאיש <strong>"תן מנה לפלוני ואקדש אני לו"</strong> לאותו אדם, אם נתן — <strong>מקודשת, מדין שניהם,</strong> כלומר, מדין ערב ומדין עבד כנעני. כיצד? <strong>ערב, לאו אף על גב דלא קא מטי</strong> <small>[אף על פי שאין מגיעה]</small> <strong>הנאה לידיה</strong> <small>[לידו]</small> <strong>קא</strong> <small>[הריהו]</small> <strong>משעבד נפשיה</strong> <small>[</small>את <small>עצמו],</small> <strong>האי איתתא נמי אף על גב דלא קא מטי</strong> <small>[אשה זו גם כן אף על פי שאין מגיעה]</small> <strong>הנאה לידה</strong> — <strong>קא מקניא נפשה</strong> <small>[הריהי מקנה</small> את <small>עצמה].</small>
 אלא שזה לא מספיק, שכן יש להקשות: <strong>מי דמי</strong> <small>[האם</small> הדבר <small>דומה]?</small> הרי ב<strong>ערב, האי דקא קני ליה קא חסר ממונא</strong> <small>[זה</small> המלווה <small>שקונה אותו,</small> את השיעבוד של הערב, <small>חסר</small> אותו <small>ממון]</small> שהלווה ללווה, ועל ידי כך קנה את השיעבוד של הערב, ואולם <strong>האי גברא קא קני לה להאי איתתא ולא קא</strong> <small>[אדם זה</small> האיש השלישי <small>קונה את האשה הזו ואינו</small><small>]</small> <strong>חסר ולא מידי</strong> <small>[דבר,</small> כלום<small>]</small> מעצמו ולכן צריך להוסיף: שחרור <strong>עבד כנעני יוכיח, דלא קא</strong> <small>[שאינו]</small> <strong>חסר ממונא</strong> <small>[ממון]</small> משלו <strong>וקא קני נפשיה</strong> <small>[ו</small>בכל זאת <small>קונה</small> את <small>עצמו].</small>
 ומעבד כנעני לבד גם כן אי אפשר ללמוד לענייננו, שכן <strong>מי דמי</strong> <small>[האם דומה</small> הדבר<small>]?</small> <strong>התם הך דקא מקני</strong> <small>[שם,</small> בעבד, <small>זה שמקנה]</small> — <strong>קא קני</strong> — <small>[הוא קונה]</small> שבעל העבד המקנה לו את עצמו קונה באותה שעה ממון מן הנותן, ואולם <strong>הכא האי איתתא קא מקניא נפשה ולא קא קניא ולא מידי</strong> <small>[כאן אשה זו מקנה</small> את <small>עצמה ואינה קונה דבר]!</small> אלא שלענין זה <strong>ערב יוכיח, אף על גב</strong> <small>[אף על פי]</small> ש<strong>לא קא מטי</strong> <small>[מגיעה]</small> <strong>הנאה לידיה</strong> <small>[לידו]</small> הריהו <strong>משעבד נפשיה</strong> <small>[</small>את <small>עצמו],</small> ומצירוף שני הדינים למדנו על האשה שמקודשת.
 <strong>בעי</strong> <small>[שאל]</small> <strong>רבא:</strong> אם אמרה אשה לאיש <strong>"הילך</strong> (הרי לך) <strong>מנה ואקדש אני לך" מהו? אמר מר זוטרא משמיה</strong> <small>[משמו]</small> של <strong>רב פפא: מקודשת. אמר ליה</strong> <small>[לו]</small> <strong>רב אשי למר זוטרא: אם כן הוה ליה</strong> <small>[הרי,</small> נמצא<small>]</small> ש<strong>נכסים שיש להם אחריות</strong> (ואדם, כגון עבד, נחשב נכסים שיש להם אחריות ודינו כדין קרקע) <strong>נקנין עם נכסים שאין להם אחריות</strong> (מטלטלין).
  שהרי אגב שקנה את הכסף לעצמו קונה גם את האשה, <strong>ואנן איפכא תנן</strong> <small>[ו</small>הרי <small>אנו בהיפך שנינו</small> במשנה<small>]:</small> <strong>נכסים שאין להם אחריות נקנין עם נכסים שיש להם אחריות בכסף בשטר ובחזקה,</strong> אבל לא להיפך, שנכסים שיש להם אחריות ייקנו ב"קנין אגב"! <strong>אמר ליה</strong> <small>[לו]:</small> <strong>מי סברת דאמרה ליה</strong> <small>[האם אתה סבור ש</small>מדובר באופן <small>שהיא אומרת לו]</small> בלשון <strong>"</strong>קנין <strong>אגב"</strong> שאגב קנין הכסף יקנה גם אותה? <strong>הכא</strong> <small>[כאן]</small> <strong>באדם חשוב עסקינן</strong> <small>[אנו עוסקים]</small> <strong>דבההיא</strong> <small>[שבאותה]</small> <strong>הנאה</strong> שיש לה <strong>דקא</strong> <small>[שהוא]</small> <strong>מקבל מתנה מינה</strong> <small>[ממנה]</small> <strong>גמרה ומקניא ליה נפשה</strong> <small>[היא גומרת</small> בליבה <small>ומקנה לו</small> את <small>עצמה].</small>
 <strong>איתמר נמי משמיה</strong> <small>[נאמר גם כן משמו]</small> של <strong>רבא: וכן לענין ממונא</strong> <small>[ממון]</small> יש קנין באופנים אלה שלמדנו מדין ערב ועבד כנעני. ומעירים: <strong>וצריכא</strong> <small>[וצריך]</small> שייאמר הדבר גם בקידושין וגם בממון, משום
 <strong>דאי אשמועינן</strong> <small>[שאילו היה משמיע לנו]</small> רק ב<strong>קידושין</strong> היינו אומרים שכך הוא הדין דווקא בקידושין <strong>משום דהא איתתא ניחא</strong> <small>[שאשה זו נוח]</small> <strong>לה</strong> להתקדש <strong>בכל</strong> דבר <strong>דהו</strong> <small>[שהוא]</small> <strong>וכ</strong>דברי <strong>ריש לקיש.</strong> ש<strong>אמר ריש לקיש</strong> פתגם שאומרות הנשים: <strong>"טב למיתב טן דו מלמיתב ארמלו"</strong> <small>[טוב לשבת בשני גופים מלשבת אלמנה,</small> בודדה<small>],</small> שאשה מעדיפה בן זוג כלשהו על פני בדידות ולכן אף בהנאה כלשהי מקנה את עצמה לקידושין. <strong>אבל</strong> לענין <strong>ממונא</strong> <small>[ממון]</small> — <strong>אימא</strong> <small>[אמור]</small> ש<strong>לא</strong> יועיל קנין כזה.
 <strong>ו</strong>להיפך, <strong>אי אשמועינן ממונא</strong> <small>[ואם היה משמיע לנו</small> רק לגבי <small>ממון]</small> היינו אומרים שכך הוא הדין דווקא בממון <strong>משום דאיתיהיב</strong> <small>[ש</small>הוא <small>ניתן]</small> <strong>למחילה,</strong> שיכול אדם לתת או למחול ממונו הנמצא ביד אחר בלא לקבל כל תמורה <strong>אבל</strong> ב<strong>קידושין</strong> שאינם תלויים לגמרי ברצון האשה ובהסכמתה, וצריכה לקבל את כסף קידושיה <strong>אימא</strong> <small>[אמור]</small> ש<strong>לא</strong> יועיל דין ערב ועבד כנעני, על כן <strong>צריכא</strong> <small>[צריך]</small> הדבר להיאמר בשני המקרים.
 <big>א</big> <strong>אמר רבא:</strong> האומר לאשה <strong>"התקדשי לי לחציי"</strong> — הרי היא <strong>מקודשת.</strong> אבל אם אמר לה <strong>"חצייך מקודשת לי"</strong> — <strong>אינה מקודשת.</strong> הקשה ו<strong>אמר ליה</strong> <small>[לו]</small> <strong>אביי לרבא: מאי שנא</strong> <small>[</small>ב<small>מה שונה]</small> <strong>"חצייך מקודשת לי"</strong> ש<strong>אינה מקודשת</strong> — משום ש<strong>"אשה" אמר רחמנא</strong> <small>[אמרה תורה]</small> <strong>ולא חצי אשה.</strong> אם כן <strong>הכי נמי</strong> <small>[כך גם כן]</small> <strong>"איש" אמר רחמנא</strong> <small>[אמרה תורה]</small> <strong>ולא חצי איש!</strong>
 <strong>אמר ליה</strong> <small>[לו]</small> רבא: <strong>הכי השתא</strong> <small>[איך אתה משווה]?!</small> <strong>התם, איתתא לבי תרי לא חזיא</strong> <small>[שם, אשה לשנים אינה ראויה]</small> ואם קונה חצי אשה פירושו של דבר שהוא משייר את החצי השני לאחר — וזה אינו יכול לעשות, שאין אשה נישאת לשני גברים, <strong>אלא גברא מי לא חזי לבי תרי</strong> <small>[איש האם אינו ראוי לשתי</small> נשים<small>]?</small> <strong>והכי קאמר</strong> <small>[וכך אמר]</small> <strong>לה,</strong> כך התכוון כשאמר "את מקודשת לחציי" — <strong>דאי בעינא למינסב אחריתי</strong> <small>[שאם אני רוצה לשאת</small> אשה <small>אחרת]</small> — <strong>נסיבנא</strong> <small>[אשא].</small>
 <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב מרי לרבינא:</strong> במקרה שאומר לה "חצייך מקודשת לי" <strong>וניפשטו לה קידושי</strong> <small>[ויתפשטו הקידושין]</small> <strong>בכולה</strong> ותהיה מקודשת כולה? <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]:</small> <strong>האומר</strong> על בהמה <strong>"רגלה של זו עולה"</strong> — הרי <strong>תהא כולה עולה,</strong> שהקדושה שהיתה בחלקה, מתפשטת על כל הבהמה כולה.
 <strong>ו</strong>עוד, <strong>אפילו למאן דאמר</strong> <small>[ל</small>דעת <small>מי שאומר]</small> ש<strong>אין כולה עולה, הני מילי היכא</strong> <small>[דברים אלו</small> אמורים דווקא <small>במקום]</small> ש<strong>מקדיש</strong> את רגלה, שהוא <strong>דבר שאין הנשמה תלויה בו,</strong> שהרי אפשר לחתוך את רגלה ותחיה, <strong>אבל</strong> אם <strong>מקדיש דבר שהנשמה תלויה בו</strong> — <strong>הויא</strong> <small>[הרי היא]</small> <strong>כולה עולה</strong> לדעת הכל. ואף כאן, כיון שחציה הוא דבר שהנשמה תלויה בו — מדוע לא יתפשטו הקידושין בכולה?
  ודוחים:  <strong>מי דמי</strong> <small>[האם</small> הדברים <small>דומים]?</small> <strong>התם</strong> <small>[שם</small> מדובר<small>]</small> ב<strong>בהמה</strong> שהיא בריה שאין בה דעת ואילו <strong>הכא</strong> <small>[כאן]</small> הלא הדבר תלוי גם ב<strong>דעת אחרת,</strong> דעת האשה עצמה, והאשה צריכה לגלות דעתה שיתפשט בה קנין הקידושין.
 <strong>הא לא דמיא</strong> <small>[זו אינה דומה]</small> <strong>אלא להא</strong> <small>[ל</small>הלכה <small>זו]</small> ש<strong>אמר ר' יוחנן: בהמה של שני שותפין,</strong> אם <strong>הקדיש</strong> אחד מן השותפים את <strong>חציה</strong> השייך לו, <strong>וחזר ולקחה</strong> (קנה את חציה האחר) משותפו <strong>והקדישה</strong> — הרי זו <strong>קדושה,</strong> משום שבסופו של דבר הקדיש אותה בשלימות בשתי פעמים. <strong>ו</strong>בכל זאת <strong>אינה קריבה</strong> משום שבשעה שהקדישה בראשונה — לא היתה ראויה להקרבה, ולא התפשטה קדושה בכולה, משום שהיה צורך בדעת השותף האחר ואין לה תקנה.
  אבל כיון שהיא מוקדשת עתה, הרי קדושה שבה מספיקה כדי שתהיה בהמה זו <strong>עושה תמורה,</strong> שאם המיר בה בהמת חולין — הרי גם הבהמה האחרת נתפסת בקדושה, <strong>ו</strong>אולם <strong>תמורתה כיוצא בה,</strong> שאף התמורה היא קדושה ואינה קריבה.
  ומהלכה זו <strong>שמע מינה תלת</strong> <small>[למד ממנה שלושה</small> דברים<small>]:</small>
## דף ז:
 <strong>שמע מינה</strong> <small>[למד ממנה]</small> ש<strong>בעלי חיים נדחים,</strong> שקרבנות שנדחו מפני טעם כלשהו מלהיקרב על גבי המזבח אף בהיותם חיים, שוב אינם יכולים ליקרב, ואף כאן כשהקדיש רק חציה לא היתה יכולה להיקרב ונדחית, ולא כדעת הסבורים שאין דין דחיה אלא בקרבנות שנשחטו בלבד,
 <strong>ושמע מינה</strong> <small>[ולמד ממנה</small> עוד<small>]</small> כי <strong>דחוי מעיקרא הוי דחוי</strong> <small>[</small>דבר ש<small>דחוי מתחילה,</small> כלומר, מראשית הקדשתו, <small>הריהו</small> נחשב <small>לדחוי],</small> ואין אומרים שאין דין דחיה אלא בדבר שהיה ראוי קודם לכן ואחר כך נדחה, <strong>ושמע מינה</strong> <small>[ולמד מכאן]</small> כי <strong>יש דחוי בדמים</strong> בדבר שלא נתקדש בקדושת הגוף אלא שדמיו יהיו עבור קרבן, שהרי כשהקדיש חצי בהמה הקדישה רק לדמיה, שהרי אי אפשר לו להקריב חצי בהמה.
 <big>א</big> <strong>בעי</strong> <small>[שאל]</small> <strong>רבא:</strong> אמר לאשה <strong>"</strong>הרי <strong>חצייך</strong> מקודשת <strong>בחצי פרוטה, וחצייך בחצי פרוטה" מהו?</strong> האם לומר <strong>כיון</strong> ש<strong>אמר לה</strong> ב<strong>חצי פרוטה</strong> — <strong>פסקה</strong> <small>[חתך אותה],</small> כלומר, רצה שיחולו קידושין בשני חצאי פרוטה דווקא, וחצי פרוטה אינו מועיל, <strong>או דילמא</strong> <small>[שמא]</small> <strong>מונה והולך הוא,</strong> שכוונתו היתה לפרוטה אלא שהיה מונה חצי פרוטה ועוד חצי פרוטה, ושני החצאים מצטרפים.
 <strong>אם תימצי</strong> <small>[תמצא]</small> <strong>לומר</strong> כי <strong>מונה והולך הוא,</strong> אם אמר לה <strong>"חצייך בפרוטה וחצייך בפרוטה" מהו?</strong> האם לומר כי <strong>כיון</strong> ש<strong>אמר לה בפרוטה ופרוטה</strong> — <strong>פסקה למילתיה</strong> <small>[פסק,</small> חתך, <small>את דבריו]</small> ונתכוון לקדש כל חצי ממנה בפני עצמו, וכאמור "חצי אשה" אינה מתקדשת, <strong>או דילמא</strong> <small>[שמא]</small> <strong>כל</strong> דבר שעושה <strong>ביומיה</strong> <small>[ביומו,</small> באותו יום<small>]</small> <strong>מונה והולך הוא</strong> והרי הוא כאילו אמר לה שהיא מקודשת בשתי פרוטות.
 <strong>אם תימצי</strong> <small>[תמצא]</small> <strong>לומר</strong> כי <strong>כל</strong> דבר שעושה <strong>ביומיה</strong> <small>[ביומו]</small> <strong>מונה והולך הוא,</strong> אם אמר לה <strong>"חצייך בפרוטה היום וחצייך בפרוטה למחר" מהו?</strong> האם <strong>כיון</strong> ש<strong>אמר לה למחר</strong> — <strong>פסקה</strong> <small>[חתך אותה]</small> ואין לצרף עוד, <strong>או דילמא הכי קאמר</strong> <small>[שמא כך אמר]</small> <strong>לה: קדושין מתחלו מהאידנא</strong> <small>[מתחילים מעכשיו]</small> <strong>ומגמר</strong> <small>[ולהגמר]</small> <strong>לא ניגמרו</strong> <small>[ייגמרו]</small> אלא <strong>עד למחר.</strong>
 ועוד יש לשאול: אם אמר לה <strong>"שני חצייך בפרוטה" מהו? הכא</strong> <small>[כאן]</small> <strong>ודאי בחד זימנא קאמר</strong> <small>[בפעם אחת אמר]</small> <strong>לה,</strong> ולכאורה קידושיו קידושין, <strong>או דילמא</strong> <small>[שמא]</small> <strong>אין אשה מתקדשת לחצאין כלל.</strong> לכל השאלות הללו לא נמצא פתרון, ולכן <strong>תיקו</strong> <small>[תעמודנה]</small> במקומן.
 <strong>בעי</strong> <small>[שאל]</small> <strong>רבא:</strong> אמר לחבירו: <strong>"שתי בנותיך</strong> הקטנות מקודשות <strong>לשני בני בפרוטה" מהו</strong> הדין? וצדדי השאלה: האם <strong>בתר</strong> <small>[אחר]</small> ה<strong>נותן ומקבל אזלינן</strong> <small>[הולכים אנו]</small> ומכיון שגם הנותן נותן פרוטה וגם המקבל מקבל פרוטה <strong>והאיכא ממונא</strong> <small>[והרי יש כאן ממון],</small> שהרי פרוטה נחשבת לממון, <strong>או דילמא בתר דידהו אזלינן</strong> <small>[שמא אחריהם,</small> אחרי הנוגעים בדבר, הבנים המקדשים והבנות המתקדשות <small>אנו הולכים]</small> <strong>והא ליכא</strong> <small>[והרי אין]</small> כאן פרוטה לכל אחד ואחד מהם? שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>רב פפא:</strong> אמר לחבירו: <strong>"בתך</strong> <strong>ופרתך בפרוטה" מהו? מי אמרינן</strong> <small>[האם אנו אומרים]</small> כי כוונתו היתה <strong>בתך</strong> תתקדש <strong>בחצי פרוטה ופרתך</strong> תיקנה <strong>בחצי פרוטה</strong> — ואין כאן לא קידושין ולא קנין בכסף, <strong>או דילמא</strong> <small>[שמא]</small> כוונתו היתה כי <strong>בתך</strong> תתקדש <strong>בפרוטה ופרתך</strong> תיקנה <strong>במשיכה?</strong> ואף לשאלה זו לא נמצא פתרון ולכן <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>רב אשי:</strong> אמר <strong>"בתך וקרקעך בפרוטה" מהו?</strong> האם הכוונה היא <strong>בתך בחצי פרוטה וקרקעך בחצי פרוטה, או דילמא</strong> <small>[שמא]</small> הכוונה בדבריו היא <strong>בתך בפרוטה וקרקעך בחזקה?</strong> אף שאלה זו לא נפתרה ולכן <strong>תיקו</strong> <small>[תעמוד]</small> אף היא במקומה.
 <big>ב</big> מסופר: <strong>ההוא גברא דאקדיש בשיראי</strong> <small>[</small>מעשה <small>באדם אחד שקידש</small> אשה <small>ב</small>בגדי <small>משי],</small> <strong>רבה אמר: לא צריכי שומא</strong> <small>[אינם צריכים הערכה]</small> לפני נתינתם, שבודאי שווים הם יותר מפרוטה. <strong>רב יוסף אמר: צריכי שומא</strong> <small>[צריכים הערכה]</small> וכיון שלא העריכום קודם נתינתם — אין הקידושין תופשים. ומעירים: <strong>אי דאמר</strong> <small>[אם שאמר]</small> <strong>לה בכל דהו</strong> <small>[בכלשהו],</small> כלומר, שהוא מקדש אותה בשיראין אלה בלי לקבוע להם ערך, <strong>כולי עלמא לא פליגי דלא צריכי שומא</strong> <small>[הכל אינם חולקים שאינם צריכים הערכה],</small> שהרי ודאי שווים יותר מפרוטה.
  ומצד שני <strong>אי דאמר</strong> <small>[אם שאמר]</small> <strong>לה</strong> שהם שווים <strong>"חמשין"</strong> <small>[חמישים]</small> דינר <strong>ולא שוו חמשין</strong> <small>[ואינם שווים חמישים]</small> — <strong>הא לא שוו</strong> <small>[הרי אינם שווים]</small> ואין כאן קידושין לדעת הכל. <strong>כי פליגי</strong> <small>[כאשר נחלקו],</small> הרי זה במקרה ש<strong>אמר</strong> ששווים <strong>חמשין</strong> <small>[חמישים]</small> <strong>ו</strong>באמת <strong>שוו חמשין</strong> <small>[שווים חמישים].</small> <strong>רבה אמר: לא צריכי שומא</strong> <small>[אינם צריכים הערכה]</small> לפני הקידושין <strong>דהא שוו חמשין</strong> <small>[שהרי</small> הם <small>שווים</small> באמת <small>חמישים].</small> <strong>רב יוסף אמר: צריכי שומא</strong> <small>[צריכים הערכה]</small> לפני הקידושין ומדוע? <strong>כיון דאיתתא</strong> <small>[שהאשה]</small> עצמה <strong>לא בקיאה בשומא</strong> <small>[בהערכה]</small> <strong>לא סמכה דעתה</strong> <small>[אין דעתה סומכת</small> על הדבר<small>]</small> ומפני שאינה בטוחה שהיו שווים באמת חמישים — לא גמרה בדעתה להתקדש.
 <strong>איכא דאמרי</strong> <small>[יש שאומרים]</small> שאפילו אם אמר לה התקדשי לי בשיראים אלו <strong>בכל דהו</strong> <small>[בכל</small> סכום <small>שהוא]</small> שהם שווים <strong>נמי פליגי</strong> <small>[גם כן חלוקים</small> הם<small>]</small> אם קידשה בשיראים אלה סתם. וטעם המחלוקת, <strong>רב יוסף אמר: שוה כסף הרי הוא ככסף</strong> לכל דבר, <strong>מה כסף דקיץ</strong> <small>[ש</small>הוא <small>קצוב]</small> ושיש לו ערך קבוע ומסויים
## דף ח.
 <strong>אף שוה כסף נמי דקייץ</strong> <small>[גם כן ש</small>הוא <small>קצוב].</small>
 <strong>אמר רב יוסף: מנא אמינא לה</strong> <small>[מנין אני אומר אותה]</small> את הסברה הזו — <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר בענין פדיון עבד עברי <strong>"מכסף מקנתו"</strong> (ויקרא כה, נא) ללמדנו: דווקא <strong>בכסף הוא נקנה ואינו נקנה בתבואה וכלים.</strong>
 ונברר: <strong>האי</strong> <small>[</small>מקרה <small>זה]</small> של <strong>תבואה וכלים היכי דמי</strong> <small>[כיצד בדיוק]</small> מדובר כאן? <strong>אילימא דלא מקנו בהו</strong> <small>[אם תאמר שאין מקנים בהם]</small> <strong>כלל</strong> אלא בכסף בלבד, הלא <strong>"ישיב גאלתו"</strong> (שם) <strong>אמר רחמנא</strong> <small>[אמרה תורה]</small> והביטוי בא <strong>לרבות</strong> כל דרך של השבה וגם כל דבר <strong>שוה כסף</strong> שיהא דינו <strong>ככסף,</strong> שאין צורך לשלם בכסף דווקא אלא אפשר גם בשווה כסף.
 <strong>ואי דלית בהו</strong> <small>[ואם</small> תאמר משום <small>שאין בהם]</small> <strong>שוה פרוטה, מאי איריא</strong> <small>[מה שייך,</small> מדוע דווקא<small>]</small> <strong>תבואה וכלים? אפילו כסף נמי</strong> <small>[גם כן]</small> אם אין בו שווה פרוטה אינו קונה! <strong>אלא לאו</strong> <small>[</small>האם <small>לא]</small> מדובר פה באופן <strong>דאית בהו</strong> <small>[שיש בהם]</small> <strong>שוה פרוטה, וכיון דלא קייצי</strong> <small>[שאינם קצובים]</small> <strong>לא</strong> ניתן לפדות בהם עבד עברי. שמן ההשוואה לכסף נלמד שיכול הוא להפדות רק בדבר שיש לו ערך קצוב, ככסף.
 <strong>ואידך</strong> <small>[ו</small>החכם <small>האחר],</small> רבה, הסובר שאין צריכים שומא, אומר: אכן מדובר פה ב"שוה פרוטה" אך לא בא התנא ללמדנו שאין פודים בדברים שאינם קצובים אלא <strong>הכי קאמר</strong> <small>[כך אמר]:</small> <strong>בתורת כסף הוא נקנה, ואין נקנה בתורת תבואה וכלים, ומאי נינהו</strong> <small>[ומה הם]</small> הדרכים שמיוחדות לקנות בהן על ידי תבואה וכלים — קנין <strong>חליפין,</strong> ומלמדנו התנא שאין העבד נקנה בחליפין.
  ושואלים: הסבר זה נכון לפי השיטה שתבואה קונה בחליפין בדרך כלל,  <strong>ו</strong>אולם <strong>ל</strong>דעת <strong>רב נחמן</strong> ש<strong>אמר: פירות לא עבדי</strong> <small>[אינן עושים]</small> <strong>חליפין,</strong> שאין חליפין אלא בכלים, אם כן <strong>מאי איכא למימר</strong> <small>[מה יש לומר]</small> מדוע הזכיר התנא תבואה והרי תבואה אינה עושה חליפין? <strong>אלא</strong> יש לחזור מהסבר זה ולפרש אחרת: <strong>לעולם</strong> מדובר באופן <strong>דלית בהו</strong> <small>[שאין בהם]</small> בתבואה וכלים אלה <strong>שוה פרוטה. ודקאמרת מאי איריא</strong> <small>[ומה שאתה אומר, מה שייך</small> מדוע דווקא<small>]</small> <strong>תבואה וכלים</strong> שהזכיר, והרי <strong>אפילו כסף נמי</strong> <small>[גם כן]</small> בפחות משווה פרוטה לא יקנה? יש לומר כי בסגנון של <strong>לא מיבעיא קאמר</strong> <small>["לא נצרכה" אמר]</small> וכך יש להבין את הדברים:
 <strong>לא מיבעיא</strong> <small>[נצרכה]</small> אין צורך לומר ב<strong>כסף דאי אית ביה</strong> <small>[שאם יש בו]</small> <strong>שוה פרוטה</strong> — <strong>אין</strong> <small>[כן],</small> אפשר לקנות בו, <strong>אי</strong> <small>[אם]</small> <strong>לא</strong> — <strong>לא, אבל תבואה וכלים אימא</strong> <small>[אמור]</small> <strong>מדמקרבא הנאתייהו</strong> <small>[מ</small>כיון <small>שקרובה הנאתם</small><small>],</small> שיכול המקבלם ליהנות מהם מיד כפי שהם, שמא <strong>גמר ומקני נפשיה</strong> <small>[גומר ומקנה</small> העבד את <small>עצמו]</small> אפילו בפחות משווה פרוטה, על כן <strong>קא משמע לן</strong> <small>[השמיע לנו]</small> שבכל מקרה אין קנין בפחות משווה פרוטה.
  ועוד <strong>אמר רב יוסף: מנא אמינא לה</strong> <small>[מנין אני אומר אותה]</small> את הסברה שקידושין הם דווקא בדבר שערכו קצוב — <strong>דתניא</strong> <small>[ש</small>כן <small>שנינו</small> בברייתא<small>]:</small> האומר לכהן <strong>"עגל זה</strong> יהיה <strong>לפדיון בני",</strong> או <strong>"טלית זה</strong> תהא <strong>לפדיון בני"</strong> — <strong>לא אמר כלום,</strong> אבל אם אמר <strong>"עגל זה ב</strong>שווי של <strong>חמש סלעים</strong> יהיה <strong>לפדיון בני"</strong> או <strong>"טלית זו ב</strong>שווי של <strong>חמש סלעים</strong> תהא <strong>לפדיון בני"</strong> — <strong>בנו פדוי.</strong>
 ומעתה נברר: <strong>האי</strong> <small>[זה]</small> ה<strong>פדיון,</strong> בעגל או טלית שלא קצב את דמיהם, <strong>היכי דמי</strong> <small>[</small><small>כיצד היה בדיוק]?</small> <strong>אילימא דלא שוי</strong> <small>[אם תאמר שאינו שווה]</small> חמישה סלעים, <strong>כל כמיניה</strong> <small>[וכי בכוחו]</small> לתת לכהן פחות מהשיעור הקצוב? ומדוע בסיפא כשקצב את הסכום בנו פדוי! <strong>אלא לאו</strong> <small>[</small>האם <small>לא]</small> מדובר פה <strong>אף על גב דשוי</strong> <small>[אף על פי שהם שווים]</small> סכום זה, <strong>ו</strong>אולם ברישא <strong>כיון דלא קייצי</strong> <small>[שאינם קצובים]</small> <strong>לא</strong> יפדו בהם. הרי שיש לחלק בין דבר שיש לו מחיר קצוב לזה שאין לו ערך כזה.
  ודוחים:  <strong>לא, לעולם דלא שוי</strong> <small>[בכלל</small> מדובר באופן <small>שאינם שווים</small> העגל או הטלית<small>]</small> חמישה סלעים <strong>ו</strong>בסיפא מדובר <strong>כגון דקביל</strong> <small>[שקיבל]</small> ה<strong>כהן עילויה</strong> <small>[עליו]</small> ואמר שעבורו שווים אלה הדברים סכום זה ולפיכך בנו פדוי. <strong>כי הא</strong> <small>[כמו</small> מעשה <small>זה]</small> ש<strong>רב כהנא</strong> שהיה כהן <strong>שקיל סודרא מבי</strong> <small>[נטל סודר מבית]</small> אדם שהיה חייב ב<strong>פדיון הבן, אמר ליה</strong> <small>[לו]</small> לנותן: <strong>לדידי חזי</strong> <small>[עבורי ראוי,</small> שווה<small>]</small> <strong>לי</strong> סודר זה כאילו היה מחירו <strong>חמש סלעים.</strong>
 <strong>אמר רב אשי: לא אמרן</strong> <small>[אמרנו]</small> שאפשר לפדות בדרך זו <strong>אלא</strong> באיש <strong>כגון רב כהנא דגברא רבה</strong> <small>[שאדם גדול]</small> <strong>הוא ומבעי ליה סודרא ארישיה</strong> <small>[וצריך הוא סודר על ראשו],</small> שכך היתה דרכם של אנשים חשובים, <strong>אבל כולי עלמא</strong> <small>[כל העולם,</small> סתם אנשים<small>]</small> שאינם זקוקים לסודר ואינם יכולים לומר שסודר שווה בעיניהם סכום כזה <strong>לא</strong> יפדו בדרך שכזו. ומביאים ראיה שאדם חשוב הזקוק לסודר משלם הרבה עבורו <strong>כי הא</strong> <small>[כמו</small> מעשה <small>זה]</small> ש<strong>מר בר רב אשי זבן סודרא מאימיה</strong> <small>[קנה סודר מאמו]</small> של <strong>רבה מ</strong>המקום <strong>קובי</strong> שהיה <strong>שוי</strong> <small>[שווה]</small> <strong>עשרה</strong> דינרים <strong>בתליסר</strong> <small>[</small><small>בשלשה עשר]</small> משום שהיה זקוק לסודר.
 <big>א</big> <strong>אמר ר' אלעזר:</strong> אמר לאשה <strong>"התקדשי לי במנה"</strong> (מאה דינר) <strong>ונתן לה דינר</strong> אחד מן המנה — <strong>הרי זו מקודשת</strong> מיד, <strong>וישלים</strong> לאחר זמן את המותר שהתחייב בו. <strong>מאי טעמא</strong> <small>[מה טעם]</small> דבר זה? — <strong>כיון</strong> ש<strong>אמר לה</strong> "ב <strong>מנה" ויהב</strong> <small>[ונתן]</small> <strong>לה דינר</strong> — <strong>כמאן דאמר</strong> <small>[כמי שאמר]</small> <strong>לה:</strong> התקדשי לי <strong>"על מנת"</strong> שאתן לך מנה <strong>דמי</strong> <small>[נחשב</small> הוא<small>],</small> כלומר, שהוא מקדשה עכשיו בדינר, על תנאי שישלים מנה בעתיד, ולכן חלים הקידושין מיד אלא שצריך להשלים את המנה.
 <strong>ו</strong>כפי ש<strong>אמר רב הונא אמר רב: כל</strong> <strong>האומר "על מנת" כאומר "מעכשיו" דמי</strong> <small>[נחשב],</small> שהסכם בנוסח של "על מנת" משמעו שההסכם חל מיד, אלא שצריך לקיים את התנאי, ואינו כתנאי רגיל שההסכם חל רק אחר מילוי התנאי.
 <strong>מיתיבי</strong> <small>[מקשים</small> על כך<small>]</small> מברייתא: אמר לאשה <strong>"התקדשי לי במנה", והיה מונה והולך</strong> (ממשיך וסופר) את הכסף, <strong>ורצה אחד מהן לחזור</strong> מהקידושין <strong>אפילו בדינר האחרון</strong> — <strong>הרשות בידו.</strong> משמע שאין הקידושין חלים אלא עד שישלים את המנה כולו!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> כגון <strong>דאמר</strong> <small>[שאומר]</small> לאשה <strong>"</strong>התקדשי לי <strong>במנה זו"</strong> ואז המנה כולו הוא כסף הקידושין ולא רק הדינר הראשון. ומקשים על תשובה זו: <strong>הא מדסיפא</strong> <small>[הרי מ</small>כיון <small>שסופה</small> של הברייתא<small>]</small> מדבר <strong>"במנה זו",</strong> אם כן <strong>רישא</strong> <small>[בתחילתה</small> מדובר<small>]</small> <strong>במנה סתם.</strong>
 <strong>דקא תני סיפא</strong> <small>[ששנה בסופה]</small> של אותה ברייתא: <strong>אמר לה</strong> לאשה <strong>"התקדשי לי במנה זו", ונמצא מנה חסר דינר, או</strong> היה בו <strong>דינר של נחשת</strong> ולא מכסף — <strong>אינה מקודשת.</strong> אם היה <strong>דינר רע,</strong> כלומר, שהיה דינר כסף, אלא שהיה שחוק עד שאין מקבלים אותו בכל מקום ברצון — <strong>הרי זו מקודשת,</strong> שהרי נתן לה מנה, <strong>ויחליף</strong> ויתן דינר אחר. ומכך שדורש לשון "מנה זו" בסוף הברייתא, יש להבין שבתחילה הכוונה למנה סתם.
  ודוחים:  <strong>לא,</strong> אפשר לומר <strong>רישא וסיפא</strong> <small>[</small>ב<small>תחילתה וסופה]</small> מדובר באופן ש<strong>אמר "במנה זו", ופרושי קא מפרש</strong> <small>[ומפרש הוא]</small> את הדברים: <strong>רצה אחד מהן לחזור אפילו בדינר האחרון</strong> — <strong>הרשות בידו. כיצד</strong> — <strong>כגון</strong> ש<strong>אמר לה "במנה זו".</strong>
 ומעירים: <strong>והכי נמי מסתברא</strong> <small>[וכך גם כן מסתבר]</small> לפרש, <strong>דאי סלקא דעתך רישא</strong> <small>[שאם עולה על דעתך שבתחילה</small> מדובר<small>]</small> <strong>במנה סתם, השתא</strong> <small>[עכשיו,</small> הרי<small>]</small> אם <strong>במנה סתם לא הוו קידושי</strong> <small>[אין הם קידושין]</small> ויכולה לחזור בה, אם כן <strong>"במנה זו" מיבעיא</strong> <small>[נצרכה]</small> לומר שיכולה לחזור בה? והסיפא מיותרת!
  את ההוכחה הזו דוחים: <strong>אי</strong> <small>[אם]</small> <strong>משום הא</strong> <small>[זה]</small> <strong>לא איריא</strong> <small>[שייך]</small> ואין זו ראיה, שכן אפשר לומר: <strong>תנא סיפא לגלוי רישא</strong> <small>[שנה</small> את <small>סופה</small> כדי <small>לגלות</small> את משמעות <small>תחילתה],</small> <strong>שלא תאמר רישא</strong> <small>[תחילתה]</small> מדובר שאמר <strong>"במנה זו", אבל במנה סתם הוו</strong> <small>[הריהם]</small> <strong>קידושין,</strong> לכן <strong>תנא סיפא</strong> <small>[שנה בסוף]</small> <strong>"במנה זו",</strong> ונלמד מכאן ו<strong>מכלל</strong> זה נלמד <strong>דרישא</strong> <small>[שבראשה]</small> היא מדברת <strong>במנה סתם, ואפילו הכי</strong> <small>[כך]</small> <strong>לא הוו</strong> <small>[אינם]</small> <strong>קידושין.</strong>
 <strong>רב אשי אמר:</strong> אין צורך לומר שמדובר בברייתא באופן שאמר "מנה זו", אלא אם היה <strong>מונה והולך שאני</strong> <small>[שונה],</small> <strong>דדעתה אכוליה</strong> <small>[שדעתה על</small> המנה <small>כולו],</small> שכיון שמונה והולך ולא הסתפק בנתינה של משהו לצורך קידושין, משמע שכוונתם שיתן לה את המנה כולו ולפיכך יכולים לחזור בהם במקרה זה עד תום המנין.
  אגב כך שואלים: <strong>האי</strong> <small>[זה]</small> <strong>דינר של נחשת</strong> שהוזכר כאן, <strong>היכי דמי</strong> <small>[כיצד היה</small> הדבר בדיוק<small>]?</small> <strong>אי דידעה ביה</strong> <small>[אם שיודעת בו]</small> שהוא דינר של נחושת — <strong>הא סברה</strong> <small>[הרי ידעה]</small> <strong>וקבלה</strong> את המטבע הזו כדינר, ואינה יכולה לחזור בה משום כך! ומשיבים: <strong>לא צריכא</strong> <small>[נצרכה]</small> אלא לאופן <strong>דיהביה ניהליה בליליא</strong> <small>[</small><small>שנתן לה</small> את הדינר הזה <small>בלילה]</small> ולא ראתה באותה שעה שהוא של נחושת, <strong>אי נמי דאשתכח ליה ביני זוזי</strong> <small>[או גם כן כשנמצא בין הדינרים]</small> ולא הבחינה שדינר זה של נחושת הוא.
  ועוד שואלים: <strong>האי</strong> <small>[זה]</small> <strong>דינר רע</strong> שנזכר שם <strong>היכי דמי</strong> <small>[כיצד היה בדיוק]?</small> שהרי <strong>אי דלא נפיק</strong> <small>[אם שאיננו יוצא],</small> שאי אפשר להשתמש בו כדינר כסף — <strong>היינו</strong> <small>[הרי זה]</small> בדיוק כמו <strong>דינר של נחשת,</strong> שהרי אף זה אינו שווה דינר! <strong>אמר רב פפא:</strong> שם מדובר <strong>כגון דנפיק</strong> <small>[שיוצא]</small> <strong>על ידי הדחק,</strong> שצריך לחזר הרבה עד שיימצא מישהו שיקבל אותו.
 <big>ב</big> <strong>אמר רבא אמר רב נחמן: אמר לה,</strong> לאשה, <strong>"התקדשי לי במנה", ו</strong>לא נתנו לה אלא <strong>הניח לה משכון עליה,</strong> על המנה הזה — <strong>אינה מקודשת</strong> וטעמו:
## דף ח:
 <strong>מנה אין כאן</strong> — שהרי עדיין לא נתן לה מנה, ו<strong>משכון אין כאן</strong> — שהרי המשכון הזה אינו מתנה, אלא ערבון בלבד, ונמצא שלא נתן לה מאומה. <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו במפורש: <strong>קידשה במשכון מקודשת!</strong> ומשיבים: <strong>התם</strong> <small>[שם]</small> מדובר <strong>במשכון</strong> של <strong>אחרים</strong> שהיה ממושכן בידו של המקדש, <strong>וכ</strong>דברי <strong>ר' יצחק.</strong>
 ש<strong>אמר ר' יצחק: מנין לבעל חוב שקונה משכון,</strong> כלומר, שהמחזיק במשכון יש לו זכות קניינית בו — <strong>שנאמר "</strong>השב תשיב לו את העבוט... <strong>ולך תהיה צדקה"</strong> (דברים כד, יג). <strong>אם</strong> המלווה <strong>אינו קונה</strong> את העבוט = המשכון לעצמו — <strong>צדקה מנין</strong> כשמחזיר אותו? שהרי לא את שלו הוא נותן! אלא <strong>מכאן לבעל חוב שקונה משכון</strong> במקצת קנין.
  מסופר:  <strong>בני רב הונא בר אבין זבון ההיא אמתא בפריטי</strong> <small>[קנו שפחה אחת</small> על מנת לשלם <small>בפרוטות</small> נחושת<small>],</small> <strong>לא הוו בהדייהו</strong> <small>[היה בידם]</small> הממון באותה שעה, <strong>אותיבי נסכא</strong> <small>[נתנו</small> כמשכון <small>חתיכת כסף]</small> <strong>עליה. לסוף אייקר אמתא</strong> <small>[לבסוף התייקרה האמה]</small> ורצו המוכרים לבטל את המיקח. <strong>אתו לקמיה</strong> <small>[באו לפני]</small> <strong>ר' אמי</strong> לשאול, <strong>אמר להו</strong> <small>[להם]:</small> <strong>פריטי</strong> <small>[פרוטות]</small> <strong>אין כאן,</strong> לפיכך גם <strong>נסכא</strong> <small>[חתיכת כסף]</small> <strong>אין כאן,</strong> שהרי בפועל לא נתנו את הכסף, והמשכון שנתנו גם כן אינו קונה, ונמצא שלא היה כאן מעשה קנין כלל.
 <big>א</big> <strong>תנו רבנן</strong> <small>[שנו חכמים]:</small> אמר לאשה <strong>"התקדשי לי במנה", נטלתו</strong> מידו <strong>וזרקתו לים או לאור</strong> (לאש) <strong>או לכל דבר האבד</strong> — <strong>אינה מקודשת.</strong> ותוהים: מתוך לשון הברייתא משמע כי דווקא במקרים אלו שהלך המנה לאיבוד אינה מקודשת, <strong>הא שדיתינהו קמיה</strong> <small>[הרי</small> אם <small>זרקה אותם,</small> את המעות, <small>לפניו]</small> ולא איבדה אותו — <strong>הוו</strong> <small>[הרי הם]</small> <strong>קידושין? הא קאמרה ליה: שקיל, לא בעינא</strong> <small>[</small>ו<small>הרי היא אומרת לו</small> בכך: <small>קח, אינני רוצה]</small> בקידושין!
  ומשיבים: בלשון  <strong>לא מיבעיא קא אמר</strong> <small>[נצרכה אמר],</small> וכך יש להבין: <strong>לא מיבעיא</strong> <small>[צריך]</small> לומר שכאשר <strong>שדיתינהו קמיה דלא הוו</strong> <small>[זרקה אותם לפניו שאינם]</small> <strong>קידושין,</strong> שהרי גילתה את דעתה שאינה חפצה בקידושין, <strong>אבל זרקתו לים או לאור אימא</strong> <small>[אמור]</small> <strong>כיון דמיחייבא בהו</strong> <small>[שמחוייבת בהם]</small> להחזירם, שמא נאמר כי <strong>קדושי קדיש נפשה</strong> <small>[קידשה את עצמה]</small> בכסף שקיבלה, <strong>והא דקא עבדא הכי סברא</strong> <small>[וזה שהיא עושה כך,</small> שזורקת לים — <small>חשבה]:</small> <strong>איבדקיה להאי גברא אי רתחנא</strong> <small>[אבדוק את האיש הזה אם כעסן]</small> <strong>הוא או לא,</strong> על כן <strong>קא משמע לן</strong> <small>[השמיע לנו]</small> התנא שגם במקרה זה אין אלה קידושין.
 <strong>תנו רבנן</strong> <small>[שנו חכמים]:</small> אמר לאשה <strong>"התקדשי לי במנה"</strong> ואמרה לו: <strong>"תנם,</strong> את המעות, <strong>לאבא</strong> או <strong>לאביך"</strong> — <strong>אינה מקודשת.</strong> ואולם אם אמרה <strong>"</strong>תנם לאבא או לאביך <strong>על מנת שיקבלום לי"</strong> — <strong>מקודשת.</strong>
 ומעירים: <strong>תנא</strong> <small>[שנה]</small> <strong>"אבא"</strong> — <strong>להודיעך,</strong> כלומר, להדגיש עד היכן מגיע <strong>כח</strong> הדין <strong>דרישא</strong> <small>[שבתחילתה</small> של הברייתא<small>]</small> שאם אמרה שיתנם לאחר, אפילו כשאמרה "לאבא" שלה, שמן הסתם היא רוצה בהנאתו — אינה מקודשת. <strong>תנא</strong> <small>[שנה]</small> <strong>"אביך" להודיעך כח דסיפא</strong> <small>[שבסוף</small> הברייתא<small>]</small> שאם אמרה על מנת שיקבלום עבורה — אפילו אמרה שימסרם לאביו של המקדש — הרי אלו קידושין.
  עוד שנינו: אם אמר לה <strong>"התקדשי לי במנה"</strong> ואמרה לו <strong>"תנם לפלוני"</strong> — <strong>אינה מקודשת.</strong> ואולם אם אמרה לו <strong>"על מנת שיקבלם לי"</strong> — הריהי <strong>מקודשת.</strong> ומעירים: <strong>וצריכא</strong> <small>[וצריכה]</small> גם פיסקה זו להיאמר אף שלכאורה היא מעין האמור בפיסקה הראשונה;
 <strong>דאי אשמעינן</strong> <small>[שאם היה משמיע לנו]</small> רק את הדין כשאמרה <strong>"אבא ואביך"</strong> היינו אומרים <strong>התם</strong> <small>[שם]</small> <strong>הוא ד</strong><strong>כי אמרה</strong> <small>[שכאשר אומרת]</small> <strong>"על מנת שיקבלום לי" הוו</strong> <small>[הריהם]</small> <strong>קידושין,</strong> משום <strong>דסמכה דעתה עילייהו</strong> <small>[שסומכת דעתה עליהם]</small> כי <strong>סברה</strong> <small>[חושבת</small> היא<small>]:</small> <strong>עבדין</strong> <small>[יעשו]</small> <strong>לי</strong> הם <strong>שליחותאי</strong> <small>[את שליחותי]</small> ויחזיקו בכסף עבורי. <strong>אבל</strong> כאשר אמרה "תנם ל<strong>פלוני,</strong> סתם אדם, על מנת שיקבל לי" — <strong>לא. ו</strong>להיפך,
 <strong>אי אשמעינן</strong> <small>[אם היה משמיע לנו</small> רק<small>]</small> ב<strong>פלוני,</strong> היינו אומרים: <strong>הכא</strong> <small>[כאן]</small> <strong>הוא דכי אמרה</strong> <small>[שכאשר</small> היא <small>אומרת]</small> <strong>"תנם לפלוני"</strong> סתם — <strong>לא הוו קידושי</strong> <small>[אינם קידושין]</small> משום <strong>דלא מקרבא דעתה לגביה</strong> <small>[שאין דעתה קרובה אליו]</small> ואינה מעוניינת <strong>למיתבה ליה</strong> <small>[לתת לו]</small> <strong>במתנה</strong> כסף זה. <strong>אבל "אבא ואביך" דמקרבא דעתה לגבייהו</strong> <small>[שקרובה דעתה לגביהם]</small> <strong>אימא</strong> <small>[אמור]</small> ש<strong>במתנה יהביתיה ניהלייהו</strong> <small>[נתנה אותה להם],</small> שקיבלה את המעות ככסף קידושין, והחליטה לתת אותם במתנה וצריכה להיות מקודשת, על כן <strong>צריכא</strong> <small>[צריך]</small> שייאמרו שתי הפיסקאות, שבשניהם אינה מקודשת.
 <strong>תנו רבנן</strong> <small>[שנו חכמים]:</small> אמר לאשה <strong>"התקדשי לי במנה"</strong> ואמרה לו <strong>"תנם על גבי סלע"</strong> — <strong>אינה מקודשת. ואם היה סלע</strong> זה <strong>שלה</strong> — הריהי <strong>מקודשת. בעי</strong> <small>[שאל]</small> <strong>רב ביבי:</strong> אם היה ה<strong>סלע של שניהם, מהו?</strong> השאלה הזו לא נפתרה ועל כן <strong>תיקו</strong> <small>[תעמוד]</small> במקומה.
  אמר לה <strong>"התקדשי לי בככר",</strong> אמרה לו: <strong>"תנהו לכלב"</strong> — <strong>אינה מקודשת. ואם היה כלב</strong> זה <strong>שלה</strong> — <strong>מקודשת. בעי</strong> <small>[שאל]</small> <strong>רב מרי:</strong> ואם היה <strong>כלב רץ אחריה</strong> לנשכה ואמרה לו תן את הככר לכלב, <strong>מהו</strong> הדין?
  וצדדי השאלה: האם <strong>בההוא</strong> <small>[באותה]</small> <strong>הנאה דקא מצלה נפשה מיניה</strong> <small>[שהיא מצילה את עצמה ממנו,</small> מן הכלב<small>]</small> <strong>גמרה ומקניא ליה נפשה</strong> <small>[גומרת</small> בלבה <small>ומקנה לו</small> לנותן הככר <small>את עצמה</small> לקידושין<small>],</small> <strong>או דלמא מצי אמרה ליה</strong> <small>[שמא יכולה לומר לו]:</small> <strong>מדאורייתא חיובי מחייבת לאצולן</strong> <small>[מ</small>דין <small>התורה</small> הלא <small>חייב אתה להציל אותי]</small> משום "לא תעמוד על דם רעך", ואינה חייבת לו דבר, ואינה מקודשת על ידי ככר זו? אף בעיה זו לא נפתרה ועל כן <strong>תיקו</strong> <small>[תעמוד]</small> השאלה במקומה.
  אמר לאשה <strong>"התקדשי לי בככר"</strong> ואמרה לו <strong>"תנהו לעני"</strong> — <strong>אינה מקודשת, אפילו</strong> היה זה <strong>עני הסמוך עלה</strong> <small>[עליה]</small> שהיא רגילה לספק לו את מזונותיו. <strong>מאי טעמא</strong> <small>[מה טעם]</small> הדבר? <strong>אמרה ליה</strong> <small>[</small>יכולה היא <small>לומר לו]:</small> <strong>כי היכי דמחייבנא ביה אנא הכי מחייבת ביה את</strong> <small>[כשם שאני מחויבת בו</small> לתת לו צדקה <small>כך מחויב אתה בו]</small> ואין זו נחשבת כנתינה לאשה שתתקדש בה.
 <big>ב</big> מסופר: <strong>ההוא גברא דהוה קא מזבין</strong> <small>[אדם אחד שהיה מוכר]</small>
## דף ט.
 <strong>חומרי פתכייתא</strong> <small>[מחרוזות</small> של <small>זכוכית].</small> <strong>אתאי ההיא איתתא</strong> <small>[באה אשה אחת],</small> <strong>אמרה ליה</strong> <small>[לו]:</small> <strong>הב</strong> <small>[תן]</small> <strong>לי חד שוכא</strong> <small>[ענף</small> (מחרוזת) <small>אחד].</small> <strong>אמר לה: אי יהבינא ליך מיקדשת</strong> <small>[אם אתן לך</small> אותה האם <small>תתקדשי]</small> <strong>לי</strong> בה? <strong>אמרה ליה</strong> <small>[לו]</small> בלגלוג: <strong>הבה מיהבה</strong> <small>[תן תן]</small> והתכוונה שאינה חוששת כלל לתנאי זה. <strong>אמר רב חמא: כל</strong> שאומרת לשון <strong>"הבה מיהבה"</strong> <small>["תן תן"]</small> <strong>לאו</strong> <small>[לא]</small> <strong>כלום הוא,</strong> כלומר, היא אמנם אמרה לו "תן", אבל לא הסכימה לתנאי שאמר לה, ואינה מקודשת בכך.
  וכן מסופר: <strong>ההוא גברא דהוה קא שתי חמרא בחנותא</strong> <small>[אדם אחד שהיה שותה יין בחנות].</small> <strong>אתאי ההיא איתתא</strong> <small>[נכנסה אשה אחת],</small> <strong>אמרה ליה</strong> <small>[לו]:</small> <strong>הב</strong> <small>[תן]</small> <strong>לי חד כסא</strong> <small>[כוס</small> יין <small>אחת].</small> <strong>אמר לה: אי יהיבנא ליך</strong> <small>[אם אתן לך]</small> האם <strong>מיקדשת</strong> <small>[תתקדשי]</small> <strong>לי</strong> בה? <strong>אמרה ליה</strong> <small>[לו]:</small> <strong>"אשקויי אשקיין"</strong> <small>[השקה השקה אותי].</small> <strong>אמר רב חמא: כל</strong> שאומרת <strong>"אשקויי אשקיין"</strong> <small>["השקה השקה אותי"]</small> <strong>לאו</strong> <small>[לא]</small> <strong>כלום הוא,</strong> שבוודאי אין כוונתה לקבל את התנאי ואינה מקודשת.
  מסופר:  <strong>ההוא גברא דהוה קא שדי תמרי מדקלא</strong> <small>[אדם אחד שהיה זורק,</small> קוטף, <small>תמרים מן הדקל].</small> <strong>אתאי ההיא איתתא</strong> <small>[באה אשה אחת],</small> <strong>אמרה ליה</strong> <small>[לו]:</small> <strong>שדי</strong> <small>[זרוק,</small> קטוף<small>]</small> <strong>לי תרתי</strong> <small>[שתים]!</small> <strong>אמר לה: אי שדינא ליך מיקדשת</strong> <small>[אם אזרוק</small> <strong>לך</strong> האם <small>תתקדשי]</small> <strong>לי</strong> בהן? <strong>אמרה ליה</strong> <small>[לו]:</small> <strong>שדי מישדא</strong> <small>[זרוק זרוק].</small> <strong>אמר רב זביד: כל "שדי מישדא"</strong> <small>["זרוק זרוק"]</small> <strong>לאו</strong> <small>[לא]</small> <strong>כלום הוא</strong> ואינה מקודשת.
 <strong>איבעיא להו</strong> <small>[נשאלה להם</small> ללומדים<small>]:</small> אם אמרה לו בלשון <strong>"הב"</strong> <small>["תן"],</small> או <strong>"אשקי"</strong> <small>["השקה"],</small> או <strong>"שדי"</strong> <small>["זרוק"]</small> בלבד, בלא שכפלה את דיבורה, <strong>מהו</strong> הדין? האם משמעו שהתכוונה לומר ברצינות — תן כפי התנאי שאמרת, או שאף בדיבור כגון זה לא הסכימה לקידושין, או לא? <strong>אמר רבינא: מקודשת. רב סמא בר רקתא אמר</strong> בלשון שבועה: <strong>תגא דמלכא</strong> <small>[כתר המלך]!</small> <strong>אינה מקודשת. והלכתא</strong> <small>[והלכה]:</small> <strong>אינה מקודשת.</strong>
 ואגב פסק זה מסכמים להלכה גם את הבעיות שנשאלו קודם: <strong>והלכתא</strong> <small>[והלכה</small> היא<small>]:</small> <strong>שיראי</strong> <small>[שיראין]</small> שהיה בהם יותר משווה פרוטה <strong>לא צריכי שומא</strong> <small>[אינם צריכים הערכה]</small> מיוחדת בשביל לקדש בהם אשה. <strong>והלכתא</strong> <small>[והלכה]</small> <strong>כ</strong>דעת <strong>ר' אלעזר</strong> שאם הבטיח לה מנה בקידושין ונתן לה רק דינר ממנו מקודשת, <strong>והלכתא</strong> <small>[והלכה]</small> <strong>כ</strong>דעת <strong>רבא</strong> ש<strong>אמר</strong> בשם <strong>רב נחמן</strong> שאם הבטיח מנה ונתן רק משכון אין זה נחשב לקידושין.
 <big>א</big> <strong>תנו רבנן</strong> <small>[שנו חכמים]:</small> קידושין <strong>בשטר כיצד? כתב לו</strong> הבעל לאבי הנערה שטר <strong>על הנייר או על החרס אף על פי שאין בו</strong> בנייר או בחרס <strong>שוה פרוטה</strong> (שאין כאן קידושין בשווה כסף), בלשון: <strong>"בתך מקודשת לי",</strong> או <strong>"בתך מאורסת לי",</strong> או <strong>"בתך לי לאינתו"</strong> <small>[לאשה]</small> — <strong>הרי זו מקודשת.</strong>
 <strong>מתקיף לה</strong> <small>[מקשה על כך]</small> <strong>ר' זירא בר ממל: הא</strong> <small>[הרי]</small> <strong>לא דמי האי שטרא</strong> <small>[דומה שטר זה]</small> <strong>לשטר זביני</strong> <small>[מכר]!</small> שכן <strong>התם</strong> <small>[שם],</small> בשטר מכר, ה<strong>מוכר</strong> הוא ש<strong>כותב לו</strong> לקונה <strong>"שדי מכורה לך",</strong> ואילו <strong>הכא</strong> <small>[כאן]</small> ה<strong>בעל</strong> (שהוא לענין זה כקונה) הוא ש<strong>כותב "בתך מקודשת לי"!</strong>
 <strong>אמר רבא: התם מעניינא דקרא והכא מעניינא דקרא</strong> <small>[שם</small> במכר, לשון השטר הוא <small>מענין הכתוב וכאן</small> בקידושין, לשון השטר הוא <small>מענין הכתוב];</small> <strong>התם כתיב</strong> <small>[שם</small> בענין מכר <small>נאמר]</small> <strong>"ומכר מאחזתו"</strong> (ויקרא כה, כה), לומר: <strong>במוכר תלה רחמנא</strong> <small>[תלתה תורה],</small> <strong>הכא כתיב</strong> <small>[כאן נאמר]</small> <strong>"כי יקח</strong> איש אשה" (דברים כב, יג) לומר: <strong>בבעל תלה רחמנא</strong> <small>[תלתה התורה].</small>
 ושואלים: <strong>התם נמי כתיב</strong> <small>[שם</small> במכר הלא <small>גם כן נאמר]</small> <strong>"שדות בכסף יקנו"</strong> (ירמיה לב, מד) ותלה את הדבר בקונה! ומשיבים: <strong>קרי ביה</strong> <small>[קרא בו]</small> <strong>"יקנו".</strong> ושואלים: <strong>מאי טעמא קרית ביה</strong> <small>[מה טעם אתה קורא בו]</small> <strong>"יקנו"</strong> — <strong>משום דכתיב</strong> <small>[שנאמר]</small> <strong>"ומכר", הכי נמי קרי ביה</strong> <small>[כאן גם כן קרא בו]</small> <strong>"כי יקח", דכתיב</strong> <small>[שנאמר]</small> <strong>"את בתי נתתי לאיש הזה"</strong> (דברים כב, טז).
 <strong>אלא אמר רבא:</strong> יש לחזור מן הנסיונות למצוא מקור בכתוב לדינים אלה, ולומר כי <strong>הלכתא נינהו ואסמכינהו רבנן אקראי</strong> <small>[הלכות</small> מקובלות <small>הן</small> במסורת, <small>והסמיכו אותן חכמים על הכתובים].</small> <strong>ואיבעית אימא</strong> <small>[ואם תרצה אמור]:</small> <strong>התם נמי כתיב</strong> <small>[שם,</small> במכר, <small>גם כן נאמר]</small> על הקונה <strong>"ואקח את ספר המקנה"</strong> (ירמיה לב, יא), משמע שהמוכר הוא זה שכתב את השטר.
 <strong>ואמר רבא אמר רב נחמן: כתב לו על הנייר או על החרס, אף על פי שאין בו שוה פרוטה, "בתך מקודשת לי",</strong> או <strong>"בתך מאורסת לי",</strong> או <strong>"בתך לי לאינתו"</strong> <small>[לאשה],</small> <strong>בין</strong> שנתנו <strong>על ידי אביה בין</strong> שנתנו <strong>על ידי עצמה</strong> — <strong>מקודשת מדעתו</strong> של אביה, <strong>והוא</strong> בזמן <strong>שלא בגרה,</strong> שאז לאביה בלבד יש רשות לקדשה.
  ואם <strong>כתב לה על הנייר או על החרס, אף על פי שאין בו שוה פרוטה, "הרי את מקודשת לי",</strong> או <strong>"הרי את לי לאינתו"</strong> <small>[לאשה],</small> או <strong>"הרי את מאורסת לי"</strong> — <strong>מקודשת, בין</strong> שמסרם <strong>על ידי אביה בין על ידי עצמה</strong> ובלבד שעשה זאת <strong>מדעתה</strong> (מרצונה) — <strong>והוא</strong> דווקא לאחר <strong>שבגרה</strong> ועומדת ברשות עצמה.
 <big>ב</big> <strong>בעי</strong> <small>[שאל]</small> <strong>ר' שמעון בן לקיש: שטר אירוסין שכתבו שלא לשמה</strong> של אשה זו, אלא כתבו סתם <strong>מהו</strong> דינו? האם <strong>הויות</strong> (היות האשה לאיש בקידושין) <strong>ליציאות</strong> (לגירושין) <strong>מקשינן</strong> <small>[אנו מקישים,</small> משווים<small>]</small> לכל הדינים, ולכן נאמר: <strong>מה</strong>
## דף ט:
 <strong>יציאה</strong> (גט) <strong>בעינן</strong> <small>[צריכים אנו]</small> שיהיה כתוב דווקא <strong>לשמה</strong> — <strong>אף</strong> בשטר <strong>הוייה</strong> של קידושין <strong>בעינן</strong> <small>[צריכים אנו]</small> שיהיה השטר כתוב <strong>לשמה, או דלמא</strong> <small>[שמא]</small> <strong>הויות להדדי</strong> <small>[זו לזו]</small> <strong>מקשינן</strong> <small>[אנו מקישים,</small> משווים<small>]:</small> <strong>מה הוייה</strong> (קידושין) שנעשית על ידי <strong>כסף לא בעינן</strong> <small>[אין אנו צריכים]</small> שיהיה הכסף עשוי, מוטבע <strong>לשמה</strong> — <strong>אף הוייה</strong> של <strong>שטר לא בעינן</strong> <small>[אין אנו צריכים]</small> שתהיה <strong>לשמה?</strong>
 <strong>בתר דבעיא הדר פשטה</strong> <small>[אחר ששאל</small> אותה שאלה <small>חזר</small> ו<small>פתרה]:</small> <strong>הוייה ליציאה מקשינן</strong> <small>[משווים אנו],</small> ש<strong>אמר קרא</strong> <small>[הכתוב]</small> <strong>"ויצאה... והיתה"</strong> (דברים כד, ב), וכיון שלמדים את עצם דין שטר קידושין משטר גירושין צריך שיהיה גם הוא, כשטר גירושין, כתוב לשמה.
 <big>א</big> <strong>איתמר</strong> <small>[נאמר]</small> שנחלקו חכמים בבעיה : <strong>כתבו</strong> את שטר הקידושין <strong>לשמה, ושלא מדעתה</strong> כשהיא לא ידעה על כך תחילה ואחר כך הסכימה לקבלו, <strong>רבא ורבינא אמרי</strong> <small>[אומרים]:</small> <strong>מקודשת. רב פפא ורב שרביא אמרי</strong> <small>[אומרים]:</small> <strong>אינה מקודשת. אמר רב פפא: אימא טעמא דידהו ואימא טעמא דידי</strong> <small>[אומר</small> את <small>טעמם שלהם ואומר</small> את <small>הטעם שלי].</small> <strong>אימא טעמא דידהו</strong> <small>[אומר</small> את <small>הטעם שלהם]</small> — <strong>דכתיב</strong> <small>[שנאמר]:</small> <strong>"ויצאה... והיתה", מקיש</strong> <small>[משווה]</small> הכתוב על ידי כך <strong>הוייה ליציאה, מה יציאה לשמה ושלא מדעתה</strong> ואף שלא מרצונה, <strong>אף הוייה נמי</strong> <small>[גם כן]</small> <strong>לשמה ו</strong>אפילו <strong>שלא מדעתה.</strong>
 <strong>ואימא טעמא דידי</strong> <small>[ואומר</small> את <small>הטעם שלי]:</small> נאמר <strong>"ויצאה... והיתה"</strong> — <strong>מקיש הוייה ליציאה, מה יציאה בעינן</strong> <small>[צריכים אנו]</small> <strong>דעת מקנה</strong> האיש המגרש, המקנה לאשה את עצמה, <strong>אף</strong> בזמן <strong>הוייה בעינן</strong> <small>[צריכים אנו]</small> <strong>דעת מקנה</strong> ובקידושין האשה מקנה את עצמה, וצריך שיהיה לדעתה.
 <strong>מיתיבי</strong> <small>[מקשים]</small> על דעת האומרים מקודשת ממה ששנינו: <strong>אין כותבין שטרי אירוסין ונשואין אלא מדעת שניהן. מאי לאו</strong> <small>[האם לא]</small> מדובר ב<strong>שטרי אירוסין ונשואין ממש,</strong> כלומר, שטר של קידושין, ומכאן הוכחה שצריך את דעת האשה! ודוחים: <strong>לא,</strong> מדובר פה ב<strong>שטרי פסיקתא</strong> <small>[שטרות פסיקה],</small> שפוסקים, קובעים בהם את סכומי הנדוניה. <strong>וכ</strong>דברי <strong>רב גידל אמר רב.</strong>
 ש<strong>אמר רב גידל אמר רב:</strong> אומר מחותן אחד לחבירו <strong>"כמה אתה נותן לבנך"?</strong> ועונה לו: <strong>כך וכך,</strong> ומוסיף: <strong>"</strong>כמה אתה נותן <strong>לבתך"?</strong> ועונה לו: <strong>"כך וכך",</strong> אם <strong>עמדו</strong> אחר כך <strong>וקדשו</strong> — <strong>קנו</strong> את כל הדברים שהבטיחו, <strong>הן הן הדברים הנקנים באמירה</strong> ואינם צריכים קנין. ושטרות אירוסין ששנינו שצריכים גם דעת האשה הם שטרות שכותבים בהם התחייבויות אלה ולא שטרי קידושין ממש.
 <big>ב</big> שנינו במשנה שהאשה נקנית בין השאר גם <strong>בביאה,</strong> שואלים: <strong>מנא לן</strong> <small>[מנין לנו</small> זאת<small>]?</small> <strong>אמר ר' אבהו אמר ר' יוחנן:</strong> ש<strong>אמר קרא</strong> <small>[הכתוב]</small> <strong>"בעלת בעל"</strong> (שם כב, כב), <strong>מלמד שנעשה לה בעל על ידי בעילה. אמר ליה</strong> <small>[לו]</small> <strong>ר' זירא לר' אבהו ואמרי לה</strong> <small>[ויש אומרים]</small> שאמר זאת <strong>ריש לקיש לר' יוחנן:</strong> וכי <strong>כעורה</strong> הוכחה <strong>זו ששנה רבי</strong> שדרש את המלה <strong>"</strong>כי יקח איש אשה <strong>ובעלה"</strong> (שם כד, א) — <strong>מלמד שנקנית בביאה?</strong>
 על כך משיבים שדברי רבי אינם הוכחה מספקת לקנין ביאה באשה כי <strong>אי מהתם</strong> <small>[אם משם]</small> בלבד, <strong>הוה אמינא</strong> <small>[הייתי אומר]</small> שאינה נחשבת אשתו אלא <strong>עד</strong> ש<strong>מקדש</strong> תחילה בכסף <strong>והדר בעיל</strong> <small>[וחוזר</small> אחר כך ו<small>בועל]</small> ואין קנין אישות אלא בדרך זו, אבל בעילה בלבד אינה קונה, על כן <strong>קא משמע לן</strong> <small>[השמיע לנו]</small> מהפסוק "בעולת בעל" שדי בביאה לקנין אישות.
 <strong>מתקיף לה</strong> <small>[מקשה על כך]</small> <strong>ר' אבא בר ממל:</strong> אינך יכול להעלות על הדעת לפרש כך את הפסוק "כי יקח איש אשה ובעלה" ש<strong>אם כן</strong> אתה אומר שאין קנין באשה אלא באופן שיהיו קידושין וביאה, <strong>נערה המאורסה דאמר רחמנא</strong> <small>[שאמרה תורה]</small> שהבא עליה חייב <strong>בסקילה, היכי משכחת לה</strong> <small>[איך מוצא אתה אותה]?</small>
 <strong>אי דאקדיש והדר בעיל</strong> <small>[אם</small> כ<small>שקידש</small> אותה <small>וחזר</small> אחר כך ו<small>בעל]</small> אם כן הרי <strong>בעולה היא,</strong> ואין עונש סקילה אלא בנערה מאורסה בתולה, <strong>אי דאקדיש</strong> <small>[שאם שקידש]</small> אותה <strong>ולא בעיל</strong> <small>[בעל]</small> הרי לשיטה זו <strong>לאו</strong> <small>[לא]</small> <strong>כלום הוא,</strong> שעדיין לא נשלם הקנין? <strong>אמרוה רבנן קמיה</strong> <small>[אמרו חכמים לפני]</small> <strong>אביי: משכחת לה</strong> <small>[</small>יכול <small>אתה למצוא אותה],</small> את האפשרות לכך, <strong>כגון ש</strong>קידש ואחר כך <strong>בא עליה ארוס שלא כדרכה,</strong> ואם כן עדיין היא בתולה, אבל קנה אותה הארוס בבעילה זו.
 <strong>אמר להו</strong> <small>[להם]</small> <strong>אביי:</strong> אין אפשרות להעמיד כשיטתכם שהרי <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>רבי ורבנן אלא ב</strong>אדם <strong>אחר,</strong> שבא על אשה שלא כדרכה האם נחשבת היא בכך כבעולה, <strong>אבל בעל</strong> — <strong>דברי הכל אם בא עליה שלא כדרכה עשאה בעולה</strong> ושוב אינה "בתולה" לענין נערה המאורסה!
  ומבררים: ו<strong>מאי</strong> <small>[מה]</small> <strong>היא</strong> אותה מחלוקת שאביי רומז לה? <strong>דתניא</strong> <small>[ש</small>כן <small>שנינו</small> ברייתא<small>]:</small> <strong>באו עליה</strong> על נערה המאורסה <strong>עשרה אנשים, ועדיין היא בתולה,</strong> כגון שבאו עליה שלא כדרכה — <strong>כולן</strong> נידונים <strong>בסקילה. רבי אומר, אומר אני: הראשון בסקילה</strong> כיון שהוא בא על נערה בתולה, <strong>ו</strong>אילו האחרים <strong>כולן בחנק,</strong> משום שלאחר שבעל אותה הראשון שוב אינה קרויה עוד בתולה, אף שבעל אותה שלא כדרכה.
 <strong>אמר רב נחמן בר יצחק</strong> תירוץ אחר לקושיית ר' אבא בר ממל: <strong>משכחת לה</strong> <small>[</small>יכול <small>אתה למצוא אותה]</small> נערה מאורסה שחייבים עליה סקילה <strong>כגון</strong> באופן <strong>שקדשה בשטר,</strong> שלכל הדעות <strong>הואיל</strong> והשטר כוחו גדול <strong>וגומר ומוציא</strong> את האשה מבעלה ואינה צריכה מעשה נוסף, הוא גם <strong>גומר ומכניס,</strong> ואם נתקדשה בשטר יכולה היא להיות נערה מאורסה בתולה.
  ושואלים:  <strong>ור' יוחנן</strong> הסבור כי למדנו קידושין בביאה מ"בעולת בעל" <strong>האי</strong> <small>[</small>הכתוב <small>הזה]</small> <strong>"ובעלה", מאי עביד ליה</strong> <small>[מה</small> הוא <small>עושה בו]?</small> ומשיבים: <strong>ההוא מיבעי ליה</strong> <small>[אותו</small> כתוב <small>נצרך לו]</small> לענין אחר, לדייק ולהדגיש: "ובעלה" — <strong>זו</strong> האשה <strong>נקנית בביאה, ואין אמה העבריה נקנית בביאה.</strong>
 שכן <strong>סלקא דעתך אמינא</strong> <small>[יעלה על דעתך לומר]</small> <strong>תיתי</strong> <small>[תבוא,</small> תילמד<small>]</small> אמה עבריה <strong>בקל וחומר מיבמה: ומה יבמה שאין נקנית בכסף</strong> כלל, ומכל מקום <strong>נקנית בביאה,</strong> ומכאן לכאורה שכוח קנין של ביאה גדול יותר, <strong>זו,</strong> האמה העבריה, <strong>שנקנית בכסף, אינו דין שנקנית בביאה?</strong>
 ויש לדחות: <strong>מה ליבמה — שכן זקוקה ועומדת</strong> ליבם, ויש איפוא קשר קודם ביניהם, ושמא משום כך הבעילה קונה בה, מה שאין כן באמה. אלא <strong>סלקא דעתך אמינא</strong> <small>[יעלה על דעתך לומר]</small> באופן אחר: <strong>הואיל וכתב</strong> באמה העבריה <strong>"אם אחרת יקח לו"</strong> (שמות כא, י), לכאורה <strong>הקישה</strong> (השווה אותה) <strong>הכתוב ל</strong>אשה <strong>אחרת</strong> שלוקח לו אותו אדון, <strong>מה אחרת מיקניא</strong> <small>[נקנית]</small> <strong>בביאה</strong> — <strong>אף אמה העבריה מיקניא</strong> <small>[נקנית]</small> <strong>בביאה, על כן קא משמע לן</strong> <small>[השמיע לנו]</small> הכתוב מדיוק "ובעלה" שאינו כך.
  הסברנו איפוא את משמעות "ובעלה" לדברי ר' יוחנן, ויש לשאול: <strong>ורבי</strong> שלומד עיקר הדין של קידושי בעילה מפסוק זה, <strong>האי סברא</strong> <small>[סברה זו]</small> שאמה אינה נקנית בביאה <strong>מנא ליה</strong> <small>[מנין לו]?</small> ומשיבים: <strong>אם כן לכתוב רחמנא</strong> <small>[שתכתוב התורה]</small> רק <strong>"ובעל", מאי</strong> <small>[מה]</small> לשון <strong>"ובעלה"</strong> שיש בה גם משמעות דיוק והגבלה — <strong>שמע מינה תרתי</strong> <small>[למד מכאן שני דברים],</small> הן שבעילה קונה באשה, והן שבעילה קונה רק באשה ולא באמה.
  ושואלים עוד: <strong>ול</strong>שיטת <strong>רבא</strong> ש<strong>אמר: בר אהינא אסברה</strong> <small>[הסביר אתה]</small> <strong>לי</strong> והביא לי ראיה ממה שנאמר בכתוב: <strong>"כי יקח איש אשה ובעלה"</strong> (דברים כד, א) — בא הדבר לומר: <strong>קידושין המסורין לביאה,</strong> כלומר, שיש אפשרות חוקית שיבואו לידי ביאה — קידושין כאלה <strong>הוו</strong> <small>[הריהם]</small> <strong>קידושין,</strong> אבל <strong>קידושין שאין מסורין לביאה,</strong> שיש בעיה חוקית בקידושין עד שהביאה אסורה עליהם — <strong>לא הוו</strong> <small>[אינם]</small> <strong>קידושין,</strong> ואף על פי שיש מחלוקת, בדבר מכל מקום זו שיטת רבא. אם כן <strong>מאי איכא למימר</strong> <small>[מה יש לומר]</small> ומנין לו שאשה נקנית בביאה ואין אמה עבריה נקנית בביאה? שהרי לשיטתו אף הדיוק של "ובעלה" נצרך ללימוד אחר!
  ומשיבים:  <strong>אם כן נכתוב קרא</strong> <small>[שיאמר הכתוב]</small> <strong>"</strong>כי יקח איש אשה <strong>או בעלה", מאי "ובעלה"</strong> שהוא המשך ותנאי של הדבר האמור קודם — <strong>שמע מינה כולהו</strong> <small>[למד ממנה את כל</small> הדברים<small>]</small> שבעילה קונה, וקונה רק באשה ולא באמה, ושקידושין צריכים להיות ראויים לביאה.
  ושואלים:  <strong>ורבי, האי</strong> <small>[</small>הכתוב <small>הזה]</small> <strong>"בעלת בעל",</strong> שממנו למד ר' יוחנן קידושין בביאה, <strong>מאי עביד ליה</strong> <small>[מה עושה</small> הוא <small>בו]?</small> שהרי הוא לומד דין זה מ"ובעלה"? ומשיבים: <strong>האי מיבעי ליה</strong> <small>[זה נצרך לו]</small> ללמד כי <strong>בעל עושה אותה בעולה</strong> גם אם בעל אותה <strong>שלא כדרכה, ואין אחר עושה אותה בעולה</strong> אם בא עליה <strong>שלא כדרכה.</strong>
 ותוהים: <strong>ומי אית ליה לרבי האי סברא</strong> <small>[האם יש לו,</small> מקבל, <small>רבי סברה זו]?</small> <strong>והתניא</strong> <small>[והרי שנינו</small> בברייתא<small>]:</small> <strong>באו עליה,</strong> על נערה המאורסה, <strong>עשרה אנשים ועדיין היא בתולה</strong> — <strong>כולם</strong> נידונים <strong>בסקילה. רבי אומר: אומר אני הראשון בסקילה, וכולם בחנק</strong> משמע שהוא סבור שאפילו אחר שאיננו בעלה עושה אותה בעולה שלא כדרכה!
## דף י.
 <strong>אמר ר' זירא:</strong> מכל מקום <strong>מודה רבי לענין קנס,</strong> של אונס ומפתה <strong>דכולהו משלמי</strong> <small>[שכולם משלמים]</small> ואין אומרים שייפטרו משום שבאו על בעולה. ושואלים: <strong>מאי שנא מקטלא</strong> <small>[מה שונה</small> הדבר <small>ממיתה]?</small> ומדוע לענין עונש מיתה שנענשים על שבאו על הארוסה דנים אותה כבעולה, ולענין קנס משלמים כאילו באו על בתולה? ומשיבים: <strong>שאני התם</strong> <small>[שונה שם]</small> בענין מיתה ש<strong>אמר קרא</strong> <small>[הכתוב]</small> <strong>"ומת האיש אשר שכב עמה לבדו"</strong> (דברים כב, כה) לומר שרק איש אחד נהרג עליה, ולא יותר.
  ושואלים:  <strong>ורבנן</strong> <small>[וחכמים]</small> <strong>האי</strong> <small>[זה,</small> הכתוב<small>]</small> <strong>"לבדו" מאי עבדי ליה</strong> <small>[מה עושים</small> הם <small>בו]?</small> ומשיבים: <strong>מיבעי להו לכדתניא</strong> <small>[צריך</small> הוא <small>להם לכפי ששנינו</small> בברייתא<small>],</small> מה שנאמר <strong>"ומתו גם שניהם"</strong> (שם כב) לומר: <strong>עד שיהיו</strong> שניהם <strong>שוין כאחד,</strong> כלומר, שיהיו שניהם בני עונשין, אבל אם אחד מהם לא היה בן עונשין (כגון שהוא קטן) גם השני אינו נהרג, אלו <strong>דברי ר' אושעיא.</strong> ואילו <strong>ר' יונתן אומר,</strong> נאמר: <strong>"ומת האיש אשר שכב עמה לבדו",</strong> משמע שייתכן שרק האיש בלבד יהיה חייב מיתה (או שרק האשה תהיה חייבת).
  ושואלים:  <strong>ור' יוחנן האי סברא מנא ליה</strong> <small>[סברה זו</small> שרק בעלה עושה אותה בעולה בביאה שלא כדרכה <small>מניין לו]?</small> שהרי הוא לומד מפסוק זה את עצם קידושי ביאה באשה, ומשיבים: <strong>אם כן נכתוב קרא</strong> <small>[שיאמר הכתוב]</small> <strong>"בעולת איש", מאי</strong> <small>[מה</small> הלשון<small>]</small> <strong>"בעולת בעל"</strong> — <strong>שמע מינה תרתי</strong> <small>[למד ממנה שתים],</small> גם לענין קנין אשה בביאה, וגם שרק הבעל בכוחו לקנות אותה בכל בעילה שהיא.
 <big>א</big> <strong>איבעיא להו</strong> <small>[נשאלה להם]</small> ללומדים: כיון שהביאה אינה מעשה רגעי אלא יש בה שלבים שונים, האם <strong>תחילת ביאה קונה או סוף ביאה קונה?</strong> כלומר, מתי בדיוק הוא רגע הקנין? ומסבירים: <strong>נפקא מינה</strong> <small>[יוצא ממנה</small> משאלה זו<small>]</small> הבדל למעשה <strong>כגון</strong> שזה <strong>ש</strong>קידש אותה בביאה <strong>הערה בה,</strong> כלומר, רק התחיל לבוא עליה, <strong>ו</strong>בינתיים <strong>פשטה ידה וקבלה קדושין מאחר.</strong> שאם התחלת ביאה קונה — לא חלו קידושיו של האחר, ואם רק סוף ביאה קונה הרי היא מתקדשת בקידושיו של האחר.
 <strong>אי נמי</strong> <small>[או גם כן]</small> יש הבדל <strong>ל</strong>מקרה של <strong>כהן גדול</strong> <strong>דקא קני</strong> <small>[שקנה]</small> <strong>בתולה ב</strong>קנין <strong>ביאה,</strong> שאם רק סוף ביאה קונה הרי אז כבר איננה בתולה, ואם כן לא יוכל כהן גדול לקנות אשה בביאה כלל, שהרי בעולה אסורה לו. <strong>מאי</strong> <small>[מה</small> אם כן הדין<small>]?</small> <strong>אמר אמימר משמיה</strong> <small>[משמו</small> של<small>]</small> <strong>רבא: כל הבועל</strong> — <strong>דעתו על גמר ביאה</strong> ולא על תחילתה, ולכן יש לומר אף כאן שהקנין נגמר רק בגמר ביאה.
 <big>ב</big> ועוד <strong>איבעיא להו</strong> <small>[נשאלה להם]</small> ללומדים: <strong>ביאה</strong> של קידושין האם <strong>נשואין</strong> היא <strong>עושה,</strong> שהביאה נחשבת כמעשה קידושין ונישואין הבאים בבת אחת, <strong>או</strong> רק <strong>אירוסין</strong> היא <strong>עושה?</strong> ולמעשה <strong>נפקא מינה</strong> <small>[יוצא מכאן]</small> הבדל לגבי הדינים שבהם יש הבדל בין ארוסה ונשואה — <strong>ליורשה,</strong> שאם קידש אותה בביאה, האם הוא יורש אותה כשמתה כדין נשואה או לא.
 <strong>ו</strong>אם הוא כהן האם חייב הוא <strong>ליטמא לה</strong> כאשתו, <strong>ולהפר</strong> לבדו, בלא האב, את <strong>נדריה. אי אמרת</strong> <small>[אם אתה אומר]</small> שהביאה <strong>נשואין עושה</strong> אם כן <strong>יורשה ומיטמא לה ומיפר נדריה</strong> לבדו, <strong>ואי אמרת</strong> <small>[ואם אומר אתה]</small> כי <strong>אירוסין</strong> בלבד היא <strong>עושה</strong> — <strong>אינו יורשה ואינו מיטמא לה ואינו מיפר</strong> את <strong>נדריה</strong> לבדו. אם כן <strong>מאי</strong> <small>[מה</small> הדין<small>]?</small>
 <strong>אמר אביי: תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>האב זכאי בבתו בקדושיה בכסף בשטר ובביאה, וזכאי במציאתה</strong> של בתו <strong>ובמעשה ידיה, ובהפרת נדריה, ומקבל את גיטה</strong> בשבילה כל זמן שהיא קטנה, <strong>ואינו אוכל פירות</strong> נכסיה (שנפלו לה מבית אמה וכגון שירשה מבית אמה) <strong>בחייה.</strong> אם <strong>נישאת</strong> — <strong>יתר עליו הבעל</strong> בזכויות <strong>שאוכל</strong> גם <strong>פירות</strong> נכסיה <strong>בחייה.</strong>
 על כל פנים <strong>קתני</strong> <small>[שנה]</small> שזכאי בבתו ב<strong>ביאה, וקתני</strong> <small>[ושנה]</small> אחר כך <strong>"נישאת",</strong> משמע שהביאה בלבד עושה רק אירוסין. ודוחים: <strong>כי קתני</strong> <small>[כאשר שנה]</small> <strong>"נישאת"</strong> — <strong>אשארא</strong> <small>[</small>הוא <small>לגבי שאר</small> הדברים<small>]</small> המוזכרים שם, כגון בקידושי כסף ושטר, שיש בהם הבדל בין קידושין ונישואין, ושמא בקידושי ביאה נעשים גם הנישואין.
 <strong>אמר רבא: תא שמע</strong> <small>[בוא</small> ו<small>שמע]</small> פתרון לשאלה, ממה ששנינו: <strong>בת שלש שנים ויום אחד מתקדשת בביאה, ואם בא עליה יבם</strong> — <strong>קנאה, ו</strong>אם היתה נשואה — <strong>חייבין עליה משום אשת איש ומטמאה את בועלה</strong> לשבעה ימים אם היא היתה נדה כדין הבועל את הנדה
## דף י:
 <strong>לטמא משכב תחתון כעליון,</strong> שהבועל נדה נטמא טומאה חמורה ומטמא כל מה ששוכב עליו גם אם לא נגע בו במישרין.
 <strong>ואם נישאת לכהן</strong> — הריהי <strong>אוכלת בתרומה</strong> מאותה שעה, <strong>ואם בא עליה אחד מכל עריות שבתורה</strong> — הם, האסורים לה <strong>מומתין על ידה</strong> בעוון זה, <strong>והיא פטורה</strong> שהרי קטנה היא ואינה בת עונשין. <strong>ואם בא עליה אחד מן הפסולין</strong> (הפוסלים אשה לכהונה על ידי ביאתם) — <strong>פסלה מן הכהונה.</strong> עד כאן לשון הברייתא.
  ונדייק:  <strong>קתני</strong> <small>[שנה</small> שם<small>]</small> מתקדשת ב<strong>ביאה, וקתני</strong> <small>[ושנה]</small> בנפרד ואם <strong>נישאת</strong> לכהן, משמע שעצם הביאה אינה עושה נישואין. ודוחים: <strong>הכי קאמר</strong> <small>[כך אמר]:</small> זו כוונת הברייתא: <strong>אי הני</strong> <small>[אם אלה]</small> קידושי הביאה <strong>נשואין</strong> של <strong>כהן נינהו</strong> <small>[הם]</small> — <strong>אוכלת בתרומה.</strong> ואין כאן איפוא שני דברים הבאים בזה אחר זה, ואין להוכיח מכאן שביאה אינה עושה נישואין.
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>וכבר שלח יוחנן בן בג בג אצל ר' יהודה בן בתירה ל</strong>עיר <strong>נציבין,</strong> וכך שלח לו: <strong>שמעתי עליך שאתה אומר ארוסה בת ישראל</strong> שנתארסה לכהן <strong>אוכלת בתרומה. שלח לו</strong> ר' יהודה בן בתירה בתשובה: <strong>ואתה אי</strong> (אין) <strong>אתה אומר כן?</strong> הלא <strong>מוחזקני</strong> ויודע אני <strong>בך שאתה בקי בחדרי תורה,</strong> וכי <strong>לדרוש בקל וחומר אי</strong> (אין) <strong>אתה יודע?!</strong>
 והרי קל וחומר הוא: <strong>ומה שפחה כנענית שאין ביאתה</strong> שבא עליה כהן <strong>מאכילתה ב</strong>כך <strong>תרומה</strong> ואינה מתקדשת לו, ובכל זאת <strong>כספה</strong> (אם קונה אותה הכהן בכסף) <strong>מאכילתה בתרומה. זו</strong> הארוסה, <strong>שביאתה</strong> לכהן <strong>מאכילתה בתרומה</strong> — <strong>אינו דין שכספה</strong> (קידושי כסף שקידשה הכהן) <strong>מאכילתה בתרומה?</strong> ואם כן מן התורה ארוסה בת ישראל אוכלת בתרומה, <strong>אבל מה אעשה שהרי אמרו חכמים: אין ארוסה בת ישראל אוכלת בתרומה עד שתכנס לחופה.</strong>
 ונברר: <strong>היכי דמי</strong> <small>[כיצד בדיוק</small> מדובר פה<small>]</small> בהשוואה בין כסף לביאה? <strong>אי</strong> <small>[אם]</small> מדובר <strong>בביאה שעל ידי</strong> (כלומר, שלאחר) <strong>חופה, ו</strong>קידושי <strong>כסף ש</strong>הושלמו לנישואין <strong>על ידי חופה</strong> — הלא <strong>בתרוייהו</strong> <small>[ב</small>צירוף <small>שניהם]</small> כסף וחופה על פי הדין <strong>מיכל אכלה</strong> <small>[היא אוכלת]</small> בתרומה גם מדברי סופרים?
 <strong>ואלא</strong> באיזה מקרה אמר בן בתירה שיש גזירת חכמים שלא תאכל — <strong>בביאה שעל ידי חופה, ו</strong>קידושי <strong>כסף שלא על ידי חופה.</strong> ואומרים: אם כן הוא המקרה הרי אין כאן קל וחומר, כי <strong>הכא תרתי</strong> <small>[כאן</small> בביאה יש <small>שתי</small> דרכי קנין<small>],</small> ביאה וחופה, <strong>והכא חדא</strong> <small>[וכאן,</small> בכסף, רק דרך <small>אחת].</small> <strong>אלא לאו</strong> <small>[אין</small> זאת אלא<small>]</small> שההשוואה בין כסף לביאה היתה <strong>בביאה שלא על ידי חופה, וכסף שלא על ידי חופה.</strong>
 ומכאן לענייננו: <strong>אי אמרת בשלמא</strong> <small>[נניח אם אתה אומר]</small> שביאה בלבד <strong>נשואין עושה</strong> — <strong>משום הכי</strong> <small>[כך]</small> <strong>פשיטא ליה</strong> <small>[פשוט לו]</small> לר' יהודה בן בתירה <strong>דאלימא לה</strong> <small>[שחזקה</small> יותר<small>]</small> <strong>ביאה מכסף. אלא אי אמרת</strong> <small>[אם אומר אתה]</small> שביאה רק <strong>קדושין עושה,</strong> אם כן <strong>מאי שנא הכא דפשיטא ליה</strong> <small>[מה</small> (מדוע) <small>שונה כאן</small> בקידושי ביאה <small>שפשוט לו]</small> שאוכלת בתרומה, <strong>ומאי שנא הכא דמספקא ליה</strong> <small>[ומה</small> (מדוע) <small>שונה כאן</small> בקידושי כסף <small>שמסופק לו]</small> וצריך ללמוד מקל וחומר, והרי בשני המקרים היא כארוסה בלבד.
 <strong>אמר רב נחמן בר יצחק: לעולם אימא</strong> <small>[אומר]</small> <strong>לך</strong> שכאן מדובר <strong>בביאה שעל ידי חופה וכסף שלא על ידי חופה. ודקאמרת</strong> <small>[ומה שאתה אומר]</small> כנגד קל וחומר זה: <strong>הכא תרתי והכא חדא</strong> <small>[כאן</small> יש <small>שתי</small> דרכי קנין <small>וכאן</small> יש רק <small>אחת]</small> — <strong>קל וחומר מיהא איתיה</strong> <small>[מכל מקום ישנו].</small>
 <strong>והכי שלח ליה</strong> <small>[וכך שלח לו],</small> כך יש להסביר את דברי ר' יהודה בן בתירה: <strong>ומה שפחה כנענית שאין ביאתה מאכילתה בתרומה אפילו על ידי חופה</strong> — בכל זאת <strong>כספה מאכילתה בלא חופה, זו,</strong> ארוסה בת ישראל, <strong>שביאתה מאכילתה בתרומה על ידי חופה</strong> — <strong>אינו דין שכספה מאכילתה בתרומה</strong> אפילו <strong>בלא חופה?</strong>
 <strong>אבל מה אעשה שהרי אמרו חכמים: אין ארוסה בת ישראל אוכלת בתרומה עד שתכנס לחופה משום</strong> טעמו של <strong>עולא</strong> שאנו חוששים שמא בבית אביה יאכלו אחיה ובני משפחתה מן התרומה שברשותה.
 <strong>ובן בג בג</strong> מסביר מדוע אין ללמוד קל וחומר זה משפחה כנענית, שכן <strong>גבי</strong> (אצל) <strong>שפחה כנענית</strong> כשקונה אותה בכסף <strong>לא שייר בקנינה</strong> וגמר את כל מעשה הקנין שיכול לחול עליה, אבל <strong>הכא</strong> <small>[כאן]</small> בקידושין, <strong>שייר בקנינה,</strong> שקנין האירוסין הוא רק קנין ראשון, ועדיין יש קנין נוסף של נישואין, ואין הדברים דומים.
 <strong>רבינא אמר</strong> שלדעתו יש להבין את כל הענין באופן אחר, ואפילו אם ביאה אינה עושה נישואין <strong>מדאורייתא</strong> <small>[מן התורה]</small> — <strong>מיפשט פשיטא ליה דאכלה</strong> <small>[פשוט לו</small> לר' יוחנן בן בג בג <small>ש</small>היא <small>אוכלת]</small> בתרומה גם כשנתקדשה בכסף בלבד, שכן היא "קנין כספו" <strong>ומדרבנן</strong> <small>[ו</small>לגבי ההלכה <small>מדברי סופרים]</small> <strong>הוא</strong> ש<strong>שלח ליה</strong> <small>[לו].</small>
 <strong>והכי</strong> <small>[וכך]</small> <strong>שלח ליה</strong> <small>[לו]:</small> <strong>שמעתי עליך שאתה אומר</strong> הלכה למעשה <strong>ארוסה בת ישראל אוכלת בתרומה, ולא חיישת לסימפון</strong> <small>[ואין אתה חושש לביטול</small> הקנין<small>]</small> שמא ימצא בה מום ויתגלה שהיו אלה קידושי טעות ונמצא שאכלה תרומה שלא כדין. ועל כך <strong>שלח ליה</strong> <small>[לו]</small> ר' יהודה בן בתירה: <strong>ואתה אי</strong> (אין) <strong>אתה אומר כן? מוחזקני בך שאתה בקי בחדרי תורה, לדרוש בקל וחומר אי</strong> (אין) <strong>אתה יודע?!</strong>
 וכך תאמר: <strong>ומה שפחה כנענית שאין ביאתה מאכילתה בתרומה</strong> — בכל זאת <strong>כספה מאכילתה בתרומה, ולא חיישינן לסימפון</strong> <small>[ואין אנו חוששים לביטול</small> מיקח<small>],</small> <strong>זו שביאתה מאכילתה בתרומה</strong> שבודאי בדקה קודם הביאה, ואין כאן חשש לביטול — <strong>אינו דין שכספה מאכילתה בתרומה, ולא ניחוש לסימפון</strong> <small>[נחשוש לביטול</small> מיקח<small>]</small> פה? <strong>אבל מה אעשה שהרי אמרו חכמים: ארוסה בת ישראל אינה אוכלת בתרומה</strong>
## דף יא.
 <strong>עד שתכנס לחופה, משום</strong> טעמו של <strong>עולא</strong> שמא יאכלו גם בני משפחתה שאינם כהנים מן התרומה שניתנה לארוסה.
  ושואלים:  <strong>ובן בג בג</strong> מה הוא אומר על קל וחומר זה? ומשיבים כי לדעתו אין מקום להשוואה ולקל וחומר כי <strong>סימפון</strong> <small>[ביטול</small> מיקח<small>]</small> בעבדים, <strong>לית ליה</strong> <small>[אין לו],</small> אינו יכול להיות. כי <strong>אי</strong> <small>[אם]</small> <strong>מומין שבגלוי הוא</strong> שמצא בעבד — <strong>הא קא חזי ליה</strong> <small>[הרי ראה אותו]</small> קודם לכן וראה גם את מומיו ועל דעת כן קנה אותו, ולכן אין לו אחר כך זכות טענת מיקח טעות. <strong>אי</strong> <small>[אם]</small> <strong>משום מומין שבסתר</strong> שמצא בו — <strong>מאי נפקא ליה מיניה</strong> <small>[מה יוצא לו מזה]</small> אם יש בעבד מומים שבסתר? הלא רק <strong>למלאכה קא בעי ליה</strong> <small>[צריך אותו]</small> ו<strong>לא איכפת ליה</strong> <small>[לו]</small> אם יש לו מומים בסתר שאינם מגבילים אותו בעבודה.
  ואף אם <strong>נמצא</strong> שהעבד הוא <strong>גנב או קוביוסטוס</strong> (משחק בקוביה) שהם מומים שבסתר, ומפריעים גם למלאכה — <strong>הגיעו</strong> ("נשאר בידו") העבד, ללוקח, שאינו יכול לחזור בו, והקונה הפסיד, משום שהיה הקונה צריך לחשוש לפגם כזה שרוב העבדים לוקים בו. <strong>מאי אמרת</strong> <small>[מה אתה אומר]</small> שהמום שגילה רק לאחר הקניה היה שהעבד הוא <strong>לסטים</strong> (שודד) <strong>מזויין</strong> החייב מיתה, <strong>או נכתב למלכות</strong> שחייב מיתה ומבוקש על ידי השלטונות — <strong>הנהו קלא אית להו</strong> <small>[אלה קול</small> (פירסום) <small>יש להם],</small> ובודאי קיבל עליו סיכון זה, כשקנה אותו.
  ושואלים:  <strong>מכדי</strong> <small>[הרי]</small> <strong>בין למר</strong> <small>[ל</small>דעת <small>חכם</small> זה<small>],</small> ר' יוחנן בן בג בג, <strong>ובין למר</strong> <small>[ל</small>דעת <small>חכם</small> זה<small>],</small> ר' יהודה בן בתירה, ארוסה <strong>לא אכלה</strong> <small>[אינה אוכלת]</small> בתרומה מגזירת חכמים, ואם כן <strong>מאי בינייהו</strong> <small>[מה</small> ההבדל למעשה <small>ביניהם]?</small>
 ומשיבים: <strong>איכא בינייהו</strong> <small>[יש ביניהם]</small> הבדל למעשה לגבי ההלכות שסימנן: "קיבל", "מסר" ו"הלך". שאם <strong>קיבל</strong> עליו הבעל את המומים מראש, שאז אין חשש לסימפון אך יש חשש שתאכיל את בני משפחתה בתרומה, או אם <strong>מסר</strong> האב את האשה לשלוחי הבעל, או ש<strong>הלך</strong> שליח האב עם שלוחי הבעל ואינה עוד בבית אביה, שבשני מקרים אלה אין חשש שתבוא להאכיל בתרומה את בני משפחתה אך יש חשש לסימפון.
 <big>א</big> מכאן שבים לביאור עיקרי הדינים שבמשנה. שנינו שאם מקדש <strong>בכסף, בית שמאי אומרים</strong> שעליו לקדש לפחות <strong>בדינר,</strong> ולבית הלל די בפרוטה. ושואלים: <strong>מאי טעמייהו</strong> <small>[מה טעמם]</small> של <strong>בית שמאי? אמר ר' זירא: שכן אשה מקפדת על עצמה</strong> ומזולזל בעיניה שתהא נקנית בסכום פעוט, <strong>ו</strong>לכן <strong>אין</strong> היא <strong>מתקדשת בפחות מדינר.</strong>
 <strong>אמר ליה</strong> <small>[לו]</small> <strong>אביי: אלא מעתה</strong> לפי נימוק זה <strong>כגון בנתיה</strong> <small>[בנותיו]</small> של <strong>ר' ינאי, דקפדן אנפשייהו</strong> <small>[שמקפידות על עצמן]</small> ועל כבודן ביותר, <strong>ולא מקדשי בפחות מתרקבא דדינרי</strong> <small>[ואינן מתקדשות</small> לפי חשיבותן <small>בפחות מכלי</small> מלא <small>דינרים]</small> <strong>הכי נמי דאי פשטה</strong> <small>[כך גם כן</small> תאמר <small>שאם תפשוט]</small> <strong>ידה וקבלה חד זוזא</strong> <small>[ותקבל דינר אחד]</small> <strong>מאחר הכי נמי</strong> <small>[כך גם כן]</small> תאמר ש<strong>לא הוו</strong> <small>[יהיו]</small> אלה <strong>קדושין?</strong>
 <strong>אמר ליה</strong> <small>[לו]:</small> במקרה ש<strong>פשטה ידה וקבלה לא קאמינא</strong> <small>[אינני אומר],</small> שאם היא מוותרת מרצונה על כבודה — היא יכולה לוותר כמה שהיא רוצה, <strong>כי קאמינא</strong> <small>[כאשר אני אומר]</small> הוא כגון ש<strong>קדשה בליליא</strong> <small>[בלילה]</small> והיא לא ראתה במה הוא מקדש אותה, <strong>אי נמי דשויה</strong> <small>[או גם כן שמינתה]</small> <strong>שליח</strong> להתקדש, ולא אמרה לשליח במפורש בכמה כסף רצונה להתקדש, שמן הסתם מקפידה היא על כבודה ואינה מתקדשת בפחות מדינר.
 <strong>רב יוסף אמר</strong> טעם אחר: <strong>טעמיהו</strong> <small>[טעמם]</small> של <strong>בית שמאי כ</strong>דברי <strong>רב יהודה אמר רב אסי.</strong> ש<strong>אמר רב יהודה אמר רב אסי: כל</strong> סכום <strong>כסף האמור בתורה</strong> הוא <strong>כסף צורי</strong> (בדינרים צוריים) שערכם רב, <strong>ו</strong>סכום כסף <strong>של דבריהם</strong> שקבעוהו חכמים, נקוב <strong>בכסף מדינה,</strong> שכל מטבע שבו ערכו רק שמינית מערכו של המטבע הצורית. ובית שמאי הולכים לפי השיעור האמור בתורה, והמטבע הקטנה ביותר בכסף צורי הוא מטבע כסף, השווה בערכו לדינר.
 <big>ב</big> <strong>גופא</strong> <small>[לגופה]</small> של הלכה זו שהזכרנו <strong>אמר רב יהודה אמר רב אסי: כל כסף האמור בתורה</strong> הוא <strong>כסף צורי ו</strong>כל כסף <strong>של דבריהם</strong> הוא <strong>כסף מדינה.</strong> שואלים: <strong>וכללא</strong> <small>[ו</small>האם <small>כלל]</small> <strong>הוא</strong> שכל כסף האמור בתורה הוא מטבע כסף דווקא ולפחות דינר?
## דף יא:
 <strong>והרי</strong> דין זה של <strong>טענה</strong> שטוען אדם על חבירו שחייב לו כסף אם משום שלא החזיר לו את פקדונו או הלוואתו, וחבירו מודה לו רק במקצת הטענה, <strong>דכתיב</strong> <small>[שנאמר]:</small> <strong>"כי יתן איש אל רעהו כסף או כלים לשמור</strong> וגנב מבית האיש...<strong>"</strong> (שמות כב, ו), "...עד האלהים יבוא דבר שניהם" (שם, ח) ופירושו שדין זה בא לפני הדיינים, ומשביעים את הנתבע. <strong>ותנן</strong> <small>[ושנינו</small> במשנה<small>]</small> בדין מודה מקצת הטענה: <strong>שבועת הדיינין,</strong> כלומר, שבועה זו שהדיינים משביעים את זה שהודה במקצת היא כאשר <strong>הטענה</strong> (התביעה) היא על <strong>שתי</strong> מעות <strong>כסף</strong> לפחות, <strong>וההודאה</strong> שמודה הנתבע אפילו ב<strong>שוה פרוטה.</strong> ואם כל "כסף" האמור בתורה הוא כסף צורי, כיצד הגיעו חכמים לסכום זה של שתי מעות דווקא?
  ודוחים:  <strong>התם</strong> <small>[שם]</small> יש לימוד מיוחד בגלל ההיקש, ש"כסף" שנזכר שם הוא <strong>דומיא</strong> <small>[</small>ב<small>דומה]</small> ל<strong>כלים, מה כלים</strong> משמע לפחות <strong>שנים</strong> — <strong>אף כסף שנים, ומה כסף</strong> הוא <strong>דבר חשוב</strong> — <strong>אף</strong> ב<strong>כלים</strong> מדובר דווקא ב<strong>דבר חשוב.</strong>
 ומקשים: <strong>והרי מעשר דכתיב</strong> <small>[שנאמר]</small> בו, בפדיונו <strong>"וצרת הכסף בידך"</strong> (דברים יד, כה) <strong>ותנן</strong> <small>[ו</small>אף על פי כן <small>שנינו</small> במשנה<small>]:</small> <strong>הפורט סלע ממעות מעשר שני,</strong> משמע שאפשר לפרוט את כסף המעשר אף לפרוטות נחושת, ולאו דווקא מעות כסף! ומשיבים: כיון שלא נאמר <strong>"כסף"</strong> אלא <strong>"הכסף"</strong> הה"א היתירה <strong>ריבה,</strong> שהיא באה ללמדנו שאפשר לפדותו בכל מיני כסף, ואף בפרוטות של נחושת.
  ומקשים:  <strong>והרי הקדש דכתיב</strong> <small>[שנאמר]</small> בו <strong>"ונתן הכסף וקם לו"</strong> (ראה ויקרא כז, יט) <strong>ואמר שמואל: הקדש,</strong> אפילו היה <strong>שוה מנה, שחיללו על שוה פרוטה</strong> — <strong>מחולל!</strong> והרי, "כסף" נאמר במקרא, ובכל אופן יוצא ידי חובה בפרוטות נחושת! ומשיבים: <strong>התם נמי</strong> <small>[שם גם כן]</small> יש לימוד מיוחד המלמד דין זה, שכן <strong>"כסף" "כסף" יליף</strong> <small>[למד]</small> בגזירה שווה <strong>ממעשר,</strong> ולכן גם שם מדובר בכסף (ממון) כלשהו.
  ומקשים:  <strong>והרי קידושי אשה דכתיב</strong> <small>[שנאמר]</small> בהם <strong>"כי יקח איש אשה ובעלה"</strong> (דברים כד, א) <strong>וגמר</strong> <small>[ולמד]</small> קידושי כסף בגזירה שווה <strong>"קיחה" "קיחה" משדה עפרון,</strong> ושם נזכר "כסף", <strong>ו</strong>בכל זאת <strong>תנן</strong> <small>[שנינו</small> במשנה<small>],</small> <strong>בית הלל אומרים: בפרוטה ובשוה פרוטה.</strong> ואם כן <strong>נימא</strong> <small>[</small>האם <small>נאמר]</small> ש<strong>רב אסי</strong> שאמר שכל כסף האמור בתורה הוא כסף צורי הוא ש<strong>אמר כבית שמאי</strong> דווקא?!
 <strong>אלא</strong> יש לדחות את כל מה שאמרנו ולפרש כך: <strong>אי איתמר, הכי איתמר</strong> <small>[אם נאמר, כך נאמר]:</small> <strong>אמר רב יהודה אמר רב אסי: כל</strong> סכום <strong>כסף קצוב</strong> (שמפורש בו סכום מסויים) <strong>האמור בתורה</strong> הריהו <strong>כסף צורי, ו</strong>כסף <strong>של דבריהם</strong> — <strong>כסף מדינה.</strong>
 ומקשים: אם כן הוא <strong>מאי קא משמע לן</strong> <small>[מה השמיע לנו]</small> בכך? הלא <strong>תנינא</strong> <small>[שנינו]</small> כל דינים אלה במפורש: תשלומי <strong>חמש סלעים של</strong> פדיון ה<strong>בן, שלשים של עבד</strong> שנהרג על ידי שור שמשלם בעל השור, <strong>חמשים של אונס ושל מפתה, מאה של מוציא שם רע</strong> — <strong>כולם בשקל הקודש, במנה צורי,</strong> הרי שכל המקומות שנאמר בהם בתורה סכום קצוב כבר פורשו כאן ומה השמיע לנו רבי אסי!
  ומשיבים: מה שאמר  <strong>ושל דבריהם כסף מדינה איצטריכא ליה</strong> <small>[הוצרך לו]</small> לומר, ש<strong>לא תנן</strong> <small>[שנינו]</small> כלל זה במשנה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>התוקע</strong> (מכה) <strong>לחבירו</strong> בדרך בזיון — <strong>נותן לו</strong> כקנס <strong>סלע,</strong> שכך קבעו חכמים. <strong>ולא תימא</strong> <small>[ואל תאמר]</small> <strong>מאי</strong> <small>[מה</small> פירוש<small>]</small> <strong>סלע</strong> שהוא סלע צורי שהוא <strong>ארבע זוזי</strong> (ארבעה דינרים) <strong>אלא מאי</strong> <small>[מה</small> פירוש<small>]</small> <strong>סלע</strong> — סלע מדינה ששוויו <strong>פלגא דזוזא</strong> <small>[חצי זוז],</small> <strong>דעבידי אינשי דקרו לפלגא דזוזא איסתירא</strong> <small>[שעשויים אנשים לקרוא לחצי זוז</small> גם כן <small>סלע].</small>
 <big>א</big> <strong>ר' שמעון בן לקיש אומר</strong> הסבר אחר: <strong>טעמייהו</strong> <small>[טעמם]</small> של <strong>בית שמאי</strong> שקידושי אשה הם בדינר, <strong>כ</strong>דברי <strong>חזקיה.</strong> ש<strong>אמר חזקיה: אמר קרא</strong> <small>[הכתוב]</small> באמה העבריה (שהיא אמנם שפחה, אלא שברשות האדון גם לעשותה לאשתו): <strong>"והפדה"</strong> (שמות כא, ח) — <strong>מלמד שמגרעת</strong> (מנכה) <strong>מפדיונה,</strong> שאם הגיע לידה כסף הריהי משלמת לאדון בניכוי שווי העבודה שעשתה <strong>ויוצאה</strong> טרם זמנה.
 <strong>אי אמרת בשלמא דיהב</strong> <small>[אם נניח אתה אומר</small> שהוא <small>נותן]</small> <strong>לה</strong> בשעת קנייתה <strong>דינר</strong> לפחות, <strong>היינו דמגרעה ואזלה</strong> <small>[זהו ש</small>היא <small>מגרעת</small> מהסכום הזה <small>והולכת]</small> <strong>עד</strong> כדי <strong>פרוטה, אלא אי אמרת דיהב</strong> <small>[אם אתה אומר ש</small>הוא <small>נותן]</small> <strong>לה פרוטה</strong> בקנין ראשון כשקנה אותה לשפחה, <strong>מפרוטה מי מגרעה</strong> <small>[האם</small> יכולה היא <small>לגרוע]?</small> והרי פרוטה הוא השיעור הקטן ביותר של כסף! ודוחים: <strong>ודלמא הכי קאמר רחמנא</strong> <small>[ושמא כך אמרה תורה],</small> זה כוונת העניין: <strong>היכא דיהב</strong> <small>[</small>ב<small>מקום שנתן]</small> <strong>לה דינר</strong> — <strong>תיגרע</strong> את הסכום הזה <strong>עד פרוטה, היכא דיהב</strong> <small>[</small>ב<small>מקום שנתן]</small> <strong>לה פרוטה</strong> — <strong>לא תיגרע כלל!</strong> ובמקרה זה לא יתקיים דין "והפדה".
## דף יב.
 ודוחים: <strong>לא סלקא דעתך</strong> <small>[</small>יכול <small>לעלות על דעתך]</small> הסבר זה, ומדוע? — כי דין גרעון צריך להיות <strong>דומיא</strong> <small>[בדומה]</small> לדין <strong>ייעוד,</strong> שהאדון רשאי לייעדה לו לאשה, <strong>מה ייעוד אף על גב</strong> (אף על פי) <strong>דאי בעי</strong> <small>[שאם רוצה]</small> הריהו <strong>מייעד ואי בעי לא</strong> <small>[ואם רוצה אינו]</small> <strong>מייעד,</strong> ומכל מקום <strong>כל היכא דלא מצי מייעד לא הוו זבינא זביני</strong> <small>[כל מקום שאינו יכול לייעד,</small> כגון שאסורה לו משום קירבת משפחה, <small>אין קנינו קנין],</small> <strong>הכי נמי</strong> <small>[כך גם כן]</small> <strong>כל היכא דלא מצי מיגרעא</strong> <small>[מקום</small> שאינה יכולה לגרוע] — <strong>לא הוו זבינא זביני</strong> <small>[אין מכירתה מכר].</small>
 <strong>ו</strong>לענייננו: <strong>קידושי אשה</strong> בכסף <strong>לבית שמאי נפקא להו</strong> <small>[יוצא להם]</small> למדים הם <strong>מאמה העבריה,</strong> אם כן יש גם ללמוד: <strong>מה אמה העבריה בפרוטה לא מקניא</strong> <small>[אינה נקנית],</small> <strong>אף אשה בפרוטה לא מיקדשא</strong> <small>[אינה מתקדשת].</small> ושואלים: גם אם בית שמאי למדו מכאן, מכל מקום מהיכן למדו שאין מתקדשים אלא בדינר דווקא?
 <strong>ואימא</strong> <small>[ו</small>אולי <small>אומר]</small> שתתקדש ב<strong>פלגא דדינר</strong> <small>[חצי דינר],</small> <strong>ואימא</strong> <small>[ואומר]</small> <strong>שתי פרוטות</strong> שעדיין יש בהן כדי לקיים דין גרעון באמה עבריה! ומשיבים: <strong>כיון דאפיקתיה</strong> <small>[שהוצאת אותו]</small> את הדין הזה <strong>מפרוטה</strong> — שאינה יכולה להתקדש בה וצריך אתה להעמיד את הדין על כסף שיש בו חשיבות, <strong>אוקמה אדינר</strong> <small>[העמידנו על דינר]</small> שהוא מטבע חשוב.
 <strong>רבא אמר: היינו טעמא</strong> <small>[זהו טעמם]</small> של <strong>בית שמאי:</strong> שמתקדשת דווקא בדינר כדי <strong>שלא יהו בנות ישראל כהפקר,</strong> כי אם מקדשים אותן בסכום קטן כלשהו יש בדבר צד זלזול והן נעשות בכך כהפקר לכל.
 <big>א</big> על מה ששנינו במשנה <strong>ובית הלל אומרים בפרוטה</strong> ובשוה פרוטה, <strong>סבר</strong> <small>[חשב]</small> <strong>רב יוסף למימר</strong> <small>[לומר]:</small> <strong>פרוטה</strong> הכוונה <strong>כל דהו</strong> <small>[כלשהו],</small> כלומר, אין לכך ערך קצוב אלא מטבע קטן כלשהו. <strong>אמר ליה</strong> <small>[לו]</small> <strong>אביי: והא עלה קתני</strong> <small>[והרי עליה שנינו</small> בברייתא<small>]</small> כהסבר: <strong>כמה היא פרוטה</strong> — <strong>אחד משמנה באיסר האיטלקי.</strong> הרי שיש שיעור לפרוטה!
 <strong>וכי תימא</strong> <small>[ואם תאמר]:</small> כי <strong>הני מילי</strong> <small>[אלו הדברים]</small> אמורים דווקא <strong>בדורו של משה,</strong> שזה היה ערך הפרוטה בזמן התורה <strong>אבל הכא כדחשבה להו לאינשי</strong> <small>[כאן,</small> עכשיו ובכל זמן, <small>כמו ש</small>היא <small>נחשבת לבני אדם]</small> כל שיהיה המטבע הקטן ביותר — <strong>והא</strong> <small>[והרי]</small> <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר: שיער ר' סימאי בדורו כמה היא פרוטה: אחד משמנה באיסר האיטלקי, וכי אתא</strong> <small>[וכאשר בא]</small> <strong>רבין</strong> מארץ ישראל לבבל, <strong>אמר: ר' דוסתאי ור' ינאי ור' אושעיא שיערו כמה הוי פרוטה</strong> — <strong>אחד מששה באיסר האיטלקי!</strong>
 <strong>אמר ליה</strong> <small>[לו]</small> <strong>רב יוסף: אי הכי</strong> <small>[אם כך]</small> אתה מפרש, <strong>היינו דתנינא</strong> <small>[זהו ששנינו]</small> <strong>צא וחשוב כמה פרוטות בשני סלעים</strong> — <strong>יותר מאלפים, השתא</strong> <small>[עכשיו]</small> הרי <strong>אלפים לא הויין</strong> <small>[אינן],</small> <strong>יתר מאלפים</strong> אתה <strong>קרי להו</strong> <small>[קורא אותן]?</small> אלא ודאי שהפרוטה היא מטבע קטנה יותר! <strong>אמר להו</strong> <small>[להם]</small> <strong>ההוא סבא</strong> <small>[זקן אחד]:</small> <strong>אנא תנינא לה</strong> <small>[אני שונה</small> ברייתא <small>זו]</small> <strong>קרוב לאלפים.</strong> ומקשים גם על כך: <strong>סוף סוף</strong> לפי החשבון של אחד משמונה באיסר <strong>אלפא וחמש מאה ותלתין ושיתא הוא דהויין</strong> <small>[אלף וחמש מאות ושלושים ושש הן]</small> ולא אלפיים! ומשיבים: <strong>כיון דנפקא להו מפלגא</strong> <small>[שיוצא,</small> עובר יותר <small>מחצי]</small> האלף השני — <strong>קרוב לאלפים קרי ליה</strong> <small>[קורא לו].</small>
 <strong>גופא</strong> <small>[לגופה]</small> של ההלכה שהזכרנו, <strong>כי אתא</strong> <small>[כאשר בא]</small> <strong>רב דימי אמר: שיער ר' סימאי בדורו כמה היא פרוטה</strong> — <strong>אחד משמנה באיסר האיטלקי, וכי אתא</strong> <small>[וכאשר בא]</small> <strong>רבין אמר: שיערו ר' דוסתאי ור' ינאי ור' אושעיא כמה היא פרוטה</strong> — <strong>אחד מששה באיסר האיטלקי. אמר ליה</strong> <small>[לו]</small> <strong>אביי לרב דימי: נימא את</strong> <small>[האם נאמר</small> ש<small>אתה]</small> <strong>ורבין בפלוגתא דהני תנאי קא מיפלגיתו</strong> <small>[במחלוקתם של תנאים אלה אתם חלוקים],</small>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>פרוטה שאמרו חכמים</strong> הריהי <strong>אחד משמנה באיסר האיטלקי. שש מעה כסף</strong> הרי הן <strong>דינר.</strong> ב<strong>מעה</strong> יש <strong>שני פונדיונין,</strong> ב<strong>פונדיון</strong> יש <strong>שני איסרין,</strong> ב<strong>איסר</strong> יש <strong>שני מוסמיסים,</strong> ב<strong>מסמס</strong> יש <strong>שני קונטרונקין,</strong> ב<strong>קונטרנק</strong> יש <strong>שתי פרוטות. נמצא</strong> ש<strong>פרוטה</strong> היא <strong>אחת משמנה באיסר האיטלקי.</strong>
 <strong>רבן שמעון בן גמליאל אומר:</strong> לא כך, אלא <strong>שלשה הדרסין למעה, שני הנצין להדריס, שני שמנין להנץ, שתי פרוטות לשמין, נמצא</strong> לפי חשבון זה ש<strong>פרוטה</strong> היא <strong>אחת מששה באיסר האיטלקי. לימא דמר</strong> <small>[</small>האם <small>נאמר שאדוני]</small> <strong>אמר כ</strong>שיטת ה<strong>תנא קמא</strong> <small>[הראשון]</small> <strong>ורבין</strong> ש<strong>אמר</strong> את דבריו היה זה <strong>כ</strong>שיטת <strong>רבן שמעון בן גמליאל?</strong>
 <strong>אמר ליה</strong> <small>[לו]:</small> <strong>בין דידי</strong> <small>[</small>דברי <small>שלי]</small> <strong>ובין</strong> דברי <strong>רבין</strong> שתיהן <strong>אליבא דתנא קמא</strong> <small>[לפי</small> שיטת <small>תנא קמא]</small> <strong>ולא קשיא</strong> <small>[ואין זה קשה];</small> <strong>הא</strong> <small>[זה,</small> דברי<small>]</small> — <strong>דאיקור איסורי, הא</strong> <small>[זה, דברי רבין]</small> — <strong>דזול איסורי</strong> <small>[שהוזלו האיסרים]</small> לגבי מטבעות הכסף. ומפרטים: <strong>הא דאיקור איסורי</strong> <small>[זה שהתייקרו האיסרים]</small> — <strong>קום עשרים וארבע בזוזא</strong> <small>[עמדו עשרים וארבע</small> איסרים <small>בזוז,</small> בדינר<small>],</small> <strong>הא דזול</strong> <small>[זה שהוזלו]</small> — <strong>קום תלתין ותרין בזוזא</strong> <small>[עמדו שלושים ושנים</small> איסרים <small>בזוז]</small> שיש יחס קבוע בין הפרוטה וערך הכסף, שיש בדינר מאה תשעים ושתים פרוטות, אבל באיסרים, שהם מטבעות נחושת, משתנים הערכים לגבי הכסף, ופעמים שיש באיסר שמונה פרוטות, ופעמים שרק שש.
 <big>ב</big> <strong>אמר שמואל: קידשה</strong> את האשה <strong>בתמרה</strong> אחת <strong>אפילו עומד</strong> (שווה) <strong>כור תמרים בדינר</strong> ואם כן תמרה אחת שווה הרבה פחות מפרוטה — <strong>מקודשת.</strong> וטעם הדבר — <strong>חיישינן</strong> <small>[חוששים אנו]</small> אף שכאן ערכה מועט <strong>שמא שוה פרוטה במדי</strong> או במקום רחוק אחר ששם הן יקרות והרי היא מקודשת גם כאן.
  ומקשים:  <strong>והא אנן תנן</strong> <small>[והרי אנו שנינו</small> במשנה<small>]:</small> <strong>בית הלל אומרים בפרוטה ובשוה פרוטה</strong> ולא פחות! ודוחים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שנאמר במשנה מדובר <strong>בקידושי ודאי</strong> שבפרוטה ובשווה פרוטה היא ודאי מקודשת, <strong>הא</strong> <small>[זה]</small> שאמר שמואל הרי זה <strong>בקידושי ספק,</strong> שאפילו בפחות מפרוטה יש לחשוש לקידושין.
  מסופר:  <strong>ההוא גברא דאקדיש בזוודא דאורדי</strong> <small>[אדם אחד שקידש</small> אשה <small>בחבילת סמרטוטים],</small> <strong>יתיב</strong> <small>[ישב]</small> <strong>רב שימי בר חייא קמיה</strong> <small>[לפני]</small> <strong>רב וקא מעיין</strong> <small>[והיה בודק]</small> <strong>בה</strong> בחבילה זו <strong>אי אית</strong> <small>[אם יש]</small> <strong>בה שוה פרוטה</strong> — <strong>אין</strong> <small>[כן]</small> תהא מקודשת, <strong>אי</strong> <small>[אם]</small> <strong>לא</strong> — <strong>לא</strong> מקודשת. ושואלים: <strong>ואי לית</strong> <small>[ואם אין]</small> <strong>בה שוה פרוטה</strong> האם היא <strong>לא</strong> מקודשת? <strong>והאמר</strong> <small>[והרי]</small> <strong>שמואל חיישינן</strong> <small>[</small>ש<small>חוששים אנו]</small> שמא דבר כגון זה שווה פרוטה במקום אחר! ודוחים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> <strong>בקידושי ודאי</strong> שרצה לבדוק אם יש בה שווה פרוטה ואז האשה מקודשת קידושי ודאי, <strong>הא</strong> <small>[זה]</small> שאמר שמואל שמקודשת אפילו בפחות, הוא <strong>בקידושי ספק,</strong> שיש רק לחשוש לקידושין.
  מסופר:  <strong>ההוא גברא דאקדיש באבנא דכוחלא</strong> <small>[אדם אחד שקידש</small> אשה <small>באבן שיש כחולה]</small> <strong>יתיב</strong> <small>[ישב]</small> <strong>רב חסדא וקא משער ליה</strong> <small>[והיה מעריך אותה]</small> <strong>אי אית ביה</strong> <small>[אם יש בה]</small> <strong>שוה פרוטה</strong> — <strong>אין</strong> <small>[כן],</small> תהא מקודשת, <strong>ואי</strong> <small>[ואם]</small> <strong>לא</strong> — הריהי <strong>לא</strong> מקודשת. ושואלים: <strong>ואי לית ביה</strong> <small>[ואם אין בה]</small> <strong>שוה פרוטה</strong> האם <strong>לא</strong> תהא מקודשת? <strong>והא</strong> <small>[והרי]</small> <strong>אמר שמואל: חיישינן</strong> <small>[חוששים אנו]</small> שמא היא שווה פרוטה במקום אחר? ומשיבים: <strong>רב חסדא לא סבר ליה</strong> <small>[אינו ססובר]</small> כדעת <strong>שמואל</strong> ולדעתו אם במקום הקידושין אין בה שווה פרוטה — אינה מקודשת כלל.
 <strong>אמרה ליה אימיה</strong> <small>[אמרה לו אמו]</small> של המקדש, לרב חסדא: <strong>והא ההוא יומא</strong> <small>[והרי באותו יום]</small> ש<strong>קדשה הוה ביה</strong> <small>[היה בו]</small> בדבר <strong>שוה פרוטה! אמר לה</strong> לאם: <strong>לאו כל כמינך דאסרת לה אבתרא</strong> <small>[אין זה בכוחך לאסור אותה על האחרון],</small> שאם יבוא איש אחר ויקדש אותה אין לבטל את קידושיו משום שהיתה מקודשת לרא שון, שכיון שעכשיו אין בה שווה פרוטה יש לחשוש לקידושי השני.
## דף יב:
 <strong>לאו היינו</strong> <small>[</small>האם <small>אין זה]</small> אותו מעשה של <strong>יהודית דביתהו</strong> <small>[אשתו]</small> של <strong>ר' חייא, דהוית</strong> <small>[שהיה]</small> <strong>לה צער לידה,</strong> שהיתה יולדת בכאבים, ורצתה לצאת בשל כך מר' חייא, <strong>אמרה ליה</strong> <small>[לו]:</small> <strong>אמרה לי אם</strong> (אמי): <strong>קיבל ביך אבוך קידושי כי זוטרת</strong> <small>[קיבל בך,</small> עבורך, <small>אביך קידושין</small> מאחר <small>כאשר היית קטנה]</small> ויש לחשוש שמא היתה מקודשת מקודם לאיש אחר, ואסורה היא לר' חייא. <strong>אמר לה: לאו כל כמינה דאימך דאסרת ליך עילואי</strong> <small>[אין זה בכוחה של אמך שתאסור אותך עלי],</small> שאין זו עדות שלימה.
 <strong>אמרי ליה רבנן</strong> <small>[אמרו לו חכמים]</small> <strong>לרב חסדא: אמאי</strong> <small>[מדוע]</small> אתה אומר שאינה מקודשת אם אין בה עכשיו שווה פרוטה? <strong>הא איכא סהדי</strong> <small>[הרי יש עדים]</small> <strong>ב</strong>מקום <strong>אידית דידעי דבההוא יומא הוה ביה</strong> <small>[שיודעים שבאותו יום היה בו]</small> <strong>שוה פרוטה?</strong> אמר להם: <strong>השתא מיהא לא ליתנהו קמן</strong> <small>[עכשיו על כל פנים אין הם לפנינו]</small> ואין אנו צריכים לחשוש לעדותם.
  והביא ראיה לדבריו, <strong>לאו היינו</strong> <small>[</small>האם <small>אין זו]</small> כשיטת <strong>ר' חנינא,</strong> שבאה אשה לפני בית דין ואמרה שנשבתה אבל טהורה היא, ואף שאמרו שהיו עדים במקום אחר המעידים שנשבתה, ואם כן אין לסמוך על דבריה ש<strong>אמר ר' חנינא:</strong> וכי אם <strong>עידיה</strong> נמצאים <strong>בצד אסתן</strong> (צפון) אי שם, <strong>ו</strong>משום כך <strong>תיאסר?!</strong>
 ומעירים: <strong>אביי ורבא לא סבירא להו להא</strong> <small>[לא סברו,</small> לא קיבלו <small>את</small> דעתו <small>זו]</small> של <strong>רב חסדא</strong> בקידושין, שלדעתם אין ללמוד מדברי ר' חנינא, שכן יש להבדיל בין המקרים: <strong>אם</strong> בדינו של ר' חנינא <strong>הקילו בשבויה דמנוולה נפשה גבי שבאי</strong> <small>[שמנוולת</small> את <small>עצמה אצל</small> ה<small>שבאי]</small> ומשתדלת להיראות בפניו דוחה כדי שלא יאנוס אותה, ולכן יש סברה שלא נאנסה ומשום כך לא חשש ר' חנינא לעדי שבייה הנמצאים במקום אחר, והתירה — האם <strong>ניקיל</strong> <small>[נקל]</small> <strong>ב</strong>איסור חמור של <strong>אשת איש?!</strong>
 מספרים: <strong>אישתאר מההיא</strong> <small>[נשאר מאותה]</small> <strong>משפחה בסורא,</strong> שאותה בת שפסק רב חסדא שאין קידושיה הראשונים קידושין נישאה לאחר, והיו להם צאצאים, <strong>ופרשו רבנן מינה</strong> <small>[</small>והיו <small>חכמים פורשים ממנה],</small> מאותה משפחה, מלהתחתן בה, שחששו משום ממזרות. ומעירים: <strong>ולאו</strong> <small>[ולא]</small> <strong>משום דסבירא להו</strong> <small>[שהם סבורים]</small> כדעת <strong>שמואל</strong> שחוששים בכל דבר שמא הוא שווה פרוטה במקום אחר, <strong>אלא משום דסבירא להו</strong> <small>[שסבורים הם]</small> <strong>כאביי ורבא</strong> האומרים: שכיון שהיו עדים במקום אחר — צריך היה לחשוש להם.
 <big>א</big> מסופר: <strong>ההוא גברא דאקדיש בשוטיתא דאסא בשוקא</strong> <small>[</small>מעשה ב<small>אדם אחד שקידש</small> אשה <small>בענף הדס בשוק];</small> <strong>שלחה</strong> לבעיה הזו <strong>רב אחא בר הונא לקמיה</strong> <small>[לפני]</small> <strong>רב יוסף: כהאי גוונא מאי</strong> <small>[כגון זה מה</small> עושים<small>]?</small> <strong>שלח ליה</strong> <small>[לו]</small> כתשובה: <strong>נגדיה</strong> <small>[הלקה אותו]</small> <strong>כ</strong>דרך שנהג בענין זה <strong>רב, ואצטריך גיטא</strong> <small>[והצרך גט]</small> לאשה זו <strong>כ</strong>דברי <strong>שמואל</strong> שחוששים שמא שווה פרוטה במקום אחר.
  ומבארים: ש<strong>רב מנגיד</strong> <small>[היה מלקה]</small> <strong>על</strong> מי שהיה <strong>מקדש</strong> אשה <strong>בשוקא</strong> <small>[בשוק]</small> שהוא דרך הפקרות וזלזול, <strong>ועל</strong> מי שהיה <strong>מקדש</strong> אשה <strong>בביאה</strong> שמגונה הדבר שמעמיד עדים לבעילה, <strong>ועל</strong> מי שהיה <strong>מקדש</strong> אשה <strong>בלא שידוכי</strong> <small>[שידוך],</small> בלי שדיברו עם האשה קודם לכן, שכל אלה הם מדרכי פריצות.
 <strong>ו</strong>כן היה מלקה <strong>על</strong> מי <strong>דמבטיל גיטא</strong> <small>[ש</small>היה <small>מבטל גט]</small> ששלח לאשתו, ולאחר מכן היה מודיע שהוא בטל. <strong>ועל</strong> זה <strong>דמסר מודעא אגיטא</strong> <small>[</small><small>ש</small>היה <small>מוסר מודעה על גט],</small> שלפני שהיה נותן את הגט היה מוסר מודעה בפני עדים שהוא מגרשה שלא מרצונו, ומבטל איפוא את תוקפו של הגט. שעל ידי ביטול גט ומסירת מודעה על גט עלולה האשה להיכשל באיסור חמור, שתחשוב שהיא פנויה ותינשא לאחר בעוד שבאמת היא עדיין אשת איש. <strong>ו</strong>כן <strong>על</strong> מי שהיה <strong>מצער שלוחא דרבנן</strong> <small>[שליח של חכמים],</small> שכל המבזה אותו הריהו כפוגע בכבוד החכמים עצמם, <strong>ועל</strong> זה <strong>דחלה שמתא עילויה תלתין יומין</strong> <small>[</small><small>שחל נידוי עליו שלושים יום]</small> ולא הלך לחכמים לבקש מחילה ולהתיר את הנידוי,
 <strong>ועל חתנא דדייר בי חמוה</strong> <small>[חתן שגר בבית חמיו],</small> שיש לחשוש שמא ייכשל בעבירה בחמותו. ומעירים: זה <strong>דדייר</strong> <small>[שדר]</small> שם בקביעות — <strong>אין</strong> <small>[כן]</small> מלקים אותו, ואולם זה שרק <strong>חליף</strong> <small>[עובר]</small> ליד בית חמיו — <strong>לא?!</strong> ושואלים: <strong>והא ההוא חתנא דחליף אבבא דבי חמוה</strong> <small>[והרי</small> מעשה היה ב<small>חתן אחד שהיה עובר על פתח בית חמיו]</small> <strong>ונגדיה</strong> <small>[והלקה אותו]</small> <strong>רב ששת,</strong> משום חשש זימה! ומשיבים: <strong>ההוא מידם הות דיימא חמתיה מיניה</strong> <small>[אותו</small> אדם <small>חשודה היתה חמותו עליו]</small> שהיתה שמועה שיש ביניהם יחסי קירבה, וכשעובר על פתח הבית הרי הוא מחזק בכך את החשד, ומשום כך הלקה אותו.
 <strong>נהרדעי אמרי</strong> <small>[</small>חכמי <small>נהרדעא אומרים]:</small> <strong>בכולהו</strong> <small>[בכולם],</small> בכל המקרים שהוזכרו <strong>לא</strong> היה <strong>מנגיד</strong> <small>[מלקה]</small> <strong>רב אלא על</strong> דבר אחד — מי ש<strong>מקדש</strong> אשה <strong>בביאה בלא שידוכי</strong> <small>[שידוכים]</small> קודם לכן. <strong>ואיכא דאמרי</strong> <small>[ויש שאומרים]:</small> <strong>ואפילו בשידוכי נמי</strong> <small>[בשידוכים גם כן]</small> היה מלקה את המקדש בביאה <strong>משום</strong> שיש <strong>פריצותא</strong> <small>[פריצות]</small> בדבר, שמעמיד עדים לבעילתו.
 <big>ב</big> מסופר: <strong>ההוא גברא דקדיש בציפתא דאסא</strong> <small>[אדם אחד שקידש</small> אשה <small>במחצלת של הדסים],</small> <strong>אמרו ליה</strong> <small>[לו]:</small> <strong>והא לית</strong> <small>[והרי אין]</small> <strong>בה שוה פרוטה! אמר להו</strong> <small>[להם]:</small> אם כן <strong>תיקדוש</strong> <small>[שתתקדש]</small> <strong>בארבע זוזי דאית</strong> <small>[דינרים שיש]</small> <strong>בה,</strong> שהיו כרוכים בתוך המחצלת. <strong>שקלתא ואישתיקא</strong> <small>[לקחה</small> האשה את המחצלת <small>ושתקה].</small> <strong>אמר רבא: הוה שתיקותא</strong> <small>[הרי זו שתיקה]</small> ש<strong>לאחר מתן מעות, וכל שתיקותא</strong> <small>[שתיקה]</small> ש<strong>לאחר מתן מעות, לאו</strong> <small>[לא]</small> <strong>כלום היא,</strong> שכיון שבשעת מתן מעות לא היה בה שווה פרוטה אין הוכחה שהסכימה למה שאמר אחר כך, ויתכן שלא שמה לב לדבריו, ולא התכוונה להתקדש.
 <strong>אמר רבא: מנא אמינא לה</strong> <small>[מנין אומר אני אותה],</small> את סברתי זו — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר לה</strong> לאשה: <strong>כנסי</strong> (קחי) <strong>סלע זו בפקדון, וחזר ואמר לה: התקדשי לי בו.</strong> אם אמר כן <strong>בשעת מתן מעות</strong> — <strong>מקודשת,</strong> ואם אמר כן <strong>לאחר מתן מעות,</strong> אם <strong>רצתה</strong> — <strong>מקודשת, לא רצתה</strong> — <strong>אינה מקודשת.</strong>
 ונברר תחילה: <strong>מאי</strong> <small>[מה]</small> משמעות <strong>"רצתה" ומאי</strong> <small>[ומה]</small> פירוש <strong>"לא רצתה"? אילימא</strong> <small>[אם תאמר]</small> <strong>"רצתה"</strong> — ש<strong>אמרה אין</strong> <small>[כן],</small> שמוכנה להתקדש, ו<strong>"לא רצתה"</strong> כוונתו ש<strong>אמרה</strong> במפורש <strong>לא,</strong> אם כן <strong>מכלל</strong> הדברים תלמד <strong>דרישא</strong> <small>[שתחילת</small> הברייתא<small>]</small> כשאמר לה בשעת מתן מעות, ולא חילקנו בין רצתה ולא רצתה,
## דף יג.
 <strong>כי אמרה</strong> <small>[כאשר</small> היא <small>אומרת]</small> <strong>"לא" נמי הוו</strong> <small>[גם כן יהיו]</small> <strong>קידושין? אמאי</strong> <small>[מדוע],</small> <strong>והא קאמרה</strong> <small>[והרי</small> היא <small>אומרת]</small> <strong>"לא"! אלא לאו</strong> <small>[אין]</small> לפרש אלא כך: <strong>"רצתה"</strong> כוונתו — ש<strong>אמרה "אין"</strong> <small>["כן"]</small> <strong>"לא רצתה"</strong> כוונתו — <strong>דאישתיקה משתקה</strong> <small>[ששתקה].</small> <strong>ושמע מינה</strong> <small>[ולמד מכאן]</small> ש<strong>שתיקה</strong> ש<strong>לאחר מתן מעות</strong> — <strong>ולא כלום היא,</strong> שאינה נחשבת כהסכמה של האשה להתקדש.
 <strong>קשו</strong> <small>[היו מתקשים]</small> <strong>בה,</strong> בראייתו זו של רבא, <strong>ב</strong>עיר <strong>פום נהרא משמיה</strong> <small>[משמו]</small> של <strong>רב הונא בריה</strong> <small>[בנו]</small> של <strong>רב יהושע: מי דמי</strong> <small>[האם דומים]</small> הדברים? <strong>התם</strong> <small>[שם,</small> בברייתא<small>]</small> <strong>בתורת פקדון יהבינהו ניהלה</strong> <small>[נתן אותם,</small> את המעות, <small>לה]</small> והם שלו, ולכן <strong>סברה</strong> <small>[חושבת</small> היא<small>]:</small> <strong>אי שדינא להו ומיתברי</strong> <small>[אם אזרוק אותם ויישברו]</small> — <strong>מחייבנא בהו</strong> <small>[אתחייב בהם</small> לשלמם<small>]</small> כמאבד ממון חבירו, לכן אין בשתיקתה ראיה שמסכימה, ואילו <strong>הכא</strong> <small>[כאן]</small> <strong>בתורת קדושין יהבינהו ניהלה</strong> <small>[נתן אותם לה]</small> מתחילה על מנת שיהיו שלה, <strong>ואי איתא דלא ניחא לה</strong> <small>[ואם יש</small> סברה <small>שאינה רוצה</small> בכך<small>]</small> — <strong>לישדינהו</strong> <small>[שתזרוק אותם].</small>
 <strong>פריך</strong> <small>[הקשה]</small> על כך <strong>רב אחאי: אטו כולהו נשי דינא גמירי</strong> <small>[האם כל הנשים למדו את הדין]?</small> <strong>הכי נמי סברה</strong> <small>[כאן גם כן חושבת</small> היא<small>]:</small> <strong>אי שדינא להו ומיתברי מיתחייבנא באחריותייהו</strong> <small>[אם אזרוק אותם ויישברו אתחייב באחריותם]</small> ולכן לא זרקה אותם, אבל אין להסיק מהעובדה שלא זרקה את המעות שהסכימה לקבלם בתורת קידושין. <strong>שלחה</strong> לבעיה זו <strong>רב אחא בר</strong> <small>[בנו]</small> של <strong>רב לקמיה</strong> <small>[לפני]</small> <strong>רבינא: כהאי גוונא מאי</strong> <small>[כגון זה מה</small> יהא הדין<small>]?</small> <strong>שלח ליה</strong> <small>[לו]</small> בתשובה: <strong>אנן לא שמיע לן הא</strong> <small>[אנו לא שמענו,</small> לא קיבלנו, את <small>זו</small> שאמר<small>]</small> <strong>רב הונא בריה</strong> <small>[בנו]</small> של <strong>רב יהושע, אתון דשמיע לכו</strong> <small>[אתם ששמעתם אותה]</small> — <strong>חושו</strong> <small>[תחששו]</small> <strong>לה</strong> לספק קידושין.
 <big>א</big> מסופר: <strong>ההיא איתתא דהוה קא מזבנה וורשכי</strong> <small>[אשה אחת שהיתה מוכרת סרטים],</small> <strong>אתא ההוא גברא חטף וורשכא מינה</strong> <small>[בא אדם אחד</small> ו<small>חטף סרט ממנה],</small> <strong>אמרה ליה</strong> <small>[לו]:</small> <strong>הבה ניהלי</strong> <small>[תן</small> אותו <small>לי]</small> <strong>אמר לה: אי יהיבנא ליך מיקדשת</strong> <small>[אם אתן לך</small> אותו האם <small>תתקדשי]</small> <strong>לי? שקלתיה ואישתיקה</strong> <small>[לקחה אותו ושתקה].</small> <strong>ואמר רב נחמן: יכולה</strong> היא <strong>למימר</strong> <small>[לומר]:</small> <strong>אין, שקלי, ודידי שקלי</strong> <small>[כן,</small> אכן, <small>לקחתי, ו</small>אולם את <small>שלי לקחתי]</small> ולא התכוונתי לקבל זאת בתורת קידושין.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו שאם <strong>קידשה בגזל</strong> או <strong>בחמס,</strong> כלומר, בדבר שקנה שלא מרצון המוכר, או <strong>בגניבה, או שחטף סלע מידה וקדשה</strong> בו — <strong>מקודשת,</strong> ומדוע אומר הוא כאן שכשחטף ממנה וקידשה שאינה מקודשת! ענה לו: <strong>התם בדשדיך</strong> <small>[שם</small> מדובר <small>ב</small>מקרה <small>ששידך</small> קודם<small>],</small> ולכן יש לומר שאם שתקה ודאי הסכימה לקידושין.
 <strong>ומנא תימרא דשני לן בין שדיך ודלא שדיך</strong> <small>[ומנין תאמר ששונה לנו</small> הדין <small>בין</small> מקרה <small>ששידך לשלא שידך]</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר לה</strong> לאשה <strong>"כנסי</strong> (קחי) <strong>סלע זו שאני חייב ליכי</strong> (לך) <strong>", וחזר ואמר לה "התקדשי לי בו";</strong> אם היה זה <strong>בשעת מתן מעות, רצתה</strong> — <strong>מקודשת, לא רצתה</strong> — <strong>אינה מקודשת. לאחר מתן מעות אפילו רצתה</strong> בקידושין <strong>אינה מקודשת.</strong>
 ונברר: <strong>מאי</strong> <small>[מה]</small> פירוש <strong>"רצתה", ומאי</strong> <small>[ומה]</small> פירוש <strong>"לא רצתה"? אילימא</strong> <small>[אם תאמר]</small> <strong>"רצתה"</strong> כוונתו — ש<strong>אמרה "אין"</strong> <small>["כן"]</small> ו<strong>"לא רצתה"</strong> כוונתו — ש<strong>אמרה "לא",</strong> ואם כן נסיק מכאן: <strong>הא אישתיקה</strong> <small>[הרי</small> אם <small>שתקה]</small> — <strong>הוו</strong> <small>[הריהם]</small> <strong>קידושין. ו</strong>אולם אם כן <strong>נתני</strong> <small>[שישנה]</small> <strong>מקודשת סתם, כי התם</strong> <small>[כמו שם]</small> (דף יב,ב) באומר "כנסי סלע זו בפקדון" ולא יפרט.
 <strong>אלא</strong> מכיוון שהתנא מפרט, כך יש להבין: <strong>"רצתה"</strong> — ש<strong>אמרה "אין"</strong> <small>["כן"],</small> <strong>"לא רצתה" — דאישתיקה</strong> <small>[ששתקה],</small> <strong>וקא תני</strong> <small>[ו</small>במקרה של שתיקה <small>שנה]</small> ש<strong>אינה מקודשת.</strong> ו<strong>מאי טעמא</strong> <small>[מה טעם</small> הדבר<small>]</small> שאם שתקה אינה מקודשת? משום ש<strong>יכולה</strong> היא <strong>למימר</strong> <small>[לומר]:</small> <strong>אין, שקלי ודידי שקלי</strong> <small>[כן, לקחתי ו</small>אולם את <small>שלי לקחתי]</small> ולא התכוונתי לקידושין.
 <strong>ואלא קשיא הך</strong> <small>[קשה</small> הלכה <small>זו]</small> ששנינו ש<strong>קדשה בגזל</strong> או <strong>בחמס</strong> או <strong>בגניבה או שחטף סלע מידה וקדשה</strong> — <strong>מקודשת! אלא לאו</strong> <small>[</small>האם <small>לא]</small> <strong>שמע מינה</strong> <small>[למד מכאן]</small> שיש לחלק כמו שחילקתי: <strong>הא</strong> <small>[</small>דין <small>זה]</small> שמקודשת כששתקה — הרי זה מדובר באופן <strong>דשדיך</strong> <small>[ששידך]</small> תחילה <small>[</small>דין <small>זה</small> שמקודשת כששתקה — <small>כששידך]</small> תחילה, ואילו <strong>הא</strong> <small>[</small>דין <small>זה]</small> שאינה מקודשת כששתקה — הרי זה מדובר באופן ש<strong>לא שדיך</strong> <small>[שידך].</small>
 <big>ב</big> מסופר: <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רב אסי, עיילו רבנן לנקוטינהו לשמעתתיה</strong> <small>[נכנסו חכמים להחזיק את שמועותיו],</small> כלומר, לשוב ולחזור על השמועות שאמר, כדי שלא ישתכחו. <strong>אמר להו ההוא מרבנן</strong> <small>[אמר להם אחד החכמים]</small> <strong>ור' יעקב שמיה</strong> <small>[שמו]:</small> <strong>הכי</strong> <small>[כך]</small> <strong>אמר ר' אסי אמר ר' מני: כשם שאין אשה נקנית בפחות משוה פרוטה</strong> — <strong>כך אין קרקע נקנית בפחות משוה פרוטה. אמרו ליה</strong> <small>[לו]:</small> <strong>והתניא</strong> <small>[והרי שנינו</small> בברייתא<small>]:</small> <strong>אף על פי שאין אשה נקנית בפחות משוה פרוטה</strong> — <strong>קרקע נקנית בפחות משוה פרוטה!</strong>
 <strong>אמר להו</strong> <small>[להם]:</small> <strong>כי תניא ההיא</strong> <small>[כאשר נשנית אותה</small> ברייתא<small>]</small> שקרקע ולא אשה נקנית בפחות משווה פרוטה — הרי זה <strong>ב</strong>קנין של <strong>חליפין. דתניא</strong> <small>[ש</small>כן <small>שנינו</small> בברייתא<small>]:</small> <strong>קו‍נין</strong> קרקעות ומטלטלים בחליפין <strong>ב</strong>נתינת <strong>כלי, ואף על פי שאין בו שוה פרוטה.</strong>
 <strong>הדר יתבי וקאמרי</strong> <small>[חזרו</small> לאחר מכן, <small>ישבו ואמרו]</small> עוד שמועות בשם רב אסי, <strong>הא</strong> <small>[</small>את <small>זו]</small> ש<strong>אמר רב יהודה אמר שמואל: כל שאינו יודע בטיב גיטין וקדושין לא יהא לו עסק עמהן,</strong> שיכול לגרום על ידי חוסר ידיעתו למכשולים רבים. <strong>אמר ר' אסי אמר ר' יוחנן: ו</strong>אלה המתעסקים בנושא זה בלי ידיעה <strong>קשין לעולם יותר מדור המבול, שנאמר: "אלה וכחש ורצח וגנב ונאף פרצו ודמים בדמים נגעו"</strong> (הושע ד, ב).
  ושואלים:  <strong>מאי משמע</strong> <small>[מה משמעות</small> הכתוב<small>],</small> כיצד הוא מתייחס לענין שדיברנו בו? ומשיבים: <strong>כדמתרגם</strong> <small>[כמו שמתרגם]</small> <strong>רב יוסף</strong> את המילים "ונאף פרצו ודמים בדמים נגעו": <strong>מולדין בנין מנשי חבריהון חובין על חובין מוסיפין</strong> <small>[מולידים בנים מנשי חבריהם חטאים על חטאים מוסיפים],</small>
 <strong>וכתיב</strong> <small>[ונאמר]</small> בהמשך הכתוב <strong>"על כן תאבל הארץ ואמלל כל יושב בה בחית השדה ובעוף השמים וגם דגי הים יאספו"</strong> (שם ג), ללמדנו שאלה שחוטאים וגורמים להולדת ממזרים מביאים לאסון גדול כזה, עד שאף דגי הים מתים <strong>ואילו בדור המבול לא נגזרה גזירה על דגים שבים.</strong> וראיה לדבר ממה <strong>שנאמר: "מכל אשר בחרבה מתו"</strong> (בראשית ז, כב) ו"בחרבה" משמעו — ביבשה, ללמד <strong>ולא דגים שבים. ואילו הכא</strong> <small>[כאן]</small> <strong>אפילו דגים שבים.</strong>
 ושואלים: <strong>ואימא</strong> <small>[ואמור]</small> שלא נגזרה גזירה זו אלא <strong>עד דעביד לכולהו</strong> <small>[שיעשה את כולם],</small> כלומר, שבועת שקר, רצח, גניבה וכו'! ומשיבים: <strong>לא סלקא דעתך</strong> <small>[יעלה על דעתך]</small> לומר כן, <strong>דכתיב</strong> <small>[ש</small>כן <small>נאמר]:</small> <strong>"כי מפני אלה אבלה הארץ"</strong> (ירמיהו כג, י), לומר שבגלל שבועת שווא בלבד נהרסת הארץ, משמע שעל כל אחד ואחד מן הדברים האלה בא החורבן.
  ועדיין מקשים: <strong>ואימא</strong> <small>[ואמור]:</small> <strong>אלה לחוד,</strong> שהיא חטא חמור שיש בו חילול השם, <strong>והנך לחודיהון</strong> <small>[ואלה לעצמם],</small> שעליהם אין בא עונש כבד כל כך אלא אם כן עשה את כולם כאחד
## דף יג:
 <strong>מי כתיב</strong> <small>[האם נאמר]</small> <strong>"ופרצו",</strong> בו"ו החיבור, לכלול את כל שאר העבירות כיחידה אחת? הלא <strong>"פרצו" כתיב</strong> <small>[נאמר],</small> לומר שעל כל אחת ואחת מעבירות אלה יש עונש זה.
 <big>א</big> <strong>הדור יתבי וקאמרי</strong> <small>[חזרו ישבו ואמרו]</small> עוד שמועות בשם רב אסי: <strong>הא דתנן</strong> <small>[זו ששנינו</small> במשנה<small>]:</small> <strong>האשה</strong> היולדת <strong>שהביאה</strong> קרבן <strong>חטאתה</strong> לטהרה מטומאת יולדת <strong>ומתה</strong> — <strong>יביאו יורשין</strong> קרבן <strong>עולתה,</strong> להשלים את חובותיה בקרבנות. <strong>אמר רב יהודה אמר שמואל: ו</strong>דין זה <strong>הוא</strong> דווקא כ<strong>ש</strong>כבר <strong>הפרישתה</strong> האשה עצמה את העולה הזו <strong>מחיים</strong> (בחייה). <strong>אבל</strong> אם עדיין <strong>לא הפרישתה מחיים</strong> — <strong>לא</strong> חייבים היורשים להביא קרבן עולה.
  ומסיקים:  <strong>אלמא קסבר</strong> <small>[מכאן ש</small>הוא <small>סבור]</small> כי <strong>שיעבודא לאו דאורייתא</strong> <small>[שיעבוד</small> נכסים <small>אינו מן התורה],</small> שאין אומרים שמכיון שהיתה עליה חובה להקריב גם עולה נשתעבדו לכך נכסיה, וחובה זו מוטלת איפוא על הנכסים אף לאחר מותה של האשה, גם אם לא הופרשה העולה על ידי האשה בפועל. ועל שיטה זו יש חולקים, <strong>אמר רב אסי אמר ר' יוחנן: אף על גב</strong> <small>[אף על פי]</small> <strong>שלא הפרישה</strong> את העולה <strong>מחיים.</strong> ומכאן מסיקים <strong>אלמא קסבר</strong> <small>[מכאן</small> שהוא <small>סבור]:</small> <strong>שיעבודא הוה דאורייתא</strong> <small>[שיעבוד הוא מן התורה].</small>
 ותוהים: <strong>והא פליגי</strong> <small>[והרי</small> כבר <small>נחלקו]</small> חכמים אלו <strong>בה,</strong> בבעיה זו, <strong>חדא זימנא</strong> <small>[פעם אחת],</small> ש<strong>רב ושמואל דאמרי תרוייהו</strong> <small>[שאמרו שניהם]:</small> <strong>מלוה</strong> <strong>על פה</strong> שאין עימו שטר שיעבוד קרקעות, אם מת הלווה — <strong>אינה גובה</strong> את החוב <strong>מן היורשין ולא מן הלקוחות,</strong> אף שברור שהיה מלוה, ואין החייבים מכחישים זאת. <strong>ו</strong><strong>ר' יוחנן וריש לקיש דאמרי תרוייהו</strong> <small>[שאמרו שניהם]:</small> <strong>מלוה על פה גובה בין מן היורשין, בין מן הלקוחות.</strong> משמע שנחלקו כבר אותם חכמים בשאלה האם השיעבוד עצמו, בלי שטר, הוא מן התורה או לא, ומדוע נשנית המחלוקת פעמיים?
  ומשיבים:  <strong>צריכא</strong> <small>[נצרך]</small> הדבר להיאמר בשני המקרים; <strong>דאי איתמר בהא</strong> <small>[שאילו</small> היה <small>נאמר</small> רק <small>בזו],</small> בענין הלוואה, היינו אומרים: <strong>בהך קאמר</strong> <small>[בזו</small> בלבד <small>אומר]</small> <strong>שמואל</strong> שאין כאן שיעבוד, <strong>משום</strong> ש<strong>לא מלוה כתובה בתורה היא,</strong> שהרי ההלוואה הזו לא היתה אלא הסכם פרטי בין שני אנשים, <strong>אבל בהך</strong> <small>[בההיא],</small> בענין חובת היולדת בקרבן עולה — <strong>אימא מודה להו</strong> <small>[אמור</small> ש<small>מודה</small> הוא <small>להם],</small> <strong>לר' יוחנן ולריש לקיש,</strong> שכיון שהתחייבות זו שצריכה להביא עולה כתובה בתורה — יש לומר שהיא יוצרת שיעבוד אף שלא נכתבה בשטר.
  ולהיפך, <strong>ואי אשמעינן בהא</strong> <small>[ואם</small> היה <small>משמיע לנו</small> רק <small>בזו],</small> בענין קרבן עולה של יולדת, היינו אומרים כי דווקא <strong>בהא קאמר</strong> <small>[בזו אומר]</small> <strong>ר' יוחנן</strong> שהשיעבוד מן התורה, ומדוע — ש<strong>מלוה כתובה בתורה ככתובה בשטר דמיא</strong> <small>[</small>היא <small>נחשבת],</small> <strong>אבל בהך</strong> <small>[בזו],</small> במלוה פרטי — <strong>אימא מודה ליה</strong> <small>[אמור</small> ש<small>מודה לו]</small> <strong>לשמואל</strong> שאין השיעבוד מן התורה, על כן <strong>צריכא</strong> <small>[צריך]</small> שתיאמר מחלוקתם בשני המקרים.
 <strong>אמר רב פפא: הילכתא</strong> <small>[הלכה]</small> למעשה היא זו: <strong>מלוה על פה גובה מן היורשין, ואינו גובה מן הלקוחות</strong> וטעמו של דבר: <strong>גובה מן היורשין</strong> — משום שאנו מקבלים את השיטה ש<strong>שיעבודא דאורייתא</strong> <small>[שיעבוד</small> נכסים להלוואה הוא <small>מן התורה],</small> <strong>ואינו גובה מן הלקוחות</strong> — משום <strong>דלית ליה קלא</strong> <small>[שאין לו,</small> למלוה על פה <small>קול],</small> שאינו מתפרסם ברבים ואין אנשים נזהרים מלקנות מנכסיו של הלווה ולכן אין לחייב את הלקוחות להתחשב בשיעבוד שלא היה ידוע לרבים.
 <big>ב</big> שנינו במשנה שהאשה <strong>קונה את עצמה בגט ובמיתת הבעל.</strong> ושואלים: <strong>בשלמא</strong> <small>[נניח]</small> <strong>גט</strong> — <strong>דכתיב</strong> <small>[ש</small>כן <small>נאמר]:</small> בתורה במפורש <strong>"וכתב לה ספר כריתת...</strong>
 והלכה והיתה לאיש אחר<strong>"</strong> (דברים כד א–ב), משמע שהגט מתיר לאשה להינשא למי שתרצה לאחר הגירושין, <strong>אלא מיתת הבעל מנלן</strong> <small>[מנין לנו]</small> שמתירה את האשה? ומשיבים: דבר זה <strong>סברא הוא: הוא,</strong> הבעל, <strong>אסרה</strong> לכל אדם <strong>והוא שרתה</strong> <small>[התיר אותה],</small> שכיון שאינו קיים עוד בעולם, אין מי שיאסרנה.
  ומקשים:  <strong>והא</strong> <small>[והרי]</small> <strong>עריות דאסר להו ולא שרי להו</strong> <small>[ש</small>הוא <small>אוסר אותן ואינו מתיר אותן</small> במיתתו<small>],</small> כגון אשת האב שגם אחרי שמת האוסר — אין האשה הזו מותרת למי שנאסרה עליו בחייו! <strong>אלא</strong> יש ללמוד זאת <strong>מדאמר רחמנא</strong> <small>[ממה שאמרה תורה]</small> ב<strong>יבמה</strong> שמת בעלה <strong>שאין לה בנים</strong> ש<strong>אסורה</strong> להינשא לכל אדם מלבד ליבם, ונסיק מכאן: <strong>הא</strong> <small>[הר</small> <small>י]</small> זו ש<strong>יש לה בנים</strong> — <strong>מותרת</strong> להינשא.
  ומקשים:  <strong>ודילמא</strong> <small>[ושמא]</small> נפרש אחרת: אשה ש<strong>אין לה בנים</strong> — <strong>אסורה לעלמא</strong> <small>[לכל]</small> <strong>ושריא</strong> <small>[ומותרת]</small> <strong>ליבם, ו</strong>זו ש<strong>יש לה בנים</strong> — <strong>לכולי עלמא נמי</strong> <small>[לכל העולם,</small> לכל האחרים, <small>גם כן]</small> <strong>אסורה! אלא,</strong> יש ללמוד זאת <strong>מדאמר רחמנא</strong> <small>[ממה שאמרה התורה]</small> <strong>אלמנה לכהן גדול אסורה,</strong> ומכאן נבין: <strong>הא</strong> <small>[הרי]</small> <strong>לכהן הדיוט</strong> היא <strong>שריא</strong> <small>[מותרת]</small> וכל שכן לישראל.
  ומקשים:  <strong>ודילמא</strong> <small>[ושמא]</small> נאמר כי <strong>לכהן גדול</strong> אסורה היא <strong>בלאו</strong> <small>[ב</small>איסור <small>לא</small> תעשה<small>]</small> ואילו <strong>לכולי עלמא</strong> <small>[לכל העולם]</small> אסורה היא רק <strong>בעשה.</strong> על כך תוהים: <strong>האי עשה מאי עבידתיה</strong> <small>[עשה זה מה מעשיו,</small> מה טעמו<small>]?</small> <strong>אי דאהניא</strong> <small>[אם שהועילה]</small> <strong>מיתת הבעל</strong> להתירה <strong>תישתרי</strong> <small>[</small>ש<small>תותר]</small> <strong>לגמרי, אי</strong> <small>[אם]</small> ש<strong>לא אהניא</strong> <small>[הועילה]</small> <strong>מיתת הבעל</strong> להתירה <strong>תוקמה במילתא קמייתא</strong> <small>[</small>ש<small>תישאר בעניינה הראשון]</small> בחיי בעלה ויהיה בה איסור מיתת בית דין!
  ומשיבים: אין זו קושיה,  <strong>אלמה</strong> <small>[</small>ו<small>מדוע]</small> <strong>לא?</strong> אפשר לומר שמיתת הבעל <strong>אפיקתה</strong> <small>[הוציאה אותה]</small> <strong>מ</strong>איסור <strong>מיתה ואוקימתה</strong> <small>[והעמידה אותה]</small> <strong>על</strong> איסור <strong>עשה, מידי דהוה אפסולי</strong> <small>[כמו שהוא על פסולי]</small> <strong>המוקדשים,</strong> בהמות שהוקדשו לקרבן ונפסלו מחמת מום,
 <strong>דמעיקרא</strong> <small>[שמתחילה]</small> כשהיו תמימים <strong>אית בהו</strong> <small>[יש בהם]</small> <strong>מעילה,</strong> ואם נהנה מהם — הרי זה מועל בקדשים ומתחייב על כך, <strong>ואסירי</strong> <small>[ואסורים]</small> <strong>בגיזה</strong> (של צמרם) <strong>ועבודה</strong> בהם. ולאחר שנפל בהם מום, כאשר <strong>פרקינהו</strong> <small>[פדה אותם]</small> — דין <strong>מעילה לית בהו</strong> <small>[אין בהם],</small> אבל עדיין <strong>בגיזה ועבודה</strong> הם <strong>אסירי</strong> <small>[אסורים]</small> וכך אפשר לומר גם לגבי מיתת הבעל שאין היא מתירה לגמרי את האשה, ועדיין לא מצאנו מקור להתירה לנישואין.
 <strong>אלא</strong> יש לומר שהמקור להיתר באלמנה <strong>מדאמר קרא</strong> <small>[ממה שאמר הכתוב]</small> <strong>"פן ימות במלחמה ואיש אחר יקחנה"</strong> (דברים כ, ז) ומכאן למדים שיכול אדם אחר לשאת את האלמנה. <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי: אימא</strong> <small>[אמור]</small> ותפרש שם: <strong>מאן</strong> <small>[מיהו]</small> אותו איש <strong>אחר</strong> זה שנזכר בכתוב — <strong>יבם.</strong>
 <strong>אמר רב אשי שתי תשובות בדבר: חדא</strong> <small>[אחת]</small> — ש<strong>יבם לא איקרי</strong> <small>[נקרא]</small> <strong>אחר</strong> שאינו איש זר לה. <strong>ועוד כתיב</strong> <small>[נאמר]:</small> <strong>"ושנאה האיש האחרון וכתב לה ספר כריתת... או כי ימות האיש האחרון"</strong> (שם כד, ג) <strong>ואיתקש</strong> <small>[והוקש]</small> בכתוב זה דין <strong>מיתה לגירושין, מה גירושין שריא</strong> <small>[מתיר]</small> את האשה לכל, <strong>וגומרת,</strong> כלומר, משלימה את הפירוד ואין עליה שום איסור להינשא לאחר, <strong>אף מיתה שריא</strong> <small>[מתירה]</small> <strong>וגומרת</strong> ומשלימה את ההיתר הזה להינשא לכל אדם.
 <big>ג</big> שנינו במשנה ש<strong>היבמה נקנית בביאה כו'.</strong> ושואלים: <strong>בביאה מנלן</strong> <small>[מניין לנו]</small> שהיא נקנית? — <strong>אמר קרא</strong> <small>[הכתוב]:</small>
## דף יד.
 <strong>"יבמה יבא עליה ולקחה לו לאשה"</strong> (דברים כה, ה), לומר שביאתו עושה אותה לאשתו. ומקשים: <strong>ואימא לכולה מילתא</strong> <small>[ואמור</small> ש<small>לכל הדבר]</small> יהא דינה <strong>כאשה,</strong> שנקנית גם בכסף ובשטר! ומשיבים: <strong>לא סלקא דעתך</strong> <small>[יעלה על דעתך]</small> לומר זאת, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יכול יהו כסף ושטר גומרים בה,</strong> ביבמה, להיחשב כנשואה <strong>כדרך שהביאה גומרת בה? תלמוד לומר</strong> פעם נוספת בהמשך הפסוק: <strong>"ויבמה"</strong> (שם) לומר: דווקא <strong>ביאה גומרת בה ואין כסף ושטר גומרים בה.</strong>
 ומקשים: <strong>ואימא</strong> <small>[ואמור]:</small> <strong>מאי</strong> <small>[מה</small> פירוש<small>]</small> <strong>"ויבמה"</strong> ללמדנו — שגם <strong>בעל כרחה מיבם,</strong> שאין היבום כנישואין, ואינו תלוי ברצון האשה. ומשיבים: <strong>אם כן לימא קרא</strong> <small>[שיאמר הכתוב]</small> רק <strong>"ויבם",</strong> ונבין שהדבר תלוי רק בו ומייבם אותה גם בעל כרחה, <strong>מאי</strong> <small>[מה</small> פירוש<small>]</small> ההדגשה <strong>"ויבמה"</strong> — <strong>שמעת מינה תרתי</strong> <small>[שומע אתה ממנה שני</small> דברים<small>]</small> — הן לענין יבום בעל כרחה, והן שאין דרך נוספת של קנין גומרת בה מלבד ביאתה.
 <big>א</big> שנינו במשנה שהיבמה קונה את עצמה <strong>בחליצה.</strong> ושואלים: <strong>מנלן</strong> <small>[מניין לנו]</small> דבר זה? ומשיבים: <strong>דכתיב</strong> <small>[שנאמר]</small> בדין יבמה, לאחר שחלץ היבם: <strong>"ונקרא שמו בישראל בית חלוץ הנעל"</strong> (שם י), לומר: <strong>כיון שחלץ בה נעל</strong> — <strong>הותרה לכל ישראל.</strong>
 ומקשים: והאם <strong>האי</strong> <small>[</small>מלה <small>זו]</small> <strong>"ישראל" להכי הוא דאתא</strong> <small>[לכך היא באה</small> ללמד<small>]?</small> הרי <strong>האי מיבעי ליה לכדתני</strong> <small>[</small>דבר <small>זה צריך לו לכפי ששנה]</small> <strong>רב שמואל בר יהודה:</strong> נאמר <strong>"בישראל"</strong> לומר שחליצה עושים רק <strong>בבית דין של ישראל, ולא בבית דין של גוים!</strong> ומשיבים: <strong>תרי</strong> <small>[שתי</small> פעמים<small>]</small> <strong>"בישראל" כתיבי</strong> <small>[נאמרו]</small> שם ("...להקים לאחיו שם בישראל", "ונקרא שמו בישראל..."), וכל אחד מהם בא ללמד ענין לעצמו.
  ושואלים:  <strong>ואכתי מיבעי ליה</strong> <small>[ועדיין צריך אותו]</small> את הביטוי "בישראל" הנוסף <strong>לכדתניא</strong> <small>[לכפי ששנינו</small> בברייתא<small>],</small> <strong>אמר ר' יהודה: פעם אחת היינו יושבים לפני ר' טרפון, ובאתה</strong> (באה) לפנינו <strong>יבמה לחלוץ, ואמר לנו</strong> ר' טרפון לאחר החליצה: <strong>ענו כולכם ואמרו "חלוץ הנעל, חלוץ הנעל".</strong> כלומר, ש"בישראל" משמעו שצריך לפרסם את הדבר בישראל! ומשיבים: <strong>ההוא</strong> <small>[אותו</small> דין<small>]</small> לא מן המלה "בישראל" הוא נלמד, אלא <strong>מ"ונקרא שמו" נפקא</strong> <small>[יוצא,</small> נלמד<small>],</small> שצריך שידאגו להודיע ברבים שזה שמו.
 <big>ב</big> ועוד שנינו שם שהיבמה נפטרת מחובת היבום <strong>ו</strong>מותרת להנשא <strong>"במיתת היבם".</strong> ושואלים: <strong>מנלן</strong> <small>[מניין לנו]</small> דבר זה? ומעירים: <strong>קל וחומר</strong> הוא: <strong>ומה אשת איש שהיא</strong> אסורה לזר איסור חמור, שהבא עליה עונשו הוא <strong>בחנק</strong> — בכל זאת <strong>מיתת הבעל מתירתה, יבמה שהיא</strong> אסורה לזר כשהיבם חי רק <strong>ב</strong>איסור <strong>לאו</strong> <small>[לא</small> תעשה<small>],</small> <strong>לא כל שכן</strong> שמיתת היבם מתירתה?
  ומקשים על כך: <strong>מה לאשת איש</strong> — <strong>שכן יוצאה</strong> גם <strong>בגט, תאמר בזו</strong> ביבמה <strong>שאינה יוצאה בגט!</strong> ומשיבים: זו אינה פירכה לקל וחומר: <strong>הא נמי</strong> <small>[זו</small> היבמה <small>גם כן]</small> <strong>יוצאה בחליצה</strong> במקום גט.
 <strong>אלא</strong> כך אפשר להקשות על הקל וחומר: <strong>מה לאשת איש שכן</strong> אותו האיש, בעלה, הוא ש<strong>אוסרה</strong> לכל והוא עצמו <strong>מתירה</strong> כשמת, מה שאין כן יבמה שהרי איסורה בא מחמת בעלה שמת, והוא אינו מתירה לאחרים! <strong>אמר רב אשי: הא נמי</strong> <small>[זו</small> היבמה, <small>גם כן]</small> מי ש<strong>אוסרה</strong> הוא גם זה ש<strong>מתירה,</strong> שכן ה<strong>יבם</strong> הוא ש<strong>אוסרה,</strong> שכן לולא היה קיים היתה הרי מותרת לעולם בלא כלום, וכן ה<strong>יבם שרי לה</strong> <small>[מתיר אותה]</small> על ידי חליצה.
  ושואלים מצד אחר: <strong>ותהא אשת איש יוצאה בחליצה מקל וחומר: ומה יבמה שאינה יוצאה בגט</strong> — <strong>יוצאה בחליצה, זו,</strong> אשת איש, <strong>שיוצאה בגט אינו דין שיוצאה בחליצה?</strong> ומשיבים: <strong>אמר קרא</strong> <small>[הכתוב]</small> לגבי אשת איש <strong>"ספר כריתת"</strong> (שם כד, ג), לומר שדווקא <strong>ספר</strong> (גט) <strong>כורתה, ואין דבר אחר כורתה,</strong> שאין מעשה המבטל את הנישואין בחיי הבעל אלא גט בלבד.
 ושואלים עוד: <strong>ותהא יבמה יוצאת</strong> גם <strong>בגט, מקל וחומר; ומה אשת איש שאין יוצאה בחליצה</strong> — <strong>יוצאה בגט, זו שיוצאה בחליצה</strong> — <strong>אין דין שיוצאה בגט?</strong> ומשיבים: <strong>אמר קרא</strong> <small>[הכתוב]</small> בחליצת יבמה <strong>"ככה"</strong> (שם כה, ט) <strong>ו</strong>לשון <strong>"</strong><strong>ככה"</strong> משמעה <strong>עיכובא</strong> <small>[לעכב]</small> שאין לעשות אלא רק בדרך זו.
  ושואלים:  <strong>וכל היכא דאיכא עיכובא לא דרשי</strong> <small>[וכל מקום שיש</small> במקרא לשון <small>עיכוב אין דורשים]</small> <strong>קל וחומר? והא</strong> <small>[והרי]</small> <strong>יום הכפורים דכתיב</strong> <small>[שנאמר</small> בו<small>]</small> בבחירת שעיר לה' ולעזאזל <strong>"גורל"</strong> ("והשעיר אשר עלה עליו הגורל". ויקרא טז, ט) <strong>ו</strong>נאמר בו "<strong>חוקה"</strong> ("והיתה לכם לחוקת עולם". שם כט. "והיתה זאת לכם לחוקת עולם".
  שם לד), שמשמעה שכל מה שנאמר במצוות יום הכיפורים הוא לעכב, <strong>ותניא</strong> <small>[ושנויה</small> ברייתא<small>]:</small> נאמר "<strong>ועשהו חטאת"</strong> (ויקרא טז, ט) לומר <strong>הגורל עושה</strong> אותו <strong>חטאת, ואין השם</strong> שקרא לו הכהן הגדול ומקדישו לשם כך <strong>עושה</strong> את השעיר <strong>חטאת.</strong>
 ודנים שם: <strong>שיכול</strong> אני לומר, <strong>והלא דין</strong> (סברה) <strong>הוא: ומה במקום שלא קידש הגורל,</strong> כלומר, בשאר קרבנות שאין מועיל בהם גורל — <strong>קידש השם,</strong> שכאשר מקדישים בהמה לשם קרבן מסויים הריהי מתקדשת, <strong>מקום שקידש הגורל אינו דין שיקדש השם?</strong>
 <strong>תלמוד לומר</strong> בהדגשה נוספת: <strong>"ועשהו חטאת"</strong> (שם) לומר: דווקא <strong>הגורל עושה חטאת ואין השם עושה חטאת.</strong> ומדרך לימוד זו נדייק: <strong>וטעמא דמעטיה קרא</strong> <small>[והטעם,</small> דווקא, משום <small>שמיעט אותו הכתוב]</small> שאמר "ועשהו", <strong>הא לאו הכי דרשינן</strong> <small>[הרי לולא זאת</small> היינו <small>דורשים]</small> <strong>קל וחומר, אף על גב דכתיב ביה</strong> <small>[אף על פי שנאמר בו]</small> <strong>"חוקה",</strong> שהיא לעכב ואף בדין חליצה לא תהיה המלה "ככה" מונעת מלדרוש קל וחומר, ותהא היבמה יוצאת גם בגט!
  אלא יש להשיב באופן אחר: שאף כאן יש מיעוט בכתוב: <strong>אמר קרא</strong> <small>[הכתוב]</small> בגט אשה "וכתב <strong>לה</strong> ספר כריתות" (דברים כד, ג), <strong>"לה"</strong> הוא מיעוט הבא ללמד: לאשה סתם מועיל הגט <strong>ולא ליבמה.</strong> ושואלים: <strong>ואימא</strong> <small>[ואמור]</small> שההדגשה "<strong>לה"</strong> כוונתה שיהא הגט כתוב <strong>לשמה!</strong>
 ומשיבים: <strong>תרי</strong> <small>[שתי]</small> <strong>"לה" כתיבי</strong> <small>[נאמרו]</small> — אחד לענין זה, ואחד לענין זה. ומקשים: <strong>ואכתי מיבעי ליה</strong> <small>[ועדיין צריכים אותו],</small> כך ש<strong>חד</strong> <small>[אחד]</small> <strong>"לה"</strong> לענין כתיבת הגט <strong>לשמה, ואידך</strong> <small>[והאחר]</small> <strong>"לה"</strong> כוונתו: <strong>ולא לה ולחבירתה,</strong> שאין גט לשתי נשים כאחת!
 <strong>אלא</strong> יש להסביר באופן אחר: <strong>אמר קרא</strong> <small>[הכתוב]</small> ביבמה: <strong>"</strong>בית חלוץ ה<strong>נעל"</strong> (דברים כה, י), לומר: בחליצת <strong>נעל אין</strong> <small>[כן]</small> יוצאת מן היבם, <strong>מידי אחרינא</strong> <small>[</small>וב<small>דבר אחר]</small> — <strong>לא.</strong>
 ושואלים: <strong>והאי "נעל" להכי הוא דאתא</strong> <small>[ו"נעל" זו לכך הוא שבאה</small> ללמד<small>]?</small> <strong>האי מיבעי ליה</strong> <small>[זה</small> הרי <small>צריך אותו]</small> לענין אחר, <strong>לכדתניא</strong> <small>[לכפי ששנינו</small> בברייתא<small>]:</small> נאמר <strong>"</strong>וחלצה <strong>נעלו"</strong> (שם כה, ט), ו<strong>אין לי אלא נעלו</strong> השייכת לו, <strong>נעל של כל אדם מנא ליה</strong> <small>[מניין לו]</small> שיכול גם כן לחלוץ בה?
 <strong>תלמוד לומר: "נעל"</strong> ושוב חזר ואמר בפסוק השני <strong>"נעל",</strong> ובזה <strong>ריבה</strong> הכתוב כל נעל אחרת. <strong>אם כן מה תלמוד לומר "נעלו"</strong> שמתייחסת אליו — לומר: <strong>נעלו הראוי לו, פרט ל</strong>מנעל <strong>גדול</strong> כל כך <strong>שאין יכול להלך בו, פרט ל</strong>מנעל <strong>קטן שאין חופה</strong> (מקיף, עוטף) <strong>את רוב רגלו, פרט</strong>
## דף יד:
 <strong>למסולים</strong> (מין סנדל) <strong>שאין לו עקב,</strong> שאינו קרוי נעל! ומשיבים: <strong>אם כן</strong> שרק לצורך זה נאמרה המלה <strong>ניכתוב קרא</strong> <small>[שיאמר הכתוב]</small> <strong>"נעל", מאי</strong> <small>[מה</small> הטעם<small>]</small> בהדגשה <strong>"הנעל"</strong> — <strong>שמעת מינה תרתי</strong> <small>[לומד אתה מכאן שני</small> דברים<small>].</small>
 <big>א משנה</big> <strong>עבד עברי נקנה</strong> לאדוניו <strong>בכסף ובשטר, וקונה</strong> את <strong>עצמו</strong> (משתחרר) <strong>בשנים</strong> כשגומר את שש שנות עבודתו, <strong>וביובל,</strong> כשמגיעה שנת היובל, <strong>ובגרעון כסף,</strong> שיכול לפדות בכסף את יתרת שנות עבודתו שנותרו לו עד מלאת שש שנים לתחילת עבדותו. <strong>יתירה עליו אמה העבריה שקונה את עצמה</strong> גם <strong>בסימנין,</strong> שאם מביאה סימני בגרות יוצאה לחפשי. העבד <strong>הנרצע</strong> אחרי שעבד שש שנים, <strong>נקנה</strong> להיות עבד עולם <strong>ברציעה, וקונה את עצמו</strong> להיות חפשי <strong>ביובל, ובמיתת האדון.</strong>
 <big>ב גמרא</big> שנינו במשנה ש<strong>עבד עברי נקנה בכסף</strong> ושואלים: <strong>מנלן</strong> <small>[מניין לנו]</small> דבר זה? ומשיבים: <strong>אמר קרא</strong> <small>[הכתוב]</small> <strong>"מכסף מקנתו"</strong> (ויקרא כה, נא) — <strong>מלמד שנקנה בכסף.</strong> ושואלים: <strong>אשכחן</strong> <small>[מצאנו,</small> למדנו<small>]</small> מכתוב זה ש<strong>עבד עברי הנמכר לגוי</strong> נקנה בכסף, אבל אין מכאן ראיה לנמכר לישראלי, שאפשר לומר <strong>הואיל וכל קנינו</strong> של גוי אינו אלא <strong>בכסף</strong> לכן קונה הוא גם את העבד העברי בכסף, ואולם עבד עברי ה
 <strong>נמכר לישראל מנלן</strong> <small>[מניין לנו]</small> שנקנה אף הוא בכסף? — <strong>אמר קרא</strong> <small>[הכתוב]</small> באמה עבריה <strong>"והפדה"</strong> (שמות כא, ח) — <strong>מלמד ש</strong>אם השיגה כסף ורצונה להשתתחרר טרם זמנה, הריהי <strong>מגרעת פדיונה,</strong> שמפחיתה מכסף מכירתה את תמורת השנים שכבר עבדה ומשלמת את השאר <strong>ויוצאה</strong> לחפשי, ואגב כך למדנו שאמה העבריה נקנית בכסף, והוא הדין לגבי עבד עברי.
  ומקשים: אמנם  <strong>אשכחן</strong> <small>[מצאנו]</small> דין זה ב<strong>אמה העבריה,</strong> אבל ממנה אין ללמוד כי אפשר לומר שדווקא אמה העבריה <strong>הואיל</strong> <strong>ומיקדשה</strong> <small>[ו</small>היא <small>מתקדשת]</small> בדרך כלל <strong>בכסף</strong> — <strong>מיקניא</strong> <small>[נקנית]</small> גם כן לאמה <strong>בכסף,</strong> ואולם <strong>עבד עברי מנלן</strong> <small>[מניין לנו]</small> שאף הוא נקנה בכסף? ומשיבים: <strong>אמר קרא</strong> <small>[הכתוב]</small> <strong>"כי ימכר לך אחיך העברי או העבריה ועבדך שש שנים"</strong> (דברים טו, יב) <strong>מקיש</strong> (משווה) הכתוב <strong>עברי לעבריה</strong> לומר שדרך קניינם אחת.
  ועדיין שואלים: <strong>אשכחן</strong> <small>[מצאנו]</small> בכתוב זה מקור לעבד ש<strong>מכרוהו בית דין,</strong> שמפרשים אותו במי שגנב ואין ביכולתו לשלם את דמי הגניבה, ואז מוכרים אותו לעבד ובכסף זה משלם את חובו, ואפשר לומר שיש לו דין מיוחד <strong>הואיל ונמכר</strong> <strong>בעל כורחו,</strong> ואולם זה ה<strong>מוכר עצמו מנלן</strong> <small>[מניין לנו]</small> שגם הוא נקנה בכסף?
  ומשיבים:  <strong>יליף</strong> <small>[לומד]</small> בגזירה שווה <strong>"שכיר"</strong> הנאמר במוכר עצמו ("כשכיר כתושב יהיה עימך". ויקרא כה, מ) מ<strong>"שכיר"</strong> הנאמר במכרוהו בית דין ("כי משנה שכר שכיר עבדך". דברים טו, יח). ושואלים: <strong>הניחא למאן דיליף</strong> <small>[זה נוח ל</small>דעת <small>מי שלומד]</small> גזירה שווה זו של <strong>"שכיר" "שכיר"</strong> שמלה זו אמורה גם במוכר עצמו וגם בנמכר על ידי בית דין <strong>אלא למאן דלא יליף</strong> <small>[ל</small>דעת <small>מי שאיננו לומד]</small> גזירה שווה <strong>"שכיר" "שכיר", מאי איכא למימר</strong> <small>[מה יש לומר],</small> מהיכן הוא לומד?
  ומשיבים:  <strong>אמר קרא</strong> <small>[הכתוב]</small> בפתיחת פרשת הנמכר לגוי: <strong>"וכי תשיג"</strong> (ויקרא כה, מז) בוא"ו החיבור, לומר שדבר זה הוא <strong>מוסף על ענין ראשון,</strong> פרשת המוכר עצמו לישראל ומחבר את שניהם, <strong>ו</strong>משום כך <strong>ילמד עליון</strong> (המוקדם), דין המוכר עצמו לישראל הנאמר קודם, <strong>מתחתון</strong> (המאוחר), מדין הנמכר לגוי שנכתב אחריו. שכמו שנמכר לגוי נקנה בכסף, כך גם מוכר עצמו לישראל נמכר בכסף.
 <big>ג</big> ומעירים: <strong>ומאן</strong> <small>[ומי הוא]</small> ה<strong>תנא דלא יליף</strong> <small>[שאינו לומד]</small> גזירה שווה של "<strong>שכיר" "שכיר"</strong> — <strong>האי</strong> <small>[זה]</small> ה<strong>תנא הוא, דתניא</strong> <small>[ש</small>כן <small>שנינו</small> בברייתא<small>]:</small> <strong>המוכר עצמו</strong> לעבד <strong>נמכר לשש</strong> שנים, <strong>ו</strong>אם רוצה — אף <strong>יתר על שש</strong> שנים, ואילו זה ש<strong>מכרוהו בית דין אינו נמכר אלא לשש</strong> שנים בלבד.
  והבדלים נוספים: <strong>המוכר עצמו אינו נרצע,</strong> ואילו זה ש<strong>מכרוהו בית דין</strong> — <strong>נרצע. מוכר עצמו אין מעניקים לו</strong> בעליו מענקים כשיוצא לחפשי, ואילו זה ש<strong>מכרוהו בית דין</strong> — <strong>מעניקים לו. המוכר עצמו אין רבו</strong> (אדוניו) <strong>מוסר לו שפחה כנענית</strong> לשם אישות כדי שיעמיד ולדות לצורך עבדות, ואילו זה ש<strong>מכרוהו בית דין רבו מוסר לו שפחה כנענית.</strong>
 ואילו <strong>ר' אלעזר אומר</strong> אין כל הבדל ביניהם אלא: <strong>זה וזה אינו נמכר אלא לשש</strong> שנים, <strong>זה וזה נרצע, וזה וזה מעניקים לו, וזה וזה רבו מוסר לו שפחה כנענית.</strong> ואם כן, <strong>מאי לאו בהא קמיפלגי</strong> <small>[האם לא ב</small>נושא <small>זה</small> הם <small>חלוקים],</small> שה<strong>תנא קמא</strong> <small>[הראשון]</small> <strong>לא יליף</strong> <small>[לומד]</small> גזירה שווה של <strong>"שכיר" "שכיר",</strong> ולכן בכל אחד מהמקרים הוא דן רק לפי ההלכות המפורשות בו, <strong>ו</strong>אילו <strong>ר' אלעזר יליף</strong> <small>[לומד]</small> גזירה שווה <strong>"שכיר" "שכיר"</strong> ולומד דינים האמורים בזה מדינים האמורים באחר?
 <strong>אמר רב טביומי משמיה</strong> <small>[משמו]</small> של <strong>אביי: דכולי עלמא</strong> <small>[לדעת הכל]</small> <strong>יליף</strong> <small>[לומדים]</small> גזירה שווה של <strong>"שכיר" "שכיר", והכא</strong> <small>[וכאן]</small> במחלוקת זו בברייתא <strong>בהאי קרא קמיפלגי</strong> <small>[בכתוב זה נחלקו]:</small> <strong>מאי טעמא</strong> <small>מה הטעם</small> של ה<strong>תנא קמא</strong> <small>[הראשון]</small> ש<strong>אמר</strong> שה<strong>מוכר עצמו נמכר לשש</strong> שנים <strong>ויתר על שש?</strong> — לדעתו <strong>מיעט רחמנא</strong> <small>[מיעטה התורה]</small> ל<strong>גבי מכרוהו בית דין,</strong> שנאמר <strong>"ועבדך שש שנים"</strong> (דברים טו, יב) לומר ש<strong>זה</strong> בלבד עובד רק שש שנים, <strong>ולא מוכר עצמו,</strong> שאם התנה כך הריהו עובד גם יתר על שש שנים.
 <strong>ואידך</strong> <small>[והאחר],</small> ר' אלעזר, לומד מן ההדגשה הזו דבר אחר: <strong>"ועבדך"</strong> כוונתו עובד הוא <strong>לך, ולא ליורש</strong> שאינו עובר בירושה לא לבת ולא לאח אם אין לו בנים כשאר נכסים, ואולם אם יש לו בן, הריהו יורש אף את עבדו העברי.
  ושואלים:  <strong>ואידך</strong> <small>[והאחר]</small> התנא הראשון, כיצד יודע הוא הלכה זו שאינו עובר בירושה? ומשיבים: ש<strong>"ועבדך" אחרינא כתיב</strong> <small>[אחר,</small> פעם נוספת, <small>נאמר]</small> וממנו לומד הוא דין זה. ושואלים: <strong>ואידך</strong> <small>[והאחר]</small> מה הוא עושה בכתוב זה, שלדעתו הוא מיותר? ומשיבים: לדעתו הכתוב <strong>ההוא להרצאת</strong> (לריצוי, לפיוס) ה<strong>אדון הוא דאתא</strong> <small>[שבא],</small> כדי שלא יירע בעיניו הדבר שצריך לשחררו כעבור שש שנים שעבדו.
  ושואלים:  <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> ש<strong>אמר</strong> שה<strong>מוכר עצמו אינו נרצע?</strong> ומשיבים: <strong>מדמיעט רחמנא</strong> <small>[מ</small>שום <small>ש</small>לדעתו <small>מיעטה התורה]</small> ל<strong>גבי מכרוהו בית דין</strong> שנאמר <strong>"ורצע אדניו את אזנו במרצע"</strong> (שמות כא, ו) לומר: <strong>אזנו שלו,</strong> של עבד זה <strong>ולא אזנו של</strong> עבד אחר, ה<strong>מוכר עצמו.</strong>
## דף טו.
 <strong>ואידך</strong> <small>[והאחר,</small> ר' אלעזר<small>]</small> אומר ש<strong>ההיא</strong> <small>[אותה]</small> מלה "אזנו" — <strong>לגזירה שוה הוא דאתא</strong> <small>[שבאה].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: מנין לרציעה שהיא</strong> נעשית <strong>באזן ימנית</strong> דווקא? — <strong>נאמר כאן</strong> בעבד עברי <strong>"אזן" ונאמר להלן</strong> בטהרת המצורע <strong>"אזן</strong> המטהר הימנית<strong>"</strong> (ויקרא יד, יז), <strong>מה להלן</strong> במצורע מפורש שהיא אוזן <strong>ימין</strong> — <strong>אף כאן</strong> הרציעה צריכה להיעשות באוזן <strong>ימין.</strong>
 ושואלים: <strong>ואידך</strong> <small>[והאחר,</small> תנא קמא<small>]</small> מניין יודע הוא שנרצע דווקא באוזן ימין? ומשיבים: לדעתו, <strong>אם כן</strong> שרק לגזירה שווה נאמר "אוזן" <strong>לימא קרא</strong> <small>[שיאמר הכתוב]</small> <strong>"אזן"</strong> בלבד, ונלמד גזירה שווה מאוזן האמור במצורע, <strong>מאי</strong> <small>[מה]</small> טעם אמר <strong>"אזנו"</strong> —
 הרי זה בא למעט מוכר עצמו שאינו נרצע. <strong>ואידך</strong> <small>[והאחר,</small> ר' אלעזר<small>]</small> שאינו ממעט מ"אזנו" מוכר עצמו מרציעה, סבור כי הביטוי <strong>ההוא מיבעי ליה</strong> <small>[צריך אותו]</small> כדי להדגיש <strong>"אזנו" ולא אזנה,</strong> שאין דין רציעה אלא בעבד ולא באמה. ושואלים: <strong>ואידך</strong> <small>[והאחר,</small> תנא קמא<small>]</small> מהיכן יודע הוא הלכה זו? ומשיבים: <strong>נפקא לה</strong> <small>[יוצאת לו,</small> נלמדת<small>]</small> <strong>מ</strong>מה שנאמר <strong>"ואם</strong> אמר <strong>יאמר העבד"</strong> (שמות כא, ה), לומר: <strong>העבד ולא אמה.</strong>
 <strong>ואידך</strong> <small>[והאחר,</small> ר' אלעזר<small>]</small> שלא למד דין זה כתנא קמא <strong>מיבעי ליה</strong> <small>[צריך לו]</small> לכתוב זה להדגשה לענין אחר: <strong>עד שיאמר כשהוא</strong> עדיין <strong>עבד,</strong> שלאחר שחרורו שוב אינו יכול לומר שהוא רוצה להשאר עבד.
 <strong>ואידך</strong> <small>[והאחר,</small> תנא קמא<small>]</small> מהיכן הוא יודע הלכה זו? ומשיבים: <strong>מ"עבד" "העבד" נפקא</strong> <small>[יוצא</small> נלמד<small>],</small> שאם היה נאמר "עבד" היינו למדים רק שיכול לומר כך בהיותו עבד, וכתב "העבד" להדגיש: העבד נרצע ולא האמה. ומסכמים: <strong>ואידך</strong> <small>[והאחר,</small> ר' אלעזר<small>]</small> את ההבדל הזה של "<strong>עבד" "העבד"</strong> — <strong>לא דריש</strong> <small>[אינו דורש].</small>
 ומבררים לפי שיטה זו פרטים נוספים באותה מחלוקת: <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> ש<strong>אמר מוכר עצמו אין מעניקין לו?</strong> — כי <strong>מיעט רחמנא גבי</strong> <small>[מיעטה התורה אצל]</small> <strong>מכרוהו בית דין,</strong> שנאמר <strong>"העניק תעניק לו"</strong> (דברים טו, יד), "<strong>לו",</strong> לז שמכרוהו בית דין — <strong>ולא למוכר עצמו.</strong>
 <strong>ואידך</strong> <small>[והאחר,</small> ר' אלעזר<small>]</small> מה הוא דורש מדרשה זו? ומשיבים: הכתוב <strong>ההוא מיבעי ליה</strong> <small>[נצרך לו]</small> לומר: <strong>"לו",</strong> לעבד, מעניקים <strong>ולא ליורשיו.</strong> ותוהים: <strong>יורשיו אמאי</strong> <small>[מדוע]</small> <strong>לא?</strong> הלא <strong>"שכיר" קרייה רחמנא</strong> <small>[קראה לו התורה]</small> לעבד עברי, <strong>מה שכיר</strong> שכר <strong>פעולתו</strong> (עבודתו) כשמת מגיע <strong>ליורשיו</strong> — <strong>אף האי</strong> <small>[זה]</small> העבד <strong>פעולתו</strong> (הענקתו) מגיעה <strong>ליורשיו! אלא</strong> הכוונה היא להדגיש: <strong>"לו"</strong> — <strong>ולא לבעל חובו</strong> של העבד, שאין הנושה בו יכול לגבות את ההענקה במקומו. ומדוע צריך להדגיש זאת?
 <strong>מדסבירא לן בעלמא</strong> <small>[מכיון שאנו סבורים בכלל]</small> <strong>כ</strong>שיטת <strong>ר' נתן, דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' נתן: מנין לנושה בחברו מנה, וחברו</strong> אף הוא נושה <strong>בחברו</strong> — <strong>מנין שמוציאין מזה</strong> מן הלווה האחרון <strong>ונותנין</strong> ישירות <strong>לזה,</strong> למלווה הראשון, ואין צורך לתת לאיש באמצע — <strong>תלמוד לומר</strong> בכופר במלוה ואחר כך הודה: <strong>"ונתן לאשר אשם לו"</strong> (במדבר ה, ז), כלומר, למי שנתחייב לו בסופו של דבר.
  ולכן <strong>אתא</strong> <small>[באה]</small> המלה <strong>"לו" לאפוקי</strong> <small>[להוציא</small> למעט<small>],</small> שבמקרה זה של עבד עברי, מעניקים לו עצמו, ואין מעבירים את הסכום ישירות לבעל חובו, <strong>ואידך</strong> <small>[והאחר,</small> תנא קמא<small>]</small> מדוע אין הוא למד מיעוט זה — כי לדעתו <strong>בעלמא נמי לא סבירא לן</strong> <small>[בכלל גם כן אין אנו סבורים]</small> <strong>כ</strong>שיטת <strong>ר' נתן,</strong> וממילא אין צריך לזה מיעוט מיוחד.
  ועוד שואלים: <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> במה ש<strong>אמר</strong> ש<strong>מוכר עצמו אין רבו</strong> (אדוניו) <strong>מוסר לו שפחה כנענית</strong> — ומשיבים: כי <strong>מיעט רחמנא</strong> <small>[מיעטה התורה]</small> ל<strong>גבי</strong> מי ש<strong>מכרוהו בית דין "אם אדניו יתן לו אשה"</strong> (שמות כא, ד), להדגיש: <strong>"לו"</strong> — <strong>ולא למוכר עצמו. ואידך</strong> <small>[והאחר,</small> ר' אלעזר<small>]</small> מפרש: "<strong>לו"</strong> — כוונתו <strong>בעל כרחו.</strong>
 <strong>ואידך</strong> <small>[והאחר,</small> תנא קמא<small>]</small> מניין הוא יודע שצריך לחיות עם השפחה הזו בעל כרחו — <strong>מ</strong>מה שנאמר <strong>"כי משנה שכר שכיר"</strong> (דברים טו, יח) <strong>נפקא</strong> <small>[יוצא]</small> הדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"כי משנה</strong> (כפל) <strong>שכר שכיר עבדך"</strong> כוונתו — <strong>שכיר אינו עובד אלא ביום,</strong> ואילו <strong>עבד עברי עובד בין ביום ובין בלילה.</strong>
 ומבררים: <strong>וכי תעלה על דעתך שעבד עברי עובד</strong> ממש <strong>בין ביום ובין בלילה? והלא כבר נאמר "כי טוב לו עמך"</strong> (שם טז), וכוונתו: <strong>עמך במאכל, עמך במשתה,</strong> שצריך לדאוג לו לכל מחסורו ולהשוות את תנאיו לאדון עצמו, ובוד אי שאין מעבידים אותו יותר מדרך הראוי. <strong>ו</strong>משום כך <strong>אמר ר' יצחק: מכאן שרבו מוסר לו שפחה כנענית</strong> בעל כרחו כדי להוליד ממנה ילדים עבור האדון, וזוהי העבודה שהוא עובד בלילה.
 <strong>ואידך</strong> <small>[והאחר,</small> ר' אלעזר<small>]</small> אומר שמכאן אין ראיה; כי <strong>אי מהתם</strong> <small>[אם משם]</small> בלבד <strong>הוה אמינא</strong> <small>[הייתי אומר]:</small> <strong>הני מילי מדעתיה</strong> <small>[דברים אלה</small> אמורים שהעבד בוחר בשפחה <small>מדעתו],</small> <strong>אבל בעל כרחו אימא</strong> <small>[אמור]</small> ש<strong>לא,</strong> על כן <strong>קא משמע לן</strong> <small>[השמיע לנו]</small> הכתוב במלה "לו" לומר שמוסר לו האדון אף בעל כרחו.
 <big>א</big> לפי מה שביארנו אין מחלוקת זו תלויה אם למדים גזירה שווה של "שכיר" "שכיר". <strong>אלא, מאן</strong> <small>[מיהו]</small> ה<strong>תנא דלא יליף</strong> <small>[שאינו לומד]</small> גזירה שווה זו של <strong>"שכיר" "שכיר"</strong> — <strong>האי</strong> <small>[זה]</small> ה<strong>תנא הוא דתניא</strong> <small>[ש</small>כן <small>שנינו</small> בברייתא<small>],</small> על מה שנאמר: <strong>"</strong>...עד שנת היובל יעבוד עמך ויצא מעמך הוא ובניו עימו <strong>ושב אל משפחתו וגו'"</strong> (ויקרא כה, מ–מא), <strong>אמר ר' אליעזר בן יעקב: במה הכתוב מדבר? אי</strong> <small>[אם]</small> <strong>במוכר עצמו</strong> והגיעה שנת היובל בתוך שש שנות העבדות — <strong>הרי כבר אמור</strong> "עד שנת היובל יעבוד עמך ויצא מעמך" (שם).
 <strong>אי</strong> <small>[אם]</small> <strong>בנרצע</strong> — <strong>הרי כבר אמור, הא</strong> <small>[הרי]</small> ש<strong>אין הכתוב מדבר אלא ב</strong>אדם ש<strong>מכרוהו בית דין שתים ושלש שנים לפני היובל, שהיובל מוציאו</strong> לחופשי. <strong>ואי סלקא דעתך יליף</strong> <small>[ואם עולה על דעתך</small> ש<small>למדים]</small> גזירה שווה של <strong>"שכיר" "שכיר",</strong> אם כן <strong>למה לי</strong> לימוד מיוחד זה? <strong>נילף</strong> <small>[נלמד]</small> מ<strong>"שכיר" "שכיר"</strong> בגזירה שווה ממוכר עצמו!
 <strong>אמר רב נחמן בר יצחק:</strong> אפשר לדחות ולומר כי <strong>לעולם</strong> גם תנא זה <strong>יליף</strong> <small>[לומד]</small> גזירה שווה של <strong>"שכיר" "שכיר", ו</strong>בכל זאת <strong>איצטריך</strong> <small>[וצריך]</small> לדין זה לימוד מיוחד, כי <strong>סלקא דעתך אמינא</strong> <small>[יעלה על דעתך לומר]</small> <strong>מוכר עצמו הוא</strong> ש<strong>לא עבד איסורא</strong> <small>[עשה איסור]</small> ולכן הוא יוצא ביובל אף בתוך שש השנים, <strong>אבל</strong> אם <strong>מכרוהו בית דין דעבד איסורא</strong> <small>[שעשה איסור],</small> שהרי מוכרים אותו רק משום שאינו יכול לשלם מה שגנב, ואם כן <strong>אימא ניקנסיה</strong> <small>[אמור</small> ש<small>נקנסנו]</small> ולא ייצא ביובל במקרה כזה, על כן <strong>קא משמע לן</strong> <small>[השמיע לנו</small> הכתוב<small>]</small> שאף הוא יוצא.
 <strong>אמר מר</strong> <small>[אמר החכם]</small> בברייתא שהובאה קודם: <strong>אי</strong> <small>[אם]</small> <strong>בנרצע הרי כבר אמור.</strong> ושואלים: <strong>מאי היא</strong> <small>[מה הוא]</small> אותו מקרא שכבר נאמר בו הדבר? ומשיבים: <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ושבתם איש אל אחזתו ואיש אל משפחתו</strong> תשובו<strong>"</strong> (ויקרא כה, י) <strong>במה הכתוב מדבר? אי</strong> <small>[אם]</small> <strong>במוכר עצמו</strong> — <strong>הרי כבר אמור</strong> "עד שנת היובל יעבוד עמך" (ויקרא כה, מ),
 <strong>אי</strong> <small>[אם]</small> <strong>במכרוהו בית דין</strong> — <strong>הרי כבר אמור</strong> "ויצא מעמך... ושב אל משפחתו" (שם, מא), <strong>הא</strong> <small>[הרי]</small> ש<strong>אין הכתוב מדבר אלא בנרצע שתים ושלש שנים לפני היובל, שהיובל מוציאו.</strong> ושואלים: <strong>מאי משמע</strong> <small>[מה המשמעות],</small> מהיכן נובע דבר זה מן הכתוב לומר שמדובר פה דווקא במי שנרצע? <strong>אמר רבא בר שילא: אמר קרא</strong> <small>[הכתוב]</small> <strong>"איש", איזהו דבר שנוהג באיש ואין נוהג באשה</strong> — <strong>הוי אומר זו רציעה.</strong>
 ומעירים: <strong>ואיצטריך למיכתב</strong> <small>[והוצרך לכתוב]</small> במקרא דין זה שיוצא ביובל ב<strong>מכרוהו בית דין, ואיצטריך למיכתב</strong> <small>[והוצרך לכתוב]</small> ב<strong>נרצע,</strong> ואין למדים זה מזה, משום <strong>דאי אשמעינן</strong> <small>[שאם היה משמיע לנו]</small> רק ב<strong>מכרוהו בית דין</strong> היינו אומרים כי היובל מוציאו <strong>משום</strong> ש<strong>לא מטאי זמניה</strong> <small>[הגיע זמנו]</small> להשתחרר באופן אחר, <strong>אבל נרצע דמטאי זמניה אימא ניקנסיה</strong> <small>[שהגיע זמנו</small> ולא רצה להשתחרר <small>אמור</small> ש<small>נקנסנו]</small> ויישאר עבד עולם.
 <strong>ו</strong>להיפך, <strong>אי אשמעינן</strong> <small>[ואם היה משמיע לנו]</small> רק <strong>נרצע,</strong> היינו אומרים שהיובל מוציאו <strong>משום</strong> שעל כל פנים <strong>עבד ליה</strong> <small>[אותו,</small> את האדון<small>]</small> <strong>שש</strong> שנים כדינו, <strong>אבל מכרוהו בית דין</strong> ש<strong>לא עבד ליה</strong> <small>[אותו]</small> עדיין <strong>שש</strong> שנים, <strong>אימא</strong> <small>[אמור]</small> ש<strong>לא</strong> ישתחרר ביובל, על כן <strong>צריכא</strong> <small>[צריך]</small> הדבר להיאמר בשני המקרים.
 <strong>ו</strong>כן <strong>איצטריך למיכתב</strong> <small>[הוצרך לכתוב]</small> בענין יציאה ביובל לנרצע <strong>"ושבתם</strong> איש אל אחוזתו <strong>",</strong> <strong>ואיצטריך למיכתב</strong> <small>[והוצרך לכתוב]</small> גם באופן נוסף <strong>"</strong>ועבדו <strong>לעולם",</strong> כלומר, עד היובל. <strong>דאי כתב רחמנא</strong> <small>[שאם היתה כותבת התורה]</small> רק <strong>"לעולם", הוה אמינא</strong> <small>[הייתי אומר]</small> <strong>לעולם ממש,</strong> כלומר, כל ימי חייו, על כן <strong>כתב רחמנא</strong> <small>[כתבה תורה]</small> <strong>"ושבתם".</strong>
 <strong>ואי כתב רחמנא</strong> <small>[ואם היתה כותבת התורה]</small> רק "<strong>ושבתם", הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה]</small> שיוצא רק ביובל אמורים <strong>היכא</strong> <small>[במקום]</small> ש<strong>לא עבד שש</strong> שנים לפני שנרצע, <strong>אבל היכא</strong> <small>[במקום]</small> שכבר <strong>עבד שש</strong> שנים לפני הרציעה <strong>לא יהא סופו</strong> כשהוא נרצע <strong>חמור מתחלתו</strong> כשנמכר, ונאמר: <strong>מה תחלתו</strong> עובד <strong>שש</strong> שנים בלבד — <strong>אף סופו נמי</strong> <small>[גם כן]</small> אינו עובד אלא <strong>שש</strong> ולא יותר, על כן <strong>קמשמע לן</strong> <small>[השמיע לנו]</small> ש<strong>"לעולם"</strong> פירושו <strong>לעולמו של יובל,</strong> גם אם הגיע היובל אחרי שנים רבות. ומכל מקום אין לנו הוכחה גם מדברי תנא זה שאינו דורש גזירה שווה "שכיר" "שכיר".
 <strong>אלא מאן תנא דלא יליף</strong> <small>[מיהו התנא שאינו לומד]</small> גזירה שווה של <strong>"שכיר" "שכיר"</strong> — <strong>רבי היא, דתניא</strong> <small>[ש</small>כן <small>שנינו</small> בברייתא<small>]:</small>
## דף טו:
 נאמר בעבד עברי הנמכר לגוי, שיש לו דרך להשתחרר אם גואלים אותו קרוביו: <strong>"ואם לא יגאל באלה</strong> ויצא בשנת היובל<strong>"</strong> (ויקרא כה, נד) <strong>רבי אומר:</strong> דווקא <strong>באלה</strong> (בעזרת קרוביו) <strong>הוא נגאל, ואין</strong> הוא <strong>נגאל בשש,</strong> שאינו משתחרר אחרי שש שנים.
 <strong>שיכול</strong> הייתי לדרוש קל וחומר: <strong>והלא דין הוא: ומה מי שאינו נגאל באלה</strong> — עבד עברי הנמכר לישראל שאין בו דין גאולה בקרובים — <strong>נגאל בשש,</strong> משתחרר אחרי שש שנים, <strong>זה</strong> — עבד עברי הנמכר לגוי — <strong>שנגאל באלה</strong> (בקרובים) <strong>אינו דין שנגאל בשש?</strong> — <strong>תלמוד לומר: "באלה",</strong> להדגיש: דווקא <strong>באלה הוא נגאל, ואין</strong> הוא <strong>נגאל בשש.</strong>
 <strong>ואי סלקא דעתך יליף</strong> <small>[ואם עולה על דעתך</small> ש<small>לומד]</small> בגזירה שווה <strong>"שכיר" "שכיר", אמאי קאמר</strong> <small>[מדוע</small> הוא <small>אומר]</small> לגבי הנמכר לישראל <strong>"ומה מי שאינו נגאל באלה"? נילף</strong> <small>[שילמד]</small> מנמכר לגוי בגזירה שווה של <strong>"שכיר" "שכיר",</strong> שכן גם בנמכר לגוי נזכרה המלה "שכיר" — "כשכיר שנה בשנה יהיה עימו" (שם נג) ונאמר שאף הנמכר לישראל יש לו גאולה על ידי קרובים! ומאחר שאין אומרים כן משמע שאינו דורש גזירה שווה "שכיר" "שכיר".
 <strong>אמר רב נחמן בר יצחק:</strong> אפשר לדחות ראיה זאת, <strong>ו</strong><strong>לעולם</strong> תפרש כי <strong>יליף</strong> <small>[לומד]</small> גזירה שווה של <strong>"שכיר" "שכיר", ושאני הכא</strong> <small>[ושונה כאן]</small> ש<strong>אמר קרא</strong> <small>[הכתוב]</small> בנמכר לגוי <strong>"</strong>או דודו או בן דודו <strong>יגאלנו"</strong> (שם מט), והדגשה זו באה למעט: <strong>לזה, ולא לאחר.</strong>
 <big>א</big> לגופה של מחלוקת זו מבררים <strong>ומאן</strong> <small>[ומיהו]</small> ה<strong>תנא דפליג עליה</strong> <small>[שחולק עליו],</small> על <strong>רבי</strong> בענין זה — <strong>ר' יוסי הגלילי ור' עקיבא. דתניא</strong> <small>[ש</small>כן <small>שנינו</small> בברייתא<small>]:</small> על מה שנאמר <strong>"</strong>ואם <strong>לא יגאל באלה", ר' יוסי הגלילי אומר:</strong> ההדגשה <strong>"באלה"</strong> באה לומר דבר אחר: שאם פודים אותו קרוביו ("אלה") הרי זה <strong>לשחרור,</strong> שיוצא לחופשי לגמרי, אבל אם נגאל <strong>בשאר כל אדם</strong> שמשלם את דמיו לאדוניו הגוי — הרי זה <strong>לשעבוד,</strong> שהוא משתעבד לו עד שישלם בעבודתו את דמי פדיונו. ואילו <strong>ר' עקיבא אומר: באלה</strong> — <strong>לשעבוד,</strong> ואילו <strong>בשאר כל אדם</strong> הריהו נפדה <strong>לשחרור</strong> גמור.
  ומסבירים:  <strong>מאי טעמא</strong> <small>[מה הטעם]</small> של <strong>ר' יוסי הגלילי?</strong> — <strong>אמר קרא</strong> <small>[הכתוב]</small> <strong>"אם לא יגאל באלה",</strong> וכוונתו: אם נגאל באלה — משתחרר, <strong>אלא</strong> כשייגאל <strong>באחר</strong> (על ידי אחר) אז <strong>"ויצא בשנת היובל"</strong> ולא קודם לכן, כי הוא משועבד לו, <strong>ור' עקיבא אומר: אם לא יגאל אלא באלה</strong> — <strong>ויצא בשנת היובל,</strong> ואולם אם נגאל באחרים — הריהו יוצא מיד. <strong>ור' יוסי הגלילי</strong> טוען כנגדו: <strong>מידי</strong> <small>[וכי]</small> <strong>"אלא באלה" כתיב</strong> <small>[נאמר]?</small>
 <strong>אלא</strong> מפני קושיה זו על שיטת ר' עקיבא, יש לחזור מן ההסבר הקודם ולומר כי <strong>בהאי קרא קמיפלגי</strong> <small>[ב</small>פירוש <small>כתוב זה נחלקו];</small> מה שנאמר <strong>"או דדו או בן דדו יגאלנו"</strong> (שם) — הרי <strong>זה גאולת קרובים, "או השיגה ידו"</strong> (שם) — <strong>זה גאולת עצמו, "ונגאל"</strong> — <strong>זו גאולת אחרים</strong> הפודים אותו מיד הגוי.
 <strong>ר' יוסי הגלילי סבר: מקרא נדרש לפניו,</strong> כלומר, יש לדרוש ולהסמיך את המקרא לענין הקרוב אליו לפניו, ואם כן <strong>שדי</strong> <small>[השלך],</small> כלומר, קרב והשווה את הדין של <strong>גאולת קרובים</strong> ל<strong>גאולת עצמו; מה גאולת עצמו</strong> היא <strong>לשחרור</strong> גמור — <strong>אף גאולת קרובים</strong> היא <strong>לשחרור. ו</strong>אילו <strong>ר' עקיבא סבר: מקרא נדרש לאחריו,</strong> ואם כן <strong>שדי</strong> <small>[השלך,</small> קרב דין<small>]</small> <strong>גאולת אחרים</strong> ל<strong>גאולת עצמו; מה גאולת עצמו לשחרור</strong> — <strong>אף גאולת אחרים לשחרור,</strong> אבל גאולת קרובים לשעבוד.
  ושואלים:  <strong>אי הכי</strong> <small>[אם</small> ב<small>כך]</small> הם חולקים, בין לר' יוסי הגלילי ובין לר' עקיבא ההדגשה <strong>"באלה", למה לי?</strong> ומשיבים: <strong>אי לאו</strong> <small>[אם לא]</small> היה נאמר "<strong>באלה" הוה אמינא</strong> <small>[הייתי אומר]</small> <strong>מקרא נדרש בין לפניו בין לאחריו, והכל,</strong> בכל מקרה שנגאל, הוא <strong>לשחרור,</strong> בא המיעוט "אלה" למעט קרובים או אחרים כל אחד לשיטתו.
  ומקשים:  <strong>אי הכי</strong> <small>[אם כך]</small> שאנו למדים מן המלה "באלה", אם כן <strong>הדר קושיא לדוכתיה</strong> <small>[חוזרת הקושיה למקומה]</small> מה שהקשו על ר ' עקיבא שלא נאמר "אלא באלה". <strong>אלא,</strong> יש לחזור גם מהסבר זה ולומר ש<strong>בסברא קמיפלגי</strong> <small>[</small>הם <small>חלוקים]</small> ולא בלימוד מן המקראות;
 <strong>ר' יוסי הגלילי סבר: מסתברא</strong> <small>[מסתבר]</small> לומר ש<strong>גאולת אחרים</strong> היא <strong>לשיעבוד, דאי אמרת</strong> <small>[שאם אתה אומר]</small> <strong>לשחרור הוו מימנעי</strong> <small>[היו נמנעים]</small> <strong>ולא פרקי ליה</strong> <small>[פודים אותו],</small> אבל אם צריך העבד לעבוד עבורם ואינם מפסידים את כספם — יפדו אותו. <strong>ור' עקיבא סבר: מסתברא</strong> <small>[מסתבר]</small> כי <strong>גאולת קרובים לשיעבוד.</strong> מדוע? <strong>דאי אמרת</strong> <small>[שאם תאמר]</small> שהיא <strong>לשחרור,</strong> אם כן <strong>כל יומא ויומא אזל ומזבין נפשיה</strong> <small>[יום ויום יילך וימכור את עצמו]</small> ויסמוך על קרוביו שישחררו אותו.
 <strong>אמר ר' חייא בר אבא אמר ר' יוחנן: זו דברי ר' יוסי הגלילי ור' עקיבא</strong> הסבורים שלא בכל מקרה שפודים את העבד מיד אדוניו הגוי הוא משתחרר, <strong>אבל חכמים אומרים: הכל לשחרור.</strong>
 <strong>מאן</strong> <small>[מי</small> הם<small>]</small> <strong>חכמים</strong> — <strong>רבי היא, דמפיק ליה להאי</strong> <small>[שמוציא את</small> המלה <small>הזו]</small> <strong>"באלה" לדרשה אחרינא</strong> <small>[אחרת]</small> כפי שאמרנו. <strong>ו</strong>לדעתו <strong>מקרא נדרש בין לפניו ובין לאחריו,</strong> ולכן בין בגאולת אחרים ובין בגאולת קרובים — הרי הוא משתחרר לגמרי.
  ושואלים:  <strong>ורבי, האי</strong> <small>[אותו</small> כתוב<small>]</small> <strong>"</strong>ואם לא יגאל באלה <strong>ויצא בשנת היובל"</strong> (שם נד) <strong>מאי עביד ליה</strong> <small>[מה עושה</small> הוא <small>בו]</small> שהרי עצם הדין שעובד את אדוניו הגוי עד היובל מפורש כבר קודם! ומשיבים: <strong>מיבעי ליה</strong> <small>[נצרך לו]</small> כתוב זה <strong>לכדתניא</strong> <small>[לכפי ששנינו</small> בברייתא<small>]</small> מה שנאמר <strong>"ויצא בשנת היובל"</strong> משמעו כפשוטו, שאם אין העבד נגאל קודם יוצא הוא רק בשנת היובל מידי אדוניו הגוי.
## דף טז.
 <strong>בגוי שישנו תחת ידך,</strong> כלומר, שאתה מושל בו ואתה יכול לקבוע עבורו את החוקים. <strong>או</strong> שמא תאמר: <strong>אינו אלא בגוי שאינו תחת ידך?</strong> אולם דבר זה אינו אפשרי, שכן <strong>אמרת</strong> <small>[</small>יכול אתה <small>לומר]</small> <strong>וכי מה אפשר לעשות לו</strong> שיציית לדברי התורה? <strong>הא</strong> <small>[הרי]</small> <strong>אין הכתוב מדבר אלא בגוי שישנו תחת ידך.</strong>
 <big>א</big> בין הדרכים שהעבד נקנה בהן שנינו במשנה שהוא נקנה גם <strong>בשטר.</strong> ושואלים: <strong>מנלן</strong> <small>[מניין לנו]?</small> <strong>אמר עולא: אמר קרא</strong> <small>[הכתוב]</small> בדין אמה העבריה: <strong>"אם אחרת יקח לו"</strong> (שמות כא, י) — <strong>הקישה</strong> (השווה אותה) <strong>הכתוב</strong> את האמה <strong>ל</strong>אשה <strong>אחרת</strong> המתקדשת, <strong>מה אחרת מקניא</strong> <small>[נקנית]</small> לבעלה <strong>בשטר</strong> — <strong>אף אמה העבריה מקניא</strong> <small>[נקנית]</small> <strong>בשטר.</strong>
 ושואלים על השוואה זו: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>שטר אמה העבריה</strong> ה<strong>אדון</strong> הוא ש<strong>כותבו</strong> כמו שטר קידושין שהבעל כותבו, <strong>אלא למאן דאמר</strong> <small>[ל</small>דעת <small>מי שאומר]</small> שה<strong>אב</strong> הוא ש<strong>כותבו</strong> והוא כעין שטר מכירה, <strong>מאי איכא למימר</strong> <small>[מה יש לומר]?</small> שהרי אינו דומה כלל שטר מכירת אמה עבריה לשטר קידושין! <strong>דאיתמר</strong> <small>[שנאמר]</small> שחלקו אמוראים בבעיה זו: <strong>שטר אמה העבריה, מי כותבו? רב הונא אמר: אדון כותבו, רב חסדא אמר: אב כותבו.</strong> ואם כן, <strong>הניחא</strong> <small>[זה נוח]</small> <strong>ל</strong>שיטת <strong>רב הונא, אלא ל</strong>שיטת <strong>רב חסדא מאי איכא למימר</strong> <small>[מה יש לומר]?</small>
 <strong>אמר רב אחא בר יעקב,</strong> יש ללמוד בדרך אחרת: <strong>אמר קרא</strong> <small>[הכתוב]</small> לגבי אמה עבריה (שם ז): <strong>"לא תצא כצאת העבדים"</strong> הכנענים, מכאן למדים — <strong>אבל נקנית היא כקנין עבדים</strong> כנעניים. <strong>ומאי ניהו</strong> <small>[ומה הוא]</small> קנין זה — <strong>שטר.</strong>
 ומקשים: <strong>ואימא</strong> <small>[ואמור]:</small> <strong>אבל נקנית היא כקנין עבדים, ומאי ניהו</strong> <small>[ומה הוא]</small> קנין זה — <strong>חזקה!</strong> ומשיבים: אי אפשר לומר כן, כי <strong>אמר קרא</strong> <small>[הכתוב]</small> בעבדים כנענים: <strong>"והתנחלתם אותם לבניכם אחריכם"</strong> (ויקרא כה, מו), כלומר, דווקא <strong>אותם</strong> את הגויים אתה קונה <strong>בחזקה</strong> כאחוזת נחלה של קרקע, <strong>ולא אחר בחזקה.</strong>
 ומקשים: אם כן <strong>ואימא</strong> <small>[ואמור]</small> כמו כן <strong>אותם</strong> אתה קונה <strong>בשטר, ולא אחר בשטר!</strong> ומשיבים: <strong>הכתיב</strong> <small>[הרי נאמר]</small> <strong>"לא תצא כצאת העבדים"</strong> וכפי שדייקנו: אבל נקנית היא כקנין עבדים — בשטר. ושואלים: כיון שאין הדבר מוכח מן הענין, אם כן <strong>ומה ראית</strong> לדמות אמה עבריה לעבד כנעני לענין שטר דווקא ולהבדילה מדין עבד בקנין חזקה, אולי נאמר להיפך שדומה היא לעבד בדין חזקה ושונה ממנו בדין שטר?
  ומשיבים:  <strong>מסתברא</strong> <small>[מסתבר]</small> לומר כי <strong>שטר הוה ליה לרבויי</strong> <small>[היה לו לרבות]</small> לענין קנין עבד, <strong>שכן</strong> שטר כוחו גדול, שהרי שטר (גט) גם <strong>מוציאה בבת ישראל.</strong> ודוחים: <strong>אדרבה, חזקה הוה ליה לרבויי</strong> <small>[היה לו לרבות]</small> <strong>שכן</strong> גדולה חזקה ש<strong>קונה בנכסי הגר</strong> שמת בלי יורשים, שאינם נקנים בכל דרך אחרת! ומשיבים: <strong>ב</strong>דיני <strong>אישות מיהת</strong> <small>[על כל פנים</small> <strong>לא אשכחן</strong> <small>[מצאנו]</small> קנין של חזקה. <strong>אי בעית אימא</strong> <small>[אם תרצה אמור]</small> תשובה אחרת: <strong>להכי אהני</strong> <small>[לכך הועיל]</small> מה שנאמר <strong>"אם אחרת</strong> יקח לו
 <strong>"</strong>ללמדנו שראוי ללמוד קנין עבדים מקנין המצוי בקידושין דווקא והוא שטר. ושואלים: <strong>ורב הונא האי</strong> <small>[</small>כתוב <small>זה]</small> <strong>"לא תצא כצאת העבדים" מאי דריש ביה</strong> <small>[מה דורש</small> הוא <small>בו]?</small> שאינו צריך ללמוד ממנו קנין שטר באמה עבריה כרב אחא בר יעקב. ומשיבים: הכתוב <strong>ההוא מיבעי ליה</strong> <small>[נצרך לו]</small> לגופו ללמד <strong>שאינה יוצאה בראשי אברים כעבד</strong> כנעני, שאם האדון גרם לה שייפגע אחד מראשי האיברים שלה — אינה יוצאת על ידי כך לחופשי. ושואלים: <strong>ורב חסדא,</strong> מהיכן לומד הוא דבר זה? ומשיבים: <strong>אם כן,</strong> שהפסוק בא ללמדנו רק דין אחד <strong>לכתוב קרא</strong> <small>[שיאמר הכתוב]</small> <strong>"לא תצא כעבדים", מאי</strong> <small>[מה]</small> טעם התוספת <strong>"כצאת העבדים"</strong> — <strong>שמע מינה תרתי</strong> <small>[למד מכאן שני דברים],</small> הן שאינה יוצאת בראשי איברים, הן שדרך קניינה הוא כקנין עבדים — בשטר.
 <big>ב</big> מקור הדין ששנינו במשנה לגבי עבד עברי שהוא <strong>קונה את עצמו בשנים</strong> כשמסתיימות שש שנות עבודתו הוא במה <strong>דכתיב</strong> <small>[שנאמר]:</small> <strong>"שש שנים יעבד ובשבעת</strong> יצא לחפשי חינם
 <strong>"</strong>(שמות כא, ב). יוצא <strong>ביובל</strong> — <strong>דכתיב</strong> <small>[שנאמר]</small> <strong>"עד שנת היבל יעבד עמך"</strong> (ויקרא כה, מ).
 יוצא <strong>בגרעון כסף</strong> — <strong>אמר חזקיה: דאמר קרא</strong> <small>[שאמר הכתוב]</small> <strong>"והפדה"</strong> (שמות כא, ח) — <strong>מלמד שמגרע פדיונה,</strong> כלומר, מחזיר לאדון חלק מהכסף לפי חשבון עבור אותם השנים שלא עבדה — <strong>ויוצאה,</strong> והוא הדין  לעבד. <strong>תנא</strong> <small>[שנה</small> החכם<small>]:</small> <strong>וקונה</strong> העבד <strong>את עצמו בכסף ובשוה כסף ובשטר.</strong>
 ושואלים: <strong>בשלמא</strong> <small>[נניח]</small> זה שנקנה ב<strong>כסף</strong> — <strong>דכתיב</strong> <small>[שנאמר]</small> <strong>"מכסף מקנתו"</strong> (ויקרא כה, נא), <strong>שוה כסף נמי</strong> <small>[גם כן]</small> <strong>"ישיב</strong> את <strong>גאלתו"</strong> (שם) <strong>אמר רחמנא</strong> <small>[אמרה תורה]</small> ובא כתוב זה <strong>לרבות שוה כסף</strong> שהוא נחשב <strong>ממש</strong> <strong>ככסף,</strong> שכל דבר שיש בו ערך יש בו כדי השבה. <strong>אלא האי שטר היכי דמי</strong> <small>[שטר זה</small> שאמרנו <small>באיזה אופן הוא בדיוק]?</small> <strong>אילימא דכתב ליה שטרא אדמיה</strong> <small>[אם תאמר שכתב לו</small> העבד <small>שטר על דמי עצמו]</small> אם כן <strong>היינו</strong> <small>[הרי הוא]</small> ממש כמו <strong>כסף,</strong> ומה ההבדל?
 <strong>אלא</strong> הכוונה היא לשטר <strong>שיחרור,</strong> שכתב לו האדון שטר שהוא משוחרר. ושואלים: <strong>שטר למה לי</strong> לצורך זה? <strong>לימא ליה באפי תרי "זיל"</strong> <small>[שיאמר לו בפני שנים "לך",</small> צא לחופשי<small>].</small> <strong>אי נמי</strong> <small>[או גם כן]</small> שיאמר לו <strong>באפי בי דינא</strong> <small>[בפני בית</small> <small>דין]</small> <strong>"זיל"</strong> <small>[לך].</small> <strong>אמר רבא: זאת אומרת עבד עברי גופו קנוי</strong> ואין זה נחשב כחוב כספי בלבד, <strong>ו</strong>משום כך <strong>הרב שמחל על גרעונו</strong> (על הכסף שצריך העבד לתת לו תמורת השנים שנותרו לו לעבוד) — <strong>אין גרעונו מחול,</strong> שאף שיכול למחול על ידי אמירה בלבד על החוב הכספי, אין זה כשלעצמו מבטל את הקנין שיש לו בעבד, אלא אם כן משחררו בשטר.
 <big>ג</big> שנינו במשנה ש<strong>יתירה עליו, אמה העבריה</strong> על עבד עברי, שהיא יוצאה מרשות האדון אף בסימנים. <strong>אמר ריש לקיש: אמה העבריה קונה את עצמה במיתת האב</strong> ויוצאת על ידי כך <strong>מרשות אדון.</strong> ודבר זה נלמד <strong>מקל וחומר: ומה סימנין שאין מוציאין מרשות אב,</strong> שהרי אף שהביאה סימני נערות עדיין היא ברשותו לכמה דברים, מכל מקום <strong>מוציאין</strong> הם אותה <strong>מרשות אדון, מיתה שמוציאה</strong> אותה <strong>מרשות אב</strong> לגמרי, <strong>אינו דין שמוציאה</strong> אותה <strong>מרשות אדון?</strong>
 <strong>מיתיבי</strong> <small>[מקשים]</small> על כך ממה שאמר <strong>רב הושעיא:</strong> שנינו במשנתנו ש<strong>יתירה עליו אמה העבריה שקונה את עצמה</strong> אף <strong>בסימנין, ואם איתא</strong> <small>[ואם יש]</small> מקום להלכה זו של ריש לקיש, <strong>ניתני נמי</strong> <small>[שישנה גם כן]</small> הבדל נוסף — שיוצאה אף ב<strong>מיתת האב!</strong> ומשיבים: אין להוכיח ממה שלא נזכר הדבר במפורש כי <strong>תנא</strong> <small>[שנה]</small> <strong>ושייר</strong> עוד הבדלים נוספים שלא מנה.
  ומקשים:  <strong>מאי</strong> <small>[מה]</small> <strong>שייר</strong> עוד שאתה אומר <strong>דהאי</strong> <small>[ש</small>אף דבר <small>זה]</small> <strong>שייר,</strong> שהרי בודאי לא שייר דבר אחד בלבד? ומשיבים: <strong>שייר מיתת האדון,</strong> שיוצאת לחופשי אם מת, ואינה עובדת את יורשיו. ודוחים: <strong>אי</strong> <small>[אם]</small> <strong>משום מיתת האדון לאו שיורא הוא</strong> <small>[אין זה שיור]</small> ש<strong>כיון דאיכא נמי</strong> <small>[שיש גם כן]</small> דין דומה לזה <strong>באיש</strong> (בעבד נרצע) — <strong>לא קתני</strong> <small>[שנה]</small> אותו.
  ואם כן חוזרת שוב הקושיה: <strong>ואלא ניתני</strong> <small>[שישנה]</small> שיוצאה במיתת האב! ומשיבים: ה<strong>תנא</strong> של המשנה <strong>דבר שיש לו קצבה קתני</strong> <small>[שנה</small> במשנה<small>],</small> <strong>דבר שאין לו קצבה,</strong> שאין בו זמן קבוע, וייתכן שלא יקרה — <strong>לא קתני</strong> <small>[שנה].</small>
 ומקשים: <strong>והא</strong> <small>[והרי]</small> <strong>סימנין</strong> ש<strong>אין להם קצבה,</strong> שהרי אין זמן קבוע להופעתם שהרי יש נערות המקדימות להביא סימנים ויש המאחרות, <strong>ו</strong>בכל זאת <strong>קתני</strong> <small>[שנה]!</small> <strong>אמר רב ספרא:</strong> אף על פי שסימנים <strong>אין להם קצבה למעלה,</strong> שבכל עת שתביא סימנים לאחר שמלאו לה שתים עשרה שנה יצאה מכלל קטנה, <strong>אבל יש להם קצבה</strong>
## דף טז:
 <strong>למטה</strong> שיש גבול זמן תחתון, שבפחות מגיל זה גם אם הביאו סימנים אין הם נחשבים.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בן תשע שנים שהביא שתי שערות</strong> — לכל הדעות אין הן נחשבות לסימן בגרות, אלא הריהן כשערות הגדלות ב<strong>שומא</strong> (יבלת), <strong>מבן תשע שנים ויום אחד עד בן שתים עשרה שנה ויום אחד ו</strong>אפילו <strong>עודן בו,</strong> שלא נשרו — הרי היא <strong>שומא,</strong> ואילו <strong>ר' יוסי בר' יהודה אומר: סימן</strong> הוא לבגרות. <strong>בן שלש עשרה שנה ויום אחד</strong> והביא שתי שערות — <strong>דברי הכל סימן.</strong>
 <strong>מתיב</strong> <small>[מקשה]</small> <strong>רב ששת:</strong> שנינו ש<strong>ר' שמעון אומר: ארבעה</strong> אופנים שונים של שחרור עבדים יש, ובזמן השחרור <strong>מעניקים להם,</strong> למשוחררים. <strong>שלשה</strong> אופנים <strong>באיש</strong> (עבד עברי), <strong>ושלשה באשה</strong> (אמה עבריה) <strong>ואי</strong> (ואין) <strong>אתה יכול לומר ארבעה ב</strong>אף <strong>אחד</strong> מהם, <strong>לפי שאין</strong> שחרור על ידי <strong>סימנים באיש, ואין</strong> שחרור על ידי <strong>רציעה באשה,</strong> ולכן יש בכל אחד מהם רק שלוש דרכי שחרור.
 <strong>ואם איתא</strong> <small>[ואם יש]</small> מקום לדברי ריש לקיש <strong>ניתני נמי</strong> <small>[שישנה גם כן]</small> <strong>מיתת אב</strong> באמה עבריה! <strong>וכי תימא</strong> <small>[ואם תאמר]</small> <strong>הכא נמי תני</strong> <small>[כאן גם כן שנה]</small> <strong>ושייר</strong> אופן נוסף <strong>והא</strong> <small>[והרי]</small> <strong>ארבעה קתני</strong> <small>[שנה]</small> משמע שקובע מספר מדוייק! <strong>וכי תימא</strong> <small>[ואם תאמר]</small> שה<strong>תנא, דבר שיש לו קצבה קתני</strong> <small>[שנה]</small> <strong>ודבר שאין לו קצבה לא קתני</strong> <small>[שנה]</small> — <strong>והא</strong> <small>[והרי]</small> <strong>סימנין</strong> ש<strong>אין להם קצבה, ו</strong>בכל זאת <strong>קתני</strong> <small>[ושנה]</small> אותם!
 <strong>וכי תימא הכא נמי</strong> <small>[ואם תאמר כאן גם כן]</small> תפרש <strong>כ</strong>מו שאמר <strong>רב ספרא</strong> שיש להם קצבה למטה, <strong>והאיכא</strong> <small>[והרי יש]</small> <strong>מיתת אדון,</strong> ש<strong>אין להם קצבה וקתני</strong> <small>[ושנה],</small> ואם כן אין להסביר את דברי ר' שמעון בדרך זו! ומשיבים: <strong>מיתת אדון נמי</strong> <small>[גם כן]</small> <strong>לא קתני</strong> <small>[שנה]</small> ואין אופן שחרור זה נמנה בין ארבעת דרכי השחרור שהוזכרו.
  ושואלים:  <strong>ואלא</strong> אם אין אתה מונה מיתת אדון, אם כן, <strong>ארבעה מאי ניהו</strong> <small>[מה הם]?</small> ומשיבים: <strong>שנים,</strong> שעבד ואמה יוצאים לאחר שש שנים, <strong>ו</strong>יוצאים ב<strong>יובל</strong> אף אם חל בתוך שש השנים, <strong>ו</strong>כן <strong>יובל של רציעה,</strong> של עבד נרצע, <strong>ואמה העבריה</strong> שיוצאה <strong>בסימנים.</strong>
 ומוסיפים: <strong>הכי נמי מסתברא</strong> <small>[כך גם כן מסתבר]</small> לומר, <strong>דקתני סיפא</strong> <small>[ששנה בסופה]</small> של הברייתא: <strong>אי</strong> (אין) <strong>אתה יכול לומר ארבעה באחד מהם, לפי שאין סימנים באיש ואין רציעה באשה. ואם איתא</strong> <small>[ואם ישנה]</small> גם מיתת האדון, אם כן <strong>באשה מיהא משכחת לה</strong> <small>[לפחות מוצא אתה]</small> <strong>ארבעה</strong> דרכי שחרור (שנים, יובל, סימנים, מיתת האדון), ומסכמים: אכן <strong>שמע מינה</strong> <small>[למד מכאן]</small> שכן הוא.
 <strong>מתיב</strong> <small>[מקשה]</small> גם <strong>רב עמרם</strong> על דברי ריש לקיש ממה ששנינו: <strong>ואלו מעניקים להם: היוצא בשנים, וביובל, ובמיתת האדון, ואמה העבריה</strong> היוצאה <strong>בסימנים. ואם איתא</strong> <small>[ואם יש]</small> מקום לדברי ריש לקיש אם כן <strong>ניתני נמי</strong> <small>[שישנה גם כן]</small> <strong>מיתת אב! וכי תימא</strong> <small>[ואם תאמר]</small> כי <strong>תנא</strong> <small>[שנה]</small> <strong>ושייר, והא</strong> <small>[והרי]</small> <strong>"אלו" קתני</strong> <small>[שנה],</small> לומר שדווקא אלו, ולא יותר!
 <strong>וכי תימא</strong> <small>[ואם תאמר]</small> שרק <strong>דבר שיש לו קצבה קתני</strong> <small>[שנה]</small> ואילו <strong>דבר שאין לו קצבה לא קתני</strong> <small>[לא שנה],</small> <strong>והא</strong> <small>[והרי]</small> <strong>סימנין</strong> ש<strong>אין להם קצבה וקתני</strong> <small>[ושנה]</small> אותם כאן. <strong>וכי תימא הכא נמי</strong> <small>[ואם תאמר כאן גם כן]</small> <strong>כ</strong>דברי <strong>רב ספרא</strong> שיש להם קצבה למטה, <strong>האיכא</strong> <small>[הרי יש]</small> <strong>מיתת אדון</strong> ולכך אין קצבה! ואם כן הרי זו <strong>תיובתא</strong> <small>[קושיה חמורה]</small> על דברי <strong>ריש לקיש!</strong> ומסכמים: אכן <strong>תיובתא</strong> <small>[קושיה]</small> היא ונדחו דבריו.
  ושואלים: כיצד אתה סותר את דבריו  <strong>והא</strong> <small>[והרי]</small> <strong>ריש לקיש קל וחומר אמר,</strong> וכיצד דוחים נימוק זה? ומשיבים: <strong>קל וחומר פריכא היא</strong> <small>[שבור,</small> רעוע <small>הוא],</small> שאין לו בסיס. <strong>משום דאיכא למיפרך</strong> <small>[שיש</small> מקום לפרוך אותו<small>]</small> ולטעון כך: <strong>מה לסימנין</strong> — <strong>שנשתנה הגוף,</strong> ואפשר לומר שעכשיו היא נחשבת כאישיות אחרת ולכן היא יוצאת לחירות, <strong>תאמר במיתת אב</strong> — <strong>שכן לא נשתנה הגוף.</strong>
 <strong>תני חדא</strong> <small>[שנויה</small> ברייתא <small>אחת]:</small> <strong>ענק</strong> (הענקה) שנותנים ל<strong>עבד עברי</strong> כשמשתחרר — <strong>לעצמו, וענק</strong> של <strong>אמה העבריה</strong> — <strong>לעצמה. ותניא אידך</strong> <small>[ושנויה</small> ברייתא <small>אחרת]:</small> <strong>ענק אמה העבריה ומציאתה</strong> שייכים <strong>לאביה, ואין לרבה</strong> (אדוניה) <strong>אלא שכר בטלה בלבד,</strong> כלומר, מה שיכול היה להשתכר מעבודתה בזמן שהגביהה את המציאה.
 <strong>מאי לאו</strong> <small>[האם לא]</small> ההבדל בין שתי הברייתות הוא <strong>הא</strong> — <strong>דנפקא</strong> <small>[זו</small> שמענקה לאביה היא זו <small>שיוצאת]</small> <strong>בסימנים,</strong> שכיון שהיא נערה ועודנה ברשות אביה לכמה דברים, לכן הוא המקבל את המענק, <strong>והא</strong> <small>[וזו]</small> שמענקה לעצמה היא זו <strong>דנפקא לה</strong> <small>[שיוצאת]</small> <strong>במיתת אב</strong> ומכיון שאין לה אב — המענק הוא לעצמה. וכדברי ריש לקיש, ובניגוד למסקנה שדחתה את דבריו!
  ודוחים:  <strong>לא, אידי ואידי</strong> <small>[זו וזו],</small> שתי הברייתות, עוסקות באמה <strong>דנפקא</strong> <small>[שיוצאת]</small> <strong>לה בסימנין, ולא קשיא</strong> <small>[ואין</small> זה <small>קשה]:</small> <strong>הא דאיתיה לאב</strong> <small>[</small>ברייתא <small>זו</small> היא במקרה <small>שישנו האב]</small> ואז הוא המקבל את המענק, <strong>הא דליתיה לאב</strong> <small>[</small>וברייתא <small>זו</small> במקרה <small>שהאב איננו],</small> שמת בינתיים לפני שהביאה סמנים ואז היא מקבלת את המענק.
  שואלים:  <strong>בשלמא</strong> <small>[נניח]</small> מה שאמרנו <strong>ענק</strong> של <strong>אמה העבריה לעצמה</strong> — הרי זה בא <strong>למעוטי</strong> <small>[למעט]</small> <strong>אחין</strong> של האמה, שהם אינם מקבלים את המענק לאחר מיתת האב. <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר <strong>"והתנחלתם אתם לבניכם אחריכם"</strong> (ויקרא כה, מו) מדייקים: <strong>אותם,</strong> את העבדים הגויים, אתם מורישים <strong>לבניכם, ולא</strong> את <strong>בנותיכם לבניכם. מכאן שאין אדם מוריש זכות</strong> שיש לו ב<strong>בתו לבנו.</strong>
 <strong>אלא ענק עבד עברי לעצמו פשיטא</strong> <small>[פשוט]</small> שכן הוא! <strong>אלא למאן</strong> <small>[למי</small> יתנו אותו<small>]?</small> <strong>אמר רב יוסף: יו"ד קרת קא חזינא הכא</strong> <small>[יו"ד</small> קטנה שנעשתה <small>עיר</small> גדולה <small>אני רואה כאן],</small> כלומר, התנא לא היה צריך לשנות זאת, ואמר את הדברים משום גרר הלשון, ואין בהם כל חידוש.
 <strong>אביי אמר, הכי</strong> <small>[כך]</small> <strong>אמר רב ששת: הא מני</strong> <small>[זו</small> הברייתא כשיטת <small>מי היא]</small> — כשיטת החכם <strong>תוטאי הוא. דתניא</strong> <small>[ש</small>כן <small>שנינו</small> בברייתא<small>],</small> <strong>תוטאי אומר:</strong> מה שנאמר "העניק תעניק <strong>לו"</strong> הכוונה — <strong>ולא לבעל חובו.</strong> שגם אם העבד חייב כסף — אין המענק עובר לבעל החוב.
 <big>א</big> <strong>גופא</strong> <small>[לגופה]</small> של הלכה שהזכרנו. שנינו, <strong>אלו מעניקים להם</strong> עת שחרורם: עבד <strong>היוצא בשנים, וביובל, ובמיתת אדון, ואמה העבריה</strong> היוצאת <strong>בסימנין. אבל</strong> ה<strong>בורח</strong> מאדוניו <strong>ו</strong>כן ה<strong>יוצא בגרעון כסף</strong> — <strong>אין מעניקים לו. ר' מאיר אומר: בורח אין מעניקין לו, ויוצא בגרעון כסף</strong> — <strong>מעניקים לו.</strong>
 <strong>ר' שמעון אומר: ארבעה מעניקים להם, שלשה באיש ושלשה באשה, ואי</strong> (ואין) <strong>אתה יכול לומר ארבעה באחד מהן לפי שאין סימנין באיש ו</strong>אין <strong>רציעה באשה.</strong>
 ושואלים: <strong>מנא הני מילי</strong> <small>[מניין הדברים הללו]?</small> ומבארים: <strong>דתנו רבנן</strong> <small>[ששנו חכמים]:</small> <strong>יכול לא יהו מעניקים אלא ליוצא בשש, מנין לרבות</strong> שמעניקים גם לזה ש<strong>יוצא ביובל ובמיתת האדון, ואמה העבריה</strong> היוצאה <strong>בסימנין? תלמוד לומר:</strong> שכתוב פעמיים <strong>"תשלחנו" "וכי תשלחנו"</strong> (דברים טו, יג), שבאו לרבות שבכל אופן שמשחררים את העבד צריכים להעניק לו.
 <strong>יכול שאני מרבה</strong> אף <strong>את ה</strong><strong>בורח ויוצא בגרעון כסף</strong> — <strong>תלמוד לומר: "וכי תשלחנו חפשי מעמך"</strong> (שם) <strong>מי ששילוחו</strong> הוא <strong>מעמך,</strong> כלומר, מרצונך ולפי דעתך, <strong>יצא בורח ויוצא בגרעון כסף שאין שילוחו מעמך. ר' מאיר אומר: בורח אין מעניקין לו</strong> לפי ש<strong>אין שילוחו מעמך</strong> אלא הוא מעצמו ברח, <strong>אבל יוצא בגרעון כסף ששילוחו מעמך</strong> שהדבר צריך להיעשות בהסכמת האדון המקבל את הכסף.
  ותוהים על עצם הענין: <strong>בורח, השלמה בעי</strong> <small>[צריך],</small> כלומר, צריך הוא להשלים את השנים שהיה מחוייב לעבוד. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מנין לבורח שחייב להשלים</strong> — <strong>תלמוד לומר: "שש שנים יעבד"</strong> (שמות כא, ב) ולא בפחות מזה, ואם ברח באמצע — חייב הוא להשלים עבודת שש שנים.
## דף יז.
 <strong>יכול אפילו</strong> מי ש<strong>חלה</strong> ולא יכול היה לעבוד יצטרך להשלים את זמן מחלתו — <strong>תלמוד לומר: "ובשבעת יצא"</strong> (שמות כא, ב) מכל מקום, ואפילו לא עבד בכל שש השנים. ולענייננו, מדוע לא יקבל הענקה, והרי השלים את שש שנות עבדותו?
 <strong>אמר רב ששת: הכא במאי עסקינן</strong> <small>[כאן במה אנו עוסקים]</small> — במקרה מיוחד, <strong>כגון שברח ופגע בו יובל</strong> מיד אחר כך ולא השלים את השנים. וחידוש דין למדנו, כי <strong>מהו דתימא</strong> <small>[שתאמר]:</small> <strong>הואיל ואפיק ליה</strong> <small>[והוציא אותו]</small> ה<strong>יובל שילוחו מעמך קרינן ביה</strong> <small>[קוראים אנו בו]</small> <strong>ולא ניקנסיה</strong> <small>[נקנוס אותו],</small> <strong>ונעניק ליה</strong> <small>[לו]</small> על כן <strong>קא משמע לן</strong> <small>[השמיע לנו]</small> שכיון שברח איבד את מענקו.
 <big>א</big> <strong>אמר מר</strong> <small>[החכם]:</small> <strong>יכול אפילו חלה</strong> יצטרך להשלים בעבודה את הזמן שהיה חולה — <strong>תלמוד לומר: "ובשבעת יצא".</strong> ויש לשאול: <strong>אפילו חלה כל שש</strong> לא יצטרך להשלים זמן עבודתו? <strong>והתניא</strong> <small>[והרי שנינו</small> בברייתא<small>]:</small> <strong>חלה שלש</strong> שנים <strong>ועבד שלש</strong> שנים — <strong>אינו חייב להשלים,</strong> ואולם אם <strong>חלה כל שש</strong> — <strong>חייב להשלים! אמר רב ששת:</strong> מדובר שחלה ואינו יכול לעבוד עוד עבודה קשה, אבל עובד הוא עבודה כלשהי, כגון <strong>בעושה מעשה מחט</strong> (תופר בגדים), לכן אינו חייב להשלים, אפילו חלה כל שש.
  ומעירים:  <strong>הא גופא קשיא</strong> <small>[</small>ברייתא <small>זו עצמה קשה]</small> שיש בה סתירה פנימית, <strong>אמרת</strong> מצד אחד כי כאשר <strong>חלה שלש ועבד שלש</strong> — <strong>אין חייב להשלים,</strong> ונדייק: <strong>הא</strong> <small>[הרי]</small> אם חלה <strong>ארבע</strong> שנים — <strong>חייב להשלים. אימא סיפא</strong> <small>[אמור</small> את <small>סופה]:</small> <strong>חלה כל שש</strong> — <strong>חייב להשלים,</strong> ונדייק: <strong>הא</strong> <small>[הרי]</small> אם חלה <strong>ארבע</strong> — <strong>אין חייב להשלים!</strong> ומשיבים: <strong>הכי קאמר</strong> <small>[כך אמר]:</small> אם <strong>חלה ארבע נעשה כמי שחלה כל שש וחייב להשלים.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>כמה מעניקים לו</strong> לעבד המשתחרר? — שווי <strong>חמש סלעים מכל מין ומין</strong> האמור בפרשה "העניק תעניק לו מצאנך ומגרנך ומיקבך" (דברים טו, יד), <strong>שהן</strong> בסך הכל <strong>חמש עשרה סלעים,</strong> אלו <strong>דברי ר' מאיר. ר' יהודה אומר: שלשים</strong> סלעים בסך הכל, <strong>כשלשים</strong> שקלים <strong>של</strong> כופר שמשלמים עבור <strong>עבד</strong> (ראה שמות כא, לב). <strong>ר' שמעון אומר: חמשים</strong> שקל נותנים לו, <strong>כחמשים שבערכין,</strong> שהוא הערך הקצוב הגדול ביותר לאדם (ראה ויקרא כז, ג).
 <strong>אמר מר</strong> <small>[החכם]:</small> <strong>חמש סלעים מכל מין ומין, שהם חמש עשרה סלעים,</strong> אלו <strong>דברי ר' מאיר.</strong> ושואלים: <strong>ו</strong>כי <strong>ר' מאיר מנינא אתא לאשמועינן</strong> <small>[מנין בא</small> הוא <small>להשמיע לנו]</small> ששלוש פעמים חמש הן חמש עשרה? ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> <strong>מיבצר</strong> <small>[לפחות]</small> <strong>הוא</strong> ש<strong>לא מבצר ליה מהאי מנינא</strong> <small>[פוחת לו</small> לעבד <small>ממנין</small> כולל <small>זה],</small> <strong>ואי בצר ליה מחד מינא וטפי ליה מחד מינא לית לן</strong> <small>[</small>אבל <small>אם פחת לו ממין אחד והוסיף לו ממין אחד אין לנו]</small> <strong>בה</strong> הקפדה, וגם כך קיים את המצוה.
  ושואלים:  <strong>מאי טעמא</strong> <small>[מה הטעם]</small> של <strong>ר' מאיר?</strong> שהרי הוא לא נתן נימוק לדבריו. ומסבירים: <strong>יליף</strong> <small>[לומד]</small> הוא גזירה שווה <strong>"ריקם"</strong> האמור בהענקה ("לא תשלחנו ריקם". דברים טו, יג) <strong>"ריקם" מבכור</strong> ("כל בכור בניך תפדה ולא יראו פני ריקם". שמות לד, כ), <strong>מה להלן</strong> בפדיון הבכור השיעור הוא <strong>חמש סלעים</strong> — <strong>אף כאן</strong> בהענקה השיעור הוא <strong>חמש סלעים.</strong>
 ושואלים: <strong>ואימא</strong> <small>[ואמור]</small> <strong>חמש סלעים מכולהו</strong> <small>[מכולם],</small> מכל המינים? ומשיבים: <strong>אי כתיב</strong> <small>[אם</small> היה <small>נאמר]</small> <strong>"ריקם" לבסוף,</strong> היה הדין <strong>כדקאמרת</strong> <small>[כמו שאתה אומר],</small> <strong>השתא דכתיב</strong> <small>[עכשיו שנאמר]</small> <strong>"ריקם" ברישא</strong> <small>[בתחילה]</small> "לא תשלחנו ריקם. העניק תעניק לו מצאנך וכו'" <strong>שדי</strong> <small>[השלך],</small> כלומר, יחס ושייך <strong>"ריקם"</strong> על <strong>"צאן"</strong> שנזכר שם, <strong>"ריקם"</strong> על <strong>"גורן",</strong> <strong>"ריקם"</strong> על <strong>"יקב".</strong>
 ושואלים: <strong>ונילף</strong> <small>[ונלמד]</small> <strong>"ריקם" "ריקם" מעולת ראיה</strong> שאף בה נאמר "ולא יראה את פני ה' ריקם" (דברים טז, טז) ואין לה שיעור קצוב! ומשיבים: <strong>אמר קרא</strong> <small>[הכתוב]:</small> <strong>"אשר ברכך ה' אלהיך"</strong> (שם טו, יד), כלומר, שצריך לתת כשיעור המרובה, בדבר שיש בו ברכה.
  על מה ש<strong>ר' יהודה אומר</strong> שמעניקים לו <strong>שלשים כשלשים</strong> שקלים <strong>של עבד,</strong> שואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> ומשיבים: <strong>יליף</strong> <small>[לומד]</small> הוא בגזירה שווה של לשון <strong>"נתינה"</strong> האמורה, בהענקה ("תתן לו") מלשון <strong>"נתינה"</strong> האמורה בדמי <strong>עבד</strong> שנגחו שור ("כסף שלשים שקלים יתן לאדוניו". שמות כא, לב), <strong>מה להלן</strong> בתשלומי עבד <strong>שלשים</strong> שקלים — <strong>אף כאן</strong> בהענקה <strong>שלשים.</strong>
 ושואלים: ואם כן שלומדים גזירה שווה "נתינה" "נתינה", <strong>ונילף</strong> <small>[ושילמד]</small> גזירה שווה <strong>"נתינה" "נתינה" מערכין, מה להלן</strong> בערכין <strong>חמשים</strong> — <strong>אף כאן חמשים!</strong>
 ומשיבים: <strong>חדא</strong> <small>[</small>נימוק <small>אחד],</small> <strong>דתפשתה מרובה לא תפשתה, תפשתה מועט תפשתה,</strong> ואם יש לדמות — צריך לדמות למועט. <strong>ועוד</strong> דבר, האמור ב<strong>עבד מעבד הוה ליה למילף</strong> <small>[היה לו ללמוד]</small> ולא מסתם אדם.
  על מה ש<strong>ר' שמעון אומר</strong> שמעניקים לו <strong>חמשים כחמשים שבערכין,</strong> שואלים: <strong>מאי טעמיה</strong> <small>[מה טעמו]</small> של <strong>ר' שמעון</strong> ומשיבים: <strong>גמר</strong> <small>[למד]</small> <strong>"נתינה" "נתינה" מערכין, מה להלן חמשים</strong> — <strong>אף כאן חמשים.</strong> ושואלים: כיון שהגזירה שווה מתייחסת לערכין ככלל <strong>ואימא</strong> <small>[ואמור]</small> שיתן <strong>בפחות שבערכין</strong> (שלשה סלעים בלבד)! ומשיבים: <strong>"אשר ברכך ה' אלהיך" כתיב</strong> <small>[נאמר]</small> שיש לתת כשיעור הגדול, שיש בו ברכה.
  ומקשים:  <strong>ונילף</strong> <small>[ונלמד]</small> כר' יהודה <strong>"נתינה" "נתינה" מעבד, מה להלן שלשים אף כאן שלשים,</strong> ויש שני טעמים ללמוד דווקא משם, <strong>חדא</strong> <small>[אחד]</small> <strong>דתפשתה מרובה לא תפשתה, ועוד, עבד מעבד הוה ליה למילף</strong> <small>[היה לו ללמוד]!</small> ומשיבים: <strong>ר' שמעון "מיכה" "מיכה" גמר</strong> <small>[למד]</small> בגזירה שווה שבדין ערכין נאמר "ואם מך הוא" (ויקרא כז, ח) ובעבד עברי נאמר "וכי ימוך" (שם כה, לט).
  ושואלים:  <strong>בשלמא</strong> <small>[נניח]</small> <strong>לר' מאיר היינו דכתיב</strong> <small>[זהו שנאמר]</small> <strong>צאן גורן ויקב</strong> שמכאן נלמד סכום של חמשה עשר סלעים להענקה. <strong>אלא ל</strong>שיטת <strong>ר' יהודה ו</strong>שיטת <strong>ר' שמעון האי</strong> <small>[זה]</small> <strong>צאן גורן ויקב למה לי,</strong> הרי יכול לתת גם ממין אחר?
  ומשיבים:  <strong>האי מיבעי ליה לכדתניא</strong> <small>[</small>דבר <small>זה צריך לו לכפי ששנינו</small> בברייתא<small>]:</small> <strong>יכול לא יהו מעניקין אלא מצאן גורן ויקב, מנין לרבות כל דבר</strong> — <strong>תלמוד לומר: "אשר ברכך ה' אלהיך". אם כן מה תלמוד לומר צאן גורן ויקב</strong> — <strong>לומר לך: מה צאן גורן ויקב מיוחדים שישנן בכלל ברכה,</strong> שהם דברים הגדלים ומתרבים <strong>אף כל</strong> דברים <strong>שישנן בכלל ברכה, יצאו כספים</strong> שאין נותן לו שאינם מתרבים מעצמם, אלו <strong>דברי ר' שמעון. ר' אליעזר בן יעקב אומר: יצאו פרדות,</strong> שכיון שאינן פרות ורבות אינן בכלל ברכה.
  ושואלים:  <strong>ור' שמעון</strong> מדוע מיעט כספים ולא פרדות? ומשיבים: <strong>פרדות</strong> מכל מקום <strong>משבחן בגופייהו</strong> <small>[משביחות בגופן],</small> שאף שאינן מתרבות, מכל מקום הן גדלות ומשביחות. <strong>ו</strong>לעומת זאת סבור <strong>ר' אליעזר בן יעקב</strong> ש<strong>כספים עביד בהו עיסקא</strong> <small>[עושה בהם עסק]</small> ומרויח בו, והרי יש בכך ברכה.
  ומעירים:  <strong>וצריכא</strong> <small>[וצריך]</small> שייאמרו כולם — צאן, גורן ויקב; <strong>דאי כתב רחמנא</strong> <small>[שאם היתה אומרת התורה]</small> <strong>צאן</strong> בלבד, <strong>הוה אמינא</strong> <small>[הייתי אומר]</small> <strong>בעלי חיים</strong> — <strong>אין</strong> <small>[כן],</small> יתן לו, ואולם <strong>גידולי קרקע</strong> — <strong>לא,</strong> על כן <strong>כתב רחמנא</strong> <small>[אמרה התורה]</small> <strong>גורן. ואי כתב</strong> <small>[ואם היתה אומרת]</small> <strong>גורן</strong> בלבד, <strong>הוה אמינא</strong> <small>[הייתי אומר]:</small> <strong>גידולי קרקע</strong> — <strong>אין</strong> <small>[כן],</small> ואילו <strong>בעלי חיים</strong> — <strong>לא,</strong> על כן <strong>כתב רחמנא</strong> <small>[אמרה התורה]</small> <strong>צאן.</strong> ושואלים: אם כן <strong>יקב למה לי?</strong> אחרי שכבר נזכר גורן?
## דף יז:
 ומשיבים: <strong>למר</strong> <small>[לחכם</small> זה, ר' שמעון<small>]</small> בא הדבר <strong>למעוטי</strong> <small>[למעט]</small> <strong>כספים, למר</strong> <small>[לחכם</small> זה, ר' אליעזר<small>]</small> — <strong>למעוטי</strong> <small>[למעט]</small> <strong>פרדות.</strong>
 <strong>תנו רבנן</strong> <small>[שנו חכמים],</small> נאמר: <strong>"</strong>העניק תעניק לו... <strong>אשר ברכך ה' אלהיך"</strong> (דברים טו, יד) <strong>יכול</strong> רק אם <strong>נתברך בית בגללו</strong> — <strong>מעניקים לו,</strong> אבל אם <strong>לא נתברך בית בגללו</strong> — <strong>אין מעניקים לו, תלמוד לומר: "העניק תעניק",</strong> כלומר, ש<strong>מכל מקום</strong> אתה מעניק. <strong>אם כן מה תלמוד לומר "אשר ברכך"</strong> — לומר: <strong>הכל לפי ברכה תן לו,</strong> שאם היתה ברכה מרובה — צריך להוסיף.
 <strong>ר' אלעזר בן עזריה אומר:</strong> יש לקיים <strong>דברים ככתבן:</strong> אם <strong>נתברך בית בגללו</strong> — <strong>מעניקים לו, לא נתברך</strong> <strong>בית בגללו</strong> — <strong>אין מעניקים לו</strong> כלל. <strong>אם כן מה תלמוד לומר</strong> הכפילות של <strong>"העניק תעניק"</strong> — <strong>דברה תורה כלשון בני אדם,</strong> וכפילות זו היא מסגנון המקרא ואינה באה ללמד דבר הלכה מיוחד.
 <big>א</big> <strong>תנו רבנן</strong> <small>[שנו חכמים]:</small> <strong>עבד עברי עובד את הבן</strong> של אדוניו שמת, <strong>ואינו עובד את הבת. אמה עבריה אינה עובדת לא את הבן ולא את הבת,</strong> אלא את האדון בלבד. עבד <strong>הנרצע, ו</strong>העבד <strong>הנמכר לגוי אינו עובד לא את הבן ולא את הבת. אמר מר</strong> <small>[החכם]:</small> <strong>עבד עברי עובד את הבן, ואינו עובד את הבת. מנהני מילי</strong> <small>[מניין הדברים האלה]?</small>
 <strong>דתנו רבנן</strong> <small>[ששנו חכמים]:</small> נאמר בעבד עברי <strong>"ועבדך שש שנים"</strong> (שם, יב) והלשון "עבדך" יש בו הדגשה: <strong>לך ולא ליורש,</strong> כלומר, לא לשאר יורשים כגון הבן או האח, שאם מת האדון וירש אדם אחר את נכסיו — אין העבד עובד אותו. <strong>אתה אומר</strong> שהמיעוט הוא: <strong>לך ולא ליורש, או אינו אלא</strong> למעט לגמרי: <strong>לך ולא לבן?</strong> ומשיבים: <strong>כשהוא אומר "שש שנים יעבד"</strong> (שמות כא, ב) בלא למעט דבר <strong>הרי</strong> הריבוי <strong>לבן</strong> הוא <strong>אמור, הא</strong> <small>[הרי]</small> <strong>מה אני מקיים "ועבדך שש שנים"</strong> ש"עבדך" מדגיש דווקא <strong>לך</strong> — כוונתו <strong>ולא ליורש</strong> שאינו בן.
  ושואלים:  <strong>מה ראית לרבות את הבן</strong> היורש, <strong>ולהוציא את האח</strong> היורש? ומשיבים: <strong>מרבה אני את הבן</strong> — <strong>שכן קם תחת אביו</strong> הן <strong>ליעדה,</strong> שכשם שהאב יכול לייעד את האמה כאשה לעצמו, כך יכול לקדשה לבנו. <strong>ו</strong>כן <strong>לשדה אחוזה</strong> שאם הקדיש אביו שדה והבן פדה אותו — הרי זה כאילו פדה אותו הוא עצמו ושב השדה ביובל למשפחה, אבל אם פדאו אחר אינו חוזר למשפחה.
  ושואלים:  <strong>אדרבה, מרבה אני את האח שכן קם תחת אחיו ליבום!</strong> אומרים: זו אינה ראיה, <strong>כלום יש יבום</strong> — <strong>אלא במקום שאין בן, הא</strong> <small>[הרי]</small> אם <strong>יש בן</strong> — <strong>אין יבום.</strong>
 ושואלים: <strong>אלא טעמא דאיכא הא פירכא</strong> <small>[הטעם</small> דווקא, משום <small>שיש פירכה זו]</small> שאין יבום במקום שיש בן, <strong>הא לאו הכי</strong> <small>[הרי לולא זה]</small> הייתי אומר ש<strong>אח עדיף</strong> על בן? <strong>ותיפוק</strong> <small>[ותצא]</small> <strong>לי</strong> מסקנה זו שבן עומד במקום אביו יותר מאשר אח באופן אחר גם בלא כוונה זו, <strong>דהכא תרתי</strong> <small>[שכאן</small> ביחס להעדפת הבן יש <small>שתי</small> ראיות<small>],</small> יעוד ושדה אחוזה, <strong>והכא חדא</strong> <small>[וכאן,</small> ביחס לאח, יש רק ראיה <small>אחת]!</small>
 ומשיבים: <strong>שדה אחוזה נמי מהאי</strong> <small>[גם כן מאותה]</small> <strong>פירכא הוא דקא נפקא ליה</strong> <small>[שיוצא לו]</small> <strong>לתנא</strong> שמייבום הוא למד שרק הבן קם תחת אביו לפדיון השדה ולא האח, שאומר שם: <strong>כלום יש יבום אלא במקום שאין בן.</strong>
 <big>ב</big> שנינו באותה ברייתא ש<strong>אמה העבריה אינה עובדת לא את הבן ולא את הבת.</strong> ושואלים: <strong>מנהני מילי</strong> <small>[מניין הדברים הללו]?</small> <strong>אמר ר' פדא:</strong> ש<strong>אמר קרא</strong> <small>[הכתוב]</small> בסוף הפסוק המדבר על עבד נרצע: <strong>"ואף לאמתך תעשה כן"</strong> (דברים טו, יז) <strong>הקישה</strong> (השווה אותה) <strong>הכתוב</strong> בכתוב זה <strong>ל</strong>עבד <strong>נרצע,</strong> <strong>מה</strong> העבד ה<strong>נרצע אינו עובד לא את הבן ולא את הבת</strong> — <strong>אף אמה העבריה אינה עובדת לא את הבן ולא את הבת.</strong> ושואלים: <strong>והאי</strong> <small>[ו</small>הכתוב <small>הזה]</small> <strong>"לאמתך תעשה כן" להכי</strong> <small>[ל</small>דבר <small>זה]</small> <strong>הוא דאתא</strong> <small>[שבא]</small> ללמד? <strong>הא מיבעי ליה לכדתניא</strong> <small>[הרי צריך אותו לכפי ששנינו</small> בברייתא<small>]:</small> מה שנאמר <strong>"ואף לאמתך תעשה כן" —</strong> הכוונה היא <strong>להעניק</strong> לה.
 <strong>אתה אומר</strong> שהשוואה זו באה לחיוב <strong>להעניק</strong> לאמה העבריה <strong>או אינו אלא ל</strong>דין <strong>רציעה</strong> (האמור בענין הקודם לאמה עבריה) נאמר "ואף לאמתך תעשה כן", שאף היא נרצעת? — <strong>כשהוא אומר</strong> בענין רציעה <strong>"ואם אמר יאמר העבד</strong><strong>"</strong> (שמות כא, ה) — הרי זה בא למעט: העבד, <strong>ולא אמה העבריה. הרי רציעה אמור</strong> שאינה שייכת באמה,
 <strong>הא</strong> <small>[הרי]</small> <strong>מה אני מקיים "ואף לאמתך תעשה כן"</strong> — <strong>להעניק!</strong> ומשיבים: <strong>אם כן</strong> שלצורך ההיקש לנרצע בלבד בא הכתוב <strong>נכתוב קרא</strong> <small>[שיאמר הכתוב]</small> <strong>"</strong>ואף <strong>לאמתך כן" מאי</strong> <small>[מהי]</small> התוספת <strong>"תעשה"? שמעת מינה תרתי</strong> <small>[לומד אתה מכאן שני</small> דברים<small>],</small> גם שאין אמה העבריה עובדת את הבן וגם שזכאית להענקה.
    עוד שנינו בברייתא ש<strong>הנרצע והנמכר לגוי אינו עובד לא את הבן ולא את הבת.</strong> ושואלים: <strong>נרצע</strong> מניין? ומשיבים: <strong>דכתיב</strong> <small>[שנאמר]</small> <strong>"ורצע אדניו את אזנו במרצע ועבדו לעלם"</strong> (שם, ו) להדגיש: "ועבדו" — אותו, <strong>ולא את הבן ואת הבת. נמכר לגוי מנין? אמר חזקיה: אמר קרא</strong> <small>[הכתוב]</small> ביציאת עבד הנמכר: <strong>"וחשב עם קנהו"</strong> (ויקרא כה, נ) והרי זו הדגשה: עם קונהו בלבד <strong>ולא עם יורשי קונהו.</strong>
 <big>ג</big> <strong>אמר רבא: דבר תורה</strong> (מדין התורה) <strong>גוי יורש את אביו, שנאמר</strong> בנמכר לגוי: <strong>"וחשב עם קונהו"</strong> ודרשנו: <strong>ולא עם יורשי קונהו. מכלל</strong> הדברים אתה למד <strong>דאית ליה</strong> <small>[שיש לו]</small> בדרך כלל <strong>יורשים</strong> לגוי. ואולם <strong>גר</strong> שיורש <strong>את הגוי</strong> אביו או את מורישו — <strong>אינו מדברי תורה,</strong> שכיון שנתגייר נעשה כאדם חדש שאין לו קשר עם משפחתו הקודמת, <strong>אלא</strong> יורשו <strong>מדברי סופרים.</strong>
 <strong>דתנן</strong> <small>[ששנינו</small> במשנה<small>]:</small> <strong>גר וגוי שירשו את אביהם</strong> ה<strong>גוי, גר יכול לומר ל</strong>אחיו ה<strong>גוי: טול אתה עבודה זרה ואני</strong> אטול <strong>מעות, טול אתה יין נסך ואני פירות.</strong> שכל עוד לא באו לרשות הגר יכול הוא לחלוק עם אחיו ולהניח לאח דברים שהוא אסור לו להשתמש בהם כיהודי. אבל <strong>משבאו</strong> כבר <strong>לרשות גר</strong> — <strong>אסור</strong> להחליפם עם אחיו.
 <strong>ואי סלקא דעתך</strong> <small>[ואם עולה על דעתך]</small> לומר שירושת הגר את אביו היא <strong>דאורייתא</strong> <small>[מן התורה]</small> <strong>כי</strong> <small>[כאשר]</small> <strong>לא באו לרשותו נמי</strong> <small>[גם כן],</small> <strong>כי שקיל</strong> <small>[כאשר</small> הוא <small>לוקח]</small> מעות או פירות ונותן לו את העבודה זרה הלא <strong>חילופי עבודה זרה הוא דקא שקיל</strong> <small>[ש</small>הוא <small>לוקח],</small> שהרי זכה בחצי הירושה משעה שמת אביו ויש לו חלק בזה.
 <strong>אלא</strong> יש לומר כי זה שהגר יורש את אביו הוא <strong>מדרבנן</strong> <small>[מדברי סופרים],</small> <strong>גזירה הוא דעבוד רבנן</strong> <small>[שעשו חכמים]</small> שאם לא היה זוכה בירושת אביו <strong>שמא יחזור לסורו</strong> (לקלקולו), שבגלל הפסד הירושה יחזור ויהיה גוי. ומשום שזכות זו בירושת אביו אינה זכות גמורה, אין העבודה זרה נחשבת כשייכת לו. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>במה דברים אמורים</strong> שמותר לגר לומר לאחיו הגוי שיטול מן הירושה את הדברים האסורים לו והוא יטול את המותרים — <strong>כשירשו, אבל כשנשתתפו</strong> הגר והגוי — <strong>אסור</strong> להם להתחלק בדרך זו שהגוי יקבל את העבודה הזרה שהרי נמצא הגר נהנה בדרך זו מעבודה זרה.
  ובאותו ענין אומרים: ירושת <strong>גוי את</strong> אביו <strong>הגר, וגר את</strong> אביו <strong>הגר</strong> — <strong>אינו לא מדברי תורה ולא מדברי סופרים. דתנן</strong> <small>[ש</small>כן <small>שנינו</small> במשנה<small>]:</small> <strong>לוה מעות מן הגר שנתגיירו בניו עמו</strong> וכיון שכל אחד מהם התגייר לחוד, אין עוד קשר מבחינת ההלכה בין הבנים ובין האב, ולכן — <strong>לא יחזיר לבניו,</strong> שהרי אינם נחשבים כיורשיו. <strong>ואם החזיר</strong> — <strong>אין רוח חכמים נוחה הימנו.</strong>
 ומקשים: <strong>והתניא</strong> <small>[והרי שנינו</small> בברייתא<small>]</small> אם החזיר <strong>רוח חכמים נוחה הימנו!</strong> ומשיבים: <strong>לא קשיא</strong> <small>[אין</small> זה <small>קשה],</small> <strong>כאן</strong> מדובר בבן גר <strong>שהורתו ולידתו שלא בקדושה</strong> של ישראל, שנולד הבן כשהיה אביו גוי, ולאחר מכן התגייר ומאחר שנולד כגוי ונתגייר אין כל קשר ביניהם, ואם חייב לאב — אינו צריך להחזיר לבן.
## דף יח.
 <strong>וכאן</strong> מדובר <strong>שהורתו שלא בקדושה,</strong> שהרתה אותו אמו לפני שנתגיירה <strong>ו</strong>אולם <strong>לידתו בקדושה,</strong> שנתגיירה אמו לפני שנולד ולזה ראוי להחזיר חוב.
 <strong>רב חייא בר אבין אמר ר' יוחנן: גוי יורש את אביו דבר תורה,</strong> וראיה לדבר <strong>דכתיב</strong> <small>[שנאמר]:</small> <strong>"כי ירשה לעשו נתתי את הר שעיר"</strong> (דברים ב, ה). ומקשים: <strong>ודלמא</strong> <small>[ושמא]</small> <strong>ישראל משומד שאני</strong> <small>[שונה],</small> דינו מדין סתם גוי, ועשו אינו בגדר גוי אלא בגדר ישראל, כמו האבות, אלא שהוא נחשב כישראל משומד. <strong>אלא מהכא</strong> <small>[מכאן]</small> ההוכחה: <strong>"כי לבני לוט נתתי את ער ירשה"</strong> (שם, ט), ובני לוט הריהם גויים גמורים.
  ושואלים:  <strong>ורב חייא בר אבין מאי טעמא</strong> <small>[מה טעם]</small> <strong>לא אמר כרבא</strong> שלומד דין ירושה בגויים מהפסוק "וחשב עם קונהו"? ומשיבים: <strong>מי כתיב</strong> <small>[האם נאמר]</small> בתורה במפורש <strong>"וחשב עם קונהו ולא עם יורשי קונהו"?</strong> ואם כן אין זו ראיה מכתוב מפורש אלא מדרשה.
  ומצד שני שואלים: <strong>ורבא מאי טעמא</strong> <small>[מה טעם]</small> <strong>לא אמר כרב חייא בר אבין?</strong> ומשיבים: שמא <strong>משום כבודו</strong> של <strong>אברהם שאני</strong> <small>[שונה],</small> שמשום כבודו וזכותו נתנו באופן מיוחד ירושה זו לצאצאיו ולקרובי משפחתו, ואין הדין כן בשאר גויים.
 <big>א</big> <strong>תנו רבנן</strong> <small>[שנו חכמים]:</small> <strong>יש ב</strong>דין עבד <strong>עברי</strong> מה <strong>שאין ב</strong>אמה ה<strong>עבריה; ויש בעבריה</strong> מה <strong>שאין בעברי.</strong> ומפרטים: <strong>יש ב</strong>עבד <strong>עברי</strong> — <strong>שהוא יוצא בשנים</strong> כעבור שש שנים של עבדות, <strong>וביובל, ובמיתת האדון</strong> — <strong>מה שאין כן ב</strong>אמה ה<strong>עבריה. ויש ב</strong>אמה ה<strong>עבריה</strong> — <strong>שהרי</strong> אמה <strong>עבריה יוצאה בסימנין</strong> (סימני בגרות) <strong>ואינה נמכרת ונשנית</strong> (פעם שניה), <strong>ומפדין אותה,</strong> כלומר, אפשר לפדות אותה, אם יש כסף לאביה, <strong>בעל כורחו</strong> של האדון, <strong>מה שאין כן ב</strong>עבד <strong>עברי.</strong>
 ומפרשים את הברייתא: <strong>אמר מר</strong> <small>[החכם]:</small> <strong>יש בעברי שאין בעבריה</strong> וכו'. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו במשנה: <strong>יתירה עליו אמה העבריה שקונה עצמה בסימנין</strong> משמע מלשון "יתירה" שאף היא יוצאת בכל הדרכים שהעבד יוצא בהם! <strong>אמר רב ששת:</strong> בברייתא מדובר <strong>כגון שיעדה</strong> האדון לו בתוך שש, וכיון שכך הריהי כאשתו ואינה יוצאה מרשותו בכל הדרכים שבהם יוצא עבד.
  ותוהים: אם  <strong>יעדה פשיטא</strong> <small>[פשוט],</small> שהרי במקרה כזה כאשתו היא ו<strong>גיטא בעיא</strong> <small>[גט</small> היא <small>צריכה]!</small> ואומרים: <strong>מהו דתימא</strong> <small>[שתאמר]</small> ש<strong>לא ליבטלה הילכתא מינה</strong> <small>[תיבטל ההלכה</small> העיקרית <small>ממנה]</small> וגם אם ייעד אותה בכל זאת תוכל להשתחרר כעבד, ואף בלא גט, על כן <strong>קא משמע לן</strong> <small>[השמיע לנו]</small> שלא. ושואלים: <strong>אי הכי</strong> <small>[אם כך],</small> שמדובר באופן שייעדה, <strong>אמאי</strong> <small>[מדוע]</small> אם כן <strong>יוצאה בסימנין?</strong> שהרי אם ייעדה היא כאשתו! ומשיבים: <strong>הכי קאמר</strong> <small>[כך אמר]:</small> <strong>אם לא יעדה</strong> — <strong>יוצאה אף בסימנין.</strong>
 <big>ב</big> שנינו בין דיני אמה עבריה ש<strong>אינה נמכרת ונשנית,</strong> שאין מוכרים אותה פעם שניה. ומדייקים: <strong>מכלל</strong> הדברים אתה למד ש<strong>עבד עברי נמכר ונשנה? והתניא</strong> <small>[והרי שנינו</small> בברייתא<small>]:</small> מה שנאמר <strong>"</strong>ונמכר <strong>בגנבתו"</strong> (שמות כב, ב), כוונתו — בגניבתו <strong>ולא בכפילו,</strong> שאף שנמכר כדי לשלם את עצם הגניבה שגנב, אינו נמכר כדי לשלם את כפל הגניבה שחייב. <strong>"בגניבתו"</strong> — <strong>ולא בזממו,</strong> שאם היה עד זומם ונתחייב לשלם בשל כך דמי גניבה ואין לו — אינו נמכר לעבד, ועוד אמרו <strong>"בגניבתו"</strong> — לומר: על גניבה אחת בלבד הוא נמכר, ו<strong>כיון שנמכר פעם אחת שוב אי</strong> (אין) <strong>אתה רשאי למוכרו.</strong>
 <strong>אמר רבא:</strong> <strong>לא קשיא</strong> <small>[אין</small> זה <small>קשה],</small> <strong>כאן</strong> מדובר <strong>בגניבה אחת,</strong> אם גנב גניבה אחת גדולה, ואין בדמיו כדי לשלם את כל מה שגנב — אין מוכרים אותו פעם שניה. <strong>כאן בשתי גניבות,</strong> שאם גנב פעם אחת ונמכר, ואחר כך גנב שוב — מוכרים אותו שנית.
 <strong>אמר ליה</strong> <small>[לו]</small> <strong>אביי:</strong> הלא משמעות הכתוב <strong>"בגניבתו"</strong> — <strong>טובא</strong> <small>[הרבה]</small> <strong>משמע</strong> ואפילו כמה גניבות! <strong>אלא אמר אביי: לא קשיא</strong> <small>[אין</small> זה <small>קשה];</small> <strong>כאן</strong> מדובר <strong>ב</strong>מי שגנב מ<strong>אדם אחד</strong> שאינו נמכר ונשנה על כמה גניבות, <strong>כאן</strong> מדובר <strong>ב</strong>שגנב מ<strong>שני בני אדם.</strong>
 <strong>תנו רבנן</strong> <small>[שנו חכמים]:</small> <strong>גניבו</strong> (הדבר שגנב) שווה <strong>אלף, ו</strong>הוא עצמו <strong>שוה</strong> כעבד רק <strong>חמש מאות</strong> — <strong>נמכר וחוזר ונמכר.</strong> אם <strong>גניבו חמש מאות, ו</strong>הוא <strong>שוה אלף</strong> — <strong>אינו נמכר כלל. ר' אליעזר אומר: אם היה גניבו</strong> בדיוק <strong>כנגד ממכרו</strong> — <strong>נמכר, ואם לאו</strong> <small>[לא]</small> — <strong>אינו נמכר.</strong>
 <strong>אמר רבא: בהא זכנהו</strong> <small>[בזה נצחם]</small> <strong>ר' אליעזר לרבנן</strong> <small>[לחכמים],</small> <strong>דמאי שנא</strong> <small>[שמה שונה]</small> <strong>גניבו חמש מאות ושוה אלף</strong> שהם מודים ש<strong>אין נמכר,</strong> והטעם מפני ש<strong>נמכר כולו אמר רחמנא</strong> <small>[אמרה תורה]</small> <strong>ולא חציו, הכי נמי</strong> <small>[כך גם כן]</small> אפשר לומר: <strong>נמכר בגניבתו אמר רחמנא</strong> <small>[אמרה תורה]</small> <strong>ולא נמכר בחצי גניבתו.</strong>
 <big>ג</big> ועוד אמרנו בברייתא אודות אמה עבריה ש<strong>מפדין אותה בעל כרחו. סבר</strong> <small>[חשב]</small> <strong>רבא למימר</strong> <small>[לומר]</small> כי הכוונה היא <strong>בעל כרחיה</strong> <small>[כרחו]</small> של ה<strong>אדון</strong> שגם אם אינו רוצה — פודים אותה. <strong>אמר ליה</strong> <small>[לו]</small> <strong>אביי: מאי ניהו</strong> <small>[מה</small> כיצד <small>הוא]</small> נעשה השחרור בעל כרחו של האדון — <strong>דכתבנא ליה שטרא אדמיה</strong> <small>[שכותבים לו שטר על דמיה]?</small> וכשיהיה לה כסף תשלם לו חוב זה. <strong>אמאי</strong> <small>[מדוע]</small> ישחררו אותה בעל כרחו? <strong>נקיט מרגניתא בידיה יהיבנא ליה חספא</strong> <small>[</small>הוא <small>מחזיק מרגלית בידו</small> ו<small>אנו נותנים לו</small> במקומה <small>חרס]?</small> שהרי עכשיו אין אפשרות לגבות בשטר, ונותנים לו שטר זה תמורת ההחזקה בה עצמה.
 <strong>אלא אמר אביי: בעל כרחיה</strong> <small>[בעל כרחו]</small> של ה<strong>אב, משום פגם משפחה,</strong> שכופים את האב לדחוק עצמו ביותר ולפדותה, משום שפגם הוא למשפחה שאחת מבנותיה היא אמה. ושואלים: <strong>אי הכי</strong> <small>[אם כך]</small> ב<strong>עבד עברי נמי נכפינהו</strong> <small>[נכפה אותם]</small> <strong>לבני משפחה</strong> שיפדוהו <strong>משום פגם משפחה!</strong> ומשיבים: יש לחשוש כי <strong>הדר אזיל ומזבין נפשיה</strong> <small>[יחזור ילך וימכור עצמו].</small>
 ומקשים: <strong>הכא נמי הדר אזיל ומזבין לה</strong> <small>[כאן</small> באמה <small>גם כן</small> האב <small>יחזור ילך וימכור אותה]</small> שוב לאמה, ויקבל שוב כסף עבורה! ומשיבים: <strong>הא קתני</strong> <small>[הרי שנה]:</small> <strong>אינה נמכרת ונשנית. ומני</strong> <small>[ו</small>כשיטת <small>מי היא]</small> — שיטת <strong>ר' שמעון היא. דתניא</strong> <small>[ש</small>כן <small>שנינו</small> בברייתא<small>]:</small> <strong>מוכר</strong> (כלומר, מוסר ומקבל קידושין) <strong>אדם את בתו</strong> קטנה <strong>לאישות ושונה</strong> (וחוזר) ומקדשה אם נתגרשה או נתאלמנה, וכן מוכרה <strong>לשפחות ושונה,</strong> וכן מוסרה <strong>לאישות אחר</strong> שמכרה ל<strong>שפחות, אבל לא</strong> יכול למוכרה <strong>לשפחות אחר אישות. ר' שמעון אומר: כשם שאין אדם מוכר את בתו לשפחות אחר אישות, כך אין אדם מוכר את בתו לשפחות אחר שפחות. ו</strong>מעירים כי דבר זה הוא שנוי
 <strong>בפלוגתא דהני תנאי</strong> <small>[במחלוקת של תנאים אלה]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> על הכתוב <strong>"</strong>לעם נכרי לא ימשול למכרה <strong>בבגדו בה"</strong> (שמות כא, ח)
## דף יח:
 <strong>כיון שפירש</strong> האדון <strong>טליתו</strong> ("בגדו") <strong>עליה,</strong> כלומר, שייעד אותה לו לאשה — <strong>שוב אין רשאי</strong> האב <strong>למוכרה,</strong> אלו <strong>דברי ר' עקיבא. ר' אליעזר אומר: "בבגדו בה"</strong> הוא מלשון בגידה <strong>כיון שבגד בה</strong> האב ומכרה פעם אחת — <strong>שוב אין רשאי למוכרה.</strong>
 שואלים: <strong>במאי קמיפלגי</strong> <small>[במה,</small> באיזה עקרון, הם <small>חלוקים]?</small> ומסבירים, <strong>ר' אליעזר סבר: יש אם למסורת,</strong> כלומר, סומכים על הכתיב בלבד וכאילו היה הניקוד "בבגדו", ולכן הוא אומר שאין שפחות אחר שפחות, <strong>ור' עקיבא סבר יש אם למקרא</strong> וכיון שקוראים "בבגדו" הריהו מלשון בגד, <strong>ור' שמעון סבר יש אם למקרא ולמסורת</strong> גם יחד ולכן אמר שאין שפחות לא אחר אישות ולא אחר שפחות.
 <big>א</big> <strong>בעי</strong> <small>[שאל]</small> <strong>רבה בר אבוה: יעוד</strong> שמייעד האדון את האמה להיות אשתו האם <strong>נישואין</strong> הוא <strong>עושה, או אירוסין</strong> בלבד <strong>עושה? נפקא מינה</strong> <small>[יוצא מכאן]</small> הבדל למעשה לענין <strong>ליורשה,</strong> האם בעלה יורש אותה כנשואה, <strong>ו</strong>חייב <strong>ליטמא לה</strong> במותה אם הוא כהן, <strong>ולהפר נדריה</strong> לבדו, בלא האב, כאשה נשואה. ואם כן, <strong>מאי</strong> <small>[מה]</small> הדין?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: מה שנאמר <strong>"בבגדו בה"</strong> — כוונת הדברים: <strong>כיון שפירש טליתו עליה שוב אינו רשאי למוכרה.</strong> ונדייק מכאן: <strong>זבוני</strong> <small>[למכור]</small> <strong>הוא דלא מזבין לה</strong> <small>[שאינו</small> יכול אביה <small>למכור אותה]</small> עוד, <strong>הא יעודי מייעד לה</strong> <small>[הרי לייעד מייעד אותה]</small> האב לאחר, כשמת או גירשה הבעל הראשון, <strong>ואי אמרת</strong> <small>[ואם אומר אתה]</small> כי <strong>נישואין עושה</strong> הייעוד, <strong>כיון</strong> ש<strong>נישאת</strong> הרי <strong>שוב אין לאביה רשות בה! אלא לאו שמע מינה</strong> <small>[האם לא תלמד מכאן]</small> כי ייעוד <strong>אירוסין</strong> הוא <strong>עושה.</strong>
 <strong>אמר רב נחמן בר יצחק:</strong> אפשר לדחות ולומר כי <strong>הכא</strong> <small>[כאן]</small> בברייתא זו <strong>בקידושין דעלמא</strong> <small>[בכלל,</small> סתם<small>]</small> של בתו <strong>קאי</strong> <small>[עומד,</small> עוסק<small>]</small> ולא במוכר בתו לאמה. <strong>והכי קאמר</strong> <small>[וכך אמר]:</small> <strong>כיון שמסרה</strong> (שקידשה) <strong>אביה למי שנתחייב בשארה כסותה ועונתה</strong> — <strong>שוב אין יכול</strong> הוא <strong>למוכרה,</strong> ואין מכאן הוכחה לענייננו.
  ומציעים עוד: <strong>תא שמע</strong> <small>[בוא</small> ו<small>שמע]:</small> האב <strong>אין מוכרה</strong> את בתו לשפחה <strong>לקרובים,</strong> כלומר, לאלה שאסורים בה משום ערוה, לפי שאינם יכולים לקיים בה מצוות ייעוד. <strong>משום ר' אליעזר אמרו: מוכרה</strong> אף <strong>לקרובים,</strong> שכיון שאין הייעוד אלא אפשרות בלבד, אין הוא מעכב כשלא יוכל לעשותו. <strong>ושוין שמוכרה</strong> אף שהיא <strong>אלמנה לכהן גדול,</strong> או <strong>גרושה וחלוצה לכהן הדיוט,</strong> שאף על פי שהם אסורים בה, מכל מקום קידושיהם תופסים בה, כך שאין הייעוד בלתי אפשרי לחלוטין.
  ונברר:  <strong>האי אלמנה היכי דמי</strong> <small>[אלמנה זו</small> שהזכרנו <small>כיצד היתה בדיוק]</small> <strong>אילימא דקדיש נפשה</strong> <small>[אם תאמר ש</small>היא <small>קידשה</small> את <small>עצמה]</small> בהיותה קטנה ומת בעלה, וכי <strong>אלמנה קרי לה</strong> <small>[קורא אותה]?</small> הרי אין ממש בקידושין אלה ואינה נחשבת בכך אשתו. <strong>ואלא</strong> צריך לומר ש<strong>קדשה אביה</strong> ונתאלמנה. אולם אז <strong>מי מצי מזבין לה</strong> <small>[האם</small> הוא <small>יכול</small> הוא <small>למכור אותה]?</small> <strong>והא</strong> <small>[והרי]</small> אמרנו ש<strong>אין אדם מוכר את בתו לשפחות אחר אישות</strong> (אחר שהיתה כבר נשואה).
 <strong>ואמר רב עמרם אמר ר' יצחק: הכא</strong> <small>[כאן]</small> מדובר <strong>ב</strong>אלמנה מ<strong>קדושי יעוד, ואליבא</strong> <small>[ועל פי</small> שיטת<small>]</small> <strong>ר' יוסי בר' יהודה</strong> ש<strong>אמר: מעות הראשונות</strong> שקיבל האב עבור בתו <strong>לאו לקידושין ניתנו</strong> אלא כשכר עבדותה בלבד, ואם רוצה הוא לייעד, צריך הוא לקדש אותה בכסף אחר שנותן לה. <strong>ואי אמרת</strong> <small>[ואם אומר אתה]</small> שהייעוד <strong>נישואין עושה, כיון שנישאת שוב אין לאביה רשות בה</strong> וכיצד מכרה לאחר מות בעלה פעם נוספת!
  ומקשים לצד שני; <strong>ואלא מאי</strong> <small>[מה]</small> תאמר, שהייעוד <strong>אירוסין עושה</strong> — אם כן, מדוע נאמר שם: <strong>ושוין שמוכרה?! הא</strong> <small>[הרי]</small> <strong>אין אדם מוכר את בתו לשפחות אחר אישות</strong> ואפילו אחרי קידושין! <strong>אלא מאי אית לך למימר</strong> <small>[מה יש לך לומר]:</small> <strong>שאני</strong> <small>[שונים]</small> <strong>אירוסין דידה</strong> <small>[שלה]</small> <strong>מאירוסין</strong> של <strong>אביה,</strong> שאם היא נתארסה מעצמה — אין איסור על האב למוכרה, מה שאין כן כאשר האב מארס אותה. אם כן <strong>אפילו תימא</strong> <small>[תאמר]</small> שהייעוד <strong>נישואין עושה,</strong> תוכל לומר כי <strong>שאני</strong> <small>[שונים]</small> <strong>נישואין דידה</strong> <small>[שלה]</small> <strong>מנישואין</strong> של <strong>אביה.</strong>
 קושיה זו דוחים: <strong>האי מאי</strong> <small>[זה מהו]?</small> כלומר, טענה זו מה טיבה? <strong>בשלמא</strong> <small>[נניח]</small> ש<strong>אירוסין מאירוסין שאני</strong> <small>[שונים],</small> לפי שיש להבדיל בין אירוסין סתם שהם מדעת האב לאירוסין שבדרך ייעוד שהם מדעת האדון, ולאחר אירוסין כאלה עדיין יכול האב למוכרה שנית. <strong>אלא נישואין מנישואין,</strong> לאחר שכבר היו נישואין של ממש, ויצאה לגמרי מרשות אביה
## דף יט.
 <strong>מי שאני</strong> <small>[האם משנה</small> הדבר<small>]?</small>
 ושואלים: <strong>ול</strong>דעת <strong>רב נחמן בר יצחק</strong> ש<strong>אמר</strong> כי <strong>אפילו ל</strong>דעת <strong>ר' יוסי בר' יהודה מעות הראשונות לקידושין ניתנו, במאי מוקים לה</strong> <small>[במה</small> באיזו שיטה הוא <small>מעמיד אותה]</small> ברייתא המתירה לאב למכור את בתו האלמנה? והרי אין אדם מוכר את בתו לשפחות אחר שמסרה לאישות! ומסבירים: <strong>מוקים לה</strong> <small>[מעמיד אותה]</small> <strong>כ</strong>דעת <strong>ר' אליעזר</strong> ש<strong>אמר: לשפחות אחר שפחות הוא דלא מצי מזבין לה</strong> <small>[שאינו יכול למכור אותה]</small> <strong>אבל לשפחות אחר אישות</strong> — <strong>מצי מזבין לה</strong> <small>[יכול למכור אותה].</small>
 <big>א</big> <strong>בעי</strong> <small>[שאל]</small> <strong>ריש לקיש: מהו שמייעד אדם</strong> אמה עבריה <strong>לבנו קטן?</strong> וצדדי השאלה: האם מן הכתוב "לבנו ייעדנה" (שמות כא, ט) נלמד <strong>"בנו" אמר רחמנא</strong> <small>[אמרה תורה]</small> וכוונתה <strong>בנו כל דהו</strong> <small>[כל שהוא]</small> אף שאינו ראוי עתה לנישואין, <strong>או דילמא</strong> <small>[שמא]</small> הכוונה <strong>בנו דומיא דידיה</strong> <small>[הדומה לו]:</small> <strong>מה הוא גדול</strong> — <strong>אף בנו גדול?</strong>
 <strong>אמר ר' זירא תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו: את האמור בתורה "ואיש אשר ינאף את אשת איש... מות יומת הנואף והנואפת" (ויקרא כ, י) דרשו: <strong>"איש"</strong> — <strong>פרט לקטן</strong> שנאף. <strong>"אשר ינאף את אשת איש"</strong> — <strong>פרט לאשת קטן,</strong> משום שאין נישואי קטן נחשבים, ואם נשא אשה א ינה נידונה כאשת איש. <strong>ואי אמרת</strong> <small>[ואם אומר אתה]</small> ש<strong>מייעד</strong> האב אשה לבנו הקטן ודין הייעוד כאירוסין או כנישואין — <strong>אם כן מצינו אישות לקטן</strong> — נמצא שיש נישואין אפילו בקטן.
  על ראיה זו מקשים: <strong>ואלא מאי</strong> <small>[מה]</small> תאמר, שהאב <strong>אינו מייעד</strong> לבנו הקטן — אם כן <strong>אמאי קא מעט ליה קרא</strong> <small>[מדוע ממעט אותו הכתוב]</small> שאם אין כל מקרה שיש תוקף לנישואי קטן לשם מה צריך מיעוט מיוחד בכתוב? ולהיפך, <strong>תיפשוט מינה</strong> <small>[תפתור,</small> תסיק <small>מכאן]</small> ש<strong>מייעד. אמר רב אשי:</strong> אפשר לומר כי <strong>הכא</strong> <small>[כאן]</small> הפסוק הממעט אשת קטן מדובר <strong>ביבם בן תשע שנים ויום אחד הבא על יבמתו</strong> שביאתו נחשבת לביאה <strong>עסקינן</strong> <small>[עוסקים אנו],</small>
 <strong>דמדאורייתא חזיא ליה</strong> <small>[שמדין תורה ראויה</small> היא <small>לו],</small> שהרי לא נאמר בדין ייבום בן כמה צריך להיות היבם, וכיון שביאת בן תשע שנים ויום אחד נחשבת לביאה, <strong>מהו דתימא</strong> <small>[שתאמר]:</small> <strong>כיון דמדאורייתא חזיא ליה</strong> <small>[שמן התורה ראויה</small> היא <small>לו]</small> <strong>וביאתו ביאה</strong> ואם כן יקנה אותה ותיחשב כאשתו לכל דבר, ו<strong>הבא עליה מתחייב ב</strong>איסור <strong>אשת איש,</strong> על כן <strong>קא משמע לן</strong> <small>[השמיע לנו]</small> הכתוב שבכל זאת אינה נחשבת כאשת איש ממש.
  ושואלים: בסופו של דבר  <strong>מאי הוי עלה</strong> <small>[מה דנו, אמרו עליה]</small> על בעיה זו לגבי ייעוד לבן קטן? <strong>תא שמע</strong> <small>[בוא</small> ו<small>שמע],</small> פתרון לדבר ממה ש<strong>אמר ר' אייבו אמר ר' ינאי: אין יעוד אלא בגדול</strong> (מבוגר), <strong>אין יעוד אלא מדעת.</strong> שואלים: <strong>תרתי</strong> <small>[שתי]</small> הלכות בענין זה למה לי? שכיון שאמר שאין ייעוד אלא מדעת ממילא מובן שאין ייעוד אלא בגדול, שהרי קטן נחשב כמי שאינו בן־דעת. ומשיבים: יש לומר כי בדרך של <strong>"מה טעם" קאמר</strong> <small>[אומר]</small> ויש כאן דין וטעמו; <strong>מה טעם</strong> אמרנו ש<strong>אין יעוד אלא בגדול</strong> — <strong>לפי שאין יעוד אלא מדעת.</strong>
 <strong>ואיבעית אימא</strong> <small>[ואם תרצה אמור]</small> הסבר אחר: <strong>מאי</strong> <small>[מה</small> פירוש<small>]</small> <strong>מדעת</strong> שאמרנו — <strong>מדעת דידה</strong> <small>[מדעתה שלה].</small> <strong>דתני</strong> <small>[ששנה]</small> <strong>אביי בריה</strong> <small>[בנו]</small> של <strong>ר' אבהו:</strong> מה שנאמר <strong>"אשר לא יעדה"</strong> (שמות כא, ח) — <strong>מלמד שצריך ליעדה</strong> (להודיע לה).
 <strong>הוא תני לה</strong> <small>[הוא שנה אותה,</small> את הברייתא הזו<small>],</small> <strong>והוא אמר לה</strong> <small>[</small>פירש <small>אותה]:</small> מדובר כאן <strong>בקידושי יעוד, ואליבא</strong> <small>[ועל פי</small> שיטת<small>]</small> <strong>ר' יוסי בר' יהודה</strong> ש<strong>אמר: מעות הראשונות</strong> שנתן האדון לאב <strong>לאו</strong> <small>[לא]</small> <strong>לקידושין ניתנ</strong> <strong>ו</strong>ומשום כך צריך לעשות עוד מעשה קידושין, מדעתה. <strong>רב נחמן בר יצחק אמר: אפילו תימא</strong> <small>[תאמר]</small> שגם הוא סבור כי מעות הראשונות <strong>לקידושין ניתנו, שאני הכא</strong> <small>[שונה כאן]</small> <strong>דאמר רחמנא</strong> <small>[שאמרה תורה]</small> <strong>"יעדה"</strong> ולשון מיוחדת זו רומזת שיהא הדבר לדעתה.
 <big>ב</big> כיון שהוזכרה כמה פעמים דעת ר' יוסי בר' יהודה שואלים: <strong>מאי</strong> <small>[מה]</small> המקור שבו נזכרת שיטה זו של <strong>ר' יוסי בר' יהודה?</strong> ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> בפסוק <strong>"</strong>אשר לא <strong>יעדה, והפדה"</strong> (שם) הוקשו ייעוד ופדיון, ולמדים מן ההיקש כי אין יעוד אלא כאשר יש אפשרות של פדיה, ולכן אם היא בסוף זמן עבדותה <strong>צריך שיהא שהות ביום</strong> שמייעד אותה <strong>כדי פדייה,</strong> שיישאר מזמן עבודתה כדי שיעור שאפשר לפדות, שאם נשאר רק מעט זמן (פחות מכדי שווה פרוטה) אי אפשר לפדותה.
 <strong>מכאן אמר ר' יוסי בר' יהודה: אם יש שהות ביום כדי לעשות</strong> (לעבוד) <strong>עמו שוה פרוטה</strong> — <strong>מקודשת,</strong> שבסכום זה שהיא חייבת לו בעבודה (שהוא שווה לפרוטה) הוא מקדש אותה. <strong>ואם לאו</strong> <small>[לא]</small> — <strong>אינה מקודשת. אלמא קסבר</strong> <small>[הרי שהוא סבור]</small> ש<strong>מעות הראשונות</strong> שנותן האדון בקנייתה — <strong>לאו</strong> <small>[לא]</small> <strong>לקידושין ניתנו.</strong>
 <strong>רב נחמן בר יצחק אמר: אפילו תימא</strong> <small>[תאמר]</small> שמעות ראשונות <strong>לקידושין ניתנו, שאני הכא</strong> <small>[שונה כאן]</small> <strong>דאמר רחמנא</strong> <small>[שאמרה תורה]</small> בסמיכות <strong>"</strong>יעדה <strong>והפדה"</strong> שגזירת הכתוב היא שיהא היעוד בזמן שיש בו כדי פדיון.
 <strong>אמר רבא אמר רב נחמן: אומר אדם לבתו קטנה "צאי וקבלי קידושיך",</strong> וכשהיא מקבלת את הקידושין, אף שהיא עצמה אינה בת־דעת, הרי היא נעשית כשלוחת אביה לענין קידושי עצמה. ומניין — <strong>מ</strong>דברי <strong>ר' יוסי בר' יהודה;</strong>
 <strong>לאו</strong> <small>[</small>האם <small>לא]</small> <strong>אמר ר' יוסי בר' יהודה מעות הראשונות לאו</strong> <small>[לא]</small> <strong>לקידושין ניתנו, וכי</strong> <small>[וכאשר]</small> <strong>משייר בה</strong> זמן עבודה בשיעור של <strong>שוה פרוטה הוו קידושי</strong> <small>[הריהם קידושין]</small> כשרוצה לייעד אותה — נמצא שכאשר האב מכר את בתו, עשה אותה כשליחה לקבל קידושין (אם ירצה האדון לייעדה לו), ובזמן הייעוד עצמו האב אינו מקבל דבר, אלא הבת היא המקבלת שווה כסף של עבודתה כקידושין. <strong>הכא נמי לא שנא</strong> <small>[כאן גם כן אינו שונה],</small> שיכולה קטנה לקבל קידושיה מרצון אביה.
 <strong>ואמר רבא אמר רב נחמן: המקדש במלוה שיש עליה משכון</strong> שמוחל לה על החוב שחייבת לו ומחזיר לה את המשכון שנתנה לו — <strong>מקודשת,</strong> ודבר זה נלמד <strong>מ</strong>דברי <strong>ר' יוסי בר' יהודה.</strong> כיצד, <strong>לאו</strong> <small>[האם לא]</small> <strong>אמר ר' יוסי בר' יהודה</strong> כי <strong>מעות הראשונות לאו</strong> <small>[לא]</small> <strong>לקידושין ניתנו,</strong> ואם כן <strong>האי</strong> <small>[זו]</small> חובת הבת לעבוד כמו <strong>הלואה היא</strong> שאינה ממון ממש אלא התחייבות בלבד, <strong>והיא גופא</strong> <small>[עצמה]</small> <strong>משכון היא,</strong> שהרי גופה הוא האחריות למילוי התחייבות = הלוואה זו,
## דף יט:
 <strong>וכי משייר</strong> <small>[וכאשר משאיר]</small> <strong>בה,</strong> בעבודה, <strong>שוה פרוטה ומייעד</strong> אותה — <strong>הוו</strong> <small>[הריהם]</small> <strong>קידושין,</strong> ונמצא שמקדש אותה בהלוואה (בחובתה לעבוד) שיש עליה משכון, <strong>הכא נמי</strong> <small>[כאן גם כן]</small> בכל מקרה כגון זה <strong>לא שנא</strong> <small>[אינו שונה],</small> שהלוואה שיש עליה משכון אפשר לקדש בה.
 <big>א</big> <strong>תנו רבנן</strong> <small>[שנו חכמים]:</small> <strong>כיצד מצות יעוד? אומר לה בפני שנים "הרי את מקודשת לי",</strong> או <strong>"הרי את מאורסת לי" אפילו</strong> אמר לה כן <strong>בסוף שש</strong> השנים של עבודתה, <strong>ואפילו סמוך לשקיעת החמה</strong> של היום האחרון לעבודתה. <strong>ו</strong>לאחר שיעדה <strong>נוהג בה מנהג אישות ואינו נוהג בה</strong> עוד <strong>מנהג שפחות. ר' יוסי בר' יהודה אומר: אם יש שהות ביום כדי לעשות</strong> (לעבוד) <strong>עמו</strong> עבודה בשווי <strong>שוה פרוטה</strong> — <strong>מקודשת, ואם לאו</strong> <small>[לא]</small> — <strong>אינה מקודשת.</strong>
 <strong>משל לאומר לאשה "התקדשי לי מעכשיו לאחר שלשים יום" ובא אחר וקידשה בתוך שלשים יום</strong> — <strong>שמקודשת לראשון.</strong> ומבררים: <strong>משל</strong> זה <strong>למאן</strong> <small>[ל</small>דעת <small>מי]</small> הוא נאמר?
 <strong>אילימא</strong> <small>[אם תאמר]</small> <strong>משל ל</strong>דברי <strong>ר' יוסי בר'  יהודה</strong> — <strong>הא</strong> <small>[הרי]</small> אמר: <strong>אם יש שהות ביום כדי לעשות עמו שוה פרוטה</strong> — <strong>מקודשת, ואם לאו</strong> <small>[לא]</small> — <strong>לא!</strong>
 נמצא שלדעת ר' יוסי בר' יהודה אינה נחשבת כמקודשת על תנאי מתחילת קנייתה ("מעכשיו") אלא רק מזמן שייעדה ומשום כך צריך שישאר זמן לעבודה שיש בה שווה פרוטה ובשווי זה הריהי מתקדשת. <strong>אמר רב אחא בריה</strong> <small>[בנו]</small> של <strong>רבא: משל</strong> זה הוא <strong>לרבנן</strong> <small>[ל</small>דעת <small>חכמים]</small> האומרים שמזמן קנייתה הרי זה כאילו קידש מעכשיו על תנאי שבמשך שש שנים כשירצה האדון בה תהיה מקודשת למפרע. ושואלים: <strong>פשיטא</strong> <small>[פשוט]</small> שכך הוא, ואין צורך להסביר את הדבר!
  ומשיבים:  <strong>מהו דתימא</strong> <small>[שתאמר]</small> <strong>הא</strong> <small>[הרי]</small> <strong>לא אמר ליה</strong> <small>[לו]</small> לאב בזמן הקניה שהיא מקודשת לו <strong>"מעכשיו",</strong> על כן <strong>קא משמע לן</strong> <small>[השמיע לנו]</small> במשל שדווקא אם אמר "מעכשיו" מקודשת.
 <strong>תניא אידך</strong> <small>[שנויה</small> ברייתא <small>אחרת]:</small> <strong>המוכר את בתו, ו</strong>אחר כך <strong>הלך וקידשה לאחר</strong> — הרי זה <strong>שיחק באדון,</strong> שלמרות שמכרה לו הוא מוציא אותה מרשות האדון, ונמצא שמצחק בו. <strong>ומקודשת לשני,</strong> אלו <strong>דברי ר' יוסי בר' יהודה. וחכמים אומרים: אם רצה</strong> האדון <strong>לייעד</strong> — <strong>מייעד</strong> ובטלים קידושי השני.
 <strong>משל לאומר לאשה "הרי את מקודשת לי לאחר שלשים יום"</strong> (ולא אמר "מעכשיו") <strong>ובא אחר וקידשה בתוך שלשים יום ש</strong>היא <strong>מקודשת לשני,</strong> שהרי בתוך שלושים הימים הללו לא היתה מקודשת לראשון, וחלים קידושי השני. ושואלים: <strong>משל</strong> זה <strong>למאן</strong> <small>[ל</small>דעת <small>מי]</small> הוא?
 <strong>אילימא לרבנן</strong> <small>[אם תאמר ל</small>דעת <small>חכמים]</small> <strong>האמרי רבנן</strong> <small>[הרי אומרים חכמים]</small> ש<strong>אם רצה</strong> האדון <strong>לייעד מייעד</strong> ואין חלים קידושי שני!
 <strong>אלא אמר רב אחא בריה</strong> <small>[בנו]</small> של <strong>רבא:</strong> <strong>משל</strong> זה הוא <strong>ל</strong>דעת <strong>ר' יוסי בר' יהודה.</strong> ושואלים: <strong>פשיטא</strong> <small>[פשוט]</small> מובן מאליו שכן הוא!
  ומסבירים:  <strong>מהו דתימא</strong> <small>[שתאמר]:</small> <strong>הא</strong> <small>[הרי]</small> <strong>לא אמר לה</strong> בשעת קנייה <strong>"לאחר שלשים יום"</strong> והרי זה כאילו קידשה מעכשיו, על כן <strong>קא משמע לן</strong> <small>[השמיע לנו]</small> שתחילת הייעוד היא רק משעה שירצה לייעדה בפירוש ולא מזמן הקנייה.
 <big>ב</big> <strong>תניא אידך</strong> <small>[שנויה</small> ברייתא <small>אחרת]:</small> <strong>המוכר את בתו, ופסק</strong> (קבע, הסכים) עם הקונה <strong>על מנת שלא לייעד</strong> אותה — <strong>נתקיים התנאי,</strong> כלומר, מקיימים את התנאי כמות שהוא, אלו <strong>דברי ר' מאיר. וחכמים אומרים: אם רצה</strong> האדון <strong>לייעד</strong> אותה — <strong>מייעד, מפני שהתנה על מה שכתוב בתורה,</strong> שהרי תנאי זה הוא נגד האמור בתורה שיש באמה דין ייעוד <strong>וכל המתנה על מה שכתוב בתורה</strong> — <strong>תנאו בטל.</strong>
 ושואלים: <strong>ו</strong>האם <strong>ל</strong>דעת <strong>ר' מאיר</strong> בכגון זה <strong>תנאו קיים? והתניא</strong> <small>[והרי שנינו</small> בברייתא<small>]:</small> <strong>האומר לאשה "הרי את מקודשת לי על מנת שאין לך עלי</strong> (שאין אני מחוייב לך) ב<strong>שאר</strong> (מזונות) <strong>כסות ועונה"</strong> — <strong>הרי זו מקודשת, ותנאו בטל,</strong> אלו <strong>דברי ר' מאיר. ר' יהודה אומר: בדבר שבממון,</strong> כגון שאר וכסות — <strong>תנאו קיים.</strong> הרי שר' מאיר סבור שאינו יכול להתנות כלל על הכתוב בתורה!
 <strong>אמר חזקיה: שאני הכא</strong> <small>[שונה כאן]</small> ש<strong>אמר קרא</strong> <small>[הכתוב]</small> והדגיש <strong>"</strong>וכי ימכור איש את בתו <strong>לאמה"</strong> (שמות כא, ז), לומר: <strong>פעמים שאינו מוכרה אלא לאמה בלבד,</strong> ולא לשם נישואין. משמע שאין ייעוד האמה העבריה בגדר חובה מן התורה, אלא רק רשות, ולכן יכול לבטלם על ידי תנאי, ואין בכך משום מתנה על מה שכתוב בתורה.
  ושואלים:  <strong>ורבנן</strong> <small>[וחכמים]</small> <strong>האי</strong> <small>[</small>ביטוי <small>זה]</small> <strong>"לאמה" מאי עבדי ליה</strong> <small>[מה עושים</small> הם <small>בו]?</small> ומשיבים: <strong>האי מיבעי להו לכדתניא</strong> <small>[</small>כתוב <small>זה צריכים הם לכפי ששנינו</small> בברייתא<small>]:</small> מה שנאמר <strong>"לאמה"</strong> — הרי זה <strong>מלמד שמוכרה לפסולים</strong> כגון לממזר, שאסור לו לשאת אותה.
  ושואלים:  <strong>ו</strong>לכאורה <strong>הלא דין הוא</strong> שמובן מן הסברה, ואין הדבר צריך לימוד מן הכתוב, שהרי <strong>אם</strong> אביה <strong>מקדשה לפסולים,</strong> שהלא קידושין לפסולים (כגון חייבי לאוין) תופסים, אף שאינם מותרים — וכי <strong>לא ימכרנה לפסולים?</strong> ומשיבים: יש צורך בלימוד מיוחד שכן <strong>מה למקדשה לפסולים</strong> — <strong>שכן אדם מקדש את בתו</strong> אפילו <strong>כשהיא נערה,</strong> וכי אפשר ללמוד מזה שגם <strong>ימכרנה לפסולים?</strong> — <strong>ש</strong>הרי <strong>אין אדם מוכר את בתו כשהיא נערה</strong> ונמצא שגדול כוח האב בקידושין, יותר מאשר במכירה. לכן <strong>תלמוד לומר</strong> מן הכתוב: <strong>"לאמה"</strong> — <strong>מלמד ש</strong>אכן יכול ל<strong>מוכרה לפסולין.</strong>
 <strong>ר' אליעזר אומר: אם ללמד שמוכרה לפסולין</strong> אינו צריך — <strong>הרי כבר נאמר "אם רעה בעיני אדניה</strong> אשר לו יעדה<strong>"</strong> (שם כא, ח), לומר <strong>שרעה בנישואיה,</strong> שהנישואין האלה יש בהם איסור, ומכל מקום המכירה קיימת. אם כן <strong>מה תלמוד לומר "לאמה"</strong> — <strong>מלמד שמוכרה</strong>
## דף כ.
 <strong>לקרובים</strong> (כגון לאביו) אף שהיא אסורה עליהם משום ערוה.
  ולכאורה <strong>והלא דין</strong> (סברה) <strong>הוא: אם מוכרה לפסולין</strong> לנישואין <strong>לא ימכרנה לקרובים?</strong> ויש לדחות: <strong>מה למוכרה לפסולין, שאם רצה לייעד</strong> — <strong>מייעד,</strong> שאף שאסור לשאתה, מכל מקום תופסים בה קידושין, אבל לא <strong>ימכרנה לקרובים, שאם רצה לייעד</strong> — <strong>אינו מייעד,</strong> שהרי אין קידושין תופסים בה מחמת הקירבה כלל, על כן <strong>אמר קרא</strong> <small>[הכתוב]</small> <strong>"לאמה"</strong> — <strong>מלמד שמוכרה לקרובים.</strong>
 ושואלים: <strong>ור' מאיר</strong> הלומד מ"לאמה" שיכול להתנות שלא לייעד, מהיכן למד הוא הלכות אלה? ומשיבים: דין זה שמוכרה <strong>לפסולין נפקא ליה</strong> <small>[יוצא,</small> נלמד, <small>לו]</small> <strong>מהיכא דנפקא ליה</strong> <small>[ממקום שיצאה,</small> נלמדה, <small>לו]</small> <strong>לר' אליעזר</strong> — ("אם רעה בעיני אדוניה"). ואילו <strong>בקרובים סבר לה</strong> <small>[סבור הוא]</small> <strong>כרבנן דאמרי</strong> <small>[כ</small>דעת <small>חכמים שאומרים]</small> <strong>אין מוכרה לקרובים.</strong>
 <strong>תני חדא</strong> <small>[שנויה</small> ברייתא <small>אחת]:</small> <strong>מוכרה</strong> את הבת <strong>לאביו, ואין מוכרה לבנו. ותניא אידך</strong> <small>[ושנויה</small> ברייתא <small>אחרת]:</small> <strong>אין מוכרה לא לאביו ולא לבנו.</strong> ומבררים: <strong>בשלמא</strong> <small>[נניח]</small> הברייתא האומרת ש<strong>אינו מוכרה לא לאביו ולא לבנו</strong> — הרי היא <strong>כרבנן</strong> <small>[כ</small>דעת <small>חכמים]</small> שאינו יכול למכור אותה לקרובים שאסורים לשאת אותה. <strong>אלא</strong> אותה ברייתא שנאמר בה ש<strong>מוכרה לאביו ואין מוכרה לבנו, כמאן</strong> <small>[כ</small>דעת <small>מי]</small> היא?
 <strong>לא כרבנן</strong> <small>[לא כ</small>דעת <small>חכמים]</small> האוסרים מכירה לכל קרוב <strong>ולא כ</strong>דעת <strong>ר' אליעזר</strong> המתיר לקרובים! ומשיבים: <strong>לעולם כרבנן</strong> <small>[כ</small>דעת <small>חכמים],</small> ואף שהם אומרים שאין מוכרה לקרובים, מכל מקום <strong>מודו רבנן</strong> <small>[מודים חכמים]</small> שמותר למוכרה <strong>היכא דאיכא</strong> <small>[במקום שיש]</small> <strong>צד יעוד.</strong> וכאן אף על פי שאביו אינו רשאי לשאת אותה, מכל מקום יכול הוא לייעד אותה לבנו האחר שהוא אחיו של אבי הנערה ודודה של הנערה עצמה ומותר בה. וכיון שיש צד ייעוד בכך לכן המכירה מותרת.
 <big>א</big> <strong>תנו רבנן</strong> <small>[שנו חכמים]</small> לפרש את הנאמר בעבד עברי <strong>"אם בגפו יבא בגפו יצא"</strong> (שמות כא, ג), לומר <strong>בגופו נכנס בגופו יצא. ר' אליעזר בן יעקב אומר,</strong> כך יש לומר: <strong>יחידי נכנס יחידי יצא.</strong> ושואלים: <strong>מאי</strong> <small>[מה]</small> פירוש השיטה הראשונה <strong>"בגפו"</strong> — <strong>בגופו נכנס בגופו יצא? אמר רבא: לומר שאינו יוצא בראשי אברים כעבד</strong> כנעני, שכמו שנכנס בגופו כך הוא יוצא בגופו אבל אינו יוצא על ידי פגם שנעשה בגופו. <strong>אמר ליה</strong> <small>[לו]</small> <strong>אביי:</strong> הדין <strong>ההוא</strong> נלמד ממקום אחר — <strong>מ"לא תצא כצאת העבדים"</strong> (שם ז) <strong>נפקא</strong> <small>[יוצא,</small> נלמד<small>].</small>
 משיב רבא: <strong>אי מהתם</strong> <small>[אם משם]</small> בלבד, <strong>הוה אמינא</strong> <small>[הייתי אומר]:</small> <strong>ניתיב ליה</strong> <small>[ישיב לו]</small> את <strong>דמי עיניה</strong> <small>[עינו]</small> שהוציא לו <strong>וניפוק</strong> <small>[וייצא</small> לחופשי<small>],</small> והייתי מפרש שמה שנאמר בשפחה שלא תצא כצאת העבדים אין כוונתו שאינה יוצאה כלל בראשי אברים, אלא שבניגוד לעבד כנעני היא מקבלת גם פיצוי, על כן <strong>קא משמע לן</strong> <small>[השמיע לנו]</small> הפסוק השני שאין זה כך, שאף שצריך לשלם לה דמי עינה, מכל מקום אינה משתחררת על ידי כך.
 <strong>ר' אליעזר בן יעקב אומר: יחידי נכנס יחידי יצא.</strong> ושואלים: <strong>מאי</strong> <small>[מה]</small> פירוש <strong>יחידי יצא? אמר רב נחמן בר יצחק הכי קאמר</strong> <small>[כך אמר]:</small> אם <strong>יש לו</strong> לעבד העברי <strong>אשה ובנים</strong> כשנכנס — <strong>רבו</strong> (אדוניו) <strong>מוסר לו שפחה כנענית,</strong> ואם <strong>אין לו אשה ובנים</strong> ("יחידי נכנס") — <strong>אין רבו מוסר לו שפחה כנענית</strong> ("יחידי יצא").
 <big>ב</big> <strong>תנו רבנן</strong> <small>[שנו חכמים]:</small> <strong>נמכר</strong> העבד לאדוניו <strong>במנה</strong> (מאה דינר), <strong>והשביח</strong> במשך הזמן <strong>ועמד</strong> ערכו <strong>על מאתים</strong> דינר, <strong>מנין שאין מחשבין לו</strong> אם רוצה לפדות את עצמו, ולשלם לאדון עבור השנים שנותרו לו לעבוד <strong>אלא</strong> לפי חשבון של <strong>מנה</strong> כדמי המכירה — <strong>שנאמר: "מכסף מקנתו"</strong> (ויקרא כה, נא).
  אם <strong>נמכר במאתים והכסיף</strong> (פחת ערכו) <strong>ועמד על מנה, מנין שאין מחשבין לו</strong> בפדיונו <strong>אלא</strong> לפי חשבון של <strong>מנה</strong> — <strong>תלמוד לומר: "כפי שניו</strong> ישיב את גאולתו
 <strong>"</strong>(שם נב), כלומר, כפי ערכו בשנים שנותרו לו. <strong>אין לי אלא</strong> דין זה ב<strong>עבד הנמכר לגוי, הואיל</strong> והקילה התורה בפדיונו <strong>ונגאל</strong> אף <strong>בקרובים</strong> שמשלמים דמיו ומשחררים אותו, נמצא ש<strong>ידו</strong> של הקונה <strong>על התחתונה</strong> ובין בהשבחת ערכו ובין בהפחתת ערכו משלם העבד תמיד בשווי הנמוך יותר.
  ואולם אם <strong>נמכר</strong> העבד <strong>לישראל מנלן</strong> <small>[מניין לנו]</small> שגם כן נוהג בו דין זה? — <strong>תלמוד לומר: "שכיר" "שכיר" לגזירה שוה,</strong> שנאמר בעבד עברי הנמכר לישראל: "כשכיר כתושב יהיה עמך" (ויקרא כה, מ) ובנמכר לגוי נאמר: "כשכיר שנה בשנה יהיה עימו" (שם נג), לומר שכדין הנמכר לגוי כך דין הנמכר לישראל לענין זה.
  פעם אחת <strong>אמר אביי</strong> כשהיתה דעתו בדוחה: <strong>הריני כבן עזאי בשוקי טבריא</strong> (טבריה). כלומר, אני חריף ובקי כמוהו ומוכן לענות על כל שאלה. <strong>אמר ליה ההוא מרבנן</strong> <small>[אמר לו אחד החכמים]</small> <strong>לאביי</strong> שאלה זו: <strong>מכדי הני קראי</strong> <small>[הרי אותם הכתובים]</small> שאמרנו "כסף מקנתו" "וכפי שניו" <strong>איכא למידרשינהו לקולא</strong> <small>[יש</small> מקום <small>לדרוש אותם להקל],</small> כלומר, לחשוב לפי הסכום הקטן יותר, <strong>ואיכא למידרשינהו לחומרא</strong> <small>[ויש</small> מקום <small>לדרוש אותם להחמיר]</small> ולומר שאם היה שווה יותר בשעת הקניה משלם ב"כסף מקנתו", ואם השביח בשעת הפדיון משלם "כפי שניו" כמה ששווה עכשיו. <strong>מאי חזית דדרשינהו לקולא, נידרשינהו לחומרא</strong> <small>[מה ראית שאתה דורש אותם להקל, נדרוש אותם להחמיר]?!</small>
 ענה לו אביי: <strong>לא סלקא דעתך</strong> <small>[יעלה על דעתך]</small> לדרוש או תם לחומרה. ומדוע? <strong>מדאקיל רחמנא לגביה</strong> <small>[מפני שהקילה התורה אצלו]</small> אצל העבד ודאגה לטובתו. <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"כי טוב לו עמך"</strong> (דברים טו, טז), הרי זה בא לומר: <strong>עמך</strong> וכמותך יהיה העבד העברי, <strong>במאכל,</strong> שכמו שאתה אוכל כך הוא אוכל, <strong>ועמך במשתה,</strong> לומר
 <strong>שלא תהא אתה אוכל פת נקיה והוא אוכל פת קיבר</strong> (של קמח גס המעורב בסובין והוא גרוע יותר), או <strong>אתה שותה יין ישן</strong> שהוא מובחר <strong>והוא שותה יין חדש, אתה ישן</strong> בנוחות <strong>על גבי</strong> מצע של <strong>מוכים</strong> (סמרטוטים רכים) <strong>והוא ישן על גבי התבן. מכאן אמרו: כל הקונה עבד עברי כקונה אדון לעצמו,</strong> שהרי הוא חייב לדאוג לו ולהשוות את תנאי חייו לתנאי חייו שלו.
  ומקשים:  <strong>ואימא הני מילי</strong> <small>[ואמור</small> ש<small>דברים אלה]</small> שמקילים בעבד העברי — הרי זה <strong>לענין אכילה ושתיה, כי היכי</strong> <small>[כדי]</small> ש<strong>לא ליצטער ליה</strong> <small>[יצטער אצלו]</small> <strong>הא</strong> <small>[הרי]</small> <strong>לענין פדיון נחמיר עליה</strong> <small>[עליו],</small> והטעם שיש להחמיר עליו — <strong>מ</strong>דברי <strong>ר' יוסי בר' חנינא. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יוסי בר' חנינא אומר: בא וראה כמה קשה אבקה של שביעית,</strong> כלומר, מה קשה עונשו של אדם שמזלזל בקדושת שביעית, ולא רק באיסור העיקרי (עבודת אדמה) אלא אף באיסור קל ("אבק") שלה, שהוא האיסור לעשות מסחר בפירות שביעית. כיצד?
  — <strong>אדם נושא ונותן</strong> במסחר <strong>בפירות שביעית</strong> — <strong>לסוף</strong> הוא נעשה עני ונזקק עד ש<strong>מוכר את מטלטליו, שנאמר: "בשנת היובל</strong> הזאת <strong>תשבו איש אל אחזתו"</strong> (ויקרא כה, יג) <strong>וסמיך ליה</strong> <small>[וסמוך לו]</small> <strong>"וכי תמכרו ממכר לעמיתך או קנה מיד עמיתך"</strong> (שם יד) — שכוונתו <strong>דבר הנקנה מיד ליד,</strong> כלומר, מכירת מטלטלין. לומר שאם חטא בדבר הנוגע לשנת היובל או השמיטה סופו שנזקק למכור את רכושו.
 <strong>לא הרגיש</strong> שדבר זה בא לו כעונש, ולא עשה תשובה — <strong>לסוף מוכר את שדותיו, שנאמר</strong> בסמוך לאלה: <strong>"כי ימוך אחיך ומכר מאחזתו"</strong> (שם כה). <strong>לא באת לידו</strong> ולא חזר בו <strong>עד שמוכר את ביתו, שנאמר:</strong> <strong>"</strong>ואיש <strong>כי ימכר בית מושב עיר חומה"</strong> (שם כט).
  לפני שנוגעים בעיקר הדבר מבררים את הלשון: <strong>מאי שנא התם</strong> <small>[מה שונה שם]</small> במשפט הראשון ש<strong>אמר "לא הרגיש" ומאי שנא הכא</strong> <small>[ומה שונה כאן]</small> בהמשך ש<strong>אמר "לא באת לידו"?</strong> ומשיבים שביטוי זה מלמדנו בדרך אגב כפי שאמר <strong>רב הונא.</strong> ש<strong>אמר רב הונא: כיון שעבר אדם עבירה ושנה בה</strong> — <strong>הותרה לו.</strong> ומיד תוהים על הלשון: <strong>הותרה לו סלקא דעתך</strong> <small>[עולה על דעתך]!</small> וכי מותר לאדם לעבור עבירה בפעם השניה? <strong>אלא</strong> הכוונה הותרה לו = בעיניו, ש<strong>נעשית לו כהיתר.</strong> ולכן כשעבר בפעם השניה, אומרים "לא הרגיש", ובפעם השלישית ודאי אינו שב עד שעובר פעם נוספת.
  וממשיכים בדברי הברייתא: <strong>לא באת לידו,</strong> כלומר, שוב לא חזר בו מעבירה שעשה ילך עוניו ויגדל <strong>עד שמוכר את בתו</strong> — <strong>שנאמר: "וכי ימכר איש את בתו לאמה"</strong> (שמות כא, ז). ומעירים: <strong>ואף על גב</strong> <small>[ואף על פי]</small> ש<strong>בתו לא כתיבא בהאי ענינא</strong> <small>[כתובה בענין זה]</small> אלא בספר שמות, מכל מקום <strong>הא קא משמע לן</strong> <small>[</small>דבר <small>זה השמיע לנו]:</small> <strong>ניזבין אינש ברתיה</strong> <small>[שימכור אדם</small> את <small>בתו]</small> <strong>ולא ניזיף בריביתא</strong> <small>[ילוה בריבית],</small> שהדבר גרוע יותר. <strong>מאי טעמא</strong> <small>[מה טעם]</small> הדבר — <strong>ברתיה מגרעא ונפקא</strong> <small>[בתו</small> מפעם לפעם <small>נגרע</small> החוב והיא <small>יוצאת]</small> <strong>והא מוספא ואזלא</strong> <small>[וזו</small> הריבית <small>מוסיפה והולכת].</small>
 וחוזרים שוב לענין דרשת המקראות בספר ויקרא: <strong>לא באת לידו</strong> ולא חזר בו <strong>עד שלוה ברבית, שנאמר: "וכי ימוך אחיך ומטה ידו עמך"</strong> (ויקרא כה, לה) <strong>וסמיך ליה</strong> <small>[וסמוך לו]</small> <strong>"אל תקח מאתו</strong> נשך<strong>"</strong> (שם לו). <strong>לא באת לידו</strong> — <strong>עד שמוכר את עצמו, שנאמר: "וכי ימוך אחיך</strong> עמך <strong>ונמכר לך"</strong> (שם לט).
  וממשיכים:  <strong>לא לך</strong> לאדם מישראל בלבד הוא נמכר <strong>אלא</strong> אף <strong>לגר</strong> הוא נמכר <strong>שנאמר:</strong> "ונמכר <strong>לגר</strong> תושב עמך" (שם מז), <strong>ולא לגר צדק</strong> בלבד הוא נמכר <strong>אלא לגר תושב</strong> שלא התגייר ממש <strong>שנאמר "גר תושב".</strong> ועל המשך הפסוק "או לעקר משפחת גר" דורשים <strong>"משפחת גר"</strong> — <strong>זה גוי,</strong> שיכול להגיע למצב שצריך להמכר לגוי. <strong>כשהוא אומר "לעקר</strong> משפחת גר <strong>"</strong>
## דף כ:
 <strong>זה הנמכר לעבודה זרה עצמה</strong> שצריך למכור את עצמו להיות שמש לעבודה זרה. ומדברי ברייתא זו יכולים ללמוד שאין אדם מוכר את עצמו לעבד אלא מפני שחטאיו גרמו לו, ושמא צריך להחמיר עליו לענין פדיון, שלא ייפדה בקלות.
 <strong>אמר ליה</strong> <small>[לו]</small> אביי: <strong>התם, הא אהדריה קרא</strong> <small>[שם, הרי החזירו הכתוב]</small> כלומר, שמן המקרא רואים שבכל זאת דואגים לו לזה שנמכר לגוי להחזירו לישראל, <strong>דתני דבי</strong> <small>[ששנויה</small> ברייתא <small>מבית</small> מדרשו<small>]</small> של <strong>ר' ישמעאל: הואיל והלך זה</strong> שמכר את עצמו לעבד <strong>ונעשה כומר לעבודה זרה, אימא</strong> <small>[אמור]:</small> <strong>לידחי</strong> <small>[נדחה,</small> נזרוק<small>]</small> <strong>אבן אחר הנופל,</strong> כלומר, כיון שהגיע לידי כך — לא נדאג לו יותר ונפקירנו — <strong>תלמוד לומר: "אחרי נמכר גאלה תהיה לו אחד מאחיו יגאלנו"</strong> (ויקרא כה, מח).
  ועדיין ממשיכים להקשות: <strong>ואימא</strong> <small>[ואמור]</small> כך: <strong>"גאלה תהיה לו"</strong> דווקא במקרה זה <strong>כי היכי</strong> <small>[כדי]</small> ש<strong>לא ליטמע</strong> <small>[ייטמע</small> ויאבד<small>]</small> <strong>בין הגוים, הא</strong> <small>[הרי]</small> <strong>לענין פדיון</strong> ויציאה לחפשי <strong>נחמיר עליה</strong> <small>[עליו]</small> <strong>מ</strong>דברי <strong>ר' יוסי בר' חנינא</strong> שנמכר לעבד בגלל העבירות שעבר עליהן!
 <strong>אמר רב נחמן בר יצחק: תרי קראי כתיבי</strong> <small>[שני כתובים נאמרו]</small> בפדיונו של הנמכר לגוי: <strong>כתיב</strong> <small>[נאמר]</small> <strong>"אם עוד רבות בשנים</strong>... מכסף מקנתו<strong>"</strong> (שם נא), <strong>וכתיב</strong> <small>[ונאמר]</small> <strong>"ואם מעט נשאר בשנים</strong>... כפי שניו<strong>"</strong> (שם נב). ויש לשאול: <strong>וכי יש שנים מרובות ויש שנים מועטות?</strong> והרי אינו עובד יותר משש שנים! <strong>אלא</strong> כך הכוונה: אם <strong>נתרבה כספו</strong> שמחירו עלה במשך השנים — פודים אותו לפי <strong>"מכסף מקנתו"</strong> שהיה מועט, ואם <strong>נתמעט כספו,</strong> שירד ערכו במשך השנים — דנים בו <strong>"כפי שניו"</strong> ולא לפי מחירו הגבוה הקודם.
  ושואלים:  <strong>ואימא הכי קאמר</strong> <small>[ואמור</small> ש<small>כך אמר]:</small> <strong>היכא</strong> <small>[במקום]</small> ש<strong>עבד תרי</strong> <small>[במקום שעבד שתי</small> שנים<small>]</small> <strong>ופש ליה</strong> <small>[ונשארו לו]</small> עוד <strong>ארבע</strong> ("עוד רבות בשנים") — <strong>ניתיב ליה</strong> <small>[ישיב לו]</small> לאדון דמי <strong>ארבע</strong> שנים שחייב לו <strong>"מכסף מקנתו",</strong> ואם <strong>עבד ארבע</strong> שנים <strong>ופשו ליה תרתי</strong> <small>[ונשארו לו שתים]</small> ("מעט נשאר בשנים") <strong>ניתיב תרתי</strong> <small>[ישיב</small> דמי <small>שתי</small> שנים<small>]</small> <strong>"כפי שניו"?</strong>
 ודוחים: <strong>אם כן נכתוב קרא</strong> <small>[שיאמר הכתוב]</small> <strong>"אם עוד רבות שנים",</strong> וכן <strong>"אם מעט נשאר שנים", מאי</strong> <small>[מה]</small> משמעות השינוי בלשון <strong>"בשנים"</strong> — לומר שאם <strong>נתרבה כספו ב</strong>משך ה<strong>שנים</strong> — דנים בו <strong>"מכסף מקנתו",</strong> ואם <strong>נתמעט כספו ב</strong>משך ה<strong>שנים</strong> — דנים בו <strong>"כפי שניו". אמר רב יוסף</strong> כששמע את הדברים: <strong>דרשינהו</strong> <small>[דרש אותם]</small> <strong>רב נחמן בר יצחק להני קראי</strong> <small>[לכתובים אלה]</small> <strong>כסיני</strong> שנראה שכיוון לאמיתה של תורה כפי שניתנה מהר סיני, שכל אחד מהדברים מתיישב יפה.
 <big>א</big> <strong>(סימן</strong> לבעיות הבאות: <strong>עבד, בית, חצאין, בית עבד, קרובים). בעא מיניה</strong> <small>[שאל אותו]</small> <strong>רב הונא בר חיננא מרב ששת: עבד עברי הנמכר לגוי,</strong> האם <strong>נגאל לחצאין, או אינו נגאל לחצאין?</strong> כלומר, האם אפשר לשלם רק חלק ממחירו ולהפחית משנות עבודתו, או לא?
  וצדדי השאלה: האם <strong>"גאלתו" "גאלתו" משדה אחוזה גמר</strong> <small>[למד]</small> בגזירה שווה, ונאמר כך: <strong>מה שדה אחוזה אינו נגאל לחצאין</strong> אלא או משלם הכל או שאינו גואל כלל — <strong>אף האי נמי</strong> <small>[זה</small> העבד <small>גם כן]</small> <strong>אינו נגאל לחצאין. או דילמא</strong> <small>[שמא]</small> <strong>לקולא אמרינן</strong> <small>[להקל אנו אומרים]</small> שאינו נגאל לחצאין, <strong>לחומרא לא אמרינן</strong> <small>[להחמיר אין אנו אומרים]</small> שאינו נגאל?
 <strong>אמר ליה</strong> <small>[לו]:</small> <strong>לאו אמרת התם</strong> <small>[</small>האם <small>לא אמרת שם]</small> בנמכר בגניבתו (לשלם מה שגנב) "ו <strong>נמכר"</strong> (שמות כב, ב) כוונתו — <strong>כולו ולא חציו,</strong> שאם שווה אלף וחייב בגניבתו חמש מאות אינו נמכר, <strong>הכי נמי</strong> <small>[כך</small> בנמכר לגוי <small>גם כן]</small> <strong>"נגאל"</strong> כוונתו <strong>כולו ולא חציו.</strong>
 <strong>אמר אביי: אם תימצי לומר</strong> <small>[מוצא אתה לומר]</small> ש<strong>נגאל לחצאין</strong> — <strong>משכחת לה לקולא ולחומרא</strong> <small>[מוצא אתה בה</small> צדדים <small>להקל ולהחמיר];</small> כיצד? <strong>לקולא</strong> <small>[להקל]</small> יש בו צד זה: אם <strong>זבניה</strong> <small>[קנה אותו]</small> <strong>במאה, יהב ליה חמשין, פלגא דדמי</strong> <small>[נתן לו</small> הגואל <small>חמישים,</small> שהם <small>חצי דמיו],</small> <strong>ו</strong>אחר כך <strong>אשבח</strong> <small>[והשביח]</small> העבד <strong>וקם על מאתן</strong> <small>[ועומד</small> מחירו עכשיו <small>על מאתיים];</small> <strong>אי אמרת</strong> <small>[אם אומר אתה]</small> ש<strong>נגאל לחצאין,</strong> הרי שנגאל כבר חציו, ואם כן <strong>יהיב ליה</strong> <small>[נותן לו]</small> <strong>מאה</strong> שהם חצי דמיו <strong>ונפיק</strong> <small>[ויוצא],</small> <strong>ואי אמרת</strong> <small>[ואם אומר אתה]</small> ש<strong>אין נגאל לחצאין</strong> — <strong>יהיב ליה מאה וחמשין ונפיק</strong> <small>[נותן לו מאה וחמישים ויוצא]</small> שהרי מה ששילם לו קודם לא היה אלא כתשלום ראשון, ועכשיו מחירו מאתיים.
  ומקשים:  <strong>והאמרת</strong> <small>[והרי אמרת]</small> <strong>נתרבה כספו</strong> (עלה ערכו — דנים בו בכל מקרה <strong>"מכסף מקנתו"</strong> כלומר כערכו בזמן הקניה אפילו כשהוא נמוך יותר! ומשיבים: עוסקים אנו במקרה <strong>כגון</strong> שבתחילה <strong>אוקיר</strong> <small>[התייקר]</small> ונמכר במאתיים <strong>ו</strong>אחר כך <strong>זל</strong> <small>[והוזל]</small> מחירו למאה <strong>ו</strong>שוב <strong>אוקיר</strong> <small>[התייקר]</small> וחזר ערכו כמו שהיה בתחילה.
  וממשיכים לבאר כיצד <strong>משכחת לה לחומרא</strong> <small>[מוצא אתה אותה להחמיר]</small> אם <strong>זבניה במאתן</strong> <small>[קנה אותו במאתיים]</small> <strong>יהיב</strong> <small>[נתן]</small> הגואל <strong>מאה, פלגי דדמי</strong> <small>[נתן</small> הגואל <small>מאה,</small> שהם <small>חצי דמיו],</small> <strong>ואיכסף וקם</strong> <small>[והתקלקל</small> ירד ערכו של העבד <small>ועמד]</small> <strong>על מאה; אי אמרת</strong> <small>[אם אומר אתה]</small> שהוא <strong>נגאל לחצאין</strong> — <strong>יהיב ליה חמשין ונפיק</strong> <small>[נותן לו חמישים ויוצא],</small> <strong>ואי אמרת</strong> <small>[ואם אומר אתה]</small> <strong>אין נגאל לחצאין</strong> לפיכך <strong>הנך</strong> <small>[אותם]</small> <strong>מאה</strong> שנתן לו <strong>פקדו‍ן נינהו גביה</strong> <small>[הם אצלו]</small> <strong>יהיב להו ניהליה ונפיק</strong> <small>[נותן לו אותם</small> בשעת פדיון <small>ויוצא],</small> ואינו צריך להוסיף שהרי עכשיו הוא שווה מאה.
  שאלה אחרת בנושא דומה <strong>בעא מיניה</strong> <small>[שאל אותו]</small> <strong>רב הונא בר חיננא מרב ששת: המוכר בית בבתי ערי חומ</strong> <strong>ה</strong>שיכול בעליהם לפדותם מיד הקונה רק במשך השנה הראשונה למכירתם, האם <strong>נגאל לחצאין, או אינו נגאל לחצאין?</strong> ושאלה זו מבוססת על הספק בהבנת הכתוב: האם נאמר כי <strong>"גאלתו" "גאלתו" משדה אחוזה גמר</strong> <small>[למד]</small> בגזירה שווה, ונאמר: <strong>מה שדה אחוזה אינה נגאלת לחצאין</strong> — <strong>אף האי נמי</strong> <small>[זה גם כן]</small> <strong>אינו נגאל לחצאין,</strong>
 <strong>או דילמא</strong> <small>[שמא]</small> נאמר כך: <strong>היכא דגלי</strong> <small>[במקום שגילה</small> הכתוב במפורש שכך הדין<small>]</small> — <strong>גלי</strong> <small>[גילה],</small> שהרי כך כתוב בגואל שדה אחוזה: "והשיגה ידו ומצא כדי גאולתו" (ויקרא כה, כו), כלומר, כל שוויו ולא חציו, <strong>היכא</strong> <small>[</small>ו<small>במקום]</small> ש<strong>לא גלי</strong> — <strong>לא גלי</strong> <small>[גילה],</small> ויגאל לחצאין?
 <strong>אמר ליה</strong> <small>[לו]:</small> <strong>ממדרשו של</strong> (מן המדרש שדרש) <strong>ר' שמעון נשמע</strong> (נלמד) <strong>ש</strong>בבתי ערי חומה <strong>לוה וגואל, ו</strong>כן <strong>גואל לחצאין. דתניא</strong> <small>[ש</small>כן <small>שנינו</small> בברייתא<small>]</small> על הכתוב במקדיש שדהו: <strong>"</strong>ו<strong>אם גאל יגאל"</strong> (ויקרא כז, יט) — <strong>מלמד שלוה וגואל, וגואל לחצאין.</strong>
 <strong>אמר ר' שמעון: מה טעם</strong> הלכה זו בתורה — <strong>לפי שמצינו במוכר שדה אחוזה שיפה כחו שאם הגיע יובל ולא נגאלה חוזרת</strong> האחוזה <strong>לבעליה ביובל</strong> בלי שישלם, לפיכך <strong>הורע כחו</strong> של המוכר <strong>שאינו לוה וגואל</strong> אלא צריך שתשיג ידו מעצמו, <strong>ו</strong>אינו <strong>גואל לחצאין.</strong>
 אבל <strong>מקדיש</strong> את שדהו <strong>שהורע כחו, ש</strong>כן <strong>אם הגיע יובל ולא נגאלה</strong> בינתיים, ומכרה הגיזבר לאחרים — <strong>יוצאה</strong> האחוזה <strong>ל</strong>היות רכוש <strong>כהנים ביובל</strong> ושוב אינה חוזרת לבעליה, <strong>יפה</strong> הכתוב <strong>כחו, ש</strong>גם <strong>לוה וגואל ו</strong>גם <strong>גואל לחצאין.</strong> הרי שכנגד חומרה שהחמירו בדין הקדש שאינו חוזר ביובל יש קולה כנגדה שלווה וגואל וגואל לחצאין.
  ואם כן לפי סברה זו <strong>הא</strong> <strong>י</strong> <small>[זה]</small> ה<strong>מוכר בית בבתי ערי חומה נמי</strong> <small>[גם כן]</small> <strong>הואיל והורע כחו, שאם מלאה לו שנה תמימה ולא נגאלה נחלט</strong> (נשאר לצמיתות) הבית לקונה — לכן <strong>יפה כחו</strong> מצד אחר <strong>שלוה וגואל, ו</strong>גם <strong>גואל לחצאין.</strong>
 <strong>איתיביה</strong> <small>[היקשה לו]</small> רבא בר חיננא ממה ששנינו בברייתא: נאמר במקדיש שדהו <strong>"אם גאל יגאל"</strong> (שם) — <strong>מלמד שלוה וגואל וגואל לחצאין.</strong>
 <strong>שיכול</strong> היית לומר: <strong>והלא דין הוא</strong> אפשר ללמוד מסברה להיפך: <strong>ומה מוכר שדה אחוזה שיפה כחו, שאם הגיע יובל ולא נגאלה חוזרת לבעליה ביובל</strong> — ובכל זאת <strong>הורע כחו שאין לוה וגואל ו</strong>אין <strong>גואל לחצאין, מקדיש</strong> שדה <strong>שהורע כחו, שאם הגיע יובל ולא נגאלה יוצאה לכהנים ביובל</strong> — <strong>אינו דין שהורע כחו שאין לוה וגואל ו</strong>אין <strong>גואל לחצאין?</strong>
 ודוחים: <strong>מה למוכר שדה אחוזה שכן הורע כחו ליגאל מיד,</strong> שאינו יכול לגאול מיד אלא צריך להמתין לפחות שנתיים, <strong>תאמר במקדיש שיפה כחו ליגאל מיד,</strong> שאם יש לו כסף והוא רוצה לגאול — יכול לגאול מיד, ואם כן, אין פה קל וחומר.
  ודוחים:  <strong>מוכר בית בבתי ערי חומה יוכיח, שיפה כחו</strong> שיכול <strong>ליגאל מיד</strong> ובכל זאת <strong>אין לוה וגואל ו</strong>אין <strong>גואל לחצאין.</strong> ועל כל פנים מדברי ברייתא מובן להיפך: שמוכר בית בבתי ערי חומה אין גואל לחצאין! השיב רב ששת: <strong>לא קשיא</strong> <small>[אין</small> זה <small>קשה]</small>
## דף כא.
 <strong>הא</strong> <small>[</small>ברייתא אחרונה <small>זו</small><small>]</small> היא כשיטת <strong>רבנן</strong> <small>[חכמים],</small> <strong>הא</strong> <small>[זו]</small> ששנינו בה לווה וגואל וגואל לחצאין היא כשיטת <strong>ר' שמעון.</strong>
 <strong>תני חדא</strong> <small>[שנויה</small> ברייתא <small>אחת]</small> לגבי בתי ערי חומה: <strong>לוה וגואל וגואל לחצאין, ותניא אידך</strong> <small>[ושנויה</small> ברייתא <small>אחרת]:</small> <strong>אין לוה וגואל וגואל לחצאין</strong> והרי זו סתירה בין ברייתות, ומשיבים באותו אופן: <strong>לא קשיא</strong> <small>[אינו קשה],</small> <strong>הא</strong> <small>[זו]</small> — כשיטת <strong>רבנן, הא</strong> <small>[זו]</small> כשיטת <strong>ר' שמעון</strong>
 <strong>(סימן</strong> לחכמים שהקשו את הקושיות הבאות ולמי שאלו אותן: <strong>חר"ש חב"ש זמ"ן,</strong> שהם רמז לשמות הבאים: רב א<strong>ח</strong>א בריה ד<strong>ר</strong>בא לרב א<strong>ש</strong>י, רב א<strong>ח</strong>א ס<strong>ב</strong>א לרב א<strong>ש</strong>י, מר <strong>ז</strong>וטרא בריה דרב <strong>מ</strong>רי לרבי<strong>נ</strong>א<strong>).</strong>
 אמר ליה <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: איכא למיפרך</strong> <small>[יש</small> מקום <small>להקשות]</small> על השוואה זו שהוזכרה בברייתא: <strong>מה למוכר בית בבתי ערי חומה</strong> — <strong>שכן הורע כחו ליגאל לעולם, תאמר במקדיש שיפה כחו ליגאל לעולם!</strong>
 <strong>אמר ליה</strong> <small>[לו]</small> <strong>רב אחא סבא לרב אשי: משום דאיכא למימר</strong> <small>[שיש לומר]</small> <strong>ניהדר דינא</strong> <small>[יחזור,</small> ישוב, <small>הדין]</small> ונלמדנו מצד אחר, <strong>תיתי</strong> <small>[שתבוא</small> תילמד<small>]</small> הוכחה לדבר כשיטת הלימוד של <strong>במה הצד</strong> השווה ביניהם. כיצד: <strong>מוכר שדה אחוזה יוכיח, שיפה כחו ליגאל לעולם ואין לוה וגואל ו</strong>אין <strong>גואל לחצאין</strong> ואם תאמר: <strong>מה למוכר שדה אחוזה, שכן הורע כחו ליגאל מיד</strong> — אולם <strong>מוכר בית בבתי ערי חומה יוכיח,</strong> שעל אף שנגאל מיד, בכל זאת לווה ונגאל ונגאל לחצאין.
 <strong>וחזר הדין,</strong> שאפשר להפוך את הנימוקים לצד זה ולצד זה, ובסופו של דבר <strong>לא ראי זה כראי זה</strong> אין דבר זה דומה לזה, <strong>הצד השוה שבהן</strong> — <strong>שנגאלין, ואין לוה וגואל וגואל לחצאין, אף אני אביא מקדיש</strong> — <strong>שנגאל, ואין לוה וגואל ו</strong>אין <strong>גואל לחצאין.</strong>
 <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב מרי לרבינא: איכא למיפרך</strong> <small>[יש</small> מקום <small>להקשות]</small> על לימוד זה מן הצד השוה: <strong>מה להצד השוה שבהן</strong> — <strong>שכן הורע כחם ליגאל בשנה שניה,</strong> שבשנה שניה שניהם אינם יכולים להיגאל, <strong>תאמר במקדיש שיפה כחו ליגאל בשנה שניה!</strong>
 <strong>אמר לו רבינא</strong> תשובה לכך: <strong>משום דאיכא למימר</strong> <small>[שיש לומר]:</small> <strong>עבד עברי הנמכר לגוי יוכיח, שיפה כחו ליגאל בשנה שניה ו</strong>בכל זאת <strong>אין לוה וגואל ו</strong>אין <strong>גואל לחצאין.</strong>
 <big>א</big> ועוד מעין שאלות קודמות שנשאלו, <strong>בעא מיניה</strong> <small>[שאל אותו]</small> <strong>רב הונא בר חיננא מרב ששת: המוכר בית בבתי ערי חומה, נגאל לקרובים או</strong> ש<strong>אין</strong> הוא <strong>נגאל לקרובים</strong> ורק המוכר בעצמו יכול לגאול? וצדדי השאלה: האם <strong>"גאלתו" "גאלתו" משדה אחוזה גמר</strong> <small>[למד]</small> בגזירה שווה ואפשר ללמוד ממנה: <strong>מה שדה אחוזה אינה נגאלת לחצאין ונגאלת לקרובים</strong> — <strong>אף האי נמי</strong> <small>[אף זה,</small> בית בבתי ערי חומה <small>גם כן]</small> <strong>אין נגאל לחצאין ונגאל לקרובים.</strong>
 <strong>או דילמא</strong> <small>[שמא]:</small> <strong>כי כתיבא</strong> <small>[כאשר נאמרה]</small> לשון <strong>"גאולה"</strong> בשדה אחוזה — <strong>ב</strong>ענין גאולה ל<strong>חצאין הוא דכתיב</strong> <small>[הוא שנאמרה],</small> אולם <strong>ב</strong>ענין <strong>קרובים לא כתיב</strong> <small>[נאמרה]</small> לשון גאולה ולענין זה אין למדים גזירה שווה לבתי ערי חומה? <strong>אמר ליה</strong> <small>[לו]</small> <strong>: אינו נגאל</strong> לקרובים.
 <strong>איתיביה</strong> <small>[הקשה לו]</small> ממה ששנינו שעל הכתוב "ו <strong>בכל</strong> ארץ אחוזתכם <strong>גאולה תתנו</strong> לארץ" (ויקרא כה, כד) דרשו: <strong>לרבות בתי</strong> <strong>ם ועבד עברי, מאי לאו</strong> <small>[האם אין]</small> הכוונה ב"בתים" ל<strong>בתי ערי חומה,</strong> שאף הם נפדים על ידי קרובים? ודוחים: <strong>לא,</strong> הכוונה היא ל<strong>בתי חצרים,</strong> כלומר, בתים הנמצאים במקום שאינו מוקף חומה.
  ומקשים:  <strong>בתי חצרים בהדיא כתיב בהו</strong> <small>[במפורש נאמר בהם]</small> <strong>"על שדה הארץ יחשב"</strong> (שם לא) כלומר, הריהם כשדה אחוזה ואין צריך בדרשה לרבותם! ומשיבים: הפסוק <strong>ההוא</strong> ("בכל... גאולה תתנו") בא <strong>לקובעו חובה</strong> לגאולת קרובים, <strong>ואליבא</strong> <small>[ועל פי שיטת]</small> <strong>ר' אליעזר.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> שהכתוב במוכר שדה אחוזה <strong>"וגאל את ממכר אחיו"</strong> (שם כה) — הרי זו <strong>רשות,</strong> אם רוצה — גואל. <strong>אתה אומר רשות, או אינו אלא חובה? תלמוד לומר: "ואיש כי לא יהיה לו גואל"</strong> (שם כו) <strong>וכי יש אדם בישראל שאין לו גואלים?</strong> הרי כל אדם בישראל יש לו קרוב כלשהו עד יעקב אבינו. <strong>אלא</strong> הכוונה ל<strong>זה שיש לו</strong> אמנם גואל <strong>ואינו רוצה ליקח, שהרשות בידו.</strong> אלו <strong>דברי ר' יהושע.</strong>
 ואילו <strong>ר' אליעזר אומר:</strong> מה שנאמר <strong>"וגאל את ממכר אחיו"</strong> — הרי זו <strong>חובה. אתה אומר חובה או אינו אלא רשות? תלמוד לומר: "בכל... גאלה תתנו"</strong> — <strong>הכתוב קבעו חובה.</strong> הרי שלשיטת ר' אליעזר זהו משמעו של הכתוב.
 <strong>אמרי ליה רבנן</strong> <small>[אמרו לו חכמים]</small> <strong>לרב אשי, ואמרי לה</strong> <small>[ו</small>יש <small>אומרים אותה]</small> בגירסה אחרת שאמר זאת <strong>רבינא לרב אשי: בשלמא למאן דאמר</strong> <small>[נניח ל</small>שיטת <small>מי שאומר]</small> <strong>לרבות בתי ערי חומה</strong> — <strong>היינו דכתיב</strong> <small>[זה הוא שנאמר]</small> <strong>"בכל"</strong> — שיש כאן לשון ריבוי של דבר שאינו בכלל "גאולה תתנו לארץ". <strong>אלא למאן דאמר</strong> <small>[ל</small>דעת <small>מי שאומר]</small> <strong>לרבות בתי חצרים</strong> — <strong>מאי</strong> לשון <strong>"בכל"?</strong> והרי נאמר כבר שהם בכלל שדה הארץ! לשאלה זו לא נמצאה תשובה, ונשארה ב<strong>קשיא</strong> <small>[קשה</small> הדבר<small>].</small>
 <strong>איתיביה</strong> <small>[הקשה לו]</small> <strong>אביי</strong> שנינו: <strong>מה תלמוד לומר</strong> בכתוב <strong>"יגאלנו" "יגאלנו" "יגאלנו" שלש פעמים</strong> — הרי זה <strong>לרבות כל הגאולות שנגאלות כסדר הזה</strong> האמור בעבד עברי הנמכר לגוי, שאם לא גאל את עצמו — נגאל על ידי קרובים. <strong>מאי לאו</strong> <small>[האם אין]</small> הכוונה בשלושה הריבויים הללו לרבות גם <strong>בתי ערי חומה, ו</strong>גם <strong>עבד עברי</strong> לגאולת קרובים? ודוחים: <strong>לא,</strong> הכוונה היא לרבות <strong>בתי חצרים ושדה אחוזה.</strong>
 ותוהים: <strong>בתי חצרים ושדה אחוזה</strong> הלא <strong>בהדיא כתיב</strong> <small>[במפורש נאמר]</small> <strong>"על שדה הארץ יחשב"!</strong> ומשיבים: כפי ש<strong>אמר רב נחמן בר יצחק</strong> שגאולת קרובים האמורה בשדה אחוזה הכוונה היא <strong>לקרוב קרוב קודם,</strong> שמי שקרוב יותר מחבירו עליו מוטלת החובה או זכות הגאולה, <strong>הכי נמי</strong> <small>[כאן גם כן]</small> בבתי החצרים ללמד <strong>לקרוב קרוב קודם.</strong>
 <big>ב</big> ושואלים: <strong>היכא איתמר</strong> <small>[היכן נאמר]</small> דבר זה של <strong>רב נחמן בר יצחק</strong> במקורו? ומשיבים: <strong>אהא</strong> <small>[על</small> ענין <small>זה],</small> <strong>דאיבעיא להו</strong> <small>[שנשאלה להם]</small> ללומדים: <strong>עבד עברי הנמכר לישראל</strong> האם <strong>נגאל לקרובים או אינו נגאל לקרובים?</strong> ומעירים: <strong>אליבא</strong> <small>[על פי שיטתו]</small> של <strong>רבי לא תבעי</strong> <small>[תישאל,</small> תסתפק<small>]</small> <strong>לך</strong> ש<strong>אמר: מי שאינו נגאל באלה,</strong> בקרובים — <strong>נגאל בשש, אלמא לא מיפרק</strong> <small>[מכאן שאינו נגאל]</small> בקרובים, שהרי הוא מניח שאינו נגאל ב"אלה".
 <strong>כי תיבעי</strong> <small>[כאשר תישאל]</small> <strong>לך</strong> השאלה, הרי זה <strong>אליבא דרבנן</strong> <small>[על פי שיטת חכמים]</small> <strong>מאי</strong> <small>[מה]</small> הדין? האם <strong>ילפינן</strong> <small>[לומדים אנו]</small> בגזירה שווה <strong>"שכיר" "שכיר"</strong> מנמכר לגוי, וכשם שאם נמכר לגוי נגאל לקרובים — אף בישראל נגאל, <strong>ולא דרשי</strong> <small>[ואינם דורשים]</small> <strong>"יגאלנו"</strong> האמור בנמכר לגוי בלשון מיעוט, <strong>או דילמא</strong> <small>[שמא]</small> נאמר כי הכוונה ב<strong>"יגאלנו"</strong> בנמכר לגוי היא לשון מיעוט שכוונתו <strong>לזה</strong> בלבד נאמרה הלכה זו שנגאל לקרובים <strong>ולא לאחר?</strong>
 <strong>תא שמע</strong> <small>[בוא</small> ו<small>שמע]:</small> נאמר <strong>"בכל... גאלה תתנו"</strong> — <strong>לרבות בתים ועבד עברי. מאי לאו</strong> <small>[האם אין]</small> הכוונה ל<strong>בתי ערי חומה ועבד עברי הנמכר לישראל?</strong> ודוחים: <strong>לא,</strong> אפשר לומר שמדובר ב<strong>עבד עברי הנמכר לגוי.</strong>
 ומקשים: <strong>עבד עברי הנמכר לגוי</strong> הלא <strong>בהדיא כתיב ביה</strong> <small>[במפורש כתוב בו]</small> <strong>"או דדו או בן דדו יגאלנו"</strong> (ויקרא כה, מט) ואין צורך ללמדו מלשון ריבוי שבפסוק אחר!
## דף כא:
 <strong>ההוא</strong> <small>[אותו]</small> פסוק בא <strong>לקובעו חובה</strong> לגאול אותו, <strong>ואפילו ל</strong>דעת <strong>ר' יהושע</strong> שאין חובת גאולה בקרקעות, הרי במקרה זה חובה על הקרובים לגאול כדי שלא יטמע בין הגויים.
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>מה תלמוד לומר "יגאלנו" "יגאלנו "יגאלנו" שלש פעמים</strong> — <strong>לרבות כל הגאולות שנגאלות כסדר הזה. מאי לאו</strong> <small>[האם אין]</small> הכוונה בריבוי זה ל<strong>בתי ערי חומה ועבד עברי הנמכר לישראל</strong> שנגאלים בקרובים? ודוחים: <strong>לא,</strong> הכוונה היא ל<strong>בתי חצרים ושדה אחוזה.</strong> ותוהים: <strong>בתי חצרים בהדיא כתיב בהו</strong> <small>[במפורש נאמר בהם]</small> <strong>"על שדה הארץ יחשב"! אמר רב נחמן בר יצחק: ל</strong>למד שלענין מצוה זו <strong>קרוב קרוב קודם,</strong> שכל הקרוב יותר קודם למצוה זו. וזהו המקום שבו אמר רב נחמן בר יצחק את דבריו אלה.
 <big>א</big> וחוזרים שוב לפירושה של המשנה. שנינו שהעבד <strong>הנרצע נקנה ברציעה.</strong> ומקור הדבר — <strong>דכתיב</strong> <small>[שנאמר]</small> <strong>"ורצע אדניו את אזנו במרצע</strong> ועבדו לעולם
 <strong>"</strong>(שמות כא, ו).   עוד שנינו ש<strong>קונה</strong> הנרצע <strong>את עצמו ביובל ובמיתת האדון</strong> ומקור הדבר — <strong>דכתיב</strong> <small>[שנאמר]</small> <strong>"ועבדו"</strong> ואנחנו מדייקים מלשון הכתוב שהוא עובד רק את האדון, <strong>ולא את הבן ולא את הבת.</strong> ומה שנאמר שם <strong>"לעלם"</strong> הכוונה היא <strong>לעולמו של יובל,</strong> שאין הכוונה לעולם = לנצח, אלא למסגרת זו של עולם, הכוללת את שנות היובל בלבד.
 <strong>תנו רבנן</strong> <small>[שנו חכמים]:</small> נאמר <strong>"מרצע", אין לי</strong> שיכול לנקב את אזנו של העבד הנרצע <strong>אלא</strong> ב<strong>מרצע</strong> בלבד, <strong>מנין לרבות</strong> גם את <strong>הסול</strong> (עץ מחודד) <strong>והסירא</strong> (הקוץ) <strong>והמחט, והמקדח, והמכתב</strong> שחורטים בו על שעווה, שאפשר לרצוע גם בהם — <strong>תלמוד לומר: "ולקחת</strong> את המרצע<strong>"</strong> (דברים טו, יז), <strong>לרבות כל דבר שנקח</strong> (שנלקח) <strong>ביד,</strong> אלו <strong>דברי ר' יוסי בר' יהודה.</strong>
 <strong>רבי אומר:</strong> אין לרבות את כל הכלים הללו, אלא רק חלק מהם, שכן <strong>מה מרצע מיוחד</strong> בכך שהוא <strong>של מתכת</strong> — <strong>אף כל</strong> כלי שהוא <strong>של מתכת,</strong> להוציא דברים שאינם של מתכת, שבהם אין לרצוע את אזנו. <strong>דבר אחר:</strong> מה שנאמר <strong>"</strong>ולקחת את <strong>המרצע"</strong> הרי זה <strong>להביא</strong> (לרבות) את <strong>המרצע הגדול</strong> שאפשר לרצוע בו.
 <strong>אמר ר' אלעזר: יודן בריבי</strong> (ר' יהודה הגדול) כך <strong>היה דורש: כשהן רוצעים אין רוצעים אלא במילתא,</strong> בחלק הרך של האוזן. <strong>וחכמים אומרים:</strong> אין הרציעה בחלק זה, שכן הדין הוא ש<strong>אין עבד עברי כהן נרצע</strong> כלל, <strong>מפני שנעשה</strong> ברציעה <strong>בעל מום</strong> ונפסל בכך לעבודה במקדש, <strong>ואם תאמר</strong> כי <strong>במילתא,</strong> בחלק הרך של האוזן <strong>הם רוצעים</strong> — <strong>היאך עבד עברי כהן יעשה</strong> ברציעתו <strong>בעל מום?</strong> והרי פצע בחלק הרך של האוזן איננו נחשב למום. <strong>הא</strong> <small>[הרי]</small> אתה למד מכאן ש<strong>אין נרצע אלא בגובה של אזן,</strong> בחלק הסחוס שבה. ומבררים: <strong>במאי קמיפלגי</strong> <small>[במה,</small> באיזה עקרון <small>חלוקים]</small> רבי <strong>ור'</strong> יוסי <strong>בר'</strong> יהודה?
  ומשיבים: ש<strong>רבי דריש</strong> <small>[דורש]</small> את התורה בשיטת <strong>כללי ופרטי</strong> <small>[כללים ופרטים]</small> וכאן כך הוא לומד: <strong>"ולקחת"</strong> — הרי זה <strong>כלל</strong> לכל דבר שאפשר לרצוע בו, <strong>"מרצע"</strong> — הרי זה <strong>פרט, "באזנו ובדלת"</strong> — <strong>חזר וכלל,</strong> ולפי שיטת <strong>כלל ופרט וכלל</strong> — <strong>אי אתה דן</strong> ומוסיף דברים נוספים <strong>אלא כעין הפרט; מה הפרט מפורש</strong> מרצע, שהוא <strong>של מתכת</strong> — <strong>אף כל</strong> דבר שרוצעים בו יהיה <strong>של מתכת.</strong>
 ואילו <strong>ר' יוסי דריש</strong> <small>[דורש]</small> את התורה בשיטת <strong>ריבויי ומיעוטי</strong> <small>[ריבויים ומיעוטים],</small> וכך היא דרך דרשתו כאן: <strong>"ולקחת"</strong> — הרי <strong>ריבה</strong> כל דבר הנלקח ביד, <strong>"מרצע"</strong> — <strong>מיעט, "באזנו ובדלת"</strong> — <strong>חזר וריבה,</strong> ולפי שיטת <strong>ריבה ומיעט וריבה</strong> — <strong>ריבה הכל</strong> חוץ מדבר אחד, ולענייננו כאן
 <strong>מאי רבי</strong> <small>[מה ריבה ]</small> — <strong>רבי</strong> <small>[ריבה]</small> <strong>כל מילי</strong> <small>[הדברים]</small> הנוקבים אוזן, <strong>מאי</strong> <small>[מה]</small> <strong>מיעט</strong> רק את הדבר הרחוק ביותר ממרצע — שהוא <strong>סם,</strong> שאין דין רציעה על ידי סם העושה נקב.
 <strong>אמר מר</strong> <small>[החכם]</small> בברייתא: <strong>"המרצע"</strong> — <strong>להביא מרצע הגדול.</strong> ושואלים: <strong>מאי משמע</strong> <small>[מה משמעות</small> הדברים<small>]</small> כיצד מובן מכאן שמדובר במרצע גדול? ומשיבים: <strong>כדאמר</strong> <small>[כמו שאמר]</small> <strong>רבא</strong> שפירוש הכתוב <strong>"</strong>גיד הנשה אשר על כף <strong>הירך"</strong> (בראשית לב, לב) כוונתו <strong>המיומנת שבירך,</strong> שה"א הידיעה באה ללמד שמדובר פה בדבר בולט וניכר, <strong>הכא נמי</strong> <small>[כאן גם כן]</small> <strong>"המרצע"</strong> כוונתו ל<strong>מיוחד שבמרצעין.</strong>
 ועוד שנינו בברייתא: <strong>אמר ר' אלעזר, יודן בריבי היה דורש: כשהן רוצעין אין רוצעין אלא במילתא, וחכמים אומרים: אין עבד עברי כהן נרצע מפני שנעשה בעל מום.</strong> ושואלים: ומדוע באמת לא יירצע <strong>ויעשה בעל מום</strong> וייפסל! <strong>אמר רבה בר רב שילא: אמר קרא</strong> <small>[הכתוב]:</small> <strong>"ושב אל משפחתו"</strong> (ויקרא כה, מא) כוונתו <strong>למוחזק שבמשפחתו,</strong> שחוזר לכל הדברים שמשפחתו החזיקה בהם קודם. ואם בזמן עבדותו נעשה הכהן בעל מום, נמצא שכאשר הוא משתחרר אינו י כול לחזור למשפחתו ולחזקת עבודתו במקדש כפי שהיה קודם.
 <big>ב</big> <strong>איבעיא להו</strong> <small>[נשאלה להם]</small> ללומדים שאלה זו: <strong>עבד עברי כהן, מהו שימסור לו רבו</strong> (אדוניו) <strong>שפחה כנענית?</strong> וצדדי השאלה: האם נאמר כי עצם העובדה שעבד עברי מותר בשפחה כנענית <strong>חידוש הוא</strong> שחידשה תורה בענין זה להתיר שפחה לאדם מישראל, וכיון שהוא חידוש <strong>לא שנא</strong> <small>[אינו שונה]</small> דינם של <strong>כהנים ולא שנא</strong> <small>[ואינו שונה]</small> דינם של <strong>ישראל</strong> זה מזה שכולם מותרים,
 <strong>או דילמא</strong> <small>[שמא]</small> נאמר: <strong>שאני</strong> <small>[שונים]</small> <strong>כהנים</strong> מישראל <strong>הואיל וריבה בהן הכתוב מצות יתירות</strong> משאר ישראל, ולכן יש לאסור גם כאן שפחה לכהן, למרות שלישראל היא מותרת. בתשובתה של שאלה זו נחלקו אמוראים, <strong>רב אמר: מותר</strong> עבד עברי כהן בשפחה כנענית, <strong>ושמואל אמר: אסור.</strong>
 <strong>אמר ליה</strong> <small>[לו]</small> <strong>רב נחמן לרב ענן: כי הויתו בי</strong> <small>[כאשר הייתם בביתו]</small> של <strong>מר שמואל</strong> ולמדתם אצלו, <strong>באיסקומדרי איטלליתו</strong> <small>[בכלבלבים שיחקתם]?</small> כלומר, וכי לא למדתם ברצינות? <strong>מאי טעמא לא תימרו ליה מהא</strong> <small>[מדוע אין אתם אומרים לו</small> ראיה <small>מכאן]</small> שכן שנינו, <strong>וחכמים אומרים: אין עבד עברי כהן נרצע מפני שנעשה בעל מום.</strong>
 <strong>ואם תאמר</strong> ש<strong>אין רבו מוסר לו שפחה כנענית</strong> — אם כן לא שייך בכלל שעבד כהן יירצע, כי <strong>תיפוק לי</strong> <small>[תצא לו]</small> הלכה זו שאינו נרצע מטעם אחר — <strong>דבעינא</strong> <small>[שצריך]</small> שיתקיים בו <strong>"אהבתי את אדני את אשתי</strong> השפחה <strong>ואת בני"</strong> (שמות כא, ה) <strong>וליכא</strong> <small>[ואין]</small> הדבר יכול להתקיים בכהן אם אין אדוניו מוסר לו שפחה כנענית, <strong>תו לא מידי</strong> <small>[</small>ו<small>אין עוד דבר]</small> לענות על הוכחה זו. ואף מן הטעם שנתנו חכמים מוכח שאף לעבד שהוא כהן נותנים שפחה כנענית.
 <big>ג</big> בדומה לכך <strong>איבעיא להו</strong> <small>[נשאלה להם]</small> ללומדים שאלה זו: <strong>כהן</strong> שיצא למלחמה, <strong>מהו</strong> שיהא מותר <strong>ב</strong>ביאת אשת <strong>יפת תואר?</strong> האם נאמר כי היתר זה ביפת תואר — <strong>חידוש הוא</strong> שחידשה תורה לבוא על הגויה, ולכן <strong>לא שנא</strong> <small>[אינו שונה]</small> דינו של <strong>כהן ולא שנא</strong> <small>[ואינו שונה]</small> דינו של <strong>ישראל</strong> זה מזה, והכל מותרים, <strong>או דילמא</strong> <small>[שמא]</small> <strong>שאני</strong> <small>[שונים]</small> <strong>כהנים, הואיל וריבה בהן מצות יתרות?</strong> בתשובתה של שאלה זו נחלקו אמוראים, <strong>רב אמר: מותר, ושמואל אמר: אסור.</strong>
 ומעירים: <strong>בביאה ראשונה</strong> שבא היוצא למלחמה על יפת התואר <strong>דכולי עלמא לא פליגי דשרי</strong> <small>[שהכל אינם חלוקים שמותר],</small> שהרי <strong>לא דברה תורה</strong> כשהתירה לבוא על יפת תואר <strong>אלא כנגד יצר הרע</strong> שלא יבוא עליה באיסור, ולענין זה בודאי שיצרו של כהן תוקפו כמו לישראל.
 <strong>כי פליגי</strong> <small>[כאשר נחלקו],</small> הרי זה <strong>בביאה שניה,</strong> האם יהא מותר לכהן להביאה לביתו לגיירה ולשאתה לאשה; <strong>רב אמר: מותר, ושמואל אמר: אסור.</strong> וטעמיהם: <strong>רב אמר: מותר, הואיל ואישתריא</strong> <small>[והותרה לו]</small> בפעם הראשונה — כבר <strong>אישתרי</strong> <small>[הותרה]</small> לגמרי. <strong>ושמואל אמר: אסור, דהא הויא לה</strong> <small>[שהרי היא]</small> על כל פנים <strong>גיורת, וגיורת לכהן לא חזיא</strong> <small>[אינה ראויה].</small>
 <strong>איכא דאמרי</strong> <small>[יש שאומרים]</small> את מחלוקתם בדרך אחרת: <strong>בביאה שניה</strong> — <strong>כולי עלמא לא פליגי דאסירא</strong> <small>[הכל אינם חלוקים ש</small>היא <small>אסורה]</small> מהטעם <strong>דהויא לה</strong> <small>[שהרי היא]</small> <strong>גיורת</strong> ואסורה לכהן. <strong>כי פליגי</strong> <small>[כאשר נחלקו]</small> הרי זה <strong>בביאה ראשונה. רב אמר: מותר, דהא</strong> <small>[שהרי]</small> <strong>לא דברה תורה אלא כנגד יצר הרע, ושמואל אמר: אסור,</strong> שכן <strong>כל היכא דקרינא ביה</strong> <small>[בכל מקום שאנו קוראים בו]</small> ויכולים לקיים גם את ההמשך <strong>"והבאתה אל תוך ביתך"</strong> (דברים כא, יב) — <strong>קרינא ביה</strong> <small>[קוראים אנו בו]</small> גם את ההתחלה <strong>"וראית בשביה</strong>... וחשקת בה ולקחת לך לאשה<strong>"</strong> (שם יא). <strong>כל היכא דלא קרינא ביה</strong> <small>[כל מקום שאין אנו קוראים בו]</small> <strong>"והבאתה אל תוך ביתך",</strong> שאינו רשאי לעשות זאת — <strong>לא קרינא ביה</strong> <small>[אין אנו קוראים בו]</small> <strong>"וראית בשביה".</strong>
 <big>ד</big> בדין אשת יפת תואר <strong>תנו רבנן</strong> <small>[שנו חכמים]:</small> מה שנאמר <strong>"וראית בשביה"</strong> — כוונתו <strong>בשעת שביה,</strong> שנתן עיניו בה מתחילה, כבר בשעת השבי. ומה שנאמר לשון <strong>"אשת"</strong> הרי זה בא להדגיש: <strong>ואפילו</strong> היא <strong>אשת איש,</strong> שאף זו הותרה. <strong>"יפת תואר",</strong> מכאן מוכיחים ש<strong>לא דברה תורה</strong> בענין זה <strong>אלא כנגד יצר הרע,</strong> שכיון שהיא יפת תואר חושק בה. ומדוע התירה התורה את הדבר? <strong>מוטב שיאכלו ישראל בשר</strong>
## דף כב.
 <strong>תמותות שחוטות</strong> בהמות גוססות שנשחטו, <strong>ואל יאכלו בשר תמותות נבילות,</strong> כלומר, מוטב שייעשה דבר זה בהיתר כלשהו ולא ייעשה באיסור גמור. ומה שנאמר בפרשת יפת תואר <strong>"וחשקת</strong> בה<strong>"</strong> (דברים כא, יא) — לומר <strong>אף על פי שאינה נאה,</strong> כי על ענין של חשיקה אין מקום לדון אם נאה היא או לא. <strong>"בה"</strong> — למעט: <strong>ולא בה ובחברתה,</strong> שאינו יכול לקחת אלא יפת תואר אחת.
 <strong>"ולקחת"</strong> — לומר: <strong>ליקוחין יש לך בה,</strong> כלומר, לאחר שלוקחה הרי היא כאשתו ממש. <strong>"לך לאשה"</strong> אף הוא מיעוט — <strong>שלא יקח שתי נשים, אחת לו ואחת לאביו,</strong> או <strong>אחת לו ואחת לבנו.</strong> ומה שנאמר <strong>"והבאתה</strong> אל תוך ביתך<strong>"</strong> (שם, יב) — <strong>מלמד שלא ילחצנה</strong> לבוא עליה <strong>במלחמה</strong> אלא יביאנה קודם לביתו.
 <big>א</big> <strong>תנו רבנן</strong> <small>[שנו חכמים]:</small> נאמר בעבד הנרצע <strong>"</strong>ו<strong>אם אמר יאמר</strong> העבד אהבתי את אדוני... לא אצא חפשי<strong>"</strong> (שמות כא, ה) בלשון כפולה, לאמר שאינו נרצע <strong>עד שיאמר וישנה,</strong> כיצד? — <strong>אמר בתחילת שש</strong> שהוא רוצה להיות עבד נרצע <strong>ולא אמר בסוף שש</strong> השנים של עבדותו — <strong>אינו נרצע, שנאמר: "לא אצא חפשי",</strong> שאינו נרצע <strong>עד שיאמר בשעת יציאה.</strong>
 <strong>אמר בסוף שש ולא אמר בתחילת שש</strong> — אף זה <strong>אינו נרצע, שנאמר: "אם אמר יאמר העבד"</strong> — <strong>עד שיאמר כשהוא</strong> עדיין <strong>עבד.</strong> עד כאן לשון הברייתא.
  ודנים:  <strong>אמר מר</strong> <small>[החכם]</small> בברייתא זו: <strong>אמר בתחילת שש ולא אמר בסוף שש</strong> — <strong>אינו נרצע, שנאמר: "לא אצא חפשי".</strong> ושואלים: <strong>מאי איריא</strong> <small>[מה שייך],</small> מדוע דייק <strong>מ"לא אצא חפשי"? תיפוק ליה</strong> <small>[תצא,</small> תילמד, <small>לו]</small> הלכה זו מכך <strong>דבעינן</strong> <small>[שצריכים אנו]</small> תנאי אחר, שיוכל לומר <strong>"אהבתי את אדני את אשתי ואת בני"</strong> (שם) <strong>וליכא</strong> <small>[ואין</small> כאן<small>],</small> שהרי בתחילת שש ודאי שאין לו עדיין בנים מאשתו השפחה.
 <strong>ותו</strong> <small>[ועוד]</small> יש לשאול, שנינו שם שאם <strong>אמר בסוף שש ולא אמר בתחילת שש אינו נרצע,</strong> ותלו זאת בכך <strong>שנאמר "העבד".</strong> ושואלים: <strong>אטו</strong> <small>[וכי]</small> ב<strong>סוף שש לאו עבד הוא?</strong> <strong>אמר רבא:</strong> יש להסביר כי <strong>מאי</strong> <small>[מה]</small> פירוש <strong>בתחילת שש</strong> — לא ממש בתחילת שש שנים, אלא אף <strong>בתחילת פרוטה אחרונה</strong> שהוא מגיע בזמן עבודתו לתחילת הפרוטה האחרונה של שווי עבודתו, שאז הוא עדיין עבד. <strong>ומאי</strong> <small>[ומהו]</small> ענין <strong>בסוף שש</strong> — <strong>בסוף פרוטה אחרונה.</strong>
 <big>ב</big> <strong>תנו רבנן</strong> <small>[שנו חכמים]:</small> היו <strong>לו</strong> לעבד <strong>אשה ובנים, ולרבו אין אשה ובנים</strong> — <strong>אינו נרצע, שנאמר: "כי אהבך ואת ביתך"</strong> (דברים טו, טז) וביתו של אדם משמעו אשתו וילדיו, ואם אין הכתוב מתקיים במלואו כאשר אין לאדון אשה ובנים — אינו נרצע. וכן אם היו <strong>לרבו אשה ובנים ולו אין אשה ובנים</strong> — <strong>אינו נרצע, שנאמר: "אהבתי את אדני את אשתי ואת בני"</strong> (שמות כא, ה).
  ועוד, אם היה <strong>הוא אוהב את רבו, ורבו אינו אוהבו</strong> — <strong>אינו נרצע, שנאמר: "כי טוב לו עמך"</strong> (דברים שם) לומר שלשניהם טוב זה עם זה. אם <strong>רבו אוהבו והוא אינו אוהב את רבו</strong> — <strong>אינו נרצע, שנאמר: "כי אהבך".</strong> היה <strong>הוא חולה ורבו אינו חולה</strong> — <strong>אינו נרצע, שנאמר: "כי טוב לו עמך",</strong> וחולה לא טוב לו. כיוצא בך <strong>רבו חולה והוא אינו חולה</strong> — <strong>אינו נרצע, שנאמר: "עמך",</strong> כלומר, טוב לו בדומה לך.
  על סמך אלה <strong>בעי</strong> <small>[שאל]</small> <strong>רב ביבי בר אביי:</strong> אם היו <strong>שניהם חולין, מאי</strong> <small>[מה]</small> יהא הדין? האם <strong>"עמך" בעינן</strong> <small>[צריכים אנו]</small> שעיקר הדבר שהעבד יהיה כאדוניו — <strong>והא איכא</strong> <small>[והרי יש כאן],</small> ולכן, נרצע העבד. <strong>או דילמא</strong> <small>[שמא]</small> עיקר הדיוק הוא <strong>"כי טוב לו עמך" בעינן</strong> <small>[צריכים אנו]</small> שלשניהם יהיה טוב — <strong>והא ליכא</strong> <small>[והרי אין כאן]</small> שהרי שניהם חולים, ואינו נרצע. שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 <strong>תנו רבנן</strong> <small>[שנו חכמים]:</small> מה שנאמר <strong>"כי טוב לו עמך"</strong> כוונתו: <strong>עמך</strong> וכמותך יהא העבד <strong>במאכל, עמך במשתה, שלא תהא אתה אוכל פת נקיה והוא אוכל פת קיבר, אתה שותה יין ישן</strong> שהוא טוב יותר <strong>והוא שותה יין חדש, אתה ישן על גבי</strong> מצע של <strong>מוכין</strong> (סמרטוטים רכים) <strong>והוא ישן על גבי תבן. מכאן אמרו: כל הקונה עבד עברי</strong> — <strong>כקונה אדון לעצמו,</strong> שהרי הוא צריך לדאוג לו כמי שצריך לדאוג לאדונו.
 <big>ג</big> <strong>תנו רבנן</strong> <small>[שנו חכמים]:</small> נאמר בשחרור העבד <strong>"ויצא מעמך הוא ובניו עמו"</strong> (ויקרא כה, מא). <strong>אמר ר' שמעון:</strong> לכאורה הפסוק תמוה, שכן <strong>אם הוא נמכר</strong> — <strong>בניו ובנותיו מי</strong> <small>[האם]</small> <strong>נמכרים?</strong> ואם כן מדוע צריך לומר שיוצאים גם הם עימו? אלא <strong>מכאן שרבו חייב במזונות בניו,</strong> שחייב לפרנס את בניו במקומו כל עוד הוא עבדו, וכשמשתחרר העבד יוצאים גם בניו. <strong>כיוצא בדבר אתה אומר,</strong> על הכתוב <strong>"אם בעל אשה הוא ויצאה אשתו עמו"</strong> (שמות כא, ג) <strong>אמר ר' שמעון:</strong> לכאורה <strong>אם הוא נמכר</strong> — <strong>אשתו מי</strong> <small>[האם]</small> <strong>נמכרה?</strong> אלא <strong>מכאן שרבו חייב במזונות אשתו.</strong>
 ומעירים: <strong>וצריכא</strong> <small>[צריך]</small> שייאמרו שני הדברים; <strong>דאי אשמועינן</strong> <small>[שאם היה השמיע לנו]</small> רק לגבי <strong>בניו</strong> שהאדון חייב במזונותיהם, היינו אומרים <strong>משום</strong> ש<strong>לא בני מיעבד ומיכל נינהו</strong> <small>[עבודה ואכילה הם],</small> שאינם ראוים לפרנס את עצמם, שהרי קטנים הם, ולכן חייב לפרנסם. <strong>אבל אשתו</strong> ש<strong>בת מיכל ומיעבד</strong> <small>[אכילה ושתיה]</small> <strong>היא</strong> <strong>אימא תעביד ותיכול</strong> <small>[אמור</small> ש<small>תעבוד ותאכל</small> בשכר עבודתה<small>]</small> ולא יצטרך האדון לפרנסה.
  ומצד שני: <strong>ואי אשמעינן</strong> <small>[ואם היה השמיע לנו]</small> רק בענין <strong>אשתו,</strong> היינו אומרים שחייב האדון במזונותיה <strong>דלאו דירכה להדורי</strong> <small>[שאין דרכה לחזר]</small> על הפתחים מפני בושתה, <strong>אבל בניו דדירכייהו להדורי</strong> <small>[שדרכם לחזר],</small> שאינם מתביישים, מפני שקטנים הם <strong>אימא</strong> <small>[אמור]</small> ש<strong>לא</strong> יצטרך לפרנסם, על כן <strong>צריכא</strong> <small>[צריך]</small> שייאמרו שני הדברים.
 <strong>תנו רבנן</strong> <small>[שנו חכמים]:</small>
## דף כב:
 <strong>אילו נאמר "אזנו בדלת"</strong> — <strong>הייתי אומר: ידקור כנגד אזנו בדלת</strong> בלבד, שאת ה<strong>דלת</strong> — <strong>אין</strong> <small>[כן]</small> ידקור, ואת <strong>אזנו</strong> — <strong>לא.</strong> ותוהים: איך אפשר לומר <strong>ואזן לא? והכתיב</strong> <small>[והרי נאמר]</small> <strong>"ורצע אדניו את אזנו במרצע"</strong> (שמות כא, ו)!
 <strong>אלא</strong> כך יש לומר: <strong>הייתי אומר ירצענה לאזן מאבראי</strong> <small>[מבחוץ]</small> ולאו דווקא על גבי הדלת <strong>ויניחנה</strong> אחר כך <strong>על הדלת, וידקור כנגד אזנו בדלת</strong> — <strong>תלמוד לומר: "</strong>ולקחת את המרצע ונתתה <strong>באזנו ובדלת"</strong> (דברים טו, יז). <strong>הא כיצד</strong> עושה — <strong>דוקר</strong> באזנו <strong>והולך עד שמגיע אצל דלת.</strong>
 נאמר בכתוב <strong>"דלת", שומע אני</strong> כל דלת: <strong>בין</strong> שהיא <strong>עקורה</strong> ממקומה <strong>בין שאינה עקורה,</strong> — <strong>תלמוד לומר "מזוזה", מה מזוזה</strong> (מסגרת הדלת) דווקא שהיא <strong>מעומד</strong> וקבועה — <strong>אף דלת נמי</strong> <small>[גם כן]</small> <strong>מעומד,</strong> שהדלת צריכה להיות במקומה ולא עקורה.
 <strong>רבן יוחנן בן זכאי היה דורש את המקרא הזה כמין חומר</strong> כענין של משל ודוגמא: <strong>מה נשתנה אזן מכל אברים שבגוף</strong> שתירצע דווקא היא? <strong>אמר הקדוש ברוך הוא: אזן ששמעה קולי על הר סיני בשעה שאמרתי "כי לי בני ישראל עבדים"</strong> (ויקרא כה, נה) ויש בכך הדגשה: <strong>ולא עבדים לעבדים, והלך</strong> אדם <strong>זה וקנה</strong> מרצונו <strong>אדון לעצמו</strong> — הרי מגיע לאוזן הזו ש<strong>ירצע.</strong>
 <strong>ור' שמעון בר רבי היה דורש את המקרא הזה כמין חומר: מה נשתנה דלת ומזוזה מכל כלים שבבית</strong> שדווקא בהן נעשית הרציעה? <strong>אמר הקדוש ברוך הוא: דלת ומזוזה שהיו עדים במצרים בשעה שפסחתי על המשקוף ועל שתי המזוזות</strong> של בתי בני ישראל, <strong>ואמרתי "כי לי בני ישראל עבדים" ולא עבדים לעבדים, והוצאתים</strong> אז <strong>מעבדות לחירות, והלך זה וקנה אדון לעצמו</strong> ונעשה עבד — על כן <strong>ירצע בפניהם,</strong> שהם כעדים שעבר על דברים שנאמרו בתורה.
 <big>א משנה</big> <strong>עבד כנעני נקנה בכסף ובשטר ובחזקה, וקונה את עצמו</strong> להשתחרר <strong>בכסף על ידי אחרים,</strong> שנותנים כסף לאדוניו, <strong>ובשטר</strong> שחרור אפילו <strong>על ידי עצמו,</strong> אלו <strong>דברי ר' מאיר. וחכמים אומרים: בכסף</strong> גם <strong>על ידי עצמו ובשטר על ידי אחרים, ובלבד שיהא הכסף משל אחרים</strong> ולא משל העבד, שהרי אין לעבד קנין לעצמו, שכל שקנה העבד — נקנה לרבו.
 <big>ב גמרא</big> שואלים: <strong>מנלן</strong> <small>[מניין לנו]</small> שאלו דרכי קנייתו של העבד? ומשיבים: <strong>דכתיב</strong> <small>[שנאמר]</small> בעבדים גויים: <strong>"והתנחלתם אתם לבניכם אחריכם לרשת אחזה"</strong> (ויקרא כה, מו) <strong>הקישן</strong> (הישווה אותם) <strong>הכתוב</strong> את העבדים <strong>לשדה אחוזה; מה שדה אחוזה נקנה בכסף,</strong> או <strong>בשטר,</strong> או <strong>בחזקה</strong> — <strong>אף עבד כנעני נקנה בכסף בשטר ובחזקה.</strong>
 ויש לשאול: <strong>אי</strong> <small>[או]</small> אולי נדרוש אחרת: <strong>מה שדה אחוזה חוזרת לבעלים ביובל</strong> — <strong>אף עבד כנעני חוזר לבעלים</strong> הראשונים <strong>ביובל?</strong> — <strong>תלמוד לומר: "לעלם בהם תעבדו"</strong> (שם) משמע שהמכירה היא לחלוטין.
 <strong>תנא</strong> <small>[שנה</small> החכם<small>]</small> בתוספתא: <strong>אף בחליפין</strong> נקנה העבד. ושואלים: <strong>ו</strong>ה<strong>תנא דידן</strong> <small>[שלנו]</small> במשנה, שלא שנה קנין חליפין, מה טעמו? ומשיבים: <strong>מילתא דליתא</strong> <small>[דבר,</small> קנין, <small>שאינו</small> קיים<small>]</small> <strong>ב</strong>קניית <strong>מטלטלין</strong> — <strong>קתני</strong> <small>[שנה],</small> מפני שיש חידוש בזה, שהעבד אף על פי שהוא מיטלטל נקנה כדרך שנקנות קרקעות, <strong>ו</strong><strong>מילתא דאיתא</strong> <small>[דבר,</small> קנין, <small>שישנו]</small> <strong>ב</strong>קניית <strong>מטלטלין</strong> — <strong>לא קתני</strong> <small>[שנה].</small>
 <strong>אמר שמואל: עבד כנעני נקנה במשיכה,</strong> כדרך שנקנים שאר מטלטלים. ו<strong>כיצד</strong> נעשית משיכה בעבד — <strong>תקפו</strong> (החזיק בו בכח) האדון <strong>ובא</strong> העבד <strong>אצלו</strong> — הרי <strong>קנאו</strong> בכך. אבל אם <strong>קראו ובא אצלו</strong> מרצונו — <strong>לא קנאו.</strong>
 ומעירים: <strong>בשלמא</strong> <small>[נניח]</small> <strong>ל</strong>שיטת ה<strong>תנא דידן</strong> <small>[שלנו]</small> במשנתנו, הרי מובן מדוע לא שנה דין קנין זה, כי כאמור <strong>מילתא דאיתא במטלטלי לא קתני, דליתא במטלטלי קתני</strong> <small>[דבר שישנו ב</small>דין קנין <small>מטלטלין לא שנה, דבר שאינו ב</small>קנין <small>מטלטלין שנה]</small> וקנין משיכה ישנו במטלטלין. <strong>אלא לתנא ברא</strong> <small>[החיצון]</small> של התוספתא ששנה חליפין <strong>ניתני</strong> <small>[שישנה]</small> גם <strong>משיכה!</strong> ומשיבים: <strong>כי קתני</strong> <small>[כאשר שנה]</small> קנין חליפין הרי זה בגלל שהוא <strong>מילתא דאיתא</strong> <small>[דבר שישנו]</small> <strong>בין במקרקעי</strong> <small>[בקרקעות]</small> <strong>בין במטלטלי</strong> <small>[במטלטלין],</small> אבל <strong>משיכה דבמטלטלי איתא, במקרקעי ליתא</strong> <small>[שבמטלטלין ישנה, בקרקעות אינה]</small> — <strong>לא קתני</strong> <small>[שנה].</small>
 ולבירור דברי שמואל: <strong>כיצד</strong> דרך קנין עבד במשיכה, <strong>תקפו</strong> (החזיק בו בכח) האדון <strong>ובא אצלו</strong> — <strong>קנאו,</strong> אם <strong>קראו ובא אצלו</strong> — <strong>לא קנאו.</strong> שואלים: <strong>וקראו לא? והתניא</strong> <small>[והרי שנינו</small> בברייתא<small>]:</small> <strong>כיצד</strong> נקנית בהמה <strong>במסירה?</strong> אם <strong>אחזה בטלפה</strong> (בפרסה שלה), או <strong>בשערה,</strong> או <strong>באוכף שעליה,</strong> או <strong>בשליף</strong> (משא) <strong>שעליה,</strong> או <strong>בפרומביא</strong> (מתג) <strong>שבפיה</strong> או <strong>בזוג</strong> (בפעמון) <strong>שבצוארה</strong> — <strong>קנאה.</strong>
 <strong>כיצד</strong> קונה בהמה <strong>במשיכה? קורא לה והיא באה, או שהכישה</strong> (היכה אותה) <strong>במקל ורצתה</strong> (רצה) <strong>לפניו, כיון שעקרה יד ורגל</strong> ממקום עמידתה — <strong>קנאה</strong> בכך. <strong>ר' אסי ואמרי לה</strong> <small>[ו</small>יש <small>אומרים]</small> ש<strong>ר' אחא אומר: עד שתהלך לפניו מלא קומתה,</strong> ולא די בעקירת יד ורגל. על כל פנים למדנו מכאן שבהמה נקנית במשיכה גם על ידי קריאה!
 <strong>אמרי</strong> <small>[אומרים]</small> שיש להבדיל בין קנין עבד לקנין בהמה: <strong>בהמה אדעתא דמרה אזלה</strong> <small>[על דעת בעליה</small> היא <small>הולכת]</small> שאין בה דעת, ואם הולכת למי שקורא לה הרי זו כמשיכה, ואילו <strong>עבד אדעתיה דנפשיה קאזיל</strong> <small>[על דעת עצמו</small> הוא <small>הולך]</small> ולכן אין זה קנין משיכה, שהרי לא עשה האדון בכך פעולת קנין. <strong>אמר רב אשי: עבד קטן כבהמה דמי</strong> <small>[נחשב],</small> שכיון שאין לו דעת — הרי הוא נקנה בקריאה, כדין בהמה.
 <big>ג</big> <strong>תנו רבנן</strong> <small>[שנו חכמים]:</small> <strong>כיצד</strong> קונה את העבד <strong>בחזקה?</strong> אם <strong>התיר לו</strong> העבד את <strong>מנעלו, או הוליך כליו</strong> (בגדיו) <strong>אחריו לבית המרחץ,</strong> או <strong>הפשיטו</strong> או <strong>הרחיצו,</strong> או <strong>סכו,</strong> או <strong>גרדו</strong> (גרד ממנו את השמן שסך בו), או <strong>הלבישו</strong> או <strong>הנעילו,</strong> או <strong>הגביהו</strong> — <strong>קנאו. אמר ר' שמעון: לא תהא חזקה גדולה מהגבהה שהגבהה קונה בכל מקום.</strong> על הדברים האחרונים שואלים: <strong>מאי קאמר</strong> <small>[מה אמר]</small> ר' שמעון? שנראה שהוא חולק, אך אין הענין מובן, שהרי גם תנא קמא אמר שקונה בהגבהה.
 <strong>אמר רב אשי:</strong> כך צריך להבין: אם <strong>הגביהו הוא לרבו</strong> (את רבו) — <strong>קנאו,</strong> שהרי עושה מלאכה לאדוניו, אבל <strong>במקרה ש</strong><strong>הגביהו רבו לו</strong> — <strong>לא קנאו,</strong> שהרי לא עשה העבד עבורו עבודה. ועל כך <strong>אמר ר' שמעון: לא תהא</strong> קנין <strong>חזקה גדולה מ</strong>קנין <strong>הגבהה, שהגבהה קונה בכל מקום,</strong> ואם כן, גם המגביה את העבד — קנאו.
  ושואלים:  <strong>השתא דאמרת</strong> <small>[עכשיו שאתה אומר]</small> שבמקרה ש<strong>הגביהו הוא לרבו</strong> — <strong>קנאו,</strong> שקונה אותו האדון בכך לדעת, <strong>אלא מעתה שפחה כנענית תקנה</strong> לאדון <strong>בביאה</strong> שבא עליה, שהרי אפשר לומר שהיא מגביהה אותו בשעת ביאה! ומשיבים: ביאה שבא עליה אינה כמלאכה שעושה עבורו, ומדוע? <strong>כי קאמרינן</strong> <small>[כאשר אנו אומרים]</small> שהוא קונה את העבד בעבודה שהעבד עובד בשבילו — הרי זה במקום ש<strong>זה</strong> (האדון) <strong>נהנה, וזה</strong> העבד <strong>מצטער</strong> (סובל) בכך, ובכך מתבטאת בעלותו של האדון, ואולם <strong>הכא</strong> <small>[כאן]</small> בביאה: <strong>זה נהנה וזה נהנה הוא</strong> וכיון ששני הם נהנים מכך, אין לראות בזה דרך קנין.
  שואלים: ואם בא עליה  <strong>שלא כדרכה מאי איכא למימר</strong> <small>[מה יש לומר]?</small> שהרי אז אין לאשה הנאה בכך. <strong>אמר רב אחיי [בר אדא] דמן אחא: מאן לימא לן</strong> <small>[מי יאמר לנו]</small> <strong>דלאו הנאה אית להו לתרוייהו</strong> <small>[שאין להם הנאה, לשניהם]</small> אפילו בביאה שלא כדרכה? <strong>ועוד: "משכבי אשה"</strong> (ויקרא יח, כב) <strong>כתיב</strong> <small>[נאמר]</small> וכיון שנאמר הדבר בלשון רבים, למדים שיש שני משכבות באשה ו<strong>הקישה</strong> (הישווה) <strong>הכתוב</strong> את הביאה <strong>כדרכה לשלא כדרכה</strong> לכל ענין.
 <big>ד</big> מסופר: <strong>ר' יהודה הנדואה</strong> <small>[מהודו]</small> <strong>גר שאין לו יורשין הוה</strong> <small>[היה].</small> כאשר <strong>חלש</strong> <small>[חלה],</small> <strong>על</strong> <small>[נכנס]</small> <strong>מר זוטרא לשיולי ביה</strong> <small>[לשאול בו]</small> לשלומו, <strong>חזייה דתקיף ליה עלמא טובא</strong> <small>[ראה אותו שמתגבר עליו העולם ביותר],</small> כלומר, שהוא גוסס ועומד למות בעוד זמן קצר. <strong>אמר ליה לעבדיה</strong> <small>[אמר לו</small> מר זוטרא <small>לעבדו]</small> של ר' יהודה: <strong>שלוף</strong> <small>[התר]</small> <strong>לי מסנאי</strong> <small>[נעלי]</small> <strong>ואמטינהו לביתא</strong> <small>[והבא אותם לביתי],</small> שרצה לקנות אותו על ידי זה בשעת מותו של בעליו, שכיון שמת הגר ואין לו יורשים — כל הקודם ולוקח נכסיו זוכה. ומעירים: <strong>איכא דאמרי</strong> <small>[יש שאומרים]</small> שאותו עבד <strong>גדול</strong> (מבוגר) <strong>הוה</strong> <small>[היה].</small>
## דף כג.
 <strong>זה</strong> ר' יהודה <strong>פירש למיתה, וזה</strong> מר זוטרא <strong>פירש לחיים</strong> וזכה בעבד.
 <strong>ואיכא דאמרי</strong> <small>[ויש שאומרים]</small> שאותו עבד <strong>קטן הוה</strong> <small>[היה],</small> <strong>ו</strong>מר זוטרא עשה זאת ש<strong>לא כ</strong>שיטת <strong>אבא שאול.</strong> ומה עניינה — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>גר שמת</strong> בלי יורשים <strong>ובזבזו</strong> (בזזו, לקחו) <strong>ישראל</strong> את <strong>נכסיו</strong> שהרי נעשו כהפקר, <strong>והיו בהן,</strong> בנכסים, <strong>עבדים, בין גדולים בין קטנים</strong> — כל העבדים הללו <strong>קנו עצמן</strong> ברגע מותו של אדונם הגר כ<strong>בני חורין,</strong> משום שבמותו נעשו כל נכסיו הפקר, ואף העבדים זכו בעצמם מן ההפקר. <strong>אבא שאול אומר:</strong> העבדים ה<strong>גדולים</strong> שיש בהם דעת לקנות — <strong>קנו עצמן</strong> והריהם <strong>בני חורין,</strong> ואילו ה<strong>קטנים</strong> — <strong>כל המחזיק בהן זכה בהן</strong> גם כשחלף זמן מפטירתו של הגר. ואם כן לשיטה זו לא היה צריך מר זוטרא למהר ולזכות בו בחיי ר' יהודה לפני שיזכה העבד בעצמו, אלא היה יכול להמתין עד שימות ר' יהודה ואז היה זוכה בו.
 <big>א</big> שנינו במשנה על העבד ש<strong>קונה</strong> את <strong>עצמו בכסף</strong> ולדעת ר' מאיר <strong>בכסף על ידי אחרים.</strong> ומדייקים: משמע כשהשתחרר העבד בכסף על ידי אחרים — <strong>אין</strong> <small>[כן],</small> <strong>אבל לא על ידי עצמו.</strong> ומעתה נברר: <strong>במאי עסקינן</strong> <small>[במה אנו עוסקים],</small> באיזה מקרה מדובר? <strong>אילימא</strong> <small>[אם תאמר]</small> ששחרר את העבד הכנעני <strong>שלא מדעתו</strong> של העבד — אולם <strong>מכדי שמענא ליה</strong> <small>[הלא שמענו אותו]</small> את <strong>ר' מאיר דאמר</strong> <small>[ש</small>הוא <small>אומר]:</small> <strong>חוב הוא לעבד שיצא מיד רבו לחירות,</strong> ששחרור עבד אינו זכות לו כי מפסיד הוא בכך הנאות מסויימות, אלא חוב לו. <strong>ותנינא</strong> <small>[ושנינו]:</small> <strong>זכין לאדם שלא בפניו, ואין חבין לו אלא בפניו.</strong> ואם כן כיצד יכולים האחרים לחוב לעבד שלא בפניו ולשחרר אותו שלא מדעתו?
 <strong>אלא פשיטא</strong> <small>[פשוט]</small> ששחררוהו <strong>מדעתו</strong> של העבד, <strong>והא קמשמע לן</strong> <small>[ו</small>דבר <small>זה השמיע לנו]</small> ש<strong>על ידי אחרים</strong> — <strong>אין</strong> <small>[כן],</small> <strong>על ידי עצמו</strong> — <strong>לא. אלמא</strong> <small>[מכאן]</small> ש<strong>אין קנין לעבד בלא רבו,</strong> שלא ייתכן שיהיה לעבד קנין כלשהו שלו, שכל דבר שזוכה בו העבד מיד זוכה בו אדוניו. ולכן אין אפשרות שיהיה לו עצמו כסף שיוכל לקנות את עצמו, אלא הכסף צריך להינתן לבעליו על ידי אחרים.
  ושואלים:  <strong>אי הכי</strong> <small>[אם כך]</small> אתה מסביר, אם כן <strong>אימא סיפא</strong> <small>[אמור</small> את <small>סופה]</small> של המשנה: <strong>בשטר על ידי עצמו.</strong> ונדייק: <strong>על ידי עצמו</strong> — <strong>אין</strong> <small>[כן],</small> <strong>על ידי אחרים</strong> שהם יקבלו את השטר בשבילו — <strong>לא. ו</strong>לפי דבריך <strong>אי</strong> <small>[ואם]</small> שטר זה נעשה <strong>מדעתו</strong> של העבד, אם כן <strong>על ידי אחרים אמאי</strong> <small>[מדוע]</small> <strong>לא?</strong>
 <strong>וכי תימא</strong> <small>[ואם תאמר]:</small> <strong>מאי</strong> <small>[מה</small> פירוש<small>]</small> <strong>על ידי עצמו</strong> — כוונתו לא רק על ידי אחרים אלא <strong>אף על ידי עצמו, והא קא משמע לן</strong> <small>[ו</small>דבר <small>זה השמיע לנו]</small> על ידי כך: ש<strong>גיטו וידו באים כאחד,</strong> שהגט = שטר שחרורו, וידו = זכות הקנין שלו בשטר באים בבת אחת, שאף שקודם לכן, בהיותו עבד אין לו כוח משפטי לקנות קנין, כיון שהוא מקבל שטר שחרור — הרי קבלת השטר וקבלת כוח הקנין באים ביחד. <strong>והא</strong> <small>[והרי]</small> <strong>לא תני הכי</strong> <small>[שנה כך]</small> ר' מאיר בברייתא, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בשטר</strong> דווקא <strong>על ידי עצמו ולא על ידי אחרים,</strong> אלו <strong>דברי ר' מאיר!</strong>
 <strong>אמר אביי: לעולם</strong> יש לפרש את כל דברי ר' מאיר שהעבד משתחרר אף <strong>שלא מדעתו, ושאני</strong> <small>[ושונה]</small> <strong>כסף, הואיל וקני ליה בעל כורחיה</strong> <small>[וקונה אותו</small> מאדון אחר בכסף <small>בעל כרחו]</small> ואין צורך בדעת העבד, אף <strong>מקני ליה בעל כורחיה</strong> <small>[מקנה אותו</small> לעצמו גם כן <small>בעל כרחו]</small> ואינו צריך לדעתו למרות שחוב הוא לו לצאת.
  ושואלים:  <strong>אי הכי</strong> <small>[אם כך]</small> <strong>שטר נמי</strong> <small>[גם כן],</small> שהרי העבד נקנה בעל כרחו בשטר, וישתחרר בעל כרחו גם כן בשטר על ידי אחרים! ומשיבים: <strong>האי שטרא</strong> <small>[זה שטר]</small> <strong>לחוד והאי שטרא</strong> <small>[והז שטר]</small> <strong>לחוד</strong> ואינו דומה שטר המכר לשטר השחרור.
  ומקשים:  <strong>הכא נמי</strong> <small>[כאן גם כן]</small> בקניה ושחרור <strong>האי כספא</strong> <small>[זה כסף]</small> <strong>לחוד והאי כספא</strong> <small>[וזה</small> <strong>כסף]</strong> <strong>לחוד,</strong> שבכל אחד מהמקרים נותן הכסף למטרה אחרת, ואין הוא אותו כסף ואיך אפשר להשוותם? ומשיבים: <strong>טיבעא מיהא חד</strong> <small>[מטבע על כל פנים אחד]</small> <strong>הוא,</strong> אף שהפעולה המשפטית אינה דומה, מכל מקום אין הבדל בגוף הכסף שמשתמשים בו לכך. מה שאין כן בשטר שתוכנו הוא המחשיב אותו לשטר, ותוכן השטר שונה בקניה ובשחרור.
 <strong>רבא אמר,</strong> כך יש לחלק: בשחרור על ידי <strong>כסף, קבלת רבו</strong> היא ש<strong>גרמה לו</strong> להשתחרר, ולא נתינת הכסף על ידי האחרים, ומשום כך אין הם נחשבים כחבים לעבד שלא מדעתו, ואילו ב<strong>שטר</strong> — <strong>קבלת אחרים</strong> את השטר בשביל העבד היא ש<strong>גרמה לו</strong> להשתחרר ואין חבים לו לאדם שלא בפניו ושלא מדעתו.
 <big>ב</big> שנינו במשנה ש<strong>חכמים אומרים</strong> שעבד משתחרר <strong>בכסף על ידי עצמו.</strong> ונדייק מכאן: <strong>בכסף על ידי עצמו</strong> — <strong>אין</strong> <small>[כן],</small> ואולם <strong>על ידי אחרים</strong> — <strong>לא.</strong> ועל כך שואלים: <strong>אמאי</strong> <small>[מדוע]?</small> <strong>נהי נמי</strong> <small>[</small>אם <small>אמנם גם כן]</small> שנעשה הדבר ב<strong>שלא מדעתו</strong> של העבד, <strong>מכדי שמענא להו לרבנן דאמרי</strong> <small>[הלוא שמענו אותם, את החכמים, שאומרים]:</small> <strong>זכות הוא</strong> לעבד <strong>שיצא מתחת יד רבו לחירות, ותנינא</strong> <small>[ושנינו]:</small> <strong>זכין לאדם שלא בפניו, ואין חבין לו אלא בפניו.</strong> ומדוע אם כן אינו משתחרר על ידי אחרים הנותנים את הכסף, ואפילו שלא מדעתו — שהרי זכות היא לו!
 <strong>וכי תימא</strong> <small>[ואם תאמר]:</small> <strong>מאי</strong> <small>[מה</small> פירוש<small>]</small> <strong>על ידי עצמו</strong> — כוונתו שלא רק על ידי אחרים יכול להיפדות אלא <strong>אף על ידי עצמו, וקא משמע לן</strong> <small>[והשמיע לנו]</small> בכך ש<strong>יש קנין לעבד בלא רבו</strong> — <strong>אי הכי, אימא סיפא</strong> <small>[אם כך, אמור</small> את <small>סופה]</small> של המשנה: <strong>בשטר על ידי אחרים</strong> ומשמע <strong>ולא על ידי עצמו. והא קיימא לן</strong> <small>[והרי מוחזק בידינו]</small> לדעת חכמים ש<strong>גיטו וידו באין כאחד,</strong> ואם כן מדוע לא ישתחרר בשטר על ידי עצמו?
 <strong>וכי תימא</strong> <small>[ואם תאמר]:</small> <strong>מאי</strong> <small>[מה</small> פירוש<small>]</small> <strong>על ידי אחרים</strong> — כוונתו לא רק על ידי אחרים אלא <strong>אף על ידי אחרים, והא קא משמע לן</strong> <small>[ו</small>חידוש <small>זה משמיע</small> הוא <small>לנו]</small> בביטוי זה ש<strong>זכות הוא לעבד שיצא מיד רבו לחירות, אי הכי</strong> <small>[אם כך]</small> אתה מבין את כל המשנה, הרי שאין כל הבדל בין שחרור בכסף לשחרור בשטר, ואם כן <strong>נערבינהו וניתנינהו</strong> <small>[נערבם ונשנה אותם]</small> יחד, ונאמר כך: <strong>בכסף ובשטר בין על ידי אחרים בין על ידי עצמו!</strong>
 <strong>אלא</strong> בהכרח יש לומר שבכל אחד יש דין לעצמו: <strong>בכסף</strong> — <strong>בין על ידי אחרים בין על ידי עצמו, בשטר</strong> — <strong>על ידי אחרים ולא על ידי עצמו. ו</strong>קטע אחרון זה שיטת <strong>ר' שמעון בן אלעזר הוא, דתניא</strong> <small>[ש</small>כן <small>שנינו</small> בברייתא<small>]</small> <strong>ר' שמעון בן אלעזר אומר:</strong> העבד משתחרר <strong>אף בשטר על ידי אחרים ולא על ידי עצמו. ו</strong>אם כן נמצא שיש <strong>שלש מחלוקות</strong> (דעות חלוקות) <strong>בדבר:</strong> דעת ר' מאיר, דעת חכמים ודעת ר' שמעון בן אלעזר.
 <strong>אמר רבה: מאי טעמא</strong> <small>[מה הטעם]</small> של <strong>ר' שמעון בן אלעזר</strong> — <strong>גמר</strong> <small>[למד]</small> גזירה שווה <strong>"לה" "לה" מאשה,</strong> שבשפחה נאמר "חופשה לא ניתן לה" (ויקרא יט, כ), ובאשה נאמר "וכתב לה ספר כריתות" (דברים כד, ג), ובגזירה שווה זו נלמד: <strong>מה אשה</strong> אינה מגורשת <strong>עד שיוציא</strong> הבעל <strong>גט לרשות שאינה שלו</strong> וכל עוד הגט ברשותו אינו מועיל, <strong>אף עבד נמי</strong> <small>[גם כן]</small> אינו משוחרר <strong>עד שיוציא</strong> האדון <strong>גט לרשות שאינה שלו,</strong> וכיון שהעבד הוא שלו, הרי שטר שנותן לו נשאר ברשות האדון, ולכן אינו יכול להשתחרר בשטר רק על ידי שאחרים יקבלו בשבילו את השטר.
 <big>ג</big> <strong>בעי</strong> <small>[שאל]</small> <strong>רבה:</strong>
## דף כג:
 <strong>לר' שמעון בן אלעזר, עבד כנעני מהו שיעשה</strong> (שימנה) <strong>שליח לקבל</strong> את <strong>גיטו</strong> (שטר שחרורו) <strong>מיד רבו?</strong> האם <strong>כיון דגמר</strong> <small>[שלמד]</small> לגבי עצם השחרור בשטר של עבד בגזירה שווה <strong>"לה" "לה" מאשה,</strong> הרי הוא <strong>כאשה</strong> ורשאי למנות שליח,
 <strong>או דילמא</strong> <small>[שמא]</small> <strong>אשה דאיהי מצי</strong> <small>[שהיא יכולה]</small> להיות <strong>מקבלת גיטה</strong> בעצמה — <strong>שליח נמי מצי משויא</strong> <small>[גם כן יכולה לעשות].</small> אבל <strong>עבד דאיהו לא מקבל גיטיה</strong> <small>[שהוא</small> עצמו <small>אינו מקבל את שטרו]</small> לשיטת ר' שמעון בן אלעזר — <strong>שליח נמי לא מצי משוי</strong> <small>[גם כן אינו יכול לעשות].</small> <strong>בתר דבעיא הדר פשטא</strong> <small>[אחר ששאל</small> את השאלה <small>חזר</small> ו<small>פתרה]:</small> כיון שלמד גזירה שווה <strong>"לה" "לה" מאשה</strong> דינו לכל דבר <strong>כאשה</strong> ויכול לעשות שליח.
  ושואלים:  <strong>ואלא הא</strong> <small>[זו]</small> ש<strong>אמר רב הונא בריה</strong> <small>[בנו]</small> של <strong>רב יהושע: הני כהני</strong> <small>[הכהנים הללו]</small> <strong>שלוחי דרחמנא נינהו</strong> <small>[הקדוש ברוך הוא הם],</small> שעבודתם היא כשליחותו של הקדוש ברוך הוא. <strong>דאי סלקא דעתך שלוחי דידן נינהו</strong> <small>[שאם עולה על דעתך</small> לומר ש<small>שלוחים שלנו הם],</small> <strong>מי איכא מידי דאנן לא מצינן עבדינן ואינהו מצי עבדי</strong> <small>[האם יש דבר שאנו</small> המשלחים <small>איננו יכולים לעשות והם</small> השליחים <small>יכולים לעשות]?</small> וכיון שאסור לישראל לעבוד במקדש ככהנים — משמע שאין הכהנים נחשבים שליחי ישראל!
  ויש לשאול: <strong>ולא?!</strong> והאם אין דבר ששליח יכול לעשות אף שאין המשלח יכול לעשותו?! <strong>והא עבדא דאיהו לא מצי מקבל גיטיה</strong> <small>[והרי</small> לפי מסקנת רבא יש כגון זה ב<small>עבד, שהוא</small> עצמו <small>אינו יכול לקבל</small> את <small>גיטו]</small> <strong>ושליח</strong> לקבל את גיטו <strong>מצי משוי</strong> <small>[יכול</small> הוא <small>לעשות,</small> למנות<small>]!</small>
 ודוחים: <strong>ולא היא,</strong> אין זו קושיה שהרי <strong>ישראל לא שיכי</strong> <small>[אינם שייכים]</small> <strong>בתורת קרבנות כלל,</strong> שאינם רשאים להקריב קרבנות בשום אופן, ואילו <strong>עבד שייך</strong> בצד מסויים <strong>בגיטין</strong> (בשטרות שחרור). <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נראין הדברים שהעבד מקבל</strong> את <strong>גיטו</strong> (שטר שחרורו) <strong>של חבירו מיד רבו של חבירו, אבל לא מיד רבו שלו</strong> אם רוצה לשחרר על ידי כך עבד אחר שלו. כי אין כאן קנין, שהרי לא יצא השטר מרשות הבעלים, שרשות העבד היא כרשות רבו. וכיון שכל עבד ראוי לקבל שטר שחרור (לפחות עבור עבד אחר) אפשר לומר שיש לו שייכות לדיני שטרות, ורשאי למנות שליח לכך שיקבל בשבילו שטר שחרור.
 <big>א</big> שנינו במשנה כי לדעת ר' מאיר עבד כנעני נפדה בכסף על ידי אחרים ולדעת חכמים על ידי עצמו, <strong>ובלבד שיהא הכסף משל אחרים.</strong> ומציעים: <strong>נימא</strong> <small>[</small>האם <small>נאמר]</small> כי <strong>בהא קמיפלגי</strong> <small>[ב</small>עניין <small>זה חלוקים</small> הם<small>]:</small> ש<strong>ר' מאיר סבר</strong> <small>[סבור]:</small> <strong>אין קנין לעבד בלא רבו,</strong> שאין לו קנין פרטי, והרב זוכה מיד בכל מה שקונה העבד, <strong>ו</strong>כן <strong>אין קנין לאשה בלא בעלה,</strong> ומשום כך לעולם לא יכול העבד לקבל כסף שבו יפדה את עצמו. <strong>ורבנן סברי</strong> <small>[וחכמים סבורים]:</small> <strong>יש קנין לעבד בלא רבו, ויש קנין לאשה בלא בעלה.</strong>
 <strong>אמר רבה אמר רב ששת: דכולי עלמא</strong> <small>[לדעת הכל]</small> <strong>אין קנין לעבד בלא רבו, ואין קנין לאשה בלא בעלה. והכא במאי עסקינן</strong> <small>[וכאן במה אנו עוסקים],</small> — במקרה מיוחד, וכגון <strong>דאקני ליה</strong> <small>[שהקנה לו]</small> אדם <strong>אחר מנה,</strong> והוסיף <strong>ואמר ליה</strong> <small>[לו]</small> <strong>"על מנת שאין לרבך רשות בו".</strong>
 <strong>ר' מאיר סבר: כי אמר ליה "קני"</strong> <small>[כאשר אומר לו</small> האחר <small>"קנה"]</small> את הכסף — <strong>קני</strong> <small>[קונה]</small> ה<strong>עבד ו</strong>מיד על ידי כך <strong>קני רביה</strong> <small>[קונה רבו].</small> <strong>וכי אמר ליה</strong> <small>[ו</small>גם <small>כאשר אומר לו]</small> נותן הכסף את תנאי ההגבלה בנוסח <strong>"על מנת"</strong> — <strong>לא כלום קאמר ליה</strong> <small>[אומר הוא לו],</small> שאין בתנאו זה ממש. <strong>ורבנן סברי</strong> <small>[וחכמים סבורים]:</small> <strong>כיון</strong> ש<strong>אמר ליה</strong> <small>[לו]</small> <strong>"על מנת"</strong> — <strong>אהני ליה תנאיה</strong> <small>[הועיל לו תנאו]</small> וקנה העבד בלבד, ואין לרבו קנין במנה זה ויש לעבד כסף שבו יוכל לפדות את עצמו.
 <strong>ור' אלעזר אמר: כל כי האי גוונא</strong> <small>[כל כגון זה]</small> <strong>דכולי עלמא לא פליגי</strong> <small>[הכל אינם חלוקים]</small> <strong>דקני</strong> <small>[שקונה]</small> ה<strong>עבד וקני רביה</strong> <small>[וקונה רבו]</small> מה שקנה העבד, <strong>והכא במאי עסקינן</strong> <small>[וכאן,</small> במחלוקת ר' מאיר וחכמים, <small>במה אנו עוסקים]</small> — <strong>כגון דאקני ליה</strong> <small>[שהקנה לו]</small> <strong>אחר מנה ואמר ליה</strong> <small>[לו]</small> <strong>"על מנת שתצא בו לחירות".</strong>
 <strong>ר' מאיר סבר: כי אמר ליה "קני"</strong> <small>[כאשר אומר לו "קנה"]</small> — <strong>קני</strong> <small>[קונה]</small> ה<strong>עבד וקני רביה</strong> <small>[וקונה רבו]</small> מידו את המנה והוא שייך מיד לאדון. <strong>וכי אמר ליה</strong> <small>[וכאשר אומר לו]</small> <strong>"על מנת"</strong> — <strong>לא כלום קאמר ליה</strong> <small>[אומר הוא לו],</small> שאין ממש בדבריו. <strong>ורבנן סברי</strong> <small>[וחכמים סבורים]:</small> <strong>לדידיה נמי הא</strong> <small>[לו,</small> לעבד עצמו, <small>הרי]</small> <strong>לא קא מקני ליה</strong> <small>[מקנה הוא לו]</small> <strong>דהא</strong> <small>[שהרי]</small> <strong>לא אמר ליה</strong> <small>[לו]</small> <strong>אלא "על מנת שתצא בו לחירות",</strong> ולכן אם מתקיים תנאי זה ויוצא העבד לחירות — יש כאן מתנה, ואם לא — אין כאן מתנה כלל.
 <strong>ורמי</strong> <small>[ומשליכים,</small> מראים סתירה<small>]</small> בין דברי <strong>ר' מאיר</strong> על דברי <strong>ר' מאיר, ורמי</strong> <small>[ומשליכים,</small> מראים סתירה<small>]</small> מ<strong>דרבנן אדרבנן</strong> <small>[מ</small>דברי <small>חכמים על</small> דברי <small>חכמים]</small> <strong>דתניא</strong> <small>[ש</small>כן <small>שנינו</small> בברייתא<small>]:</small>
## דף כד.
 <strong>אין אשה פודה מעשר שני</strong> של בעלה <strong>בלא</strong> להוסיף <strong>חומש</strong> כדין אדם הפודה מעשר שני של עצמו, <strong>ר' שמעון בן אלעזר אומר משום</strong> (משמו של) <strong>ר' מאיר: אשה פודה מעשר שני בלא חומש.</strong> ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אילימא בזוזי</strong> <small>[אם תאמר</small> שפודה <small>בכספים]</small> של ה<strong>בעל</strong> שנותן לה שתפדה בהם, <strong>ומעשר</strong> גם כן של ה<strong>בעל</strong> — אם כן <strong>שליחותיה</strong> <small>[</small>את <small>שליחותו]</small> של ה<strong>בעל קא עבדה</strong> <small>[</small>היא <small>עושה]</small> וכשם שהוא צריך להוסיף חומש כשפודה מעשר שני של עצמו, כך צריכה היא להוסיף חומש ומהו טעמו של ר' מאיר?!
 <strong>ואלא</strong> תאמר שמדובר <strong>בזוזי דידה</strong> <small>[בכסף שלה]</small> <strong>ומעשר דידיה</strong> <small>[שלו]</small> — הרי היא נחשבת כאדם זר הפודה לו ופטורה מחומש, כדברי ר' מאיר, שהרי "ואם גאל יגאל <strong>איש</strong> ממעשרו" <strong>אמר רחמנא</strong> <small>[אמרה תורה]</small> (ויקרא כז, לא) ומהדגשת הכתוב "איש" נלמד: <strong>ולא אשה</strong> ממעשר בעלה!
 <strong>אלא לאו כי האי גוונא</strong> <small>[האם לא</small> עוסקים אנו ב<small>כגון זה]</small> <strong>דאקני</strong> <small>[שהקנה]</small> <strong>לה</strong> אדם <strong>אחר מנה, ואמר לה: "על מנת שתפדי בו את המעשר</strong> של בעלך <strong>", ו</strong>הרי <strong>איפכא שמענא להו</strong> <small>[ההיפך שמענו אותם]</small> אומרים בענין זה! שהרי ר' מאיר הוא האומר שמה שמקנים לאשה בכל דרך קונה בעלה מיד, אם כן <strong>לר'</strong> מאיר הרי זה כאילו הבעל בעצמו פודה, וכיצד אמר ר' מאיר שאשה פודה מעשר שני בלא חומש! וחכמים הם החולקים עליו.
 <strong>אמר אביי: איפוך</strong> <small>[הפוך]</small> את השיטות בענין פדיון המעשר. <strong>רבא אמר: לעולם לא תיפוך</strong> <small>[תהפוך].</small> <strong>והכא</strong> <small>[וכאן]</small> <strong>במעשר</strong> שני <strong>דאתא מבי נשא עסקינן</strong> <small>[שבא</small> לה <small>מבית אביה</small> בירושה <small>אנו עוסקים],</small> <strong>ור' מאיר לטעמיה</strong> <small>[לטעמו,</small> לשיטתו<small>]</small> ש<strong>אמר: מעשר, ממון הקדש הוא, ולא קני ליה בעל</strong> <small>[והבעל אינו קונה אותו]</small> ואינו נעשה כרכושו, ולכן יכולה האשה לפדותו מכספי בעלה בלא להוסיף חומש, שהרי הוא לענין זה כאדם זר.
 <strong>ורבנן לטעמייהו</strong> <small>[וחכמים לטעמם,</small> לשיטתם<small>]</small> <strong>דאמרי</strong> <small>[שאומרים]:</small> <strong>ממון הדיוט הוא, ו</strong>לכן <strong>קני ליה בעל</strong> <small>[וקונה אותו הבעל]</small> כשאר נכסי מלוג, שהבעל אוכל מהם פירות, ונחשב כרכושו, <strong>הילכך שליחותא</strong> <small>[</small>ו<small>על כן</small> את ה<small>שליחות]</small> של ה<strong>בעל קעבדא</strong> <small>[היא עושה]</small> ועליה להוסיף חומש.
 <big>א</big> <strong>תנא</strong> <small>[שנה</small> החכם<small>]:</small> <strong>יוצא</strong> העבד הכנעני <strong>בשן ועין ו</strong>בשאר <strong>ראשי אברים שאינן חוזרים</strong> וגדלים לאחר שנקצצו. ושואלים: <strong>בשלמא</strong> <small>[נניח]</small> <strong>שן ועין</strong> — <strong>כתיבי</strong> <small>[כתובים]</small> במפורש (שמות כא, כו–כז), שאם השחיתם האדון יוצא העבד לחופשי. <strong>אלא</strong> שאר <strong>ראשי אברים מנלן</strong> <small>[מניין לנו]</small> שאף אם קטע אותם האדון משתחרר העבד בכך? ומשיבים: <strong>דומיא</strong> <small>[בדומה]</small> ל<strong>שן ועין; מה</strong> הוצאת <strong>שן ועין</strong> שהם <strong>מומין שבגלוי, ואינן חוזרין</strong> — <strong>אף כל מומין</strong> שהוא עושה בו <strong>ש</strong>הם <strong>בגלוי ואינן חוזרין.</strong>
 ושואלים: <strong>ואימא ניהוו</strong> <small>[ואמור</small> ש<small>יהיו]</small> <strong>שן ועין כשני כתובים הבאים כאחד</strong> ללמד אותו דין עצמו, <strong>ו</strong>כלל הוא בידינו כי <strong>כל שני כתובים הבאים כאחד</strong> — <strong>אין מלמדין</strong> ולא נאמרו אלא לעניינם בלבד. ומשיבים: <strong>צריכא</strong> <small>[צריך]</small> שייאמרו גם שן וגם עין ואינם נלמדים זה מזה, ולכן אינם נחשבים כשני כתובים הבאים כאחד; <strong>דאי כתב רחמנא</strong> <small>[שאילו היתה כותבת התורה]</small> רק <strong>שן, הוה אמינא</strong> <small>[הייתי אומר]</small> <strong>אפילו</strong>
## דף כד:
 <strong>שן דחלב,</strong> שן של ילד שעתידה ליפול ותצמח אחרת במקומה, על כן <strong>כתב רחמנא</strong> <small>[כתבה תורה]</small> <strong>"עין",</strong> לומר שהוא דווקא דבר שאינו חוזר כמו עין. <strong>ו</strong>להיפך, <strong>אי כתב רחמנא</strong> <small>[אילו היתה כותבת התורה]</small> רק <strong>"עין" הוה אמינא</strong> <small>[הייתי אומר]</small> <strong>מה עין</strong> שהיא דבר <strong>שנברא עמו</strong> מלידתו — <strong>אף כל</strong> דבר <strong>שנברא עמו</strong> בדווקא, <strong>אבל שן</strong> כיון שצומחת רק לאחר זמן — <strong>לא</strong> ייצא בה לחירות אם הפילה האדון, על כן <strong>צריכא</strong> <small>[צריך]</small> שייאמרו שני הדברים.
  ושואלים:  <strong>ואימא</strong> <small>[ואמור]</small> שנלמד בדרך זו: מה שנאמר <strong>"</strong>ו<strong>כי יכה"</strong> (שמות כא, כו) הרי זה <strong>כלל, "שן ועין"</strong> — <strong>פרט,</strong> נמצא שיש לפנינו <strong>כלל ופרט</strong> ולפי כללי מדרש ההלכה: <strong>אין בכלל אלא מה שבפרט,</strong> ולכן <strong>שן ועין</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong>
 ומשיבים: <strong>"לחפשי ישלחנו"</strong> (שם כז) <strong>חזר וכלל,</strong> ואם כן יש לפנינו <strong>כלל ופרט וכלל,</strong> ולפי כללי מדרש ההלכה אנו למדים שכללים אלה באים להוסיף, אבל <strong>אי אתה דן אלא כעין הפרט; מה הפרט</strong> ש<strong>מפורש</strong> הוא <strong>מום שבגלוי ו</strong>דברים ש<strong>אינן חוזרים</strong> — <strong>אף כל</strong> שהם <strong>מומין שבגלוי ואינן חוזרין.</strong>
 ושואלים: <strong>אי</strong> <small>[אם</small> כך<small>]</small> נדייק יותר: <strong>מה הפרט מפורש</strong> — <strong>מומין שבגלוי ובטל ממלאכתו,</strong> כלומר, שהאיבר שניזק אינו יכול עוד לשמש בתפקידו, <strong>ואינו חוזר</strong> — <strong>אף כל מומין שבגלוי, ואינו חוזר, ובטל ממלאכתו. אלמה תניא</strong> <small>[</small>ו<small>מדוע שנויה</small> ברייתא<small>]:</small> <strong>תלש בזקנו ו</strong>על ידי כך <strong>דילדל בו עצם</strong> מן הלסת, ששברה ויצאה ממקומה — <strong>עבד יוצא בהם לחירות,</strong> והרי אין כאן ביטול מלאכה! ומשיבים: <strong>"לחפשי ישלחנו"</strong> — <strong>ריבויא</strong> <small>[</small>לשון <small>ריבוי]</small> <strong>הוא</strong> ובא לרבות גם את הדברים שאינן בדיוק כעין הפרט.
  ושואלים:  <strong>ואי ריבויא</strong> <small>[ואם ריבוי]</small> <strong>הוא</strong> שבא לרבות גם דברים אחרים, אם כן <strong>אפילו הכהו על ידו וצמתה</strong> (התייבשה, נשתתקה היד) <strong>וסופה לחזור</strong> (להתרפא) <strong>נמי</strong> <small>[גם כן]</small> יצא בכך לחפשי, <strong>אלמה תניא</strong> <small>[מדוע שנויה</small> ברייתא<small>]:</small> <strong>הכהו על ידו וצמתה וסופה לחזור</strong> — <strong>אין עבד יוצא בה לחירות?</strong> ומשיבים: <strong>אם כן</strong> היית אומר שגם דבר שסופו לחזור בכלל — <strong>שן עין מאי אהני ליה</strong> <small>[מה הועיל לו]?</small> שנמצא שאין אנו למדים דבר משן ועין שנזכרו במפורש. ולכן אין לרבות אלא כעין הפרט.
 <big>א</big> <strong>תנו רבנן</strong> <small>[שנו חכמים]:</small> כשהכהו האדון והזיקו, <strong>בכולם,</strong> בכל ראשי איברים, <strong>עבד יוצא בהם לחירות, וצריך</strong> לקבל מאדוניו <strong>גט שחרור,</strong> אלו <strong>דברי ר' שמעון. ר' מאיר אומר: אינו צריך</strong> גט שחרור. <strong>ר' אליעזר אומר: צריך. ר' טרפון אומר: אינו צריך. ר' עקיבא אומר: צריך.</strong>
 <strong>המכריעים לפני חכמים</strong> שדנו בדברים הללו <strong>אומרים</strong> בדרך פשרה ("הכרעה"): <strong>נראין דברי ר' טרפון בשן ועין, ש</strong>כן ביחס להם <strong>התורה זכתה לו</strong> את שיחרורו במפורש, ולכן אינו צריך שטר, שהרי שחרורו מפורש בתורה, <strong>ו</strong>נראים <strong>דברי ר' עקיבא בשאר אברים, הואיל וקנס חכמים הוא.</strong> ותוהים: <strong>קנס הוא?!</strong> הלא <strong>קראי קא דרשינן</strong> <small>[כתובים אנו דורשים]</small> ומן התורה אנו למדים! <strong>אלא,</strong> יש לתקן: <strong>הואיל ומדרש חכמים הוא</strong> שאינו מפורש בתורה — לכן צריך לתת לו גם שטר שחרור.
  ומעתה דנים, <strong>מאי טעמא</strong> <small>[מה הטעם]</small> של <strong>ר' שמעון</strong> — <strong>יליף</strong> <small>[לומד]</small> הוא בגזירה שווה <strong>"שילוח" "שילוח" מאשה. מה אשה</strong> אין יציאתה מבעלה אלא <strong>בשטר</strong> — <strong>אף עבד נמי</strong> <small>[גם כן]</small> אינו יוצא מתחת יד אדונו אלא <strong>בשטר</strong> בלבד. <strong>ור' מאיר</strong> אומר: <strong>אי כתב</strong> <small>[אילו</small> היה <small>כותב]</small> בתורה <strong>"חפשי" לבסוף</strong> ("ישלחנו חפשי") — הייתי מפרש <strong>כדקאמרת</strong> <small>[כפי שאתה אומר],</small> שצריך פעולת שילוח שטר קודם שיהיה חופשי. <strong>השתא דכתב</strong> <small>[עכשיו שכתוב]</small> <strong>"לחפשי ישלחנו"</strong> משמעו — <strong>הוה ליה חפשי מעיקרא</strong> <small>[הריהו חפשי מתחילה]</small> ואינו צריך מעשה נוסף של שילוח.
 <big>ב</big> <strong>תנו רבנן</strong> <small>[שנו חכמים]:</small> <strong>הכהו על עינו וסמאה</strong> (עיוור אותה), <strong>על אזנו וחרשה</strong> — <strong>עבד יוצא בהן</strong> במומים אלה <strong>לחירות.</strong> ואם הכהו לא ממש על עינו אלא <strong>נגד</strong> (בצד) <strong>עינו ו</strong>גרם לו ש<strong>אינו רואה,</strong> או הכהו <strong>כנגד אזנו ו</strong>כתוצאה מכך <strong>אינו שומע</strong> — <strong>אין עבד יוצא בהן לחירות. אמר רב שמן לרב אשי: למימרא דקלא</strong> <small>[</small>האם <small>תאמר שקול]</small> הגורם נזק <strong>לאו כלום הוא?</strong>
 <strong>והתני</strong> <small>[והרי שנה]</small> <strong>רמי בר יחזקאל</strong> ברייתא זו: <strong>תרנגול שהושיט ראשו לאויר</strong> (לחלל של) <strong>כלי זכוכית, ותקע</strong> (השמיע קול) <strong>בו, ו</strong>מחמת הקול <strong>שברו</strong> — <strong>משלם</strong> בעליו <strong>נזק שלם,</strong> כשאר נזקים שהוא עושה כדרכו. <strong>ואמר רב יוסף, אמרי בי</strong> <small>[אומרים</small> החכמים <small>בבית</small> מדרשו<small>]</small> של <strong>רב: סוס שצנף</strong> (השמיע קול) <strong>וחמור שנער, ושברו</strong> על ידי כך <strong>כלים בתוך הבית</strong> — <strong>משלמים חצי נזק.</strong> ואף שיש חילוק במקרים הש ונים אם משלם נזק שלם או חצי נזק — ברור שקול נחשב לדבר של ממש, שמתחייבים על נזקיו!
 <strong>אמר ליה</strong> <small>[לו]:</small> <strong>שאני</strong> <small>[שונה]</small> <strong>אדם,</strong> ש<strong>כיון</strong> ש<strong>בר דעת הוא</strong> — <strong>איהו מיבעית נפשיה</strong> <small>[הוא</small> ש<small>מפחיד</small> את <small>עצמו],</small> כלומר, לא הקול כאמצעי חומרי הוא שגרם לנזק, אלא הנזק נגרם לו מחמת הפחד ודבר זה תלוי בדעתו של האדם שנבהל, ואינו תוצאה מיידית וישירה של המעשה. <strong>כדתניא</strong> <small>[כפי ששנינו</small> בברייתא<small>]:</small> <strong>המבעית</strong> (מפחיד) <strong>את חבירו</strong> ונגרם לו נזק — <strong>פטור מדיני אדם וחייב בדיני שמים. כיצד? תקע באזנו וחרשו</strong> — <strong>פטור,</strong> אבל אם <strong>אחזהו ותקע באזנו וחרשו</strong> — <strong>חייב</strong> אף בדיני אדם, שהרי עשה מעשה בגופו.
 <big>ג</big> <strong>תנו רבנן</strong> <small>[שנו חכמים]:</small> <strong>הכהו על עינו וכהתה</strong> שלא נתעוורה לגמרי אלא נתמעט כוח הראיה שלה, או הכהו <strong>על שינו ונדדה</strong> (שהיא עכשיו מתנועעת), <strong>אם יכול להשתמש בהן עכשיו</strong> — <strong>אין עבד יוצא בהן לחירות, ואם לאו</strong> שאינו יכול להשתמש בהן כלל — <strong>עבד יוצא בהן לחירות. תניא אידך</strong> <small>[שנויה</small> ברייתא <small>אחרת]:</small> <strong>הרי שהיתה עינו</strong> של העבד <strong>כהויה</strong> מקודם <strong>ו</strong>האדון <strong>סמאה</strong> לגמרי, היתה <strong>שינו נדודה והפילה, אם יכול</strong> היה <strong>להשתמש בהן כבר</strong> קודם לכן, לפני שהכהו — <strong>עבד יוצא בהן לחירות, ואם לאו</strong> — <strong>אין עבד יוצא בהן לחירות.</strong>
 ומעירים: <strong>וצריכא</strong> <small>[וצריך]</small> שייאמרו הדברים בשתי הברייתות, למרות שלכאורה דין אחד הוא — שעין כהויה אינה נחשבת לפגם; <strong>דאי אשמועינן הך קמייתא</strong> <small>[שאם היה משמיע לנו</small> רק ברייתא <small>זו הראשונה]</small> הייתי אומר <strong>משום דמעיקרא נהורא בריא והשתא נהורא כחישא</strong> <small>[שמתחילה</small> היה <small>מאור</small> עיניו <small>בריא</small> וחזק <small>ועכשיו מאור</small> עיניו <small>קלוש]</small> משום כך הוא זכאי לשחרור. <strong>אבל הכא דמעיקרא נמי נהורא כחישא</strong> <small>[כאן,</small> בברייתא השניה <small>שמתחילה גם כן</small> היה <small>מאור עיניו קלוק]</small> — <strong>אימא</strong> <small>[אמור]</small> ש<strong>לא</strong> ישתחרר אם סימא אותה לגמרי, שהרי עין זו מתחילה לא שימשה היטב.
 <strong>ו</strong>להיפך, <strong>אי אשמועינן הא</strong> <small>[אם היה השמיע לנו</small> רק ברייתא <small>זו</small> האחרונה<small>],</small> הייתי אומר <strong>משום דסמיא</strong> <small>[שעיוור</small> אותו<small>]</small> <strong>לגמרי</strong> — יוצא לחירות, <strong>אבל התם</strong> <small>[שם]</small> ש<strong>לא סמיא</strong> <small>[עיוור אותו]</small> <strong>לגמרי אימא</strong> <small>[אמור]</small> ש<strong>לא</strong> יצא בו, אף שהכהה מקצת את מאור עיניו, על כן <strong>צריכא</strong> <small>[צריך]</small> שייאמרו שניהם.
 <strong>תנו רבנן</strong> <small>[שנו חכמים]:</small> <strong>הרי שהיה רבו</strong> (אדוניו) של העבד <strong>רופא, ואמר לו</strong> העבד <strong>לכחול לו</strong> את <strong>עינו</strong> לריפוי <strong>וסמאה</strong> בתוך כך, או שביקש ממנו <strong>לחתור</strong> (לקדוח) <strong>לו</strong> את <strong>שינו</strong> הכואבת <strong>והפילה</strong> האדון — נמצא ש<strong>שיחק</strong> העבד <strong>באדון</strong> שגרם לו שישחררנו, <strong>ויצא לחירות. רבן שמעון בן גמליאל אומר:</strong> מה שנאמר <strong>"ושחתה"</strong> (שמות כא, כו), כוונתו: <strong>עד שיתכוין</strong> האדון <strong>לשחתה.</strong> ובמקום שנתכוון לריפוי, גם אם לבסוף גרם נזק — אין העבד יוצא בכך לחפשי.
  ושואלים:  <strong>ורבנן</strong> <small>[וחכמים]</small> <strong>האי</strong> <small>[</small>כתוב <small>זה]</small> <strong>"ושחתה", מאי עבדי ליה</strong> <small>[מה עושים</small> הם <small>בו]?</small> שהרי אינם למדים ממנו דבר. ומשיבים: <strong>מיבעי להו לכדתניא</strong> <small>[צריכים</small> הם <small>אותו לכפי ששנינו</small> בברייתא<small>],</small> <strong>ר' אלעזר אומר: הרי שהושיט ידו למעי</strong> <strong>שפחתו</strong> לסייע לה בלידתה <strong>וסימא עובר שבמעיה</strong> — <strong>פטור</strong> ואין העובר הזה משתחרר. <strong>מאי טעמא</strong> <small>[מה טעם]</small> הדבר — ש<strong>אמר קרא</strong> <small>[הכתוב]</small> <strong>"ושחתה"</strong> — <strong>עד שיכוין לשחתה,</strong> וכאן לא נתכוון כלל לנגוע בעינו של העובר.
 <strong>ואידך</strong> <small>[והאחר],</small> רבן שמעון בן גמליאל — <strong>מ</strong>מה שהיה יכול לומר <strong>"ושחת"</strong> ונאמר <strong>"שחתה"</strong> (כלומר, שחת אותה) <strong>נפקא</strong> <small>[יוצא]</small> הדבר, שאין העבד משתחרר אלא אם כן עשה זאת האדון לשם השחתה, וגם שתהיה כוונתו למעשה זה. <strong>ואידך</strong> <small>[והאחר,</small> חכמים<small>]</small> — את ההבדל בין <strong>"שחת"</strong> ל<strong>"שחתה" לא דריש</strong> <small>[אינו דורש],</small> שאינם סבורים שיש לכך משמעות להלכה.
 <strong>אמר רב ששת: הרי שהיתה עינו</strong> של העבד <strong>סמויה ו</strong>האדון <strong>חטטה</strong> (עקר אותה) לגמרי — <strong>עבד יוצא בהן לחירות. מאי טעמא</strong> <small>[מה טעם]</small> הדבר — משום שכעת העבד <strong>מחוסר אבר הוא,</strong> ודבר זה חמור יותר ממצבו קודם לכן.
 <strong>ותנא תונא</strong> <small>[ו</small>כן <small>שנה התנא שלנו</small> במשנה<small>]:</small> יש דין <strong>תמות</strong> שהקרבן יהיה תמים <strong>ו</strong>דין <strong>זכרות</strong> שיהיה הקרבן זכר רק <strong>ב</strong>קרבנות <strong>בהמה, ואין תמות וזכרות בעופות,</strong> שלא נאמר בתורה שיש להקפיד על כך.
 <strong>יכול</strong> שאם הביא ציפור ש<strong>יבשה גפה</strong> (כנפה) או ש<strong>נקטעה רגלה,</strong> או <strong>נחטטה עינה</strong> שתהיה כשירה לקרבן? <strong>תלמוד לומר:</strong> "ואם <strong>מן העוף</strong> עולה קרבנו..." (ויקרא א, יד), "מן העוף" בא למעט — <strong>ולא כל העוף.</strong> שחסרון גדול כאיבר אינו נחשב לכל העוף. ומכאן שהוצאת עין נחשבת לחסרון גדול יותר מאשר עיוורון בלבד. ולכן, אם הוציא את עינו העיוורת של העבד צריך לשחררו.
 <strong>אמר רב חייא בר אשי אמר רב: היתה לו,</strong> לעבד
## דף כה.
 <strong>יתרת</strong> (אצבע יתירה), כגון שהיו לו שש אצבעות בידו <strong>וחתכה</strong> האדון — <strong>עבד יוצא בהן לחירות. אמר רב הונא: והוא שנספרת</strong> האצבע <strong>על גב היד,</strong> כלומר, שהיתה אצבע זו מצויה באותה שורת אצבעות, אבל אם היא בצד אחר של כף היד אינה נחשבת כאצבע אלא כבליטה סתם ואין בהשחתתה משום הורדת איבר.
 <big>א</big> מסופר: <strong>סבי</strong> <small>[זקני]</small> העיר <strong>נזוניא לא אתו לפירקיה</strong> <small>[באו לדרשתו]</small> של <strong>רב חסדא, אמר ליה</strong> <small>[לו]</small> רב חסדא <strong>לרב המנונא: זיל צנעינהו</strong> <small>[לך</small> ו<small>נדה אותם]</small> משום שהם מזלזלים בכבוד הרב. <strong>אזל</strong> <small>[הלך]</small> ו<strong>אמר להו</strong> <small>[להם]</small> תחילה: <strong>מאי טעמא</strong> <small>[מה טעם]</small> <strong>לא אתו רבנן לפירקא</strong> <small>[באו חכמים לדרשה]?</small> <strong>אמרו ליה</strong> <small>[לו]:</small> <strong>אמאי ניתי</strong> <small>[מדוע נבוא]?</small> <strong>דבעינן מיניה מילתא</strong> <small>[ששאלנו ממנו דבר]</small> <strong>ולא פשט לן</strong> <small>[פתר לנו],</small> ולפיכך אין לנו מה לשמוע ממנו. <strong>אמר להו</strong> <small>[להם]:</small> <strong>מי בעיתו מינאי מידי</strong> <small>[האם שאלתם ממני דבר]</small> <strong>ולא פשיטנא לכו</strong> <small>[פתרתי לכם]?</small> שאלו אפוא את השאלה ממני.
 <strong>בעו מיניה</strong> <small>[שאלו אותו]</small> שאלה זו: <strong>עבד שסרסו רבו בבצים,</strong> כלומר, שעקר את האשכים בלבד, <strong>מהו</strong> דינו? האם <strong>כמום שבגלוי דמי</strong> <small>[נחשב]</small> הדבר ויוצא בו לחירות, <strong>או לא?</strong> ומספרים: <strong>לא הוה בידיה</strong> <small>[היתה בידו]</small> של רב המנונא תשובה לשאלתם. <strong>אמרו לו: מה שמך? אמר להו</strong> <small>[להם]:</small> <strong>המנונא. אמרו ליה</strong> <small>[לו]</small> בלגלוג: <strong>לאו</strong> <small>[לא]</small> <strong>המנונא</strong> צריך לקרוא לך, כלומר, דג חם וטוב (חם־נונא) <strong>אלא קרנונא,</strong> דג קר שאינו טעים עוד (ר"ח).
  לאחר מעשה <strong>אתא לקמיה</strong> <small>[בא לפני]</small> <strong>רב חסדא</strong> וסיפר לו כל אותו ענין. <strong>אמר ליה</strong> <small>[לו]:</small> <strong>מתניתא בעו מינך</strong> <small>[ברייתא שאלו ממך]</small> ואתה לא ידעת להשיב להם. כיצד? — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עשרים וארבעה ראשי אברים שבאדם כולם אין מטמאין משום מחיה,</strong> שנאמר בתורה שאם יש בנגע הצרעת מחית בשר (בשר חי) הרי הוא מטמא מיד בטומאת צרעת, ובראשי איברים אלה אין דין זה שייך, משום שצריך הכהן לראות את המחיה מכל צד בראיה אחת, ובאלה, בגלל צורתם — אינו יכול לראות את כל צדדיהם כאחת. ולכן לא חל דין מחיה עליהם.
 <strong>ואלו הם</strong> ראשי האיברים: <strong>ראשי אצבעות ידים ורגלים</strong> — הרי עשרים, <strong>וראשי אזנים, וראש החוטם, וראש הגוייה</strong> (איבר המין הזכרי) <strong>וראשי דדים</strong> (פיטמות השדיים) <strong>שבאשה. ר' יהודה אומר: אף</strong> הפיטמות <strong>שבאיש. ותני עלה</strong> <small>[ושנויה</small> ברייתא <small>עליה]:</small> <strong>בכולם עבד יוצא בהם לחירות.</strong> כלומר, שכל אותם איברים שמנינו לענין נגעים הם גם אלה שהעבד יוצא בהם לחירות אם עקרם אדונו. <strong>רבי אומר: אף הסירוס</strong> העבד יוצא בו לחירות. <strong>בן עזאי אומר: אף הלשון</strong> נחשבת כאיבר שבגלוי, כי היא נחשפת בזמן שמדברים, ואם חתכה האדון — יוצא בה העבד לחירות.
  ומעתה נברר <strong>אמר מר</strong> <small>[החכם]:</small> <strong>רבי אומר אף הסירוס.</strong> ויש לשאול: <strong>סירוס דמאי</strong> <small>[של מה]?</small> <strong>אילימא</strong> <small>[אם תאמר]</small> <strong>סירוס</strong> של ה<strong>גיד,</strong> שחתך האדון את איבר המין של העבד — <strong>היינו</strong> <small>[הרי זה]</small> <strong>גוייה</strong> וכבר מנינו ראש הגוייה, ומה מוסיף רבי? <strong>אלא לאו</strong> <small>[</small>האם <small>לא]</small> התכוון אלא ל<strong>סירוס</strong> של ה<strong>ביצים,</strong> ואם כן יש פה פתרון לשאלה ששאלו זקני נזוניא.
  לעצם הדברים שנאמרו בברייתא ש<strong>רבי אומר אף הסירוס,</strong> שואלים: <strong>ו</strong>לדעת <strong>רבי</strong> האם <strong>לשון לא</strong> נחשבת דבר שבגלוי? <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>הרי מי שהיה מזה</strong> מי חטאת לטהר אדם מטומאת המת <strong>ונתזה הזאה על פיו</strong> של הטמא, <strong>רבי אומר: היזה,</strong> כלומר, הרי זו הזאה ראויה ונטהר בכך. <strong>וחכמים אומרים: לא היזה,</strong> כלומר, אין זו נחשבת הזאה כי הזאה צריכה להיעשות רק על איברים גלויים.
 <strong>מאי לאו</strong> <small>[האם לא]</small> מדובר במקרה שניתזה הזאה <strong>על לשונו,</strong> ומכאן שרבי סבור שהלשון היא איבר שבגלוי? ודוחים: <strong>לא,</strong> מדובר שהיזה על <strong>שפתיו.</strong> ותוהים: <strong>על שפתיו פשיטא</strong> <small>[פשוט]</small> הדבר שטהור הוא, שהרי הן גלויות! ומשיבים: <strong>מהו דתימא</strong> <small>[שתאמר]</small> <strong>זימנא דחלים שפתיה</strong> <small>[פעמים ש</small>הוא <small>סוגר את שפתיו]</small> בחוזק וחלק מהן נכנס פנימה ואינו גלוי, ואפשר לומר שהוא דבר שבסתר, על כן <strong>קא משמע לן</strong> <small>[השמיע לנו]</small> שלדעת רבי נחשב חלק זה כגלוי.
  וממשיכים ושואלים: <strong>והתניא</strong> <small>[והרי שנינו</small> בברייתא<small>]</small> במפורש שכל שהיזה <strong>על לשונו</strong> — טהור לשיטת רבי! <strong>ועוד תניא</strong> <small>[שנויה</small> ברייתא<small>]</small> לענין מומי כהנים וקרבנות <small>:</small> <strong>ושניטל רוב הלשון</strong> — הרי זה מום, <strong>רבי אומר: רוב המדבר שבלשונו,</strong> כלומר, לא רוב אורכה של הלשון כולה עד לשרשה, אלא רוב אותו חלק בלשון המשתתף בחיתוך הדיבור, שהוא רק ראש הלשון. משמע שגם רבי סבור שעקירת הלשון מום הוא!
 <strong>אלא</strong> יש לפרש כך, <strong>רבי אומר: סירוס ולא מיבעיא</strong> <small>[ולא נצרכה</small> לומר<small>]</small> <strong>לשון,</strong> שיוצא לחירות שכן, היא נחשבת מגולה.<strong> בן עזאי אמר</strong>: <strong>לשון, אבל</strong> <strong>סירוס</strong> — <strong>לא. ומאי</strong> <small>[ומה]</small> פירוש הלשון <strong>"אף"</strong> שנאמר בברייתא, שבן עזאי אומר "אף הלשון", שלכאורה משמעה שבא להוסיף על דברי רבי — יש לפרשה <strong>אקמייתא</strong> <small>[על</small> הדברים <small>הראשונים]</small> של תנא קמא, הוא מוסיף "אף הלשון". ושואלים: <strong>אי הכי</strong> <small>[אם כך]</small> אתה מפרש — <strong>נקדמה</strong> <small>[שיקדים]</small> את דברי <strong>בן עזאי ברישא</strong> <small>[בתחילה],</small> שבן עזאי מוסיף לשון, על דברי תנא קמא, ורבי אומר "אף הסירוס" שהוא מוסיף גם על בן עזאי!
  ומשיבים: באמת כך היה צריך להיות, אלא ה<strong>תנא שמעה ל</strong>שיטתו של <strong>רבי וקבעה</strong> בגירסתו בברייתא, <strong>ו</strong>אחר כך <strong>שמעה ל</strong>שיטתו של <strong>בן עזאי ותני</strong> <small>[ושנה]</small> גם אותה לאחר מכן, ולפי הענין ראוי היה באמת שישנה את סדר הדברים, <strong>ו</strong>לא שינה כי <strong>משנה לא זזה ממקומה,</strong> שמשאירים את נוסח המשנה כפי שהיה, כדי שלא לבלבל את הלומדים.
 <big>ב</big> <strong>אמר עולא: הכל מודים בלשון לענין טומאה,</strong> ש<strong>גלוי הוא</strong> נחשב <strong>אצל</strong> טומאת <strong>השרץ</strong> ושאר טומאות. <strong>מאי טעמא</strong> <small>[מה טעם]</small> הדבר — <strong>"אשר יגע בו"</strong> (ויקרא ט ו, יא) <strong>אמר רחמנא</strong> <small>[אמרה תורה]</small> <strong>והאי נמי</strong> <small>[וזה,</small> הלשון, <small>גם כן]</small> <strong>בר נגיעה הוא,</strong> כלומר, דבר שיכול לנגוע הוא, ואם נגע דבר טמא, כעין שרץ מת בלשון — הרי הוא מטמא.
  וכן הכל מודים שהלשון <strong>לענין טבילה</strong> — <strong>כטמון דמי</strong> <small>[</small>היא <small>נחשבת]</small> שאין צריך לפתוח את פיו כדי שיהיו מי הטבילה על לשונו. <strong>מאי טעמא</strong> <small>[מה טעם]</small> הדבר — שנאמר: <strong>"ורחץ בשרו במים"</strong> (שם יג) <strong>אמר רחמנא</strong> <small>[אמרה התורה],</small> <strong>מה בשרו מאבראי</strong> <small>[מבחוץ],</small> <strong>אף כל</strong> שטובל הוא מה שנמצא <strong>מאבראי</strong> <small>[מבחוץ]</small> ולא דבר שהוא בדרך כלל בפנים.
 <strong>לא נחלקו אלא לענין הזאה,</strong> אם דינה של הלשון כגלוי או כטמון. <strong>רבי מדמי לה</strong> <small>[מדמה אותה,</small> את ההזאה<small>]</small> <strong>לטומאה,</strong> שהלשון נחשבת כגלויה. <strong>ורבנן מדמו לה</strong> <small>[וחכמים מדמים אותה]</small> <strong>לטבילה</strong> שנחשבת הלשון כטמונה.
  ומעירים:  <strong>ותרוייהו בהאי קרא קמיפלגי</strong> <small>[ושניהם</small> בפירושו של <small>כתוב זה נחלקו],</small> שנאמר: <strong>"והזה הטהר על הטמא</strong> ביום השלישי וביום השביעי וחטאו ביום השביעי וכבס בגדיו ורחץ במים וטהר בערב<strong>"</strong> (במדבר יט, יט) <strong>רבי סבר:</strong> שכך הוא צירוף הדברים <strong>"והזה הטהר על הטמא ביום השלישי וביום השביעי וחטאו"</strong> שההזאה ("וחיטאו") דינה כטומאה, שכל חלק בגוף שיכול להיטמא, אם נפלה עליו הזאה — נטהר.
  ואילו <strong>רבנן סברי</strong> <small>[חכמים סבורים]</small> <strong>"וחטאו ביום השביעי וכבס בגדיו ורחץ במים"</strong> שהזאה דינה כטבילה ("ורחץ במים"), ורק חלק מן הגוף הצריך טבילה צריך הזאה.
  ושואלים:  <strong>ורבנן נמי נדמייה</strong> <small>[וחכמים גם כן,</small> מדוע לא <small>ידמוה]</small> <strong>ל</strong>ענין <strong>טומאה?</strong> ומשיבים: <strong>טהרה מטהרה הוה ליה למילף</strong> <small>[היה לו ללמוד]</small> כשם שטבילה היא דרך טהרה — אף הזאה דרך טהרה וצריך להשוות את דיניהן. ושואלים מצד אחר: <strong>ורבי</strong> מדוע לא <strong>נדמייה</strong> <small>[ידמה אותה]</small> <strong>לטבילה?</strong> ומשיבים: מה שנאמר <strong>"וכבס בגדיו"</strong> — <strong>הפסיק הענין,</strong> לומר שדין הזאה ודין טבילה אינם נחשבים כדבר אחד, אלא דיני הזאה כדיני טומאה האמורים קודם.
  לעצם הדברים שואלים: <strong>וסבר</strong> <small>[ו</small>האם <small>סבור]</small> <strong>רבי לענין טבילה</strong> שלשון <strong>כטמון דמי</strong> <small>[</small>היא <small>נחשבת]?</small> <strong>והאמר</strong> <small>[והרי אמר]</small> <strong>רבין אמר רב אדא אמר ר' יצחק: מעשה בשפחה של בית רבי שטבלה</strong> לטהרתה, <strong>ועלתה</strong> מן הטבילה <strong>ונמצא עצם בין שיניה, והצריכה רבי טבילה אחרת.</strong> משמע שהוא מצריך שלא תהיה חציצה אפילו בתוך הפה, ואם כן גם הלשון צריכה טבילה!
  ומשיבים: מכאן אין ראיה, כי  <strong>נהי</strong> <small>[אם אמנם]</small> ש<strong>ביאת מים</strong> בתוך הפה <strong>לא בעינן</strong> <small>[אין אנו צריכים]</small> בפועל, אבל <strong>מקום הראוי לבוא בו מים בעינן</strong> <small>[צריכים אנו],</small> ואם יש חציצה הרי אין המקום ראוי לביאת מים.
  וטעמו של דבר <strong>כ</strong>מו שאמר <strong>ר' זירא.</strong> ש<strong>אמר ר' זירא</strong> בדין מנחות: <strong>כל הראוי לבילה</strong> (בלילה), כלומר, כל מנחה שלפי גודלה ראויה ויכולה להיבלל בשמן — <strong>אין</strong> מעשה ה<strong>בילה</strong> בפועל <strong>מעכבת בו,</strong> וגם אם לא בלל, כשר. <strong>ו</strong>כל <strong>שאינו ראוי לבילה</strong> מפני גודלו — העדר <strong>בילה מעכבת בו.</strong> ואף כאן, אף שאין צורך בביאת מים ממש, מכל מקום צריך המקום להיות ראוי לטבילה ובלי חציצה.
## דף כה:
 ושבים ומעירים, שבעיה ראשונה לגבי סירוס בביצים, היא <strong>כתנאי</strong> <small>[כ</small>מחלוקת <small>תנאים]</small> שנחלקו כבר בבעיה זו. נאמר בפסול קרבנות שיש בהם מום: <strong>"ומעוך וכתות ונתוק וכרות</strong> לא תקריבו לה'<strong>"</strong> (ויקרא כב, כד) — <strong>כולן</strong> כל המומים הללו הם <strong>בביצים</strong> (באשכים) של הבהמה, אלו <strong>דברי ר' יהודה.</strong>
 ותוהים: האם כוונתו שמומים אלה הם דווקא <strong>בביצים ולא בגיד?</strong> הרי ודאי שבגיד עצמו, שהוא גלוי ונראה, ייחשבו אלה למומים! <strong>אלא</strong> כך יש לשנות את מחלוקתם: <strong>כולן אף בביצים,</strong> אלו <strong>דברי ר' יהודה. ר' אליעזר בן יעקב אומר: כולם בגיד</strong> בלבד. <strong>ר' יוסי אומר</strong> יש לחלק: <strong>"מעוך וכתות"</strong> — <strong>אף בביצים,</strong> ואילו <strong>"נתוק וכרות" בגיד</strong> — <strong>אין</strong> <small>[כן],</small> מום הוא, <strong>בביצים</strong> — <strong>לא.</strong>
 <big>א משנה</big> <strong>בהמה גסה נקנית</strong> לקונה אותה <strong>במסירה,</strong> כשבעליה הקודם מוסר אותה לקונה במושכות או במתג, <strong>ו</strong>הבהמה <strong>הדקה</strong> נקנית <strong>בהגבהה,</strong> אלו <strong>דברי ר' מאיר ור' אליעזר. וחכמים אומרים: בהמה דקה נקנית</strong> אף <strong>במשיכה,</strong> ואין צורך להגביה אותה.
 <big>ב גמרא</big> <strong>דרש רב ב</strong>עיר <strong>קימחוניא: בהמה גסה נקנית במשיכה. אשכחינהו</strong> <small>[מצא אותם]</small> <strong>שמואל לתלמידי</strong> <small>[לתלמידיו]</small> של <strong>רב,</strong> <strong>אמר להו</strong> <small>[להם]:</small> <strong>מי</strong> <small>[האם]</small> <strong>אמר רב</strong> כי <strong>בהמה גסה נקנית במשיכה? והאנן</strong> <small>[והרי אנו]</small> <strong>במסירה תנן</strong> <small>[שנינו]!</small> <strong>ורב נמי</strong> <small>[גם כן]</small> שמעתי כמה פעמים ש<strong>במסירה אמר,</strong> האם <strong>הדר ביה מההיא</strong> <small>[חזר בו מאותה</small> הלכה<small>]?</small> והשיבו לו: אכן רב חזר בו ו<strong>הוא</strong> ש<strong>אמר</strong> את דבריו <strong>כי האי תנא</strong> <small>[כ</small>שיטת <small>תנא זה].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>וחכמים אומרים: זו וזו</strong> בין בהמה דקה בין גסה <strong>נקנית במשיכה. ר' שמעון אומר: זו וזו</strong> נקנית <strong>בהגבהה.</strong>
 <strong>מתקיף לה</strong> <small>[מקשה על כך]</small> <strong>רב יוסף: אלא מעתה, פיל לר' שמעון במה יקנה?</strong> שהרי אינו יכול להגביה אותו! <strong>אמר ליה</strong> <small>[לו]</small> <strong>אביי:</strong> אפשר שיקנה אותו <strong>ב</strong>קנין <strong>חליפין</strong> ולא בקנין משיכה. <strong>אי נמי</strong> <small>[או גם כן]</small> <strong>בשוכר את מקומו</strong> של הפיל לפי שעה וקונה את הפיל אגב הקרקע.
 <strong>ר' זירא אמר</strong> יש דרך אחרת: <strong>מביא ארבעה כלים ומניחן תחת רגליו,</strong> ועל ידי כך הוא קונה אותו, ככל דבר הנמצא בתוך כליו של הקונה. ושואלים: האם <strong>שמעת מינה</strong> <small>[לומד אתה מכאן]</small> מדברי ר' זירא ש<strong>כליו של לוקח</strong> אפילו כשהיו <strong>ברשות מוכר קנה לוקח?</strong> ודוחים: מכאן אין ראיה, כי <strong>הכא במאי עסקינן</strong> <small>[כאן במה אנו עוסקים],</small> כשהיה הדבר לא ברשות המוכר אלא <strong>בסימטא</strong> שאינה נחשבת רשות הרבים ולא רשות היחיד, ובמקום כזה ודאי כליו של לוקח קונים לו.
## דף כו.
 <strong>אי נמי</strong> <small>[או גם כן]</small> יכול הקונה להגביה את הפיל <strong>ב</strong>אמצעות <strong>חבילי</strong> (חבילות) <strong>זמורות,</strong> שהוא מוליך ומעלה את הפיל על גביהן ונחשב הדבר כהגבהת הפיל.
 <big>א משנה</big> <strong>נכסים שיש להם אחריות,</strong> כלומר, קרקעות, ושאר נכסים הקבועים בקרקע <strong>נקנין בכסף ו</strong>כן <strong>בשטר ו</strong>כן <strong>בחזקה.</strong> נכסים <strong>שאין להם אחריות,</strong> כלומר, מטלטלין — <strong>אין נקנין אלא במשיכה.</strong> ועוד, <strong>נכסים שאין להם אחריות נקנין עם נכסים שיש להם אחריות בכסף ובשטר ובחזקה,</strong> כלומר, המטלטלין עוברים לרשות הקונה כאשר נקנו יחד עם קרקעות, ועשה קנין בקרקעות, בבת אחת.
  ובמקרה של טענות לגבי קרקעות ומטלטלין יחד, אם הודה הנתבע במקצת הטענה לגבי המטלטלין והתחייב בכך שבועה, הריהם המטלטלין <strong>זוקקין את הנכסים שיש להם אחריות לישבע</strong> גם <strong>עליהן,</strong> אף שאין נשבעים על טענה בענייני קרקעות.
 <big>ב גמרא</big> ומבררים: דין זה שקרקעות נקנות <strong>בכסף מנלן</strong> <small>[מניין לנו]?</small> <strong>אמר חזקיה: אמר קרא</strong> <small>[הכתוב]</small> <strong>"שדות בכסף יקנו"</strong> (ירמיה לב, מד). ושואלים: אם משם הראיה — <strong>ואימא עד דאיכא</strong> <small>[ואמור עד שיש]</small> גם <strong>שטר, דכתיב</strong> <small>[שנאמר]</small> בהמשך הפסוק <strong>"וכתוב בספר</strong> (שטר) <strong>וחתום"</strong> (שם)! ומשיבים: <strong>אי כתיב</strong> <small>[אילו</small> היה <small>נאמר]</small> <strong>"</strong>בכסף <strong>יקנו" לבסוף</strong> — הייתי אומר <strong>כדקאמרת</strong> <small>[כמו שא</small> <small>תה אומר]</small> שצריך לעשות שטר, ואחר כך בכסף יקנו, אבל <strong>השתא דכתיב</strong> <small>[עכשיו שנאמר]</small> <strong>"יקנו" מעיקרא</strong> <small>[מתחילה],</small> משמע כי <strong>כסף</strong> עצמו <strong>קני</strong> <small>[קונה]</small> ואילו ה<strong>שטר</strong> — <strong>ראיה בעלמא</strong> <small>[בלבד]</small> <strong>הוא.</strong>
 <strong>אמר רב: לא שנו</strong> שקרקע נקנית בכסף בלבד <strong>אלא במקום שאין כותבין את השטר, אבל במקום שכותבין את השטר</strong> — <strong>לא קנה</strong> עד זמן נתינת השטר ללוקח. <strong>ואי פריש</strong> <small>[ואם פירש]</small> שרצונו לקנות את הקרקע משעת מתן הכסף — הרי <strong>פריש</strong> <small>[פירש],</small> ונקנתה הקרקע עם מתן הכסף.
 <strong>כי הא</strong> <small>[כמו</small> מעשה <small>זה]</small> ש<strong>רב אידי בר אבין כי זבין ארעא, אמר</strong> <small>[כאשר היה קונה קרקע, היה אומר]:</small> <strong>אי בעינא בכספא</strong> <small>[אם אני רוצה</small> לקנות <small>בכסף]</small> — <strong>איקני</strong> <small>[אקנה],</small> <strong>אי בעינא בשטרא</strong> <small>[אם אני רוצה</small> לקנות <small>בשטר]</small> — <strong>איקני</strong> <small>[אקנה],</small> שמראש התנה שתהיה האפשרות בידו להחליט במה ייגמר הקנין. ומסבירים את טעמו: <strong>אי בעינא בכספא</strong> <small>[אם אני רוצה</small> לקנות <small>בכסף]</small> — <strong>איקני</strong> <small>[אקנה]</small> — <strong>דאי בעיתו למיהדר, לא מציתו הדריתו</strong> <small>[שאם תרצו</small> בכם, <small>אינכם יכולים לחזור],</small> שהרי כבר עבר הכסף מיד ליד, <strong>ואי בעינא בשטרא</strong> <small>[אם אני רוצה</small> לקנות <small>בשטר]</small> — <strong>איקני</strong> <small>[אקנה]</small> — <strong>דאי בעינא למיהדר הדרנא</strong> <small>[שאם ארצה לחזור]</small> בי מן העיסקה <small>[אחזור]</small> <strong>בי</strong> כל עוד לא קיבלתי את השטר.
  שנינו במשנה שקרקעות נקנים <strong>בשטר.</strong> ושואלים: <strong>מנלן</strong> <small>[מניין לנו]</small> דבר זה? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]</small> <strong>"וכתוב בספר וחתום והעד עדים"</strong> (שם), <strong>והאמרת</strong> <small>[והרי אמרת]</small> מקודם ששטר זה <strong>שטר ראיה בעלמא</strong> <small>[בלבד]</small> <strong>הוא! אלא מהכא</strong> <small>[מכאן]</small> אנו למדים, שנאמר <strong>"ואקח את ספר המקנה"</strong> (שם יא) ומלשון זו למדים שהספר = השטר הוא עצמו עושה קנין. <strong>אמר שמואל: לא שנו</strong> דבר זה שהשטר עצמו קונה <strong>אלא בשטר מתנה, אבל במכר לא קנה עד שיתן לו דמים,</strong> והשטר עצמו אינו עושה קנין.
 <strong>מתיב</strong> <small>[מקשה]</small> על כך <strong>רב המנונא</strong> ממה ששנינו בברייתא: דרך הקנין <strong>בשטר כיצד? כתב לו על הנייר או על החרס, אף על פי שאין בהם</strong> בנייר ובחרס <strong>שוה פרוטה,</strong> בנוסח <strong>"שדי מכורה לך"</strong> או <strong>"שדי נתונה לך</strong> במתנה <strong>"</strong>— <strong>הרי זו מכורה ונתונה.</strong> משמע שהשטר בלבד גומר את הקנין בין במכר ובין במתנה! <strong>הוא מותיב לה והוא מפרק לה</strong> <small>[הוא היה מקשה</small> את הק ושיה <small>הזו והוא היה מתרץ אותה],</small> שכאן מדובר <strong>במוכר שדהו מפני רעתה.</strong> כלומר, שהמוכר עצמו מעונין להפטר משדה זה מפני שערכו יורד, והוא מעונין לגמור את העברת השדה מהר ככל האפשר, ובמקרה זה כתיבת השטר בלבד גומרת את הקנין.
 <strong>רב אשי אמר:</strong> אפשר לפרש שכל הברייתא הזו מדברת רק בענין אחד, לא במכר ממש אלא <strong>במתנה ביקש ליתנה לו, ולמה כתב לו לשון מכר</strong> בשטר המתנה — <strong>כדי ליפות את כוחו,</strong> שאם יתברר ששדה זה משועבד למלווים יוכל לגבות את דמיו של השדה מנכסים אחרים של המוכר = הנותן, שהרי נתן לו כוח של קנין מכר. וכיון שעיקרו של שטר הוא מתנה, השטר עצמו גומר את הקנין.
  שנינו במשנה שהקרקעות נקנים <strong>בחזקה.</strong> ושואלים: <strong>מנלן</strong> <small>[מניין לנו]</small> דבר זה? <strong>אמר חזקיה: אמר קרא</strong> <small>[הכתוב]:</small> <strong>"ושבו בעריכם אשר תפשתם"</strong> (שם מ, י), <strong>במה תפשתם</strong> את הערים — <strong>בישיבה,</strong> משמע שעצם הישיבה במקום, שהיא חזקה — היא עצמה עושה קנין. <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה</small> החכם<small>]</small> ראיה אחרת: נאמר <strong>"וירשתם אתה וישבתם בה"</strong> (דברים יא, לא) וכך יש להבין: <strong>במה ירשתם</strong> — <strong>בישיבה,</strong> משמע שקרקעות נקנים בחזקה.
 <big>ג</big> שנינו במשנה שנכסים <strong>שאין להם אחריות אין נקנין אלא במשיכה.</strong> ושואלים: <strong>מנלן</strong> <small>[מניין לנו]</small> דבר זה? ומשיבים, <strong>דכתיב</strong> <small>[שנאמר]:</small> <strong>"וכי תמכרו ממכר לעמיתך או קנה מיד עמיתך"</strong> (ויקרא כה, יד) לשון זו מורה שמדובר ב<strong>דבר הנקנה מיד ליד,</strong> כלומר, במשיכה.
  ושואלים:  <strong>ול</strong>דעת <strong>ר' יוחנן</strong> ש<strong>אמר דבר תורה מעות קונות</strong> ולא המשיכה, אלא שתקנת חכמים היא שייקנו במשיכה, <strong>מאי איכא למימר</strong> <small>[מה</small> אם כן <small>יש לומר]?</small> שהרי לדעתו גם נכסים שאין להם אחריות נקנים בכסף! ומשיבים: ר' יוחנן יכול לומר כי <strong>תנא תקנתא דרבנן קתני</strong> <small>[התנא שנה תקנת חכמים]</small> שכך עושים הלכה למעשה, ולא הזכיר עיקר דין תורה.
 <big>ד</big> שנינו עוד במשנה ש<strong>נכסים שאין להם אחריות</strong> (מטלטלין) נקנים עם נכסים שיש להם אחריות (קרקעות). ושואלים: <strong>מנהני מילי</strong> <small>[מניין הדברים הללו]?</small> <strong>אמר חזקיה:</strong> ש<strong>אמר קרא</strong> <small>[הכתוב]:</small> <strong>"ויתן להם אביהם מתנות</strong> רבות לכסף ולזהב ולמגדנות <strong>עם ערי מצרות ביהודה"</strong> (דברי הימים ב כא, ג), שאת המתנות המטלטלין נתן עם הערים, ולא היה צריך למסור בידם, אלא נתן אותן אגב הקרקעות שנתן  להם.
 לענין זה של קנין מטלטלין אגב הקרקעות <strong>איבעיא להו</strong> <small>[נשאלה להם]</small> ללומדים: האם <strong>בעינן</strong> <small>[צריכים אנו]</small> שיהיו המטלטלין הללו <strong>צבורים</strong> בתוך הקרקע הנקנית, <strong>או לא? אמר רב יוסף תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>ר' עקיבא אומר: קרקע כל שהוא חייבת בפאה, ובבכורים</strong>
## דף כו:
 <strong>ו</strong>יכול <strong>לכתוב עליה</strong> המלוה <strong>פרוסבול</strong> שלא תשמט השנה השביעית את חובותיו, <strong>ולקנות עמה נכסים שאין להם אחריות. ואי אמרת</strong> <small>[ואם אומר אתה]</small> <strong>בעינן</strong> <small>[צריכים אנו]</small> שיהיו המטלטלין <strong>צבורים</strong> בה, אם כן קרקע <strong>כל שהוא למאי חזי</strong> <small>[למה</small> היא <small>ראויה],</small> מה אפשר לצבור בה?
 <strong>תרגומא</strong> <small>[תירגם,</small> הסביר <small>אותה]</small> <strong>רב שמואל בר ביסנא קמיה</strong> <small>[לפני]</small> <strong>רב יוסף: כגון שנעץ בה</strong> בקרקע כלשהו <strong>מחט</strong> ומכרה אגב הקרקע, ואפשר איפוא לקנות משהו גם על ידי קניית קרקע כלשהי. <strong>אמר ליה</strong> <small>[לו]</small> <strong>רב יוסף: קבסתן</strong> <small>[אתה</small><strong></strong> <small>מגעיל</small><strong></strong> <small>אותי]!</small> וכי <strong>איכפל</strong> <small>[טרח]</small> ה<strong>תנא</strong> כל כך <strong>לאשמועינן</strong> <small>[להשמיע לנו]</small> קניית <strong>מחט</strong> שאותה מוכרים אגב הקרקע? <strong>אמר רב אשי: מאן לימא לן</strong> <small>[מי יאמר לנו]</small> ש<strong>לא תלה בה</strong> במחט <strong>מרגניתא דשוויא אלפא זוזי</strong> <small>[מרגלית ששווה אלף זוז]</small> ואפשר לקנות הרבה אגב קרקע זו. ומכל מקום לא נפתרה השאלה.
 <strong>תא שמע</strong> <small>[בוא</small> ו<small>שמע]</small> ממה ששנינו, ש<strong>אמר ר' אלעזר: מעשה במדוני אחד</strong> (איש מהישוב מדון) <strong>שהיה בירושלים שהיו לו מטלטלין הרבה, וביקש ליתנם במתנה</strong> והיה הדבר קשה לו, שלא יכול היה להמתין עד שימשכום המקבלים. <strong>אמרו לו: אין לו תקנה עד שיקנם על גבי קרקע. מה עשה? הלך ולקח</strong> (קנה) <strong>בית סלע סמוך לירושלים, ואמר:</strong> חלק <strong>צפוני זה</strong> של בית הסלע נתון <strong>לפלוני, ועמו מאה צאן ומאה חביו</strong> <strong>ת. ומת</strong> המדוני, <strong>וקיימו</strong> חכמים <strong>את דבריו</strong> ונתנו המתנות.
 <strong>ואי אמרת בעינן</strong> <small>[ואם אומר אתה</small> שכדי לקנות מטלטלין אגב קרקע <small>צריכים אנו]</small> שיהיו המטלטלין <strong>צבורים בה, בית סלע למאי חזי</strong> <small>[למה</small> הוא <small>ראוי]</small> וכי אפשר לשים בו מאה צאן ומאה חביות? ודוחים: <strong>מי סברת</strong> <small>[האם סבור אתה]</small> ש<strong>בית סלע</strong> כוונתו למקום ששיעורו כמטבע של <strong>סלע ממש?</strong> לא, <strong>מאי</strong> <small>[מה</small> פירוש<small>]</small> <strong>סלע</strong> — מדובר במקום <strong>דנפיש טובא</strong> <small>[ש</small>היה <small>גדול מאד],</small> וייתכן שצברו בתוכו את המתנות הללו. <strong>ו</strong>אם כן <strong>אמאי קרו ליה</strong> <small>[מדוע קראו לו]</small> <strong>סלע</strong> — <strong>דקשי</strong> <small>[ש</small>היה <small>קשה]</small> <strong>כסלע.</strong>
 <strong>תא שמע</strong> <small>[בוא</small> ו<small>שמע]</small> ראיה ממקור אחר, ש<strong>אמר רב יהודה אמר רב: מעשה באדם אחד שחלה בירושלים,</strong> ו<strong>כ</strong>דעת <strong>ר' אליעזר</strong> שלדעתו אף חולה (שכיב מרע) אינו יכול להקנות דברים אלא בקנין גמור, <strong>ואמרי לה</strong> <small>[ויש אומרים]:</small> ש<strong>בריא היה</strong> — <strong>כרבנן</strong> <small>[כ</small>דברי <small>חכמים],</small> שלדעתם אם המדובר היה בחולה יכול היה לתת אותם ב"מתנת שכיב מרע" על ידי דיבור בלבד אלא שאותו אדם היה בריא ולכן לא יכול היה לתת אלא בקנין כראוי,
 <strong>שהיו לו מטלטלין הרבה וביקש ליתנם במתנה, אמרו לו: אין לו תקנה עד שיקנם על גבי קרקע. מה עשה? הלך ולקח</strong> (קנה) קרקע בגודל <strong>בית רובע סמוך לירושלים, ואמר: טפח על טפח</strong> נתון <strong>לפלוני ועמו מאה צאן ומאה חביות, ומת וקיימו חכמים את דבריו. ואי</strong> <strong>אמרת בעינן</strong> <small>[ואם אומר אתה</small> ש<small>צריכים אנו]</small> שיהיו המטלטלין <strong>צבורים, טפח על טפח למאי חזי</strong> <small>[למה ראוי]?</small> וכי אפשר לצבור בו את כל המטלטלין הללו!
  ודוחים:  <strong>הכא במאי עסקינן</strong> <small>[כאן במה אנו עוסקים]</small> — <strong>לדמי</strong> <small>[לכסף]</small> שרצה לתת כסף בשווי אותן חביות וצאן, ואת הכסף הזה אמנם אפשר היה לשים שם. ומעירים: <strong>הכי נמי מסתברא</strong> <small>[כך גם כן מסתבר]</small> לומר שהמדובר דווקא בכסף. <strong>דאי סלקא דעתך</strong> <small>[שאם עולה על דעתך]</small> לומר שמדובר ב<strong>מאה צאן ומאה חביות ממש, ניקנינהו ניהליה</strong> <small>[שיקנה אותם לו</small> למקבל<small>]</small> <strong>ב</strong>קנין <strong>חליפין</strong> והיתה לו איפוא תקנה, מלבד קניית קרקע והקנאת המטלטלין על ידה. אבל לפי שהם טענו שמדובר בכסף, וכסף אינו נקנה בחליפין לכן הוצרך לקנייה זו.
  על הסבר זה מקשים: <strong>ואלא מאי</strong> <small>[מה]</small> אומר אתה — שהנותן התכוון <strong>ל</strong>הקניית <strong>דמי</strong> <small>[כספים]</small> שאינם נקנים בחליפין — אולם גם כאן יכול היה לעשות בדרך אחרת: <strong>ניקנינהו ניהליה</strong> <small>[שיקנה אותם לו</small> למקבל<small>]</small> <strong>במשיכה. אלא</strong> על כרחך חייב אתה לומר <strong>דליתיה</strong> <small>[שאינו</small> נמצא<small>]</small> <strong>מקבל</strong> ה<strong>מתנה</strong> באותו מקום, ורצה לזכות לו היכן שהוא נמצא. אם כן <strong>הכי נמי</strong> <small>[כך גם כן]</small> אפשר לומר <strong>דליתיה</strong> <small>[שאינו]</small> <strong>למקבל מתנה</strong> באותו מקום, ולא יכול היה להקנות לו בחליפין ולפיכך הקנה לו אגב קרקע, אפילו שלא היו צבורים.
  ושואלים: והלא יש דרך אחרת  <strong>וניזכינהו ניהליה</strong> <small>[ושיזכה אותם לו]</small> <strong>אגב אחר</strong> כלומר, בקנין משיכה שיעשה אדם אחר עבור המקבל, ומשיבים: <strong>לא סמכה דעתיה</strong> <small>[אין דעתו</small> של הנותן <small>סומכת]</small> על כך, כי <strong>סבר שמיט ואכיל להו</strong> <small>[סבור</small> הוא <small>שישמוט ויאכל אותם]</small> אותו אדם, ושמא ישתמש בנכסים אלה, ולכן רצה להבטיח שהקנין ייגמר מיד.
 <strong>ואלא</strong> לפי זה <strong>מאי</strong> <small>[מה]</small> פירוש הביטוי <strong>"אין לו תקנה"</strong> שאמרו חכמים ביחס למבקש להקנות רק על ידי קנין אגב קרקע? והרי ראינו שיש דרך לעשות זאת על ידי זיכוי אלא שהוא לא רצה בכך! ומסבירים, <strong>הכי קאמר</strong> <small>[כך אמר]:</small> <strong>למאי</strong> <small>[למה</small> ש<strong>לא סמכה דעתיה</strong> <small>[דעתו]</small> על אחר, ולא רוצה להעביר את הרכוש ואת הנכסים על ידי אחר, כלומר, בנסיבות אלה — <strong>אין לו תקנה עד שיקנם על גבי קרקע.</strong> ואין לנו אם כן ראיה מכרעת אם יכול להקנות גם נכסים שאינם צבורים בקרקע.
 <strong>תא שמע</strong> <small>[בוא</small> ו<small>שמע]</small> ראיה נוספת, ממה ששנינו: <strong>מעשה ברבן גמליאל וזקנים שהיו באים בספינה, אמר להם רבן גמליאל לזקנים: עישור</strong> (מעשר) של התבואה <strong>שאני עתיד למוד</strong> (למדוד) ולהפריש מתבואת שדותי
## דף כז.
 <strong>נתון לו ליהושע</strong> בן חנניה, שהיה לוי, <strong>ומקומו</strong> של אותו מעשר <strong>מושכר לו,</strong> כך שיוכל לקנות את המעשר אגב הקרקע. <strong>ועישור אחר שאני עתיד למוד</strong> (למדוד) כמעשר עני <strong>נתון לו לעקיבא בן יוסף, כדי שיזכה בו לעניים, ומקומו מושכר לו.</strong> אם כן <strong>שמע מינה בעינן</strong> <small>[למד מכאן</small> כי <small>צריכים אנו]</small> שיהיו המטלטלין <strong>צבורים בה</strong> בקרקע שהרי הדגיש "מקומו". ודוחים: <strong>שאני התם כי היכי</strong> <small>[שונה שם</small> ש<small>כדי]</small> ש<strong>לא ליטרחינהו</strong> <small>[להטריח אותם]</small> שיצטרכו להעביר את המעשרות למקום אחר, לכן הקנה להם את הקרקע במקום המעשר.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעיה ממה ש<strong>אמר רבא בר יצחק אמר רב: שני</strong> מיני <strong>שטרות הן:</strong> אם אמר <strong>"זכו בשדה זו לפלוני וכתבו לו את השטר</strong> כראיה על מכירת השדה <strong>"</strong>— <strong>חוזר בשטר,</strong> כלומר, יכול להתחרט ולומר להם לא לכתוב את השטר, <strong>ו</strong>אולם <strong>אינו חוזר בשדה,</strong> שכבר זכה הקונה בשדה. ואולם אם אמר באופן זה: <strong>"</strong>זכו בשדה זו לפלוני <strong>על מנת שתכתבו לו את השטר"</strong> ועדיין לא נתנו — <strong>חוזר בין בשטר בין בשדה,</strong> שעל מנת שיכתוב לו שטר הקנה את השדה.
 <strong>ורב חייא בר אבין אמר</strong> בשם <strong>רב הונא: שלשה שטרות הן; תרי</strong> <small>[שניים]</small> — <strong>הא דאמרן</strong> <small>[אלה שאמרנו],</small> <strong>אידך</strong> <small>[</small>ו<small>האחר]:</small> <strong>אם קדם מוכר וכתב לו את השטר,</strong> שיכול המוכר לכתוב שטר מכירה, ונותן אותו כאשר מקבל את התמורה, <strong>כאותה ששנינו: כותבים שטר למוכר אף על פי שאין לוקח עמו.</strong> ובמקרה שזה שקדם וכתב את השטר <strong>כיון שהחזיק</strong> הלוקח <strong>עמו בקרקע</strong> — <strong>נקנה שטר בכל מקום שהוא.</strong>
 ועל כל פנים <strong>שמע מינה</strong> <small>[למד מכאן]</small> <strong>לא בעינן</strong> <small>[</small>ש<small>אין אנו צריכים]</small> שיהיו הנכסים <strong>צבורים בה,</strong> שהרי כאן השטר נקנה אגב הקרקע בכל מקום שהוא! ודוחים: <strong>שאני</strong> <small>[שונה]</small> <strong>שטר דאפסירא דארעא</strong> <small>[ש</small>כמו <small>הרסן של הקרקע]</small> <strong>הוא</strong> שעל ידו מחזיקים בקרקע ואינו זקוק להיות בתוכה ממש.
  ומקשים:  <strong>והא עלה קתני</strong> <small>[והרי על</small> הלכה זו שהשטר נקנה בכל מקום שהוא <small>שנינו]:</small> <strong>זו היא ששנינו נכסים שאין להם אחריות נקנין עם נכסים שיש להם אחריות בכסף בשטר ובחזקה!</strong> משמע שאין הבדל בין שטר לשאר נכסים, ואם כן <strong>שמע מינה</strong> <small>[למד מכאן]:</small> כי <strong>לא בעינן</strong> <small>[אין אנו צריכים]</small> שיהיו הנכסים <strong>צבורים בה.</strong> ומסכמים, אכן <strong>שמע מינה</strong> <small>[למד ממנה]</small> שכן הוא.
 <big>א</big> <strong>איבעיא להו</strong> <small>[נשאלה להם]</small> ללומדים: <strong>מי בעינן</strong> <small>[האם צריכים אנו]</small> שיאמר המקנה בקנין <strong>אגב</strong> במפורש שמקנה לו קרקע ואגב כך גם מטלטלין, <strong>או לא?</strong> ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה <strong>דקתני כל הני</strong> <small>[ששנה</small> את <small>כל</small> דינים <small>אלה]</small> מקודם בדיני קנין מטלטלין על ידי מקרקעין, <strong>ולא קתני</strong> <small>[שנה]</small> בהם לשון <strong>אגב,</strong> ומשמע שאין צורך בכך. ודוחים: <strong>ולטעמיך</strong> <small>[ולטעמך,</small> לשיטתך<small>]</small> שאמר לו <strong>"קני"</strong> <small>[קנה],</small> <strong>מי קתני</strong> <small>[האם שנה]?</small> והרי בודאי צריך היה לומר לו "קנה"!
 <strong>אלא</strong> על כרחך אתה חייב לומר <strong>עד דאמר</strong> <small>[ש</small>הוא <small>אומר]</small> <strong>"קני", הכא נמי</strong> <small>[כאן גם כן]</small> תוסיף <strong>עד דאמר</strong> <small>[ש</small>הוא <small>אומר]</small> <strong>"אגב",</strong> ואין ראיה ממה שלא נזכר הדבר שם, משום שלא היה ענין אותן הברייתות לדון באופן האמירה, אלא בצד המשפטי העקרוני של הבעיה. ומסכמים: <strong>והלכתא</strong> <small>[והלכה]</small> היא: שיהיו הנכסים בקרקע <strong>צבורים</strong> — <strong>לא בעינן</strong> <small>[אין אנו צריכים],</small> אבל שהמקנה יאמר במפורש שהוא מקנה את המטלטלין <strong>אגב</strong> קרקע <strong>ו</strong>גם לומר במפורש "<strong>קני"</strong> — <strong>בעינן</strong> <small>[צריכים אנו].</small>
 <big>ב</big> <strong>איבעיא להו</strong> <small>[נשאלה להם]</small> ללומדים: כשהמקנה רוצה לתת <strong>שדה במכר ומטלטלין</strong> רוצה לתת <strong>במתנה מהו</strong> הדין? האם יכול להקנות אותם בבת אחת בקנין אגב קרקע? ומציעים: <strong>תא שמע</strong> <small>[בוא</small> ו<small>שמע]</small> ראיה לדבר מן המעשה ברבן גמליאל שאמר: <strong>עישור שאני עתיד למוד, נתון ליהושע ומקומו מושכר לו, שמע מינה</strong> <small>[למד מכאן]</small> שאף שהשדה היה בהשכרה (שהוא כעין מכר) והמעשר ניתן במתנה — אפשר להקנותם ביחד!
 <strong>איבעיא להו</strong> <small>[נשאלה להם]</small> שאלה נוספת: נתן <strong>שדה לאחד, ומטלטלין לאחר מהו?</strong> האם אפשר להקנות מטלטלין לאדם אחד אגב קרקע שמקנה לאחר? ומציעים: <strong>תא שמע</strong> <small>[בוא</small> ו<small>שמע]:</small> <strong>עישור שאני עתיד למוד נתון לעקיבא בן יוסף כדי שיזכה בו לעניים ומקומו מושכר לו.</strong>
 שאף שהמתנה היתה לעניים, והמקום הושכר לר' עקיבא — אפשר היה להקנותם. ודוחים: <strong>מאי</strong> <small>[מה</small> פירוש<small>]</small> <strong>"מושכר"</strong> כאן — <strong>מושכר למעשר,</strong> שקרקע זו לא הושכרה לר' עקיבא לצרכיו, אלא רק לצורך החזקת המעשר, ואם כן הכל הוא לצורך העניים. <strong>ואי בעית אימא</strong> <small>[ואם תרצה אמור]</small> ודחה באופן אחר: <strong>שאני</strong> <small>[שונה]</small> <strong>ר' עקיבא</strong> שכיון שהיה גבאי צדקה, ש<strong>יד עניים הוה</strong> <small>[היה],</small> שגבאי צדקה נחשב כאילו היה רק יד הזוכה עבור העניים כעניים עצמם, ואין הדבר נחשב כזכיה על מנת להקנות לאחרים.
 <strong>אמר רבא: לא שנו</strong> שאדם קונה מטלטלין אגב הקרקע <strong>אלא שנתן דמי כולן</strong> — דמי הקרקע ודמי המטלטלין כולם, <strong>אבל</strong> אם <strong>לא נתן דמי</strong> המטלטלין <strong>כולן</strong> אף על פי שהקנה לו — <strong>לא קנה</strong> מטלטלין <strong>אלא כנגד</strong> (כשיעור) <strong>מעותיו</strong> ששילם.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא</strong> ששנינו בה: <strong>יפה</strong> (גדול) <strong>כח הכסף מכח השטר</strong> בצד אחד, <strong>ו</strong>יפה <strong>כח השטר מכח הכסף</strong> בצד אחר. ופרטי הדברים: <strong>יפה כח הכסף</strong> — <strong>שהכסף פודין בו הקדשות, ו</strong>פודים בו <strong>מעשר שני</strong> — <strong>מה שאין כן בשטר. ויפה כח השטר</strong> — <strong>שהשטר מוציא בבת ישראל,</strong> שעל ידי שטר (גט) יכול לגרש אשה, <strong>מה שאין כן בכסף. ו</strong>עוד
 <strong>יפה כח שניהם מכח חזקה, וכח חזקה מכח שניהם.</strong> כיצד? <strong>יפה כח שניהם</strong> מכח חזקה — <strong>ששניהם קונים בעבד עברי</strong> שנקנה הן בכסף והן בשטר, <strong>מה שאין כן</strong> <strong>בחזקה. יפה כח חזקה: שחזקה</strong> אם <strong>מכר לו עשר שדות בעשר מדינות, כיון שהחזיק באחת מהם</strong> — <strong>קנאם כולם</strong> בבת אחת.
## דף כז:
 <strong>במה דברים אמורים</strong> — <strong>שנתן לו דמי</strong> הקרקעות <strong>כולן, אבל</strong> אם <strong>לא נתן לו דמי כולן</strong> — <strong>לא קנה אלא כנגד מעותיו,</strong> וכדברי רבא. ומעירים: <strong>מסייע ליה</strong> <small>[לו]</small> מה ששנינו בברייתא <strong>לשמואל.</strong> ש<strong>אמר שמואל: מכר לו עשר שדות בעשר מדינות, כיון שהחזיק באחת מהן</strong> — <strong>קנה את כולן.</strong>
 <strong>אמר רב אחא בריה</strong> <small>[בנו]</small> של <strong>רב איקא: תדע</strong> שכן הוא, <strong>שאילו מסר לו עשר בהמות באפסר אחד ואמר ליה</strong> <small>[לו]</small> <strong>"קני"</strong> <small>["קנה</small> אותם"<small>]</small> <strong>מי לא קני</strong> <small>[האם אינו קונה]?</small> ואף כאן כל השדות נחשבים כשדה אחד. <strong>אמר ליה</strong> <small>[לו]:</small> <strong>מי דמי</strong> <small>[האם דומה]</small> הדבר? <strong>התם</strong> <small>[שם]</small> <strong>איגודו,</strong> האפסר האוגד את כל הבהמות, נמצא <strong>בידו, הכא</strong> <small>[כאן]</small> בשדות <strong>אין איגודו בידו.</strong>
 <strong>איכא דאמרי</strong> <small>[יש שאומרים]</small> באופן אחר: <strong>אמר רב אחא בריה</strong> <small>[בנו]</small> של <strong>רב איקא: תדע דלא קני</strong> <small>[שאינו קונה]</small> את כל השדות בחזקה שעשה בשדה אחד, שהרי <strong>אילו מסר לו עשר בהמות באפסר אחד ואמר לו "זו קני"</strong> <small>[קנה]</small> — <strong>מי קני</strong> <small>[האם קונה]</small> הוא את כולן? אף כאן כשהחזיק בשדה אחד בלבד כאילו אמר לו "קנה זו", ולא קנה בכך את שאר השדות.
  ודוחים את ההשוואה: <strong>מי דמי</strong> <small>[האם</small> הדבר <small>דומה]?</small> <strong>התם</strong> <small>[שם]</small> הבהמות הן <strong>גופים מוחלקים</strong> ולכן כאשר אמר לו על בהמה אחת "זו קנה" — אין הבהמות האחרות ניקנות עימה. <strong>הכא סדנא דארעא חד</strong> <small>[כאן הסדן,</small> הבסיס, <small>של הארץ אחד]</small> <strong>הוא,</strong> וכיון שקונה קרקע במקום אחד — קונה עימה את כל שאר הקרקעות.
 <big>א</big> שנינו במשנה שנכסים שאין להם אחריות, כלומר, מטלטלין, <strong>זוקקים את הנכסים</strong> שיש להם אחריות, כלומר, קרקעות, להישבע גם עליהן, על אף שאין נשבעים על הקרקעות בפני עצמן. <strong>אמר עולא: מנין,</strong> כיצד אנחנו למדים <strong>לגלגול שבועה מן התורה,</strong> שאם חייב אדם להישבע על דבר אחד, שיכול הצד שכנגד להשביע אותו על טענות אחרות שעליהן לבדן אינו יכול לחייבו שבועה —
 <strong>שנאמר</strong> בסוטה <strong>"ואמרה האשה אמן אמן"</strong> (במדבר ה, כב), <strong>ותנן</strong> <small>[שנינו</small> במשנה<small>]:</small> <strong>על מה היא אומרת</strong> לשון כפולה <strong>"אמן אמן"? "אמן"</strong> אחד — שמקבלת <strong>על</strong> עצמה את <strong>האלה</strong> (הקללה) הנאמרת על ידי הכהן המשקה אותה, <strong>"אמן"</strong> שני <strong>על השבועה</strong> שמשביעים אותה. וכן "אמן אמן": <strong>"אמן"</strong> — <strong>אם מאיש זה</strong> שנחשדה בו, <strong>"אמן"</strong> — <strong>אם מאיש אחר.</strong> ועוד: <strong>"אמן"</strong> — <strong>שלא סטיתי</strong> הן כשהייתי <strong>ארוסה ו</strong>הן כשהייתי <strong>נשואה ו</strong>הן בזמן שהייתי <strong>שומרת יבם ו</strong>הן כשהייתי <strong>כנוסה</strong> על ידי היבם.
  ותחילה מבררים הלכה זו לגופה: <strong>האי ארוסה היכי דמי</strong> <small>[ארוסה זו</small> שהזכרנו, <small>כיצד היתה]?</small> <strong>אילימא דקני</strong> <small>[אם תאמר שקינא]</small> <strong>לה כשהיא ארוסה וקא משקי לה</strong> <small>[ומשקה אותה]</small> את המים המרים <strong>כשהיא ארוסה</strong> — <strong>והתנן</strong> <small>[והרי שנינו</small> במשנה<small>]:</small> <strong>ארוסה ושומרת יבם</strong> כשנחשדו שהן סוטות <strong>לא שותות ולא נוטלות כתובה. מאי טעמא</strong> <small>[מה טעם]</small> הדבר — שבלשון השבועה <strong>"</strong>כי שטית <strong>תחת אישך"</strong> (שם כ) <strong>אמר רחמנא</strong> <small>[אמרה תורה],</small> <strong>וליכא</strong> <small>[ואין כאן],</small> שהרי לא היתה עדיין תחת אישה.
 <strong>אלא</strong> צריך לומר <strong>דקני</strong> <small>[שקינא]</small> <strong>לה כשהיא ארוסה</strong> על מה שעשתה כשהיא ארוסה, <strong>ונסתרה כשהיא ארוסה, וקא משקי לה</strong> <small>[ומשקה אותה]</small> <strong>כשהיא נשואה.</strong>
 אולם במקרה כזה <strong>מי בדקי לה מיא</strong> <small>[האם בודקים אותה המים]?</small> הלא <strong>"ונקה האיש מעון"</strong> (שם, לא) <strong>אמר רחמנא</strong> <small>[אמרה תורה],</small> לומר: <strong>בזמן שהאיש מנוקה מעון</strong> — ה<strong>מים בודקים את אשתו,</strong> אבל אם <strong>אין איש מנוקה מעון</strong> באותו ענין — <strong>אין המים בודקים את אשתו.</strong> וכיון שחשד בה כשהיתה ארוסה, שהרי קינא לה, והיא אמנם נסתרה אסור היה לו לישא אותה, ואם עשה כן — הרי הוא עצמו חוטא, ובמקרה כזה אין המים בודקים את אשתו. הרי שבארוסה כשלעצמה אין כל דרך שתיבדק כסוטה.
 <strong>אלא</strong> יש לומר שהשבעה זו היא רק <strong>על ידי גלגול,</strong> שאף שבמישרין אינו יכול להשביע אותה על כך, מכל מקום אם קינא לה ונסתרה לאחר הנישואין כיון שהיא נשבעת על מה שעשתה כשהיא נשואה — יכול להשביע אותה, בדרך של גלגול שבועה, גם על מה שהיה בזמן האירוסין!
  ומעירים:  <strong>אשכחן סוטה דאיסורא</strong> <small>[מצאנו</small> גלגול שבועה ב<small>סוטה</small> שהוא מדיני <small>איסורים],</small> ואולם <strong>ממונא מנלן</strong> <small>[</small>בענייני <small>ממונות</small> כבמשנתנו <small>מניין לנו]</small> שיש גם כן גלגול שבועה? <strong>תנא דבי</strong> <small>[שנה</small> החכם <small>בבית מדרשו]</small> של <strong>ר' ישמעאל: קל וחומר</strong> הדברים: <strong>ומה סוטה</strong> 
## דף כח.
 <strong>שלא ניתנה להתבע בעד אחד,</strong> שלכל הדעות כדי שתתחייב הסוטה בשבועה ראשונה צריך שיעידו שני עדים, וראינו שבסוטה <strong>מגלגלין</strong> עליה שבועה אחרת, <strong>ממון שניתן להתבע בעד אחד,</strong> שאם יש עד אחד שמסייע לטענת התובע מחייבים את הנתבע שבועה — <strong>אינו דין שמגלגלין</strong> עליו שבועה אחרת?
 <strong>אשכחן</strong> <small>[מצאנו]</small> איפוא ראיה <strong>ב</strong>טענת <strong>ודאי,</strong> שברור לתובע שכך היה הדבר, ואולם בטענת <strong>ספק,</strong> שאינו טוען בוודאות שהנתבע חייב לו אלא בחשד בלבד <strong>מנלן</strong> <small>[מניין לנו]</small> שיכול לגלגל שבועה אחרת?
  ומשיבים:  <strong>תניא</strong> <small>[שנינו</small> בברייתא<small>]</small> ש<strong>ר' שמעון בן יוחאי אומר: נאמרה</strong> בתורה <strong>שבועה בחוץ</strong> (מחוץ למקדש) בכל מקום, כגון שבועת הפקדון שהיא נעשית בפני כל בית דין, <strong>ונאמרה שבועה בפנים</strong> (בעזרה שבמקדש) בסוטה, <strong>מה שבועה האמורה בפנים</strong> — <strong>עשה בה ספק כודאי,</strong> שהרי הבעל אינו טוען טענת ודאי כנגד אשתו וכל עיקרה של טענתו הוא מספק ומכל מקום יכול לגלגל מכוח טענה זו גם שבועה אחרת — <strong>אף שבועה האמורה בחוץ עשה בה ספק כודאי</strong> ומגלגלים על ידה שבועה אחרת גם בטענת ספק.
 <big>א</big> ולענין הלכה שואלים: <strong>עד היכן</strong> הוא <strong>גלגול שבועה?</strong> שהרי אמרנו שיכול התובע לגלגל שבועה על הנתבע גם על טענות אחרות שאינן מענין התביעה המתבררת עתה בבית הדין, ואולם עד היכן יכול לתבוע ולחייבו שבועה על תביעתו זו? <strong>אמר רב יהודה אמר רב:</strong> אפילו ש<strong>אמר ליה</strong> <small>[לו]</small> <strong>"הישבע לי שאין עבדי אתה"</strong> יכול לגלגל עליו שבועה על כך, אם חייב הנתבע שבועה על דבר אחר.
  ותוהים:  <strong>ההוא</strong> (זה) שאומר כך לחבירו הלא <strong>שמותי משמתינן ליה</strong> <small>[מנדים אותו]!</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הקורא לחבירו "עבד"</strong> — <strong>יהא בנידוי.</strong> הקורא לחבירו <strong>"ממזר"</strong> — <strong>סופג</strong> (לוקה, מקבל) <strong>את</strong> מלקות <strong>הארבעים.</strong> הקורא לחבירו <strong>"רשע"</strong> — הנעלב <strong>יורד עמו לחייו,</strong> שרשאי להציק לו בדרכים שונות. ואם כן, הטוען כנגד חבירו שהוא עבד — מענישים אותו. ובודאי אין מגלגלים שבועה בטענה כגון זו!
 <strong>אלא אמר רבא:</strong> יכול התובע לגלגל עליו שבועה בטענה: <strong>הישבע לי שלא נמכרת לי בעבד עברי.</strong> שאז אינו בא לפוסלו מבחינת היוחסין, אלא טוען שהלה נמכר לו כעבד עברי וצריך לעבוד עבורו. ושואלים: והרי במקרה זה אין בכך חידוש, שכן <strong>האי טענתא מעלייתא היא</strong> <small>[</small>טענה <small>זו טענה מעולה היא],</small> <strong>ממונא אית ליה גביה</strong> <small>[</small>חוב <small>ממון יש לו אצלו],</small> ואם כן טענה זו דינה כשאר טענת ממון ופשוט שמגלגלים! ומשיבים: <strong>רבא</strong> הולך <strong>לטעמיה</strong> <small>[לטעמו,</small> לשיטתו<small>].</small> ש<strong>אמר רבא: עבד עברי גופו קנוי,</strong> ואם כן הטענה היא יותר מאשר טענת ממון, אלא טענה של קנין הגוף.
  ושואלים:  <strong>אי הכי</strong> <small>[אם כך]</small> <strong>היינו</strong> <small>[הרי זה]</small> כמו טענה לגבי <strong>קרקע,</strong> והרי כבר למדנו במשנתנו שיש גלגול שבועה על קרקעות! ומשיבים: יש בכך חידוש, <strong>מהו דתימא</strong> <small>[שתאמר]:</small> <strong>קרקע הוא דעבדי אינשי דמזבני בצינעא</strong> <small>[שעשויים אנשים שמוכרים בצינעה],</small> <strong>אם איתא דזבין</strong> <small>[</small>וגם <small>אם יש</small> אמת בטענת התובע <small>שמכר</small> לו<small>]</small> — <strong>לית ליה קלא</strong> <small>[אין לו,</small> למכר, <small>קול]</small> ואין הדבר נודע לרבים ולכן יכול לטעון שמכר לו על אף שאין איש יודע על כך.
  אבל <strong>האי</strong> <small>[זה]</small> המוכר עצמו לעבד עברי, <strong>אם איתא דזבין</strong> <small>[אם יש</small> אמת בדבר <small>שמכר]</small> — <strong>קלא אית ליה</strong> <small>[קול יש לו],</small> וכיון שלא היה קול בדבר לא יוכל לטעון, על כן <strong>קא משמע לן</strong> <small>[השמיע לנו]</small> רבא שבכל זאת אין העדר השמועה הוכחה, ויכול לגלגל עליו שבועה גם על טענה זו.
 <big>ב משנה</big> <strong>כל הנעשה דמים באחר</strong> שהוא נעשה תמורה, תשלום לדבר אחר, <strong>כיון שזכה זה</strong> אחד הצדדים בחלקו בעיסקה — <strong>נתחייב זה</strong> הצד השני <strong>בחליפיו,</strong> ונחשב החפץ השני כשייך לו לגמרי, ואם התקלקל או אבד — ההפסד הוא שלו. <strong>כיצד? החליף שור בפרה או חמור בשור, כיון שזכה זה,</strong> אחד מהם, בדבר שקיבל לאחר שעשה בו קנין — <strong>נתחייב זה בחליפיו,</strong> שהצד האחר חייב להשלים את חלקו בעיסקה.
 <big>ג גמרא</big> שואלים: <strong>חליפין</strong> המוזכרים במשנה שנעשו דמים באחר <strong>מאי ניהו</strong> <small>[מה הם]?</small> אם הכוונה ל<strong>מטבע,</strong> שבמטבע מעריכים את דמיו של כל חפץ ואם כן <strong>שמע מינה</strong> <small>[למד מכאן]</small> ש<strong>מטבע נעשה חליפין</strong> ואפשר לעשות קנין חליפין אף על ידי מטבעות והרי זה בניגוד למסקנת ההלכה בנושא זה! <strong>אמר רב יהודה</strong> אפשר להבין את המשנה באופן אחר, ולא במשמעות ש"כל הנעשה דמים" כוונתו הוא למעות. אלא <strong>הכי קאמר</strong> <small>[כך אמר]</small> <strong>כל הנישום דמים באחר</strong> כלומר, כל דבר שיש לו ערך כספי, שאפשר להעריך את מחירו כשווה ערך לדבר אחר,
## דף כח:
 <strong>כיון שזכה זה</strong> בדבר <strong>נתחייב</strong> השני <strong>בחליפין.</strong> ומעירים: <strong>דיקא נמי</strong> <small>[מדויק גם כן]</small> מלשון המשנה להסביר בדרך זו: <strong>דקתני</strong> <small>[ששנה]</small> בה לאחר מכן: <strong>כיצד?</strong> — <strong>החליף שור בפרה או חמור בשור,</strong> משמע שמסביר את הדברים שנאמרו קודם. ומסכמים: אכן, <strong>שמע מינה</strong> <small>[למד מכאן]</small> שכן הוא, שמדובר במשנה בקנין חליפין של חפצים ולא בכסף.
  ושואלים:  <strong>ולמאי דסליק אדעתין מעיקרא</strong> <small>[ולמה שעלה על דעתנו מתחילה]</small> לומר ש<strong>מטבע נעשה חליפין, מאי</strong> <small>[מה]</small> משמעות לשון <strong>כיצד</strong> — החליף שור בפרה וכו', אם בכסף אנו עוסקים! ומסבירים: <strong>הכי קאמר</strong> <small>[כך אמר],</small> שלפי שיטה זו צריך להבין את המשנה כך: לא רק שמטבע נעשה חליפין אלא <strong>פירות נמי עבדי</strong> <small>[גם כן עושים]</small> <strong>חליפין.</strong> ומסבירים: <strong>כיצד?</strong> — <strong>החליף בשר שור בפרה או בשר חמור בשור, כיון שזכה זה נתחייב בחליפין.</strong>
 ושואלים: <strong>הניחא</strong> <small>[זה נוח]</small> <strong>ל</strong>דעת <strong>רב ששת,</strong> ש<strong>אמר: פירות עבדי</strong> <small>[עושים]</small> <strong>חליפין,</strong> שיש דין קנין חליפין לא רק בכלים אלא גם בפירות, ובכלל זה בעלי חיים. <strong>אלא לרב נחמן</strong> ש<strong>אמר: פירות לא עבדי</strong> <small>[אין עושים]</small> <strong>חליפין, מאי איכא למימר</strong> <small>[מה יש לומר]</small> כאן?
  ומשיבים: לשיטתו עוסקת המשנה רק בכסף, כסברה הראשונה ו<strong>הכי קאמר</strong> <small>[כך אמר]:</small> <strong>יש דמים שהן כחליפין, כיצד?</strong> — אם <strong>החליף דמי שור בפרה או דמי חמור בשור,</strong> שלאחר שמשך הקונה את השור מציע למוכר שיקבל במקום כסף את הפרה שלו, ופרה זו נקנית איפוא לא כקנין חליפין אלא כעין כסף.
 <strong>מאי טעמא</strong> <small>[מה הטעם],</small> הרי אין כסף קונה מטלטלין — <strong>סבר לה</strong> <small>[סבור הוא]</small> <strong>כ</strong>דעת <strong>ר' יוחנן,</strong> ש<strong>אמר: דבר תורה,</strong> כלומר, מעיקר הדין <strong>מעות קונות,</strong> וכאשר משלם כסף זוכה המשלם בחפץ, אף שלא משכו בידו. <strong>ומה טעם אמרו</strong> חכמים <strong>משיכה קונה</strong> ולא מעות — <strong>גזירה שמא יאמר לו</strong> המוכר לקונה לאחר שקיבל את הכסף ממנו <strong>"נשרפו חיטיך בעלייה".</strong> כלומר, שאם תארע שריפה (או אונס אחר) לאחר קבלת המעות, לא יטרח המוכר להציל את החפץ שבביתו, מאחר שכבר איננו שלו ונמצא הקונה מפסיד. משום כך תיקנו חכמים שלא יהא קנין אלא אחר שימשוך הקונה את החפץ.
  ומה שבמשנתנו נראה שיש קנין במעות בלבד — יש להסביר כי <strong>מילתא דשכיח</strong> <small>[דבר המצוי]</small> <strong>גזרו בה רבנן</strong> <small>[חכמים]</small> ואמרו שאין מעות קונות, ואילו <strong>מילתא דלא שכיח</strong> <small>[דבר שאינו מצוי]</small> <strong>לא גזרו בה רבנן</strong> <small>[חכמים]</small> וקנין חליפין על ידי כסף ("דמי חמור בשור") הוא דבר שאינו שכיח, ולכן לא גזרו בו חכמים והשאירו קנין כסף במקומו.
  ושואלים:  <strong>ול</strong>דעת <strong>ריש לקיש,</strong> החולק על ר' יוחנן, ש<strong>אמר משיכה מפורשת מן התורה</strong> ואין קנין אלא במשיכה בלבד ואין לחלק דין דבר מצוי לדבר שאינו מצוי, <strong>הניחא אי סבר לה</strong> <small>[זה נוח אם</small> הוא <small>סבור]</small> <strong>כ</strong>דעת <strong>רב ששת</strong> ש<strong>אמר פירות עבדי</strong> <small>[עושים]</small> <strong>חליפין</strong> הריהו <strong>מתרץ</strong> (מיישב) את המשנה <strong>כ</strong>דעת <strong>רב ששת.</strong>
 <strong>אלא אי סבר לה</strong> <small>[אם סבור הוא]</small> <strong>כ</strong>דעת <strong>רב נחמן</strong> ש<strong>אמר פירות לא עבדי</strong> <small>[אין עושים]</small> <strong>חליפין, ומטבע לא קני</strong> <small>[אינו קונה]</small> לא מדין תורה ולא מדברי סופרים, <strong>במאי מוקי לה</strong> <small>[במה מעמיד</small> הוא <small>אותה]?</small> ומשיבים: <strong>על כרחך</strong> נאלץ אתה לפי דיוק זה, לומר כי <strong>כ</strong>דעת <strong>רב ששת סבירא ליה</strong> <small>[סבור הוא].</small>
 <big>א משנה</big> <strong>רשות הגבוה בכסף,</strong> שהגבוה = ההקדש יש לו כוח קנין על ידי נתינת כסף למוכר. <strong>ורשות</strong> (דרך הקנין) של <strong>ההדיוט</strong> היא <strong>בחזקה.</strong> ועוד: <strong>אמירתו לגבוה</strong> כשאדם מקדיש דבר מסויים באמירה בלבד — הרי זה <strong>כמסירתו</strong> בפועל <strong>להדיוט,</strong> ונקנה הדבר להקדש.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>כיצד רשות הגבוה בכסף?</strong> — <strong>גיזבר</strong> של ההקדש <strong>שנתן מעות בבהמה</strong> (עבור בהמה), <strong>אפילו</strong> ה<strong>בהמה</strong> נמצאת <strong>בסוף העולם</strong> — <strong>קנה</strong> מיד. <strong>ובהדיוט לא קנה</strong> את הבהמה <strong>עד שימשוך</strong> אותה.
 <strong>כיצד אמירתו לגבוה</strong> נידונה <strong>כמסירתו להדיוט? האומר "שור זה עולה"</strong> או <strong>"בית זה הקדש", אפילו</strong> היו אלה <strong>בסוף העולם</strong> — <strong>קנה</strong> ההקדש. ואין צורך במעשה קנין אחר, אלא האמירה בלבד גומרת את הקנין. אולם <strong>בהדיוט</strong> במקרה כגון זה, <strong>לא קנה</strong>
## דף כט.
 <strong>עד שימשוך</strong> או <strong>יחזיק.</strong> ועוד ביתרון כוחו של ההקדש: חפץ של הקדש ש<strong>משכו</strong> ההדיוט על מנת לקנותו <strong>במנה</strong> (מאה דינר) <strong>ולא הספיק לפדותו</strong> ולשלם בפועל את מאה הדינר לגיזבר ההקדש <strong>עד שעמד</strong> מחירו של החפץ <strong>במאתים</strong> — <strong>נותן</strong> ההדיוט <strong>מאתים. מאי טעמא</strong> <small>[מה טעם]</small> הדבר — שהרי נאמר <strong>"ונתן הכסף וקם לו"</strong> (ראה ויקרא כז, יט) משמע שאינו קונה מן ההקדש אלא במתן הכסף בפועל.
  ואולם אם קרה להיפך ש<strong>משכו</strong> ההדיוט כאשר היה מחירו <strong>במאתים, ולא הספיק לפדותו עד שעמד</strong> צחירו של החפץ <strong>במנה</strong> — גם אז <strong>נותן מאתים. מאי טעמא</strong> <small>[מה טעם]</small> הדבר — <strong>לא יהא כח הדיוט חמור מהקדש,</strong> וכיון שההדיוט גומר את קנייניו במשיכה — נקנה לו החפץ במחיר זה, ואין להקדש להפסיד במקום שבו היה המכר מתקיים כך אצל ההדיוט.
  וכן אם כאשר <strong>פדאו</strong> שילם <strong>במאתים, ולא הספיק למושכו עד שעמד</strong> מחירו <strong>במנה</strong> — <strong>נותן מאתים, מאי טעמא</strong> <small>[מה טעם]</small> — כאמור <strong>"ונתן הכסף וקם לו"</strong> שקנין ההקדש הוא בכסף. אבל אם <strong>פדאו במנה ולא הספיק למושכו עד שעמד במאתים</strong> — <strong>מה שפדה פדוי, ואין נותן אלא מנה.</strong>
 ושואלים: <strong>אמאי</strong> <small>[מדוע]?</small> <strong>הכי נמי נימא</strong> <small>[כאן גם כן נאמר]:</small> <strong>לא יהא כח הדיוט חמור מהקדש,</strong> ובמקרה כגון זה אם היה זה בהדיוט, היה צריך להוסיף עד מאתיים כפי שהיה שווה הדבר בשעת משיכה שרק אז הוא קונה את הדבר והקדש לא יותר גרוע מהדיוט?
  ומשיבים:  <strong>אטו</strong> <small>[וכי]</small> <strong>הדיוט</strong> שנתן כסף וחוזר בו לפני שמשך <strong>לאו</strong> <small>[לא]</small> <strong>ב</strong>קללה של <strong>"מי שפרע</strong> מאנשי דור המבול ומדור הפלגה הוא עתיד להיפרע ממי שאינו עומד בדיבורו <strong>" קאי</strong> <small>[</small>הוא <small>עומד]?</small> וכיון שכן, אין כאן כוח הדיוט חמור מהקדש, שכן גם בהדיוט קנה בכסף לענין שלא יוכל לחזור בו.
 <big>א משנה</big> <strong>כל מצות הבן</strong> המוטלות <strong>על האב</strong> לעשות לבנו <strong>אנשים חייבין</strong> בהן <strong>ונשים פטורות. וכל מצות האב</strong> המוטלות <strong>על הבן</strong> — <strong>אחד אנשים ואחד נשים חייבין</strong> בהן. <strong>ו</strong>עוד הבדל בחיוב מצוות בין גברים ונשים: <strong>כל מצות עשה שהזמן גרמא</strong> <small>[גורם],</small> כלומר, שקיומן הוא דווקא בזמן מסויים ולא בכל עת — <strong>אנשים חייבין</strong> בהן <strong>ונשים פטורות. וכל מצות עשה שלא הזמן גרמא</strong> — <strong>אחד האנשים ואחד הנשים חייבין.</strong>
 <strong>וכל מצות לא תעשה, בין</strong> אלו <strong>שהזמן גרמא בין</strong> אלו <strong>שלא הזמן גרמא</strong> — <strong>אחד האנשים ואחד הנשים חייבין, חוץ מ</strong>האיסורים של <strong>"בל תקיף",</strong> המורה על איסור הקפת פאת הראש, <strong>ו"בל תשחית"</strong> המורה על איסור השחתת הזקן ("לא תקיפו פאת ראשכם, ולא תשחית את פאת זקנך". ויקרא יט, כז). <strong>ו</strong>האיסור לכהנים של <strong>"בל תטמא למתים"</strong> שחלים רק על גברים ולא על נשים, למרות שהם מצוות לא תעשה.
 <big>ב גמרא</big> תחילה מבררים את לשון המשנה: <strong>מאי</strong> <small>[מה</small> פירוש<small>]</small> <strong>"כל מצות הבן על האב"? אילימא</strong> <small>[אם תאמר]</small> <strong>כל מצות דמיחייב ברא למיעבד לאבא</strong> <small>[שמחוייב הבן לעשות לאב],</small> כלומר, מצוות המוטלות על הבן לעשות עבור אביו, ועל זה שנינו במשנה ש<strong>נשים פטורות, והתניא</strong> <small>[והרי שנינו</small> בברייתא<small>]:</small> נאמר במצות כיבוד אב ואם <strong>"איש", אין לי אלא איש,</strong> דהיינו גבר, שחייב בכך, <strong>אשה מנין</strong> שגם היא חייבת? <strong>כשהוא אומר</strong> באותו פסוק <strong>"איש אמו ואביו תיראו"</strong> (שם יט, ג) בלשון רבים, <strong>הרי</strong> אמורים <strong>כאן שנים</strong> גם איש וגם אשה!
 <strong>אמר רב יהודה: הכי קאמר</strong> <small>[כך אמר],</small> כך יש להבין את המשנה: <strong>כל מצות הבן, המוטלות על האב לעשות לבנו</strong> — <strong>אנשים חייבין</strong> בהן <strong>ונשים פטורות.</strong>
 ומעירים: אם כן <strong>תנינא להא דתנו רבנן</strong> <small>[שנינו</small> במשנה <small>את זו ששנו חכמים</small> בברייתא<small>]</small> באופן מפורט ומפורש: <strong>האב חייב בבנו למולו, ולפדותו</strong> (פדיון הבן הבכור מן הכהן), <strong>וללמדו תורה,</strong> <strong>ולהשיאו אשה, וללמדו אומנות</strong> (מקצוע). <strong>ויש אומרים: אף להשיטו במים,</strong> כלומר, ללמד אותו לשחות. <strong>ר' יהודה אומר: כל</strong> אב <strong>שאינו מלמד את בנו אומנות</strong> — <strong>מלמדו ליסטות</strong> (שוד). ותוהים על הלשון: <strong>ליסטות סלקא דעתך</strong> <small>[עולה על דעתך]?</small> הרי ודאי אינו מלמדו ממש ליסטות! <strong>אלא</strong> כך יש להבין: <strong>כאילו מלמדו ליסטות.</strong> שכיון שאין לבן מקצוע למחייתו עלול הוא להתפתות להיות שודד או רמאי. עד כאן דברי הברייתא, שהיא אישור לפירושו של רב יהודה על המשנה. ומעתה באים לדון בה לגופה.
 <strong>"למולו" מנלן</strong> <small>[מניין לנו]</small> שהאב מחוייב במצוה זו? ומשיבים: <strong>דכתיב</strong> <small>[שנאמר]:</small> <strong>"וימל אברהם את יצחק בנו"</strong> (בראשית כא, ד). ומעירים: <strong>והיכא</strong> <small>[והיכן]</small> ש<strong>לא מהליה אבוה</strong> <small>[מל אותו אביו]</small> <strong>מיחייבי בי דינא למימהליה</strong> <small>[חייבים בית דין למול אותו],</small> שחובה זו מוטלת על הכלל כאשר האב לא קיים אותה, <strong>דכתיב</strong> <small>[שנאמר]</small> <strong>"המול לכם</strong> <strong>כל זכר"</strong> (שם יז, י,) כלומר, שזו היא מצוה כללית, שאינה תלויה דווקא באב. <strong>והיכא</strong> <small>[והיכן]</small> ש<strong>לא מהליה בי דינא</strong> <small>[מלו אותו בית דין]</small> <strong>מיחייב איהו למימהל נפשיה</strong> <small>[חייב הוא,</small> הבן, <small>למול את עצמו]</small> כשמגיע לבגרות. <strong>דכתיב</strong> <small>[שנאמר]</small> <strong>"וערל זכר אשר לא ימול את בשר ערלתו ונכרתה</strong> הנפש ההיא מעמיה
 <strong>"</strong>(שם, יד). ועוד, <strong>איהי מנלן דלא מיחייבא</strong> <small>[היא,</small> האשה, האם, <small>מניין לנו שאינה מחוייבת]</small> למול את בנה? <strong>דכתיב</strong> <small>[שנאמר]</small> שם <strong>"</strong>וימל אברהם את יצחק בנו בן שמונת ימים <strong>כאשר צוה אתו אלהים"</strong> (שם כא, ד) ויש כאן הדגשה: <strong>אותו ולא אותה.</strong>
 <strong>אשכחן</strong> <small>[מצאנו]</small> שהיתה מצוה זו <strong>מיד,</strong> בשעה שניתנה לאברהם, ואולם <strong>לדורות מנלן</strong> <small>[מניין לנו]</small> שיש לקיים את המצוה? <strong>תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: כל מקום שנאמר "צו" אינו אלא</strong> לשון <strong>זירוז,</strong> וכן כוונתו היא שהדבר ייעשה <strong>מיד, ו</strong>אף שתהיה מצוה זו נוהגת <strong>לדורות</strong> וכן במצות מילה נאמר לשון ציווי.
  ומסבירים: מניין שלשון "צו" היא לשון  <strong>זירוז</strong> — <strong>דכתיב</strong> <small>[שנאמר]:</small> <strong>"וצו את יהושע וחזקהו ואמצהו"</strong> (דברים ג, כח) ולשון "צו" שם אינה ציווי מוגדר אלא לשון כוללת שמובנה: זירוז וחיזוק. <strong>מיד ולדורות</strong> מניין לנו — <strong>דכתיב</strong> <small>[שנאמר]</small> <strong>"מן היום אשר צוה ה' והלאה לדרתיכם"</strong> (במדבר טו, כג) ומכאן למדים שכל מקום שנאמר בו "צו" כוונתו מאותו יום והלאה לכל הדורות.
  עוד שנינו שאחת מחובות האב ביחס לבן היא <strong>לפדותו.</strong> ושואלים: <strong>מנלן</strong> <small>[מניין לנו]?</small> ומשיבים: <strong>דכתיב</strong> <small>[שנאמר]:</small> <strong>"כל בכור בניך תפדה"</strong> (שמות לד, כ). <strong>והיכא</strong> <small>[והיכן]</small> ש<strong>לא פרקיה אבוה</strong> <small>[פדה אותו אביו]</small> <strong>מיחייב איהו למפרקיה</strong> <small>[מחוייב הוא לפדות אותו,</small> את עצמו<small>]</small> <strong>דכתיב</strong> <small>[שנאמר]:</small> <strong>"פדה תפדה"</strong> (במדבר יח, טו) וכפילות הלשון מלמדת שצריך לפדות מכל מקום.
 <strong>ואיהי מנלן דלא מיפקדה</strong> <small>[והיא,</small> האשה, האם, <small>מניין לנו שאינה מצווה]</small> לפדות את בנה — <strong>דכתיב</strong> <small>[שנאמר]</small> <strong>"תיפדה"</strong> ואפשר לקרוא אותו <strong>"תפדה",</strong> לומר: <strong>כל שמצווה לפדות את עצמו</strong> — <strong>מצווה לפדות את אחרים, וכל שאינו מצווה לפדות את עצמו</strong> — <strong>אינו מצווה לפדות אחרים.</strong> ואשה שאינה מצווה לפדות עצמה, אינה מצווה גם לפדות את בנה.
  ושואלים:  <strong>ואיהי מנלן דלא מיחייבא למיפרק נפשה</strong> <small>[והיא,</small> האשה, <small>מניין לנו</small> <small>שאינה מחוייבת לפדות</small> את <small>עצמה]?</small> ומשיבים: <strong>דכתיב</strong> <small>[שנאמר]</small> <strong>"תפדה"</strong> שאפשר לקוראו גם <strong>"תיפדה",</strong> לומר: <strong>כל שאחרים מצווים לפדותו</strong> — <strong>מצווה לפדות את עצמו, וכל שאין אחרים מצווים לפדותו אין מצווה לפדות את עצמו.</strong> וכיון שאין מצוה לפדות את הבת, אין גם מצוה לבת לפדות עצמה. <strong>ומנין שאין אחרים מצווין לפדותה</strong> את הבת — ש<strong>אמר קרא</strong> <small>[הכתוב]</small> <strong>"כל בכור בניך תפדה"</strong> (שמות לד, כ) <strong>בניך ולא בנותיך.</strong>
 <strong>תנו רבנן</strong> <small>[שנו חכמים]</small> <strong>:</strong> בכור שלא נפדה, ונולד לו בן בכור, ונמצא כי <strong>הוא</strong> חייב <strong>לפדות</strong> את עצמו <strong>ו</strong>חייב גם את <strong>בנו לפדות</strong> — <strong>הוא קודם לבנו.</strong> שאם אין בידו כסף מספיק צריך הוא לפדות קודם את עצמו. <strong>ר' יהודה אומר: בנו קודמו.</strong> ומדוע <strong>שזה,</strong> האב, <strong>מצותו על אביו</strong> היתה לפדות אותו, שהמצוה בעיקרה מוטלת על אבי הבן שיפדה אותו, ורק כאשר האב לא עשה זאת חלה המצוה על הבן עצמו. <strong>ו</strong>אילו <strong>זה מצות</strong> פדיון <strong>בנו עליו</strong> במפורש, ולכן עליו להקדים במצוה המפורשת לפדות את הבן.
 <strong>אמר ר' ירמיה: הכל מודין</strong>
## דף כט:
 <strong>כל היכא דליכא</strong> <small>[כל מקום שאין]</small> <strong>אלא חמש סלעים</strong> בידו, וצריך הוא לפדות את עצמו וגם את בנו — <strong>הוא קודם לבנו</strong> בפדיון. <strong>מאי טעמא</strong> <small>[מה הטעם]</small> — <strong>מצוה דגופיה עדיפא</strong> <small>[של עצמו עדיפה]</small> על מצוה שהוא עושה עבור אחרים. <strong>כי פליגי היכא דאיכא</strong> <small>[כאשר חלוקים</small> הם <small>במקום שיש]</small> לאב קרקעות בשווי <strong>חמש</strong> סלעים שהם <strong>משועבדים</strong> בידי אחרים לצורך גביית חוב, <strong>ו</strong>קרקעות בשווי <strong>חמש</strong> סלעים שהם <strong>בני חורין.</strong>
 וזה טעמה של המחלוקת, <strong>ר' יהודה סבר: מלוה דכתיב</strong> <small>[שנאמר]</small> <strong>בתורה,</strong> כלומר, כל התחייבות שהיא מן התורה — <strong>ככתובה בשטר דמיא</strong> <small>[היא נחשבת]</small> ונגבית מן המשועבדים ככל הלוואה בשטר. ומשום כך <strong>בהני</strong> <small>[באותם]</small> <strong>חמש</strong> סלעים שהם בני חורין <strong>פריק לבריה</strong> <small>[פודה את בנו],</small> <strong>ואזיל כהן וטריף ליה לחמש משועבדים לדידיה</strong> <small>[והולך</small> ה<small>כהן וטורף מן הקונים את</small> הקרקע בשווי <small>חמש</small> הסלעים ה<small>משועבדים בשביל</small> פדיונו <small>שלו].</small>
 <strong>ורבנן סברי</strong> <small>[וחכמים סבורים]:</small> <strong>מלוה דכתיב באורייתא לאו ככתובה בשטר דמיא</strong> <small>[מלוה הכתוב בתורה אינו נחשב ככתוב בשטר]</small> לפי שאינו התחייבות מסויימת ומוגדרת על אדם זה <strong>והילכך</strong> (ומשום כך) <strong>מצוה דגופיה</strong> <small>[של גופו,</small> של עצמו<small>]</small> <strong>עדיף</strong> ופודה את עצמו מהבני חורין. ופדיון בנו אינו יכול לפדות מהקרקעות המשועבדים.
 <strong>תנו רבנן</strong> <small>[שנו חכמים]:</small> היה בידו כסף <strong>לפדות את בנו ולעלות לרגל</strong> — <strong>פודה את בנו ואחר כך עולה לרגל. ר' יהודה אומר: עולה לרגל, ואחר כך פודה את בנו.</strong> וטעמו של דבר — <strong>שזו,</strong> העליה לרגל, היא <strong>מצוה עוברת,</strong> ואם לא יקיימנה עכשיו תתבטל, <strong>וזו,</strong> פדיון הבן, היא <strong>מצוה שאינה עוברת</strong> — שיכול לעשותה גם לאחר מכן.
  ושואלים:  <strong>בשלמא</strong> <small>[נניח],</small> מובן הדבר <strong>ל</strong>דעת <strong>ר' יהודה, כדקאמר טעמא</strong> <small>[כפי שאמר את הטעם]</small> והסביר את דבריו, <strong>אלא רבנן מאי טעמייהו</strong> <small>[חכמים מה טעמם]</small> שאומרים שצריך לפדות את בנו תחילה? ומשיבים: <strong>אמר קרא</strong> <small>[הכתוב]</small> <strong>"כל בכור בניך תפדה"</strong> (שמות לד, כ) <strong>והדר</strong> <small>[ואחר כך]</small> בהמשך נאמר <strong>"ולא יראו פני ריקם"</strong> (שם) בעליה לרגל. משמע שכך הסדר הראוי, שמצוות פדיון קודמת לעליה לרגל.
 <strong>תנו רבנן</strong> <small>[שנו חכמים]:</small> <strong>מנין שאם היו לו חמשה בנים</strong> בכורים <strong>מחמש נשים</strong> שונות <strong>שחייב לפדות</strong> את <strong>כולן</strong> — <strong>תלמוד לומר "כל בכור בניך תפדה",</strong> שהמלה "כל" באה לרבות כל בן בכור שיש לו. ותוהים: <strong>פשיטא</strong> <small>[פשוט,</small> מובן מאליו<small>],</small> הלא <strong>בפטר רחם תלא רחמנא</strong> <small>[תלתה התורה]</small> את המצוה "קדש לי כל פטר רחם" (שמות יג, א), וכיון שכולם הם פטר רחם לאמותיהם חייב לפדותם!
  ומשיבים:  <strong>מהו דתימא</strong> <small>[שתאמר]:</small> <strong>נילף</strong> <small>[נלמד</small> בגזירה שווה<small>]</small> <strong>בכור בכור מנחלה, מה להלן</strong> בדין נחלה הבכור הנזכר שם שמקבל פי שניים הוא דווקא <strong>"ראשית אנו"</strong> (דברים כא, יז), כלומר, בנו הראשון של האב, ואין הדבר תלוי בפטר רחם של האם, <strong>אף כאן</strong> לענין פדיון תלוי הדבר גם ב<strong>ראשית אונו,</strong> והראשון שנולד לו יתחייב לפדותו. על כן <strong>קא משמע לן</strong> <small>[השמיע לנו]</small> שאין הדבר כן, ובכור לענין פדיון תלוי רק בהיותו פטר רחם.
 <big>א</big> על מה ששנינו <strong>ללמדו תורה</strong> שואלים: <strong>מנלן</strong> <small>[מניין לנו]</small> שחייב האב ללמד את בנו תורה? <strong>דכתיב</strong> <small>[שנאמר]:</small> <strong>"ולמדתם אתם את בניכם"</strong> (דברים יא, יט). <strong>והיכא דלא אגמריה אבוה</strong> <small>[והיכן שלא לימד אותו אביו]</small> <strong>מיחייב איהו למיגמר נפשיה</strong> <small>[חייב הוא ללמד את עצמו]</small> <strong>דכתיב</strong> <small>[שנאמר]</small> אם נקרא שלא בניקוד המקובל — <strong>"ולמדתם".</strong>
 ועוד, <strong>איהי מנלן דלא מיחייבא</strong> <small>[היא,</small> האשה, האם, <small>מניין שאינה מחוייבת]</small> ללמד את בנה — <strong>דכתיב</strong> <small>[שנאמר]</small> הציווי <strong>"ולימדתם"</strong> כדרך שבכתוב, ואפשר לקחת גם <strong>"ולמדתם"</strong> לומר: <strong>כל שמצווה ללמוד</strong> — <strong>מצווה ללמד, וכל שאינו מצווה ללמוד</strong> בעצמו תורה — <strong>אינו מצווה ללמד,</strong> ואשה שאינה מצווה ללמוד, אינה מצווה גם ללמד.
  ושואלים:  <strong>ואיהי מנלן דלא מיחייבה למילף נפשה</strong> <small>[והיא,</small> האשה <small>מניין לנו שאינה מחוייבת ללמד</small> את <small>עצמה]?</small> ומשיבים: <strong>דכתיב</strong> <small>[שנאמר]</small> <strong>"ולימדתם"</strong> ואפשר לקרוא גם <strong>"ולמדתם",</strong> לומר: <strong>כל שאחרים מצווין ללמדו</strong> — <strong>מצווה ללמד את עצמו, וכל שאין אחרים מצווין ללמדו</strong> — <strong>אין מצווה ללמד את עצמו. ומנין שאין אחרים מצווין ללמדה</strong> — ש<strong>אמר קרא</strong> <small>[הכתוב]:</small> <strong>"ולמדתם אתם את בניכם"</strong> (דברים יא, יט), להדגיש: <strong>את בניכם ולא</strong> את <strong>בנותיכם.</strong>
 <strong>תנו רבנן</strong> <small>[שנו חכמים]:</small> <strong>הוא</strong> האב צריך <strong>ללמוד ובנו</strong> צריך <strong>ללמוד</strong> ואין בידם כדי זה וזה — <strong>הוא קודם לבנו. ר' יהודה אומר: אם בנו זריז</strong> (מהיר הבנה) <strong>וממולח</strong> (חריף) <strong>ותלמודו מתקיים בידו</strong> (יש לו כושר זכרון) — <strong>בנו קודמו.</strong> וכך מסופר: <strong>כי הא</strong> <small>[כמו</small> מעשה <small>זה]</small> ש<strong>רב יעקב בריה</strong> <small>[בנו]</small> של <strong>רב אחא בר יעקב שדריה אבוה לקמיה</strong> <small>[שלח אותו אביו לפני]</small> <strong>אביי</strong> ללמוד. <strong>כי אתא חזייה</strong> <small>[כאשר בא</small> הבן לביתו <small>ראה אותו]</small> אביו ש<strong>לא הוה מיחדדין שמעתיה</strong> <small>[היו שמועותיו מחודדות],</small> שלא היה חריף ובקי מספיק. <strong>אמר ליה</strong> <small>[לו]:</small> <strong>אנא עדיפא מינך</strong> <small>[אני עדיף ממך]</small> ללכת ללמוד, משום כך <strong>תוב את, דאיזיל אנא</strong> <small>[שב אתה</small> ותטפל בצרכי הבית כדי <small>שאלך אני</small> ללמוד<small>].</small>
 מסופר, <strong>שמע אביי דקא הוה אתי</strong> <small>[שהיה</small> רב אחא בר יעקב <small>בא].</small> <strong>הוה ההוא מזיק בי רבנן</strong> <small>[היה מזיק אחד,</small> שד, ב<small>בית החכמים</small> בית המדרש<small>]</small> של <strong>אביי, דכי הוו עיילי בתרין אפילו ביממא הוו מיתזקי</strong> <small>[שכאשר היו נכנסים</small> אליו <small>בשניים</small> בזוגות, <small>אפילו ביום היו ניזקים].</small> מה עשה אביי — <strong>אמר להו</strong> <small>[להם]</small> לאנשי העיר: ש<strong>לא ליתיב ליה אינש אושפיזא</strong> <small>[ייתן לו אדם,</small> לרב אחא בר יעקב, <small>אכסניה]</small> מקום ללון בו כדי לאלצו ללון בבית המדרש, וכיון שרב אחא בר יעקב צדיק גדול <strong>אפשר דמתרחיש ניסא</strong> <small>[שיתרחש נס]</small> על ידו ויהרוג את המזיק.
  כיון שלא מצא רב אחא בר יעקב מקום ללון <strong>על, בת בההוא בי רבנן</strong> <small>[נכנס</small> ו<small>לן באותו בית</small> מדרש של ה<small>חכמים].</small> <strong>אידמי ליה כתנינא דשבעה רישוותיה</strong> <small>[נדמה לו</small> המזיק <small>כתנין</small> בעל <small>שבעה ראשים].</small> פתח רב אחא בר יעקב בתפילה, ועם <strong>כל כריעה</strong> ש<strong>כרע</strong> בתפילה <strong>נתר חד רישיה</strong> <small>[נפל ראש אחד</small> של המזיק<small>]</small> עד שמת. <strong>אמר להו</strong> <small>[להם]</small> רב אחא בר יעקב <strong>למחר</strong> לאנשים: <strong>אי</strong> <small>[אם]</small> <strong>לא איתרחיש ניסא</strong> <small>[היה</small> <strong>מתרחש נס]</strong> <strong>סכינתין</strong> <small>[הייתם מסכנים אותי</small> בכך<small>].</small>
 <big>ב</big> <strong>תנו רבנן</strong> <small>[שנו חכמים]:</small> אם היה לפניו <strong>ללמוד תורה ולישא אשה</strong> מה יקדים — <strong>ילמוד תורה ואחר כך ישא אשה. ואם אי אפשר לו בלא אשה</strong> — <strong>ישא אשה ואחר כך ילמוד תורה. אמר רב יהודה אמר שמואל: הלכה, נושא אשה ואחר כך ילמוד תורה</strong> בכל מקרה.
 <strong>ר' יוחנן אמר:</strong> כיצד יכול לעשות זאת? <strong>ריחיים</strong> של עול פרנסה תלויים <strong>בצוארו ויעסוק בתורה?!</strong> ומעירים: <strong>ולא פליגי</strong> <small>[ואין</small> הם <small>חלוקים]</small> הלכה למעשה: <strong>הא</strong> <small>[זו, דברי שמואל</small><small>]</small> — <strong>לן</strong> <small>[לנו,</small> לבני בבל<small>],</small> <strong>והא</strong> <small>[וזו,</small> דברי ר' יוחנן<small>]</small> — <strong>להו</strong> <small>[להם,</small> לבני ארץ ישראל<small>],</small> שבארץ ישראל דחוקים בפרנסתם, ואם נושא אשה — הרי זה עול כבד שאינו מאפשר לו ללמוד.
  אגב כך מספרים: <strong>משתבח ליה</strong> <small>[היה משתבח בו]</small> <strong>רב חסדא לרב הונא ב</strong>שבחיו של <strong>רב המנונא,</strong> ש<strong>אדם גדול הוא. אמר ליה</strong> <small>[לו]</small> רב הונא: <strong>כשיבא לידך</strong> (אליך) — <strong>הביאהו לידי</strong> (שלח אותו אלי). <strong>כי אתא</strong> <small>[כאשר בא]</small> רב המנונא לפני רב הונא <strong>חזייה דלא פריס סודרא</strong> <small>[ראה אותו שאינו מכסה</small> ראשו ב<small>סודר]</small> כדרך תלמידי חכמים. <strong>אמר ליה</strong> <small>[לו]:</small> <strong>מאי טעמא לא פריסת סודרא</strong> <small>[מה טעם אין אתה מכסה</small> את ראשך <small>בסודר]?</small> <strong>אמר ליה</strong> <small>[לו]:</small> משום <strong>דלא נסיבנא</strong> <small>[שאינני נשוי]</small> ולא נהגו שרווקים יתכסו בסודר. <strong>אהדרינהו לאפיה מיניה</strong> <small>[הפך</small> רב הונא <small>את פניו ממנו]</small> בנזיפה. <strong>אמר ליה</strong> <small>[לו]:</small> <strong>חזי דלא חזית להו לאפי</strong> <small>[ראה שאין אתה רואה</small> את <small>פני]</small> <strong>עד דנסבת</strong> <small>[שתתחתן].</small>
 ומעירים: <strong>רב הונא</strong> הולך בעניין זה <strong>לטעמיה</strong> <small>[לטעמו,</small> לשיטתו<small>]</small> ש<strong>אמר: בן עשרים שנה ולא נשא אשה</strong> — הריהו <strong>כל ימיו בעבירה.</strong> ותוהים: <strong>בעבירה סלקא דעתך</strong> <small>[עולה על דעתך]?!</small> וכי אדם כזה כל ימיו עובר עבירות? <strong>אלא אימא</strong> <small>[אמור]</small> שכוונתו היתה: <strong>כל ימיו בהרהור עבירה</strong> שכיון שלא נשא אשה בצעירותו מתרגל בהרהור עבירה, ואינו יוצא מזה כל ימיו.
 <strong>אמר רבא, וכן תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: עד</strong> גיל <strong>עשרים שנה יושב הקדוש ברוך הוא ומצפה לאדם מתי ישא אשה,</strong> <strong>כיון שהגיע</strong> גיל <strong>עשרים ולא נשא, אומר: תיפח עצמותיו,</strong> כלומר, יקולל ואין צורך לדאוג לו עוד.
 <strong>אמר רב חסדא: האי דעדיפנא מחבראי</strong> <small>[זה שאני מעולה מחברי]</small> הטעם <strong>דנסיבנא בשיתסר</strong> <small>[שנשאתי</small> אשה <small>ב</small>גיל <small>שש עשרה]</small> <strong>ואי הוה נסיבנא בארביסר</strong> <small>[ואם הייתי נושא ב</small>גיל <small>ארבע עשרה]</small>
## דף ל.
 <strong>הוה אמינא</strong> <small>[הייתי אומר]</small> <strong>לשטן: גירא</strong> <small>[חץ]</small> <strong>בעיניך</strong> כלומר, לא הייתי מתיירא כלל מיצר הרע. <strong>אמר ליה</strong> <small>[לו]</small> <strong>רבא לר' נתן בר אמי: אדידך</strong> <small>[עד שידך]</small> <strong>על צוארי דבריך</strong> <small>[של בנך],</small> כלומר, כל עוד יש לך סמכות ושליטה עליו אתה צריך להשיא לו אשה. ומתי הוא זמן זה — <strong>משיתסר</strong> <small>[מ</small>שנת <small>שש עשרה]</small> <strong>ועד עשרים ותרתי</strong> <small>[ושתים]</small> <strong>ואמרי לה</strong> <small>[ויש אומרים]:</small> <strong>מתמני סרי</strong> <small>[משמונה עשרה]</small> שנה <strong>עד עשרים וארבעה.</strong>
 ומעירים, שחילוקי דעות אלה הם <strong>כתנאי</strong> <small>[כ</small>מחלוקת <small>תנאים]</small> באותו נושא, שבפירוש הפסוק <strong>"חנך לנער על פי דרכו"</strong> (משלי כב, ו) נחלקו <strong>ר' יהודה ור' נחמיה</strong> אימתי הוא זמן זה; <strong>חד</strong> <small>[אחד</small> מהם<small>]</small> <strong>אמר: משיתסר</strong> <small>[מ</small>שנת <small>שש עשרה]</small> <strong>ועד עשרים ותרתין</strong> <small>[ושתים],</small> <strong>וחד</strong> <small>[ואחד</small> מהם<small>]</small> <strong>אמר: מתמני סרי</strong> <small>[משמונה עשרה]</small> <strong>ועד עשרים וארבעה</strong> והענין אחד הוא, שבעוד שיש לאב השפעה גדולה על בנו צריך לדאוג לו.
 <big>א</big> כהמשך לחובת האב ללמד את בנו תורה שואלים: <strong>עד היכן חייב אדם ללמד את בנו תורה? אמר רב יהודה אמר שמואל: כגון</strong> אדם אחד שהיה בימיהם ושמו <strong>זבולון בן דן, שלימדו אבי אביו מקרא ומשנה ותלמוד הלכות ואגדות. מיתיבי</strong> <small>[מקשים]</small> על כך ממה ששנינו בברייתא: <strong>למדו מקרא</strong> — <strong>אין מלמדו משנה, ואמר רבא</strong> בפירוש ברייתא זו: <strong>מקרא</strong> — <strong>זו תורה</strong> ולא נביאים וכתובים. ואין עליו חובה ללמד את כל השאר וגם משנה!
  ומשיבים, כך יש להבין את דברי שמואל: <strong>כזבולון בן דן, ולא כזבולון בן דן</strong> לכל דבר. <strong>כזבולון בן דן</strong> — <strong>שלמדו אבי אביו, ולא כזבולון בן דן</strong> ש<strong>אילו התם</strong> <small>[שם]</small> לימד אותו <strong>מקרא משנה ותלמוד הלכות ואגדות, ואילו הכא</strong> <small>[כאן]</small> הלכה למעשה לכל אדם — חובה ללמדו <strong>מקרא לבד.</strong>
 ושואלים: <strong>ואבי אביו מי מיחייב</strong> <small>[האם חייב]</small> ללמד את בן בנו? <strong>והתניא</strong> <small>[והרי שנינו</small> בברייתא<small>]:</small> מה שנאמר <strong>"ולמדתם אתם את בניכם"</strong> (דברים יא, יט) — הרי זה בא לומר: <strong>ולא בני בניכם. ומה אני מקיים</strong> את הכתוב <strong>"והודעתם לבניך ולבני בניך"</strong> (שם ד, ט) <strong>לומר לך: שכל המלמד את בנו תורה</strong> — <strong>מעלה עליו הכתוב כאילו למדו לו ולבנו ולבן בנו, עד סוף כל הדורות!</strong>
 ומשיבים: <strong>הוא</strong> ש<strong>אמר כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ולמדתם אתם את בניכם"</strong> — <strong>אין לי אלא בניכם, בני בניכם מנין</strong> שחובה ללמדם? <strong>תלמוד לומר: "והודעתם לבניך ולבני בניך". אם כן מה תלמוד לומר "בניכם"</strong> שבא לצמצם — הרי זה בא לומר: <strong>בניכם ולא בנותיכם.</strong>
 באותו ענין <strong>אמר ר' יהושע בן לוי: כל המלמד את בן בנו תורה מעלה עליו הכתוב כאילו קבלה מהר סיני, שנאמר "והודעתם לבניך ולבני בניך" וסמיך ליה</strong> <small>[וסמוך לו]</small> נאמר <strong>"יום אשר עמדת לפני ה' אלקיך בחרב"</strong> (שם י).
 <strong>ר' חייא בר אבא אשכחיה</strong> <small>[מצאו]</small> <strong>לר' יהושע בן לוי דשדי דיסנא ארישיה</strong> <small>[שהטיל,</small> פרש <small>כיסוי</small> זול <small>על ראשו]</small> <strong>וקא ממטי ליה לינוקא לבי כנישתא</strong> <small>[והיה מביא את התינוק לבית הכנסת]</small> ללמוד. <strong>אמר ליה</strong> <small>[לו]:</small> <strong>מאי כולי האי</strong> <small>[מה כל זה]</small> שאתה ממהר עד כדי כך, שאין לך זמן להתלבש כראוי? <strong>אמר ליה</strong> <small>[לו]:</small> <strong>מי זוטר מאי דכתיב</strong> <small>[האם</small> דבר <small>קטן</small> ולא חשוב הוא <small>מה שנאמר]</small> <strong>"והודעתם לבניך" וסמיך ליה</strong> <small>[וסמוך לו]</small> מיד בהמשך הדברים <strong>"יום אשר עמדת לפני ה' אלקיך בחרב"? מכאן ואילך,</strong> לאחר ששמע דברים אלה, <strong>ר' חייא בר אבא לא טעים אומצא</strong> <small>[היה טועם אומצה,</small> בשר<small>]</small> <strong>עד דמקרי לינוקא ומוספיה</strong> <small>[עד שהיה מקרא לתינוק ומוסיף לו]</small> על מה שלמד אתמול. <strong>רבה בר רב הונא לא טעים אומצא</strong> <small>[טועם בשר]</small> <strong>עד דמייתי לינוקא לבית מדרשא</strong> <small>[שהיה מביא את התינוק לבית המדרש].</small>
 <big>ב</big> <strong>אמר רב ספרא משום</strong> (בשם) <strong>ר' יהושע בן חנניא: מאי דכתיב</strong> <small>[מהו שנאמר]</small> <strong>"ושננתם לבניך"</strong> (שם ו, ז) בכפל הנו"ן, <strong>אל תקרי</strong> <small>[תקרא,</small> תבין<small>]</small> <strong>"ושננתם"</strong> במובן של הכפלה, פעם שניה, שחוזר ושונה, <strong>אלא "ושלשתם"</strong> ששונה וחוזר ושונה ונמצא שיש בלימוד שלשה חלקים.
  ומכאן אמרו: <strong>לעולם ישלש אדם שנותיו,</strong> שיחלקם: <strong>שליש במקרא, שליש במשנה שליש בתלמוד.</strong> ושואלים: איך יכול אדם לחלק כך את שנותיו, שכן <strong>מי</strong> <small>[האם]</small> הוא <strong>יודע כמה חיי</strong> <small>[</small>משך ה<small>חיים]</small> שיידע מהו שליש חייו? ומשיבים: <strong>לא צריכא</strong> <small>[נצרכה]</small> דרשה זו אלא <strong>ליומי</strong> <small>[לימים]</small> שכך יחלק כל יום מימות חייו.
 <strong>לפיכך</strong> כיון שהיו מקדישים זמן רב כל כך למקרא <strong>נקראו</strong> חכמים <strong>ראשונים "סופרים"</strong> — מפני <strong>שהיו סופרים כל האותיות שבתורה, שהיו אומרים: וא"ו</strong> של המלה <strong>"גחון"</strong> (ויקרא יא, מב) — <strong>חציין של אותיות של ספר תורה.</strong> המילים <strong>"דרש דרש"</strong> (שם י, טז) — <strong>חציין של תיבות</strong> (המלים) שבספר התורה, הפסוק המתחיל במלה <strong>"והתגלח"</strong> (שם יג, לג) הוא חציים <strong>של</strong> ה<strong>פסוקים.</strong> וכן <strong>"יכרסמנה חזיר מיער"</strong> (תהלים פ, יד) ה<strong>עי"ן</strong> שבמלה <strong>"יער"</strong> — <strong>חציין של תהלים</strong> במנין האותיות. הפסוק <strong>"והוא רחום יכפר עון"</strong> (שם עח, לח) הוא <strong>חציו</strong> ב<strong>פסוקים</strong> של ספר תהלים.
 <strong>בעי</strong> <small>[שאל]</small> <strong>רב יוסף: וא"ו</strong> של המלה <strong>"גחון", מהאי גיסא או מהאי גיסא</strong> <small>[מצד זה או מצד זה]?</small> כלומר, האם הוא שייך לחצי הראשון או השני של התורה. <strong>אמרו ליה</strong> <small>[לו]:</small> <strong>ניתי</strong> <small>[נביא]</small> <strong>ספר תורה ואימנינהו</strong> <small>[ונמנה אותן,</small> את האותיות<small>]</small> <strong>מי</strong> <small>[האם]</small> <strong>לא אמר רבה בר בר חנה</strong> בענין אחר: <strong>לא זזו משם עד שהביאו</strong> <strong>ספר תורה ומנאום,</strong> ואם כן יכולים גם אנו לעשות כן. <strong>אמר להו</strong> <small>[להם]:</small> <strong>אינהו בקיאי</strong> <small>[הם</small> היו <small>בקיאים]</small> <strong>ב</strong>כתיבן של כל המילים שהן <strong>חסירות ויתרות</strong> ולכן יכלו לדייק במנין האותיות, <strong>אנן לא בקיאינן</strong> <small>[אנחנו איננו בקיאים]</small> בכך ולכן גם אם נמנה לא נוכל להגיע למסקנה ברורה.
  וכן <strong>בעי</strong> <small>[שאל]</small> <strong>רב יוסף: "והתגלח"</strong> שאמרנו שהוא חצי הפסוקים, <strong>מהאי גיסא או מהאי גיסא</strong> <small>[מצד זה או מצד זה]?</small> <strong>אמר ליה</strong> <small>[לו]</small> <strong>אביי: פסוקי מיהא ליתו לימנויי</strong> <small>[</small>את <small>הפסוקים על כל פנים נביא ונמנה]</small> שהרי בזה אין ספיקות! ומשיבים: <strong>בפסוקי נמי לא בקיאינן</strong> <small>[בפסוקים גם כן אין אנו בקיאים]</small> וראיה לכך <strong>דכי אתא</strong> <small>[שכאשר בא]</small> <strong>רב אחא בר אדא</strong> מארץ ישראל לבבל, <strong>אמר: במערבא פסקי ליה להאי קרא לתלתא פסוקי</strong> <small>[בארץ ישראל מחלקים פסוק זה לשלושה פסוקים]</small> והוא הפסוק <strong>"ויאמר ה' אל משה הנה אנכי בא אליך בעב הענן"</strong> (שמות יט, ט). ושמא יש עוד פסוקים שאין אנו יודעים לפסקם כראוי.
 <strong>תנו רבנן</strong> <small>[שנו חכמים]:</small> <strong>חמשת אלפים ושמונה מאות ושמונים ושמונה פסוקים הוו</strong> <small>[הם]</small> <strong>פסוקי ספר תורה, יתר עליו תהלים שמונה</strong> פסוקים, <strong>חסר ממנו</strong> ספר <strong>דברי הימים שמונה</strong> פסוקים.
 <big>ג</big> <strong>תנו רבנן</strong> <small>[שנו חכמים]:</small> <strong>"ושננתם"</strong> יש לפרשו גם במשמעות שנון, חד, כלומר, <strong>שיהו דברי תורה מחודדים</strong> וברורים <strong>בפיך, שאם ישאל לך אדם דבר אל תגמגם</strong> מתוך הספק <strong>ותאמר לו</strong> את הדבר באופן מסופק, <strong>אלא אמור לו מיד, שנאמר:</strong>
## דף ל:
 <strong>"אמר לחכמה אחתי את</strong> ומודע לבינה תקרא" (משלי ז, ד) כלומר, שהוא בקי בה כמו שהוא מכיר את אחותו. <strong>ואומר: "קשרם על אצבעתיך כתבם על לוח לבך"</strong> (שם ג), <strong>ואומר: "כחצים ביד גבור כן בני הנעורים"</strong> (תהלים קכז, ד), <strong>ואומר: "חצי גבור שנונים"</strong> (שם קכ, ד), <strong>ואומר: "חציך שנונים עמים תחתיך יפלו"</strong> (שם מה, ו), <strong>ואומר: "אשרי הגבר אשר מלא את אשפתו מהם לא יבשו כי ידברו את אויבים</strong> <strong>בשער"</strong> (שם קכז, ה) ומכל אלו הפסוקים משמע שהבנים נמשלו לחיצים שנונים.
  ושואלים:  <strong>מאי</strong> <small>[מה</small> פירוש<small>]</small> <strong>"את אויבים בשער"</strong> לענין זה? <strong>אמר ר' חייא בר אבא: אפילו האב ובנו, הרב ותלמידו שעוסקין</strong> יחד <strong>בתורה בשער,</strong> בענין, <strong>אחד</strong> — <strong>נעשים אויבים זה את זה</strong> מתוך להט הלימוד. <strong>ו</strong>אולם <strong>אינם זזים משם עד שנעשים אוהבים זה את זה, שנאמר: "</strong>על כן יאמר בספר מלחמות ה' <strong>את והב בסופה"</strong> (במדבר כא, יד) שמפרש "והב" מלשון אהבה, <strong>אל תקרי</strong> (תקרא) <strong>"בסופה" אלא "בסופה",</strong> בסופו של הויכוח הם מגיעים לאהבה.
 <big>א</big> <strong>תנו רבנן</strong> <small>[שנו חכמים]:</small> נאמר לגבי דברי תורה <strong>"ושמתם</strong> את דברי אלה על לבבכם<strong>"</strong> (דברים יא, יח) ומפרשים זאת כאילו היה כתוב <strong>סם תם</strong> (סם שלם) תרופה גמורה, לומר כי <strong>נמשלה תורה כסם חיים. משל לאדם שהכה את בנו מכה גדולה והניח לו רטיה</strong> (תחבושת) <strong>על מכתו, ואמר לו: בני, כל זמן שהרטיה זו על מכתך</strong> ומרפאה אותך <strong>אכול מה שהנאתך</strong> ממנו, <strong>ושתה מה שהנאתך</strong> ממנו, <strong>ורחוץ בין בחמין בין בצונן ואין אתה מתיירא,</strong> כי היא מרפאה את מכתך. <strong>ואם אתה מעבירה</strong> (מורידה) ממך <strong>הרי היא</strong> המכה <strong>מעלה נומי</strong> (נמק).
 <strong>כך הקדוש ברוך הוא אמר להם לישראל: בני, בראתי יצר הרע</strong> שהוא המכה הגדולה <strong>ובראתי לו תורה תבלין</strong> לתקנו ולמתקו. <strong>ואם אתם עוסקים בתורה</strong> — <strong>אין אתם נמסרים בידו</strong> של היצר הרע, <strong>שנאמר: "הלוא אם תיטיב שאת"</strong> (בראשית ד, ז) — שאם אדם מיטיב דרכו ועוסק בתורה הוא מתרומם מעל היצר הרע,
 <strong>ואם אין אתם עוסקין בתורה</strong> — <strong>אתם נמסרים בידו, שנאמר: "לפתח חטאת רבץ"</strong> (שם), <strong>ולא עוד אלא שכל משאו ומתנו</strong> מה שעוסק בו היצר הרע הוא רק <strong>בך, שנאמר: "ואליך תשוקתו"</strong> (שם). <strong>ואם אתה רוצה אתה מושל בו, שנאמר: "ואתה תמשל בו"</strong> (שם).
 <strong>תנו רבנן</strong> <small>[שנו חכמים]:</small> <strong>קשה יצר הרע, שאפילו יוצרו קראו רע, שנאמר: "כי יצר לב האדם רע מנעריו"</strong> (שם ח, כא). <strong>אמר רב יצחק: יצרו של אדם מתחדש עליו בכל יום, שנאמר: "</strong>וכל יצר מחשבות לבו <strong>רק רע כל היום"</strong> (שם ו, ה).
 <strong>ואמר ר' שמעון בן לוי: יצרו של אדם מתגבר עליו בכל יום ומבקש</strong> ל<strong>המיתו, שנאמר: "צופה רשע לצדיק ומבקש להמיתו"</strong> (תהלים לז, לב) <strong>ואלמלא הקדוש ברוך הוא עוזרו</strong> לאדם להתגבר על יצרו <strong>אין יכול לו, שנאמר: "אלהים לא יעזבנו בידו"</strong> (שם לג).
 <strong>תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: בני, אם פגע בך מנוול זה</strong> היצר הרע — <strong>משכהו לבית המדרש,</strong> כלומר, לך לבית המדרש. ושם, <strong>אם אבן הוא</strong> — הרי הוא <strong>נימוח, ואם ברזל הוא</strong> — <strong>מתפוצץ, שנאמר</strong> לענין דברי תורה: <strong>"הלוא כה דברי כאש נאם ה' וכפטיש יפצץ סלע"</strong> (ירמיה כג, כט), כלומר, כמו שהסלע מפוצץ את הפטיש, כך בלימוד תורה יכול להתגבר על היצר הרע הקשה כברזל. ולענין אבן, ש<strong>אם אבן הוא — נימוח</strong> (נשחק), <strong>שנאמר</strong> לגבי התורה: <strong>"הוי כל צמא לכו למים"</strong> (ישעיה נה, א) <strong>ואומר: "אבנים שחקו מים"</strong> (איוב יד, יט), כלומר, שכוח המים יפה מכוח האבן שהריהי נשחקת על ידי המים.
 <big>ב</big> אמרנו שמצווה האב על בנו <strong>להשיאו אשה.</strong> ושואלים: <strong>מנלן</strong> <small>[מניין לנו]</small> הדבר? ומשיבים: <strong>דכתיב</strong> <small>[שנאמר]:</small> <strong>"קחו נשים והולידו בנים ובנות וקחו לבניכם נשים ואת בנותיכם תנו לאנשים"</strong> (ירמיה כט, ו).
  ושואלים:  <strong>בשלמא</strong> <small>[נניח]</small> <strong>בנו</strong> — <strong>בידו,</strong> ויכול לומר לו שישא אשה, <strong>אלא בתו</strong> וכי <strong>בידו היא?</strong> הלא הדבר תלוי באנשים אח רים, אם ירצו לשאתה! ומשיבים: <strong>הכי קאמר להו</strong> <small>[כך אמר להם]</small> ירמיה: <strong>ניתן</strong> <small>[שייתן]</small> <strong>לה</strong> האב <strong>מידי ולבשייה ונכסייה</strong> <small>[דבר</small> בנדוניה <small>וילבישנה ויכסנה]</small> <strong>כי היכי דקפצו עלה אינשי</strong> <small>[כדי שיקפצו</small> ימהרו <small>עליה אנשים</small> לשאתה<small>].</small>
 עוד אמרנו שמצווה האב על בנו <strong>ללמדו אומנות.</strong> ושואלים: <strong>מנלן</strong> <small>[מניין לנו]</small> הדבר? <strong>אמר חזקיה:</strong> ש<strong>אמר קרא</strong> <small>[הכתוב]</small> <strong>"ראה חיים עם אשה אשר אהבת"</strong> (קהלת ט, ט) ומפרש: <strong>אם</strong> משמעות הכתוב הזה <strong>"אשה" ממש היא,</strong> יש לומר כך: <strong>כשם שחייב להשיאו אשה</strong> — <strong>כך חייב ללמדו אומנות</strong> ("חיים"). ו<strong>אם</strong> "אשה" שבכתוב זה היא בדרך משל, ומשמעותה <strong>תורה היא</strong> — יש ללמוד כך: <strong>כשם שחייב ללמדו תורה</strong> — <strong>כך חייב ללמדו אומנות.</strong>
 עוד שנינו ש<strong>יש אומרים</strong> שצריך האב <strong>אף להשיטו בנהר</strong> (ללמדו לשחות). ומסבירים: <strong>מאי טעמא</strong> <small>[מה טעמו]</small> של דבר — <strong>חיותיה</strong> <small>[</small>צורך <small>חייו]</small> <strong>הוא</strong> שאם יפול למים לא יטבע.
 <strong>ר' יהודה אומר: כל שאינו מלמדו אומנות</strong> — <strong>מלמדו ליסטות.</strong> תוהים: <strong>ליסטות סלקא דעתך</strong> <small>[עולה על דעתך],</small> הלא ודאי אין מלמדו ליסטות! <strong>אלא, כאילו מלמדו ליסטות.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין חכמים האומרים שמצוה ללמדו אומנות ובין דברי ר' יהודה? ומשיבים: <strong>איכא בינייהו דאגמריה עיסקא</strong> <small>[יש ביניהם</small> הבדל כגון <small>שלימדו</small> האב <small>עיסוק</small> במסחר<small>],</small> שלדעת תנא קמא די בכך, ולדעת ר' יהודה צריך ללמדו אומנות ממש.
 <big>ג</big> שנינו במשנה שב<strong>כל מצות האב על הבן</strong> נשים חייבות. ומבררים: <strong>מאי</strong> <small>[מה</small> פירוש<small>]</small> <strong>כל מצות האב על הבן? אילימא כל מצותא דמיחייב אבא למיעבד לבריה</strong> <small>[אם תאמר כל המצוות שמחוייב האב לעשות לבנו]</small> <strong>נשים חייבות</strong> — <strong>והתניא</strong> <small>[והרי שנינו</small> בברייתא<small>]:</small> <strong>האב חייב בבנו למולו ולפדותו.</strong> ומכאן נדייק: <strong>אביו</strong> — <strong>אין</strong> <small>[כן]</small> חייב בכך, <strong>אמו</strong> — <strong>לא!</strong>
 <strong>אמר רב יהודה, הכי קאמר</strong> <small>[כך אמר]:</small> <strong>כל מצות האב המוטלת על הבן לעשות לאביו, אחד אנשים ואחד נשים חייבין.</strong> ומעירים: <strong>תנינא להא דתנו רבנן</strong> <small>[שנינו</small> איפוא במשנה <small>לזו ששנו חכמים</small> בברייתא<small>],</small> על מה שנאמר: "איש אמו ואביו תיראו" (ויקרא יט, ג). <strong>"איש"</strong> — <strong>אין לי אלא איש,</strong> גבר, בלבד, <strong>אשה מנין</strong> שאף היא חייבת בכבוד הוריה? <strong>כשהוא אומר "תיראו"</strong> — <strong>הרי כאן שנים,</strong> איש ואשה.
 <strong>אם כן</strong> ששניהם חייבים <strong>מה תלמוד לומר</strong> מדוע נאמר במקרא דווקא <strong>"איש"?</strong> — מכיון ש<strong>איש סיפק</strong> (אפשר) <strong>בידו לעשות</strong> לכבוד הוריו, <strong>אשה אין</strong> תמיד <strong>סיפק בידה לעשות, מפני שרשות אחרים</strong> (בעלה) <strong>עליה.</strong> שעסוקה בביתה ואינה יכולה תמיד לעסוק בכבוד הוריה. <strong>אמר רב אידי בר אבין אמר רב:</strong> משום כך, אם <strong>נתגרשה</strong> אשה מבעלה, <strong>שניהם</strong> גם הבת וגם הבן <strong>שוים</strong> לענין כיבוד אב ואם.
 <big>ד</big> <strong>תנו רבנן</strong> <small>[שנו חכמים]:</small> <strong>נאמר "כבד את אביך ואת אמך"</strong> (שמות כ, יב) <strong>ונאמר "כבד את ה' מהונך"</strong> (משלי ג, ט), <strong>השוה</strong> איפוא <strong>הכתוב כבוד אב ואם לכבוד המקום,</strong> שבשניהם אמר לשון כבוד.
  וכן <strong>נאמר: "איש אמו ואביו תיראו"</strong> (ויקרא יט, ג) <strong>ונאמר: "את ה' אלהיך תירא ואתו תעבד"</strong> (דברים ו, יג) <strong>השוה הכתוב מוראת אב ואם למוראת המקום,</strong> וכן
 <strong>נאמר:</strong> "ו <strong>מקלל אביו ואמו מות יומת"</strong> (שמות כא, יז), <strong>ונאמר: "איש איש כי יקלל אלהיו ונשא חטאו"</strong> (ויקרא כד, טו) נמצא ש<strong>השוה הכתוב ברכת</strong> (כלומר, קללה, בלשון נקיה) <strong>אב ואם לברכת המקום. אבל בהכאה</strong> שנאמר שהמכה את אביו ואמו חייב מיתה <strong>ודאי אי אפשר</strong> לומר כן כלפי <strong>הקדוש ברוך הוא.</strong>
 <strong>וכן בדין,</strong> כלומר, סברה היא שתהיה השוואה כזו, כיון <strong>ששלשתן שותפין בו</strong> ביצירתו. וכן <strong>תנו רבנן</strong> <small>[שנו חכמים]:</small> <strong>שלשה שותפין הן באדם: הקדוש ברוך הוא</strong> שנותן בו נשמה, <strong>ואביו ואמו. בזמן שאדם מכבד את אביו ואת אמו אמר הקדוש ברוך הוא: מעלה</strong> (מחשיב) <strong>אני עליהם כאילו דרתי ביניהם, וכבדוני</strong> גם אותי.
 <strong>תניא</strong> <small>[שנויה</small> ברייתא<small>]</small> <strong>רבי אומר: גלוי וידוע לפני מי שאמר והיה העלם שבן מכבד את אמו יותר מ</strong>מה שהוא מכבד את <strong>אביו, מפני</strong>
## דף לא.
 <strong>שמשדלתו</strong> (מפתה אותו) <strong>בדברים</strong> רבים ולא בגערות וביד קשה, <strong>לפיכך הקדים הקדוש ברוך הוא</strong> בציווי "כבד את אביך ואת אמך" (שמות כ, יב) <strong>כיבוד אב לכיבוד אם</strong> — כדי להזהיר על דבר שאינו כל כך טבעי. <strong>ו</strong>כן <strong>גלוי וידוע לפני מי שאמר והיה העולם שהבן מתיירא מאביו יותר מאמו, מפני שמלמדו תורה</strong> ואגב כך הוא מענישו — <strong>לפיכך הקדים הקדוש ברוך הוא</strong> בפסוק "איש אמו ואביו תיראו" (ויקרא יט, ג) <strong>מורא האם למורא האב.</strong>
 <strong>תני תנא קמיה</strong> <small>[שנה חוזר המשניות לפני]</small> <strong>רב נחמן</strong> ברייתא זו: <strong>בזמן שאדם מצער את אביו ואת אמו אמר הקדוש ברוך הוא: יפה עשיתי שלא דרתי ביניהם, שאלמלי</strong> (שאילו) <strong>דרתי ביניהם, ציערוני</strong> גם אותי. <strong>אמר ר' יצחק: כל העובר עבירה בסתר</strong> — <strong>כאילו דוחק רגלי שכינה,</strong> שכביכול מסלק את הקדוש ברוך הוא ממקומו. <strong>שנאמר: "כה אמר ה' השמים כסאי והארץ הדם רגלי"</strong> (ישעיה סו, א), והעושה עבירה בסתר, הרי הוא כמעיד בעצמו שאינו חושב שהקדוש ברוך הוא נמצא באותו מקום, והוא איפוא כביכול דוחק רגליו מן הארץ.
  ובאותו ענין <strong>אמר ר' יהושע בן לוי: אסור לאדם שיהלך ארבע אמות בקומה זקופה, שנאמר: "מלא כל הארץ כבודו"</strong> (שם ו, ג), ומפני כבוד המקום צריך לנהוג בענווה ובשפלות קומה. ומסופר: <strong>רב הונא בריה</strong> <small>[בנו]</small> של <strong>רב יהושע לא מסגי</strong> <small>[היה מהלך]</small> <strong>ארבע אמות בגילוי הראש. אמר</strong> בלבו: <strong>שכינה למעלה מראשי,</strong> וצריך אני לנהוג בכבוד.
  וביחס לכיבוד אב ואם מסופר: <strong>שאל בן אלמנה אחת את ר' אליעזר:</strong> אם <strong>אבא אומר</strong> לי <strong>"השקיני מים" ו</strong>גם <strong>אימא אומרת</strong> לי <strong>"השקיני מים", איזה מהם קודם,</strong> את מי אני צריך לכבד תחילה? <strong>אמר ליה</strong> <small>[לו]:</small> <strong>הנח כבוד אמך ועשה כבוד אביך,</strong> לפי <strong>שאתה ואמך חייבים בכבוד אביך. בא לפני ר' יהושע</strong> ושאל אותו אותה שאלה, <strong>אמר לו</strong> ר' יהושע <strong>כך</strong> כפי שענה לו ר' אליעזר.
 <strong>אמר לו: רבי,</strong> ואם <strong>נתגרשה</strong> אמי <strong>מהו</strong> הדין? <strong>אמר ליה</strong> <small>[לו]:</small> <strong>מבין ריסי עיניך</strong> שרואים שהן דומעות <strong>ניכר שבן אלמנה אתה</strong> ואין לך כלל אב, ואם כן למה אתה שואל את השאלה כאילו היתה זו עבורך הלכה למעשה? ומתוך כך ענה לו על שאלתו בבדיחות הדעת: <strong>הטל להן מים בספל וקעקע</strong> (השמע קול) <strong>להן כ</strong>דרך שעושים ל<strong>תרנגולין</strong> שיבואו. כלומר, כיון שנתגרשה אמו כבוד שניהם שווה ואין לו להקדים אחד מהם.
 <strong>דרש עולא רבה</strong> <small>[הגדול]</small> <strong>אפיתחא דבי נשיאה</strong> <small>[על פתחו של בית הנשיא]:</small> <strong>מאי דכתיב</strong> <small>[מהו שנאמר]</small> <strong>"יודוך ה' כל מלכי ארץ כי שמעו אמרי פיך"</strong> (תהלים קלח, ד), <strong>מאמר פיך</strong> בלשון יחיד <strong>לא נאמר, אלא "אמרי פיך",</strong> בלשון רבים, מה הם "אמרי פיך"? — <strong>בשעה שאמר הקדוש ברוך הוא "אנכי" ו"לא יהיה לך"</strong> (שמות כ, ב–ג) <strong>אמרו אומות העולם: לכבוד עצמו הוא דורש,</strong> שהרי שני דיברות אלה מדברות בכבוד ה'.
 <strong>כיון שאמר "כבד את אביך ואת אמך"</strong> (שם יב) <strong>חזרו והודו</strong> ("יודוך ה'") <strong>למאמרות הראשונות</strong> שכולן אמת ולכן נאמר "אמרי פיך". <strong>רבא אמר: מהכא</strong> <small>[מכאן]</small> מובן יותר מה שנאמר <strong>"ראש דברך אמת"</strong> (תהלים קיט, קס) — וכי <strong>ראש דברך</strong> אמת <strong>ולא סוף דברך? אלא מסוף דברך ניכר</strong> לכל <strong>שראש דברך אמת.</strong>
 <strong>בעו מיניה</strong> <small>[שאלו אותו]</small> <strong>מרב עולא: עד היכן</strong> מגיעה מצות <strong>כיבוד אב ואם? אמר להם: צאו וראו מה עשה גוי אחד באשקלון, ודמא בן נתינה שמו. פעם אחת בקשו חכמים</strong> לקנות ממנו <strong>פרקמטיא</strong> (סחורה) <strong>בששים ריבוא</strong> דינרי זהב <strong>שכר</strong> (רווח), <strong>והיה מפתח</strong> של מקום הסחורה <strong>מונח תחת מראשותיו של אביו</strong> שישן באותה שעה, <strong>ולא ציערו</strong> להעירו משנתו למרות שאבד בכך רווח גדול.
 <strong>אמר רב יהודה אמר שמואל: שאלו את ר' אליעזר: עד היכן כיבוד אב ואם? אמר להם: צאו וראו מה עשה גוי אחד לאביו באשקלון, ודמא בן נתינה שמו</strong> של הבן. פעם אחת <strong>בקשו</strong> לקנות <strong>ממנו חכמים אבנים</strong> יקרות <strong>לאפוד</strong> שבבגדי הכהן הגדול <strong>בששים ריבוא שכר, ורב כהנא מתני</strong> <small>[היה שונה]</small> שהיה מדובר <strong>בשמונים ריבוא</strong> רווח, <strong>והיה מפתח</strong> של קופתו <strong>מונח תחת מראשותיו של אביו, ולא ציערו</strong> להעירו משנתו והפסיד משום כך את רווח העיסקה.
 <strong>לשנה האחרת נתן הקדוש ברוך הוא שכרו שנולדה לו פרה אדמה בעדרו,</strong> והיו ישראל זקוקים לה. <strong>נכנסו חכמי ישראל אצלו, אמר להם: יודע אני בכם שאם אני מבקש מכם כל ממון שבעולם</strong> תמורת אותה פרה ש<strong>אתם נותנין לי, אלא אין אני מבקש מכם אלא אותו ממון שהפסדתי בשביל כבוד אבא.</strong>
 <strong>ואמר ר' חנינא: ומה</strong> (והרי) <strong>מי שאינו מצווה</strong> על כך מן התורה, שהרי הוא גוי, <strong>ועושה</strong> — <strong>כך</strong> גדול שכרו, מי שהוא <strong>מצווה ועושה</strong> — <strong>על אחת כמה וכמה.</strong> ש<strong>אמר ר' חנינא: גדול</strong> מי ש<strong>מצווה ועושה ממי שאינו מצווה ועושה.</strong>
 <strong>אמר רב יוסף</strong> שהיה סומא: <strong>מריש הוה אמינא</strong> <small>[מראש,</small> מתחילה, <small>הייתי אומר]:</small> <strong>מאן דהוה אמר</strong> <small>[מי שיהא אומר]</small> <strong>לי</strong> כי <strong>הלכה כ</strong>שיטת <strong>ר' יהודה,</strong> ש<strong>אמר: סומא פטור מן המצות</strong> — <strong>עבידנא יומא טבא לרבנן</strong> <small>[עושה אני יום טוב,</small> סעודה <small>לחכמים],</small> <strong>דהא לא מיפקידנא והא עבידנא</strong> <small>[שהרי אינני מצווה ואני עושה</small> את המצוות<small>]</small> וגדול שכרי. <strong>השתא דשמעיתא להא</strong> <small>[עכשיו ששמעתי את זו]</small> ש<strong>אמר ר' חנינא: גדול מצווה ועושה יותר ממי שאינו מצווה ועושה,</strong> אם כן <strong>אדרבה</strong> (להיפך): <strong>מאן דאמר</strong> <small>[מי שאומר]</small> <strong>לי</strong> ש<strong>אין הלכה כ</strong>שיטת <strong>ר' יהודה</strong> וסומא אכן חייב במצוות אז <strong>עבידנא יומא טבא לרבנן</strong> <small>[עושה אני יום טוב לחכמים],</small> שהרי גדול מי שמצווה.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: פעם אחת היה</strong> אותו דמא בן נתינא <strong>לבוש סירקון</strong> (בגד מפואר) <strong>של זהב, והיה יושב בין גדולי רומי. ובאתה אמו וקרעתו</strong> את הבגד <strong>ממנו, וטפחה לו על ראשו, וירקה לו בפניו, ולא הכלימה</strong> (בייש אותה).
 <strong>תני</strong> <small>[שנה]</small> <strong>אבימי בריה</strong> <small>[בנו]</small> של <strong>ר' אבהו: יש מאכיל לאביו פסיוני ו</strong>מעשהו זה <strong>טורדו</strong> (מוציאו) <strong>מן העולם</strong> הבא, <strong>ויש מטחינו</strong> (גורם לו לטחון) <strong>בריחים</strong> שהיא עבודה קשה ביותר,
## דף לא:
 <strong>ו</strong>עם כל זה הריהו <strong>מביאו</strong> בכך <strong>לחיי העולם הבא.</strong>
 <big>א</big> <strong>אמר ר' אבהו: כגון אבימי ברי</strong> <small>[בני]</small> <strong>קיים מצות כיבוד</strong> כראוי. ומספרים: <strong>חמשה בני סמכי הוה ליה</strong> <small>[בנים סמוכים</small> להוראה <small>היו לו]</small> <strong>לאבימי בחיי אביו</strong> ר' אבהו, והוא עצמו היה איפוא כבר אדם מבוגר ואדם סמוך, <strong>וכי הוה אתא</strong> <small>[וכאשר היה בא]</small> <strong>ר' אבהו</strong> אביו, <strong>קרי אבבא</strong> <small>[</small>ו<small>קורא בפתח]</small> שרוצה להכנס, <strong>רהיט ואזיל ופתח ליה</strong> <small>[היה</small> אבימי עצמו <small>רץ והולך ופותח לו]</small> <strong>ואמר</strong> <small>[והיה אומר]</small> בינתיים: <strong>אין, אין, עד דמטאי התם</strong> <small>[כן, כן, עד שאגיע לשם,</small> לפתח<small>],</small> כדי שלא יחשוב אביו אף לרגע שאין משגיחים בו.
 <strong>יומא חד</strong> <small>[יום אחד]</small> <strong>אמר ליה</strong> <small>[לו]</small> ר' אבהו לאבימי בנו: <strong>אשקיין מיא</strong> <small>[השקה אותי מים].</small> <strong>אדאייתי ליה</strong> <small>[עד שהביא לו]</small> את המים <strong>נמנם</strong> בינתיים ר' אבהו. <strong>גחין קאי עליה</strong> <small>[</small>היה אבימי <small>גוחן,</small> ו<small>עומד עליו]</small> <strong>עד דאיתער</strong> <small>[שנתעורר</small> אביו<small>].</small> <strong>איסתייעא מילתיה</strong> <small>[הסתייע</small> לו <small>הדבר]</small> <strong>ו</strong>בזכות מצוה זו <strong>דרש אבימי</strong> באותה שעה את <strong>"מזמור לאסף"</strong> (תהלים עט).
 <strong>אמר ליה</strong> <small>[לו]</small> <strong>רב יעקב בר אבוה לאביי: כגון אנא</strong> <small>[אני]</small> שאני חביב ביותר על הורי, ש<strong>עד דאתינא מבי</strong> <small>[שאני מגיע מבית]</small> ה<strong>רב אבא מדלי</strong> <small>[אבי מביא]</small> <strong>לי כסא</strong> <small>[כוס]</small> <strong>ואמא מזגה</strong> <small>[ואמי מוזגת]</small> <strong>לי</strong> <small>לי],</small> <strong>היכי איעביד</strong> <small>[איך אעשה]?</small> אם אקבל מהם, האם יש בכך משום חסרון כבוד להם? <strong>אמר ליה</strong> <small>[לו]:</small> <strong>מאמך קביל</strong> <small>[קבל]</small> את הכיבוד הזה, <strong>ומאבוך</strong> <small>[ומאביך]</small> <strong>לא תקבל</strong> ש<strong>כיון דבר</strong> <small>[שבן]</small> <strong>תורה הוא חלשה דעתיה</strong> <small>[תחלש דעתו]</small> אם יראה שאין אתה מתייחס אליו בכבוד הראוי.
  מסופר:  <strong>ר' טרפון הוה ליה ההיא אמא</strong> <small>[היתה לו אם]</small> <strong>דכל אימת דהות בעיא למיסק לפוריא</strong> <small>[שכל פעם שהיתה רוצה לעלות למיטה]</small> <strong>גחין וסליק לה</strong> <small>[היה מתכופף ו</small>היתה <small>עולה עליו],</small> <strong>וכל אימת דהות נחית, נחתת עלויה</strong> <small>[וכל פעם שהיתה יורדת</small> מן המיטה. <small>היתה יורדת עליו].</small> <strong>אתא וקא משתבח בי מדרשא</strong> <small>[בא והשתבח</small> ב<small>בית המדרש]</small> שהוא מקיים מצות כיבוד הורים בשלימות. <strong>אמרי ליה</strong> <small>[אמרו לו]:</small> <strong>עדיין לא הגעת לחצי כיבוד. כלום זרקה ארנקי</strong> (ארנק) של כסף <strong>בפניך לים ולא הכלמתה</strong> על כך?
 <strong>רב יוסף כי הוה שמע קל כרעא דאמיה</strong> <small>[כאשר היה שומע</small> את <small>קול רגלי אמו]</small> כשהולכת, <strong>אמר: איקום מקמי שכינה דאתיא</strong> <small>[אקום מפני</small> ה<small>שכינה שבאה].</small> <strong>אמר ר' יוחנן: אשרי מי ש</strong>מעולם <strong>לא חמאן</strong> <small>[ראה אותם]</small> את אביו ואמו, מפני שקשה מאד לכבדם כראוי. מספרים ש<strong>ר' יוחנן</strong> עצמו לא ראה את הוריו מעולם, <strong>כי</strong> <small>[כאשר]</small> <strong>עברתו אמו</strong> — <strong>מת אביו,</strong> כאשר <strong>ילדתו</strong> — <strong>מתה אמו. וכן</strong> היה ל<strong>אביי.</strong> ותוהים: <strong>איני</strong> <small>[כך הוא]</small> שאביי לא ראה את אמו? <strong>והאמר</strong> <small>[והרי היה אומר]</small> <strong>אביי</strong> פעמים רבות את המשפט: <strong>אמרה לי אם!</strong> ומשיבים: <strong>ההיא מרבינתיה הואי</strong> <small>[אותה</small> "אם" <small>אומנתו היתה]</small> ולא אמו.
 <strong>רב אסי הוה ליה ההיא</strong> <small>[היתה לו אותה]</small> <strong>אמא זקינה. אמרה ליה</strong> <small>[לו]:</small> <strong>בעינא</strong> <small>[רוצה אני]</small> <strong>תכשיטין. עבד</strong> <small>[עשה]</small> <strong>לה.</strong> אמרה לו: <strong>בעינא גברא</strong> <small>[רוצה אני איש]</small> להינשא לו, אמר לה: <strong>נייעין</strong> <small>[אחפש]</small> <strong>לך.</strong> אמרה לו: <strong>בעינא גברא דשפיר כותך</strong> <small>[רוצה אני איש ש</small>יהיה <small>יפה כמותך]</small> ואז ראה שדעתה מבולבלת ולא יוכל לספק כל רצונותיה, <strong>שבקה ואזל לארעא דישראל</strong> <small>[עזבה והלך לארץ ישראל].</small>
 <strong>שמע דקא אזלה אבתריה</strong> <small>[שמע ש</small>היא <small>הולכת אחריו]</small> ועולה גם היא לארץ ישראל. <strong>אתא לקמיה</strong> <small>[בא לפני]</small> <strong>ר' יוחנן, אמר ליה</strong> <small>[לו]:</small> <strong>מהו לצאת מארץ</strong> ישראל <strong>לחוצה לארץ</strong> כדי לקבל את פניה? <strong>אמר ליה</strong> <small>[לו]:</small> <strong>אסור.</strong> שאל: לצאת <strong>לקראת אמא מהו? אמר ליה</strong> <small>[לו]:</small> <strong>איני יודע.</strong> <strong>אתרח פורתא</strong> <small>[המתין</small> רב אסי <small>מעט],</small> <strong>הדר אתא</strong> <small>[חזר ובא</small> אליו<small>].</small> <strong>אמר ליה</strong> <small>[לו]</small> ר' יוחנן: <strong>אסי, נתרצית</strong> (החלטת שברצונך) <strong>לצאת</strong> — <strong>המקום יחזירך לשלום,</strong> ולא אמר יותר.
 <strong>אתא לקמיה</strong> <small>[בא</small> רב אסי <small>לפני]</small> <strong>ר' אלעזר</strong> לפי שלא ידע רב אסי כיצד לפרש את משמעות דברי ר' יוחנן אלה. ו<strong>אמר ליה</strong> <small>[לו]:</small> <strong>חס ושלום, דלמא מירתח רתח</strong> <small>[שמא</small> הוא <small>כועס עלי]</small> על שרציתי לצאת? <strong>אמר ליה</strong> <small>[לו]</small> ר' אלעזר: <strong>מאי</strong> <small>[מה]</small> <strong>אמר לך</strong> בדיוק? <strong>אמר ליה</strong> <small>[לו]:</small> <strong>המקום יחזירך לשלום. אמר ליה</strong> <small>[לו]:</small> <strong>ואם איתא דרתח</strong> <small>[יש</small> מקום לומר <small>שכעס]</small> — <strong>לא הוה</strong> <small>[היה]</small> <strong>מברך לך</strong> <small>[אותך],</small> ובודאי היתה כוונתו להתיר לך ברצון גמור לצאת. <strong>אדהכי והכי</strong> <small>[בינתיים]</small> עד שיצא לקראת אמו <strong>שמע לארונא דקאתי</strong> <small>[שארונה בא],</small> שמתה והביאו את ארונה לארץ. <strong>אמר: אי ידעי</strong> <small>אילו הייתי יודע]</small> <strong>לא נפקי</strong> <small>[הייתי יוצא],</small> שאחרי מותה לא היה צריך לצאת לכבודה מן הארץ.
 <big>ב</big> <strong>תנו רבנן</strong> <small>[שנו חכמים]:</small> <strong>מכבדו</strong> את אביו <strong>בחייו, ומכבדו במותו.</strong> מכבדו <strong>בחייו כיצד? הנשמע בדבר אביו למקום,</strong> כלומר, ההולך בשליחות אביו למקום מסויים, <strong>לא יאמר</strong> לאנשים שהוא בא אליהם כדי לזרזם: <strong>"שלחוני בשביל עצמי",</strong> או <strong>"מהרוני בשביל עצמי",</strong> או <strong>"פטרוני</strong> וגמרו את העסק <strong>בשביל עצמי". אלא כולהו</strong> <small>[כולם]</small> יאמר בלשון: <strong>"</strong>עשו זאת <strong>בשביל אבא",</strong> וזו דרך כבוד.
 <strong>במותו כיצד</strong> מכבדו? — <strong>היה אומר דבר שמועה מפיו</strong> של אביו, <strong>לא יאמר "כך אמר אבא", אלא</strong> יאמר <strong>"כך אמר אבא מרי</strong> (מורי), <strong>הריני כפרת משכבו". והני מילי</strong> <small>[ודברים אלה]</small> שאומר בסגנון זה דווקא <strong>תוך שנים עשר חדש</strong> למותו, ואולם <strong>מכאן ואילך אומר "זכרונו לברכה לחיי העולם הבא".</strong>
 <strong>תנו רבנן</strong> <small>[שנו חכמים]:</small> <strong>חכם</strong> הדורש ברבים — <strong>משנה שם אביו,</strong> שכאשר הוא אומר דבר בשם אביו אינו מזכיר את אביו בשמו, <strong>ו</strong>כן משנה את <strong>שם רבו</strong> ולא יקרא לו בשמו. <strong>תורגמן</strong> שמתרגם את דברי החכם <strong>אינו משנה לא</strong> את <strong>שם אביו ולא</strong> את <strong>שם רבו.</strong> ושואלים: <strong>אבוה דמאן</strong> <small>[</small>ב<small>אביו של מי]</small> מדובר? <strong>אילימא אבוה</strong> <small>[אם תאמר</small> שמדובר ב<small>אביו]</small> של ה<strong>מתורגמן</strong> שהזכירו הרב בדרשה — <strong>אטו</strong> <small>[וכי]</small> ה<strong>תורגמן לאו בר חיובא</strong> <small>[לא בן חיוב]</small> <strong>הוא</strong> במצות כיבוד אב, וכיצד יזכיר המתורגמן את אביו בשמו?
 <strong>אלא אמר רבא:</strong> הכוונה ל<strong>שם אביו של חכם, ושם רבו של חכם. כי הא</strong> <small>[כמו זה]</small> ש<strong>מר בר רב אשי כי הוה דריש בפירקא</strong> <small>[כשהיה דורש בדרשה הקבועה]</small> והיה אומר הלכה בשם אביו רב אשי, <strong>איהו אמר</strong> <small>[הוא היה אומר]:</small> כך אמר <strong>אבא מרי</strong> <small>[אבי מורי],</small> <strong>ואמוריה אמר</strong> <small>[והמתורגמן שלו</small> היה <small>אומר]:</small> <strong>הכי</strong> <small>[כך].</small> <strong>אמר רב אשי</strong> שהבן לא הזכיר את שם האב, אבל המתורגמן רשאי להזכירו בשמו.
 <big>ג</big> <strong>תנו רבנן</strong> <small>[שנו חכמים]:</small> <strong>איזהו מורא ואיזהו כיבוד? מורא</strong> אביו הוא: <strong>לא עומד במקומו</strong> הקבוע של אביו, <strong>ולא יושב במקומו, ולא סותר את דבריו</strong> להביע דברים כנגד דברי אביו, <strong>ולא מכריעו,</strong> שלא יכריע דברים בויכוח שמתווכח אדם אחר עם אביו. איזהו <strong>כיבוד? מאכיל ומשקה</strong> את אביו, <strong>מלביש ומכסה, מכניס ומוציא</strong> בכל צרכי הבית.
 <strong>איבעיא להו</strong> <small>[נשאלה להם]</small> ללומדים:
## דף לב.
 <strong>משל מי?</strong> כלומר, זה שמאכיל ומשקה את אביו על חשבון מי הוא? <strong>רב יהודה אמר: משל בן. רב נתן בר אושעיא אמר: משל אב. אורו ליה רבנן</strong> <small>[הורו לו חכמים]</small> <strong>לרב ירמיה, ואמרי לה</strong> <small>[ויש אומרים]</small> שהורו <strong>לבריה</strong> <small>[לבנו]</small> של <strong>רב ירמיה כמאן דאמר</strong> <small>[כ</small>שיטת <small>מי שאומר]</small> <strong>משל אב.</strong>
 <strong>מיתיבי</strong> <small>[מקשים]</small> על כך ממה ששנינו: <strong>נאמר "כבד את אביך ואת אמך"</strong> (שמות כ, יב), <strong>ונאמר "כבד את ה' מהונך"</strong> (משלי ג, ט) לגזירה שווה: <strong>מה להלן</strong> בכיבוד המקום נעשה הכיבוד "מהונך", כלומר, <strong>בחסרון כיס</strong> (הוצאה כספית), <strong>אף כאן</strong> בכיבוד אב נעשה הכיבוד <strong>בחסרון כיס. ואי אמרת</strong> <small>[ואם אומר אתה]</small> שהוא מכבדו <strong>משל אב, מאי נפקא ליה מיניה</strong> <small>[מה</small> חסרון כיס <small>יוצא לו מזה]?</small> ומשיבים: <strong>לביטול מלאכה.</strong> שאף שאת גוף הממון אינו חייב להוציא משלו, מכל מקום צריך הבן להתבטל ממלאכתו לצורך כיבוד האב, ונמצא שיש לו בכך חסרון כיס.
  ומציעים <strong>תא שמע</strong> <small>[בוא</small> ו<small>שמע]</small> הוכחה לכך ממה ששנינו בברייתא: <strong>שני אחים,</strong> או <strong>שני שותפין</strong> וכן <strong>האב ובנו,</strong> או <strong>הרב ותלמידו</strong> — <strong>פודין זה לזה מעשר שני</strong> בלי להוסיף חומש, שדינם כדין זר הפודה מעשר שני של חבירו שאינו חייב בתוספת חומש. <strong>ומאכילין זה לזה מעשר עני,</strong> שאם האחד עני, רשאי האחר להאכילו ממעשר עני שהפריש מתבואתו.
 <strong>ואי אמרת</strong> <small>[ואם אומר אתה]</small> שחובת כיבוד האב היא <strong>משל בן, נמצא זה,</strong> הבן, <strong>פורע חובו משל עניים,</strong> שהרי מוטלת עליו החובה לדאוג מממונו לכבוד אביו — והוא משלם אותה ממעשר עני! ודוחים: <strong>לא צריכא</strong> <small>[נצרכה]</small> אלא לאופן שנותן לאביו את כל צרכיו הבסיסיים מממונו ואם אביו צריך <strong>להעדפה</strong> (לתוספת) יותר מזה יכול הוא לתת מכסף מעשר עני.
  ומקשים:  <strong>אי הכי</strong> <small>[אם כך]</small> אתה מפרש, <strong>היינו דקתני עלה</strong> <small>[זה ששנינו עליה]</small> על ברייתא זו ש<strong>אמר ר' יהודה: תבא מאירה</strong> (קללה) <strong>למי שמאכיל את אביו מעשר עני. ואי</strong> <small>[ואם]</small> <strong>להעדפה, מאי נפקא מינה</strong> <small>[מה יוצא מכך],</small> שהרי הבן ממלא את חובתו ועוד מוסיף כדי שיהיה לאב יותר, ומדוע תבוא עליו קללה?! ומשיבים: <strong>אפילו הכי זילא ביה מילתא</strong> <small>[אפילו כך מזולזל בו הדבר]</small> באב, שמאכילים אותו מכסף המיועד לצדקה לעניים.
  ומציעים עוד: <strong>תא שמע</strong> <small>[בוא</small> ו<small>שמע]:</small> <strong>שאלו את ר' אליעזר עד היכן כיבוד אב ואם? אמר להם: כדי שיטול</strong> האב <strong>ארנקי ויזרקנו לים בפניו</strong> של בנו <strong>ואינו מכלימו. ואי</strong> <small>[ואם]</small> <strong>אמרת</strong> שהוא <strong>משל אב, מאי נפקא ליה מיניה</strong> <small>[מה יוצא,</small> איכפת <small>לו מזה]</small> שאם זורק האב את הארנק של עצמו, מדוע יקפיד הבן על כך? ומשיבים: מדובר פה <strong>בראוי ליורשו,</strong> וכיון שסבור שכסף זה יגיע לבסוף לרשותו לכן צריך לומר שלא יכעס.
 <strong>וכי הא</strong> <small>[וכמו</small> מעשה <small>זה]</small> של <strong>רבה בר רב הונא.</strong> ש<strong>רב הונא קרע שיראי באנפי</strong> <small>[היה קורע בגדי משי בפניו]</small> של <strong>רבה בריה</strong> <small>[בנו].</small> <strong>אמר: איזול איחזי אי רתח אי לא רתח</strong> <small>[אלך</small> ו<small>אראה אם כועס או אינו כועס],</small> כדי לנסותו אם מכבד הוא את אביו. ושואלים: <strong>ודלמא רתח וקעבר</strong> <small>[ושמא יכעס</small> עליו הבן <small>ו</small>נמצא שהאב <small>עובר]</small> על האיסור של <strong>"</strong>ו<strong>לפני עור לא תתן מכשל"</strong> (ויקרא יט, יד), שהוא נותן לפניו מכשול, שעלול לחטוא על ידו! ומשיבים: מדובר באופן <strong>דמחיל ליה ליקריה</strong> <small>[ש</small>האב <small>מוחל על כבודו]</small> מראש, ונמצא שגם אם יכעס הבן אין זה נקרא זלזול בכבוד אב.
  ושואלים:  <strong>והא קעבר</strong> <small>[והרי</small> הוא <small>עובר]</small> בקריעת הבגדים <strong>משום "בל תשחית"</strong> (ראה דברים כ, יט)! ומשיבים: <strong>דעבד ליה בפומבייני</strong> <small>[שהיה עושה אותו</small> קרע, <small>במקום התפרים]</small> כך שהיה רק נראה כקורע. ואומרים: <strong>ודילמא משום הכי לא רתח</strong> <small>[ושמא משום כך</small> הבן <small>אינו כועס]</small> מפני שלא נגרם שום נזק בדבר? ומשיבים: <strong>דעבד ליה בשעת ריתחיה</strong> <small>[שהיה עושה</small> זאת <small>בשעת כעסו]</small> ואז לא היה הבן מבחין בפרט זה.
 <big>א</big> וממשיכים בענין כיבוד אב. <strong>מתני ליה</strong> <small>[היה משנה,</small> מלמד <small>לו]</small> <strong>רב יחזקאל לרמי בריה</strong> <small>[בנו]:</small> אם נתערבו <strong>הנשרפים</strong> (חייבי מיתת שריפה) <strong>בנסקלים</strong> (בחייבי מיתת סקילה), <strong>ר' שמעון אומר: ידונו</strong> כולם <strong>בסקילה</strong> הקלה, <strong>שהשריפה חמורה</strong> ממנה.
 שכיון שיש ספק בדבר — נוהגים בכולם להקל, שלש יטת ר' שמעון שריפה חמורה מסקילה. <strong>אמר ליה</strong> <small>[לו]</small> <strong>רב יהודה בריה</strong> <small>[בנו]</small> של רב יחזקאל: <strong>אבא, לא תיתנייא הכי</strong> <small>[אל תשנה</small> אותה <small>כך]</small> כי אין זו גירסה נכונה. כי לפי גירסה זו <strong>מאי איריא</strong> <small>[מה שייך]</small> שיאמר שהטעם הוא כי <strong>שריפה חמורה, תיפוק</strong> <small>[תצא]</small> <strong>לי</strong> הלכה זו מטעם אחר <strong>דרובא</strong> <small>[שהרוב]</small> <strong>נסקלים נינהו</strong> <small>[הם],</small> שהרי כך משמעות הלשון — שהנשרפים שהם מיעוט נתערבו בין הרבה נסקלים, ויש איפוא ללכת אחר הרוב! <strong>אלא הכי איתנייא</strong> <small>[כך אשנה אותה]:</small> <strong>הנסקלים</strong> שנתערבו <strong>בנשרפים</strong> שלמרות שהנסקלים הם מיעוט, הולכים אחר המיעוט כדי להקל.
 <strong>אמר ליה</strong> <small>[לו]</small> רב יחזקאל: <strong>אי הכי אימא סיפא</strong> <small>[אם כך אמור</small> את <small>סופה]</small> של המשנה: <strong>וחכמים אומרים ידונו בשריפה</strong> הקלה, <strong>שהסקילה חמורה</strong> ממנה. ולפי גירסתך <strong>מאי איריא</strong> <small>[מה שייך]</small> הטעם ש<strong>סקילה חמורה? תיפוק</strong> <small>[תצא]</small> <strong>לי</strong> הלכה זו מטעם אחר — <strong>דרובא נשרפים נינהו</strong> <small>[שהרוב נשרפים הם]</small> והולכים אחר הרוב!
 <strong>אמר ליה</strong> <small>[לו]</small> רב יהודה בנו: אין זו קושיה מדברי חכמים כי <strong>התם רבנן הוא דקאמרו ליה</strong> <small>[שם חכמים הם שאמרו לו]</small> <strong>לר' שמעון</strong> כך: <strong>דקאמרת</strong> <small>[</small>מה <small>שאתה אומר]</small> <strong>שריפה חמורה</strong> — <strong>לא</strong> כך הוא, אלא <strong>סקילה חמורה,</strong> אבל במקרה זה שהנשרפים הם רוב — ידונו בשריפה אפילו אם שריפה היתה חמורה משום שהנסקלים בטלים ברוב.
 <strong>אמר ליה</strong> <small>[לו]</small> <strong>שמואל לרב יהודה</strong> לאחר מכן: <strong>שיננא, לא תימא ליה לאבוך הכי</strong> <small>[גדול השיניים, אל תאמר לו לאביך כך]</small> בלשון זו שאינה דרך כבוד. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה אביו עובר על דברי תורה, אל יאמר לו</strong> במפורש <strong>"אבא עברת על דברי תורה", אלא אומר לו: "אבא כך כתוב בתורה".</strong> ותוהים: אם אומר לו <strong>"כך כתוב בתורה"</strong> — <strong>צעורי קא מצער ליה</strong> <small>[</small>הרי <small>מצער אותו</small> בכך<small>]!</small> <strong>אלא אומר לו: "אבא, מקרא כתוב בתורה כך"</strong> שאומר לו מקרא זה, ומאליו מבין האב שעשה דבר שלא כראוי.
 <big>ב</big> <strong>אלעזר בן מתיא אומר:</strong> אם <strong>אבא אומר "השקיני מים", ו</strong>יש <strong>מצוה</strong> המוטלת עלי <strong>לעשות</strong> באותו זמן — <strong>מניח אני כבוד אבא, ועושה את המצוה.</strong> וטעם הדבר — <strong>שאני ואבא חייבים</strong> שנינו <strong>במצוה. איסי בן יהודה אומר: אם אפשר למצוה</strong> זו <strong>ליעשות על ידי אחרים</strong> — <strong>תיעשה על ידי אחרים, וילך הוא</strong> ויעסוק <strong>בכבוד אביו,</strong> שהרי מצות כיבוד אב מוטלת רק עליו. <strong>אמר רב מתנה: הלכה</strong> בדבר זה <strong>כאיסי בן יהודה.</strong>
 <big>ג</big> <strong>אמר רב יצחק בר שילא, אמר רב מתנה, אמר רב חסדא: האב שמחל על כבודו</strong> — <strong>כבודו מחול,</strong> ואין בנו נחשב כעובר על המצוה אם אינו נוהג בו כבוד. אבל <strong>הרב שמחל על כבודו</strong> — <strong>אין כבודו מחול. ו</strong>אילו
 <strong>רב יוסף אמר: אפילו הרב שמחל על כבודו</strong> — <strong>כבודו מחול. שנאמר: "וה' הולך לפניהם יומם"</strong> (שמות יג, כא), הרי שהקדוש ברוך הוא, אף שהוא רבם של ישראל, מוחל על כבודו, וטורח לפני ישראל. <strong>אמר רבא: הכי השתא</strong> <small>[איך אתה משווה]?!</small> <strong>התם</strong> <small>[שם],</small> <strong>הקדוש ברוך הוא עלמא דיליה</strong> <small>[העולם שלו]</small> <strong>הוא, ותורה דיליה</strong> <small>[שלו]</small> <strong>היא, מחיל ליה ליקריה</strong> <small>[</small>יכול הוא <small>למחול על כבודו],</small> שהרי הוא גזר איך צריך לנהוג והוא יכול לשנות מגזירות עצמו, 
## דף לב:
 <strong>הכא</strong> <small>[כאן]</small> וכי <strong>תורה דיליה</strong> <small>[שלו]</small> <strong>היא</strong> שיכול הרב למחול על כבודה?! <strong>הדר</strong> <small>[חזר]</small> ו<strong>אמר רבא: אין</strong> <small>[כן],</small> <strong>תורה דיליה</strong> <small>[שלו]</small> <strong>היא,</strong> של החכם הלומד אותה, <strong>דכתיב</strong> <small>[ש</small>כן <small>נאמר]</small> <strong>"</strong>כי אם בתורת ה' חפצו <strong>ובתורתו יהגה יומם ולילה"</strong> (תהלים א, ב), לומר כי מתחילה התורה היא "תורת ה'", ולאחר שהגה בה היא נעשית "תורתו".
  ושואלים:  <strong>איני</strong> <small>[כך הוא]?!</small> <strong>והא</strong> <small>[והרי]</small> <strong>רבא משקי בי הלולא דבריה</strong> <small>[היה משקה</small> את האורחים <small>בשמחת החתונה של בנו]</small> <strong>ודל ליה כסא</strong> <small>[ומזג לו כוס]</small> <strong>לרב פפא ולרב הונא בריה</strong> <small>[בנו]</small> של <strong>רב יהושע וקמו מקמיה</strong> <small>[ועמדו לפניו]</small> כשהתקרב אליהם. וכן השקה <strong>לרב מרי ולרב פנחס בריה</strong> <small>[בנו]</small> של <strong>רב חסדא ולא קמו מקמיה</strong> <small>[עמדו מ</small><small>פניו].</small> <strong>איקפד</strong> <small>[הקפיד]</small> <strong>ואמר: הנו רבנן רבנן, והנו רבנן לאו רבנן</strong> <small>[חכמים אלה</small> שלא קמו מפני הם <small>חכמים, וחכמים אלה</small> שקמו מפני <small>אינם חכמים]?</small> כלומר, סבורים אתם שאתם חכמים גדולים כל כך שאינכם צריכים לכבד חכם?
 <strong>ותו</strong> <small>[ועוד]</small> מעשה היה, ש<strong>רב פפא הוה משקי בי הלולא</strong> <small>[היה משקה</small> את האורחים <small>במשתה החתונה]</small> של <strong>אבא מר בריה</strong> <small>[בנו]</small> <strong>ודלי ליה כסא</strong> <small>[ומזג לו כוס]</small> <strong>לר' יצחק בריה</strong> <small>[בנו]</small> של <strong>רב יהודה ולא קם מקמיה</strong> <small>[עמד מפניו]</small> <strong>ואיקפד</strong> <small>[והקפיד]</small> רב פפא על כך. וגם מכאן משמע שאף שמחל על כבודו (והשקה לאורחים) אין כבודו מחול! ומשיבים: <strong>אפילו הכי</strong> <small>[כך]</small> שהרב מוחל על כבודו — <strong>הידור מיעבד ליה בעו</strong> <small>[לעשות לו</small> איזה עניין של <small>הידור,</small> כמבקשים לעמוד לפניו, <small>צריכים</small> היו<small>].</small>
 <strong>אמר רב אשי: אפילו למאן דאמר</strong> <small>[ל</small>דעת <small>מי שאומר]</small> כי <strong>הרב שמחל על כבודו</strong> — <strong>כבודו מחול,</strong> אולם <strong>נשיא שמחל על כבודו</strong> — <strong>אין כבודו מחול. מיתיבי</strong> <small>[מקשים]:</small> <strong>מעשה בר' אליעזר ור' יהושע ור' צדוק שהיו מסובין בבית המשתה</strong> של <strong>בנו של רבן גמליאל,</strong> שהיה נשיא הסנהדרין, <strong>והיה רבן גמליאל עומד ומשקה עליהם. נתן הכוס לר' אליעזר ולא נטלו, נתנו לר' יהושע וקיבלו. אמר לו ר' אליעזר: מה זה יהושע? אנו יושבין ורבן גמליאל ברבי</strong> (הגדול), <strong>עומד ומשקה עלינו?!</strong>
 <strong>אמר ליה</strong> <small>[לו]:</small> <strong>מצינו גדול ממנו ששמש</strong> את אורחיו, ש<strong>אברהם</strong> אבינו <strong>גדול ממנו</strong> — <strong>ושמש</strong> אורחים. שהרי <strong>אברהם גדול הדור היה, וכתוב בו "והוא עמד עליהם</strong> תחת העץ ויאכלו<strong>"</strong> (בראשית יח, ח), <strong>ושמא תאמרו: כמלאכי השרת נדמו לו</strong> ומשום כך כיבד אותם — הרי <strong>לא נדמו לו אלא לערביים. ואנו, לא יהא רבן גמליאל ברבי עומד ומשקה עלינו?!</strong>
 <strong>אמר להם ר' צדוק: עד מתי אתם מניחים כבודו של מקום</strong> שאפשר להביא ראיה מהקדוש ברוך הוא עצמו <strong>ואתם עוסקים בכבוד הבריות?</strong> הלא <strong>הקדוש ברוך הוא משיב רוחות, ומעלה נשיאים</strong> (עננים), <strong>ומוריד מטר, ומצמיח אדמה, ועורך שולחן לפני כל אחד ואחד, ואנו לא יהא רבן גמליאל ברבי עומד ומשקה עלינו?</strong> משמע שאף נשיא שמחל על כבודו — כבודו מחול!
 <strong>אלא אי איתמר הכי איתמר</strong> <small>[אם נאמר כך נאמר],</small> <strong>אמר רב אשי: אפילו למאן דאמר</strong> <small>[ל</small>דעת <small>מי שאומר]</small> <strong>נשיא שמחל על כבודו</strong> — <strong>כבודו מחול,</strong> מכל מקום <strong>מלך שמחל על כבודו</strong> — <strong>אין כבודו מחול,</strong> שמה <strong>שנאמר:</strong> <strong>"שום תשים עליך מלך"</strong> (דברים יז, טו) כוונתו: <strong>שתהא אימתו עליך,</strong> שמצוה היא לירוא ממנו, ומצוה זו אף המלך עצמו אינו יכול למחול עליה.
 <big>א</big> <strong>תנו רבנן</strong> <small>[שנו חכמים]:</small> נאמר <strong>"מפני שיבה תקום"</strong> (ויקרא יט, לב), <strong>יכול אפילו מפני זקן אשמאי</strong> (פשוט, בור) — <strong>תלמוד לומר "זקן", ואין זקן אלא חכם, שנאמר: "אספה לי שבעים איש מזקני ישראל</strong> אשר ידעת כי הם זקני העם ושוטריו<strong>"</strong> (במדבר יא, טז). <strong>ר' יוסי הגלילי אומר: אין "זקן" אלא מי שקנה חכמה,</strong> וכעין קיצור ("נוטריקון") — זה קנה, וכן מצאנו לשון קנין שהיא מתייחסת לחכמה, <strong>שנאמר</strong> שאומרת החכמה: <strong>"ה' קנני ראשית דרכו"</strong> (משלי ח, כב).
  ולענין הלכה למעשה, <strong>יכול יעמוד מפניו</strong> מפני הזקן מיד כשרואהו <strong>ממקום רחוק</strong> — <strong>תלמוד לומר:</strong> "מפני שיבה <strong>תקום והדרת</strong> פני זקן" <strong>לא אמרתי</strong> שיש חובה ב<strong>קימה אלא במקום שיש הידור,</strong> ואם עומד כאשר הזקן הוא רחוק, אין זה ניכר שהוא נותן לו כבוד.
 <strong>יכול יהדרנו בממון,</strong> שיהא חייב לתת לו ממון לכבודו — <strong>תלמוד לומר: "תקום והדרת", מה קימה</strong> היא דבר <strong>שאין בה חסרון כיס</strong> (הוצאה כספית) — <strong>אף הידור</strong> הוא דבר <strong>שאין בו חסרון כיס. יכול יעמוד מפניו</strong> גם <strong>מבית הכסא ומבית המרחץ</strong> — <strong>תלמוד לומר: "תקום והדרת", לא אמרתי</strong> מצות <strong>קימה אלא במקום שיש הידור,</strong> ומקומות אלה אינם מקומות מכובדים שראוי לכבד אדם בהם.
 <strong>יכול יעצים</strong> (יעצום), הרואה, את <strong>עיניו</strong> מן הזקן <strong>כמי שלא ראהו</strong> — <strong>תלמוד לומר: "תקום... ויראת</strong> מאלוהיך<strong>"</strong> (ויקרא יט, לב) שכל <strong>דבר המסור ללב נאמר בו "ויראת מאלהיך",</strong> שהרי אי אפשר להוכיח אם ראה או לא ראה, אלא זה דבר המסור ללב האדם, וגלוי רק לאלוקיו.
 <strong>ר' שמעון בן אלעזר אומר: מנין לזקן שלא יטריח</strong> על הבריות לכבדו — <strong>תלמוד לומר: "זקן ויראת",</strong> לומר שגם הזקן מצווה על יראת ה', שלא יטריח את הבריות. ולסיום מביאה הברי יתא דעה נוספת: <strong>איסי בן יהודה אומר:</strong> מה שנאמר <strong>"מפני שיבה תקום",</strong> הרי זה בא לומר: <strong>אפילו כל שיבה במשמע</strong> ולאו דווקא חכם.
  ומבררים את פרטיה של ברייתא זו: לכאורה דעת <strong>ר' יוסי הגלילי היינו תנא קמא</strong> <small>[היא</small> שיטת <small>התנא הראשון]</small> שזקן הוא חכם ומה בא להוסיף? ומשיבים: <strong>איכא בינייהו יניק וחכים</strong> <small>[יש ביניהם</small> הבדל למעשה לגבי <small>צעיר וחכם];</small> ה<strong>תנא קמא</strong> <small>[הראשון]</small> <strong>סבר: יניק וחכים</strong> <small>[צעיר וחכם]</small> — <strong>לא</strong> <small>[צעיר וחכם לא]</small> נקרא זקן, שאין מצות כיבוד אלא לזקן חכם, ואילו <strong>ר' יוסי הגלילי סבר: אפילו יניק וחכים</strong> <small>[צעיר וחכם]</small> מצוה לכבדו, שאין הכוונה כלל לזקנה בשנים אלא בחכמה.
 <strong>מאי טעמא</strong> <small>[מה הטעם]</small> של <strong>ר' יוסי הגלילי? אמר</strong> <small>[</small>יכול היה ר' יוסבי הגלילי <small>לומר]</small> <strong>לך: אי סלקא דעתך כדקאמר תנא קמא</strong> <small>[אם עולה על דעתך</small> לפרש <small>כפי שאמר תנא קמא]</small> — <strong>אם כן נכתוב רחמנא</strong> <small>[שתכתוב התורה]</small> <strong>"מפני שיבה זקן תקום והדרת", מאי שנא דפלגינהו רחמנא</strong> <small>[מה שונה, שחילק אותם הכתוב]</small> "שיבה" לחוד ו"זקן" לחוד — <strong>למימר</strong> <small>[לומר]</small> לך: <strong>דהאי לאו האי, והאי לאו האי</strong> <small>[שזה אינו זה, וזה אינו זה],</small> שזקן אינו צריך להיות בגדר "שיבה". <strong>שמע מינה אפילו יניק וחכים</strong> <small>[למד מכאן</small> ש<small>אפילו צעיר וחכם]</small> נקרא "זקן".
 <strong>ותנא קמא</strong> <small>[והתנא הראשון]</small> אומר שהפסוק נכתב כך <strong>משום דבעי למיסמך</strong> <small>[שרצה לסמוך]</small> <strong>"זקן"</strong> ל<strong>"ויראת"</strong> כדברי ר' שמעון בן אלעזר. ושואלים: <strong>ותנא קמא מאי טעמא</strong> <small>[והתנא הראשון מה הטעם],</small> מדוע סבור הוא שרק מפני חכם זקן צריך לעמוד? ומשיבים: שהוא סבור <strong>אי סלקא דעתך</strong> <small>[אם עולה על דעתך]</small> לומר <strong>כדקאמר</strong> <small>[כפי שאומר]</small> <strong>ר' יוסי הגלילי</strong> — <strong>אם כן נכתוב רחמנא</strong> <small>[תכתוב התורה]</small>
## דף לג.
 <strong>"מפני שיבה תקום והדרת, תקום והדרת פני זקן" ומדלא כתב הכי</strong> <small>[ומ</small>תוך <small>שלא כתב כך]</small> לחלקם לגמרי, <strong>שמע מינה חד הוא</strong> <small>[למד מכאן,</small> ש<small>אחד הוא]</small> "זקן" ו"שיבה".
 <big>א</big> <strong>אמר מר</strong> <small>[החכם]</small> באותה ברייתא: <strong>יכול יהדרנו בממון</strong> — <strong>תלמוד לומר: "תקום והדרת": מה קימה</strong> היא דבר <strong>שאין בה חסרון כיס</strong> (הוצאה כספית) — <strong>אף הידור שאין בו חסרון כיס.</strong> ושואלים: <strong>וקימה לית</strong> <small>[אין]</small> <strong>בה חסרון כיס</strong> כלל? <strong>מי לא עסקינן</strong> <small>[האם אין אנו עוסקים]</small> גם במקרה <strong>דקא נקיב מרגניתא</strong> <small>[ש</small>הוא <small>נוקב מרגליות]</small> שהיא מלאכה שמקבלים עליה שכר מרובה, <strong>אדהכי והכי קאים מקמיה ובטיל</strong> <small>[ובינתיים</small> הוא <small>עומד לפניו ובטל]</small> <strong>ממלאכתו</strong> ומפסיד משכרו ונמצא שאף קימה אפשר שיהא בה חסרון כיס!
 <strong>אלא</strong> יש להקדים ולומר כך: <strong>אקיש</strong> <small>[הקש,</small> השווה<small>]</small> <strong>קימה להידור; מה הידור שאין בו ביטול</strong> מלאכה — <strong>אף קימה שאין בה ביטול</strong> מלאכה, והעוסק במלאכתו אינו צריך אפוא לקום מפני החכם. <strong>ו</strong>מתוך כך <strong>אקיש נמי</strong> <small>[הקש גם כן]</small> <strong>הידור לקימה, מה קימה שאין בה חסרון כיס,</strong> שהרי כך הגדרנוה — כל שאין עימה ביטול מלאכה — <strong>אף הידור שאין בו חסרון כיס. מכאן אמרו: אין בעלי אומניות רשאין</strong> (כלומר, אינם חייבים) <strong>לעמוד מפני תלמידי חכמים, בשעה שעוסקין במלאכתם.</strong>
 ושואלים: <strong>ולא,</strong> וכי אין הם חייבים לקום? <strong>והתנן</strong> <small>[והרי שנינו</small> במשנה<small>]:</small> כאשר באים מביאי הביכורים לירושלים <strong>כל בעלי אומניות עומדים מפניהם, ושואלים בשלומם, ואומרים להם: אחינו אנשי מקום פלוני בואכם לשלום!</strong> משמע שעומדים אפילו לפני אנשים העוסקים במצוה וכל שכן לפני תלמידי חכמים! <strong>אמר ר' יוחנן:</strong> אין זו קושיה, אכן <strong>מפניהם עומדים,</strong> אבל <strong>מפני תלמידי חכמים אין עומדים.</strong>
 ומתוך כך <strong>אמר ר' יוסי בר אבין: בוא וראה כמה חביבה מצוה בשעתה, שהרי מפניהם</strong> של מקיימי מצוה <strong>עומדים</strong> בעלי אומניות ואילו <strong>מפני תלמידי חכמים אין עומדים.</strong> את הראיה הזו דוחים: מכאן אין להוכיח לגבי כל מצוה בשעתה, <strong>ודלמא שאני התם</strong> <small>[ושמא שונה שם]</small> במביאי ביכורים, ש<strong>אם כן,</strong> שאין נוהגים בהם כבוד, נמצא ש<strong>אתה מכשילן לעתיד לבא,</strong> שלא ירצו שוב לבוא, ולכן תקנו שיכבדום במיוחד, ואין הדין כן בשאר עושי מצוה.
 <big>ב</big> <strong>אמר מר</strong> <small>[החכם]</small> בברייתא: <strong>יכול יעמוד מפניו</strong> של <strong>רבו</strong> <strong>מבית הכסא ומבית המרחץ</strong> — תלמוד לומר: "תקום והדרת" לא אמרתי קימה אלא במקום שיש הידור. ושואלים: <strong>ולא,</strong> האם אין מכבדים שם? <strong>והא</strong> <small>[והרי]</small> <strong>ר' חייא הוה יתיב בי מסחותא</strong> <small>[היה יושב</small> ב<small>בית המרחץ]</small> <strong>וחליף ואזיל</strong> <small>[והיה חולף ועובר]</small> <strong>ר' שמעון בר רבי</strong> על פניו, <strong>ולא קם מקמיה</strong> <small>[ולא עמד מלפניו]</small> <strong>ואיקפד</strong> <small>[והקפיד]</small> ר' שמעון בר רבי על כך, <strong>ואתא אמר ליה לאבוה</strong> <small>[ובא ואמר לו לאביו</small> (רבי)<small>]:</small> <strong>שני חומשים</strong> מתוך חמשת ה"חומשים" שמחולק בהם ספר תהלים <strong>שניתי לו בספר תהלים, ולא עמד מפני!</strong> משמע שגם בבית המרחץ יש ענין זה של כיבוד!
 <strong>ותו</strong> <small>[ועוד]</small> מסופר: <strong>בר קפרא, ואמרי לה</strong> <small>[ויש אומרים]</small> שהיה זה <strong>ר' שמואל בר ר' יוסי, הוה יתיב בי מסחותא</strong> <small>[היה יושב</small> ב<small>בית המרחץ],</small> <strong>על ואזיל</strong> <small>[נכנס ועבר]</small> <strong>ר' שמעון בר רבי, ולא קם מקמיה</strong> <small>[עמד מפניו],</small> <strong>ואיקפד</strong> <small>[והקפיד]</small> ר' שמעון <strong>ואתא אמר ליה לאבוה</strong> <small>[ובא</small> ו<small>אמר לו לאביו]:</small> <strong>שני שלישי שליש שניתי לו בתורת כהנים</strong> (ספרא — מדרש ההלכה לספר ויקרא) <strong>ולא עמד מפני! ואמר לו</strong> רבי: <strong>שמא בהן</strong> במה ששנית לו היה <strong>יושב ומהרהר,</strong> ולא ראה שנכנסת.
  ומכאן נדייק: <strong>טעמא</strong> <small>[הטעם,</small> דווקא<small>]</small> ש<strong>בהן יושב ומהרהר, הא לאו הכי</strong> <small>[הרי לולא כן]</small> <strong>לא</strong> היה רבי מצדיק אותו! ומכאן משמע שצריך לעמוד מפני החכם אף בבית המרחץ!
  ומשיבים:  <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> שאמרנו שאין צריך לעמוד בפניו בבית המרחץ הרי זה <strong>בבתי גואי</strong> <small>[בבתים,</small> בחדרים, <small>פנימיים],</small> כשכולם ערומים ובכגון זה ודאי שאין בכך משום כבוד, <strong>הא</strong> <small>[זה]</small> שאמרנו שצריך לעמוד בפניו בבית המרחץ הרי זה <strong>בבתי בראי</strong> <small>[בבתים,</small> בחדרים, <small>החיצונים]</small> שבהם אנשים עדיין לבושים ובכך יש משום כבוד.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר, ש<strong>אמר רבה בר בר חנה אמר ר' יוחנן: בכל מקום מותר להרהר</strong> בדברי תורה <strong>חוץ מבית המרחץ ומבית הכסא.</strong> ואם אמר רבי "בהן היה יושב ומהרהר", משמע שהיה זה במקום שאין בו כל דיני בית המרחץ, דהיינו החדרים החיצוניים. את הראיה הזו דוחים: <strong>דילמא לאונסיה שאני</strong> <small>[שמא לאונסו שונה],</small> שייתכן ששקע בהרהור ושכח שהוא נמצא במקום האסור בכך.
 <big>ג</big> שנינו באותה ברייתא: <strong>יכול יעצים עיניו כמי שלא ראהו</strong> וכו'. ותוהים: <strong>אטו ברשיעי עסקינן</strong> <small>[וכי ברשעים אנו עוסקים],</small> בכאלה שעוברים בזדון, ואינם מקיימים מצוה?
 <strong>אלא</strong> הכוונה: <strong>יכול יעצים עיניו מקמי דלימטיה זמן חיובא</strong> <small>[לפני שיגיע זמן החיוב</small> לקום<small>]</small> בעוד הזקן רחוק, <strong>דכי מטא</strong> <small>[שכאשר מגיע]</small> <strong>זמן חיובא</strong> <small>[החיוב]</small> <strong>הא לא חזי דקאים מקמיה</strong> <small>[הרי אינו רואה אותו שיקום מלפניו]</small> ובכך סבור הוא שיוכל להשתמט מחיוב המצוה, <strong>תלמוד לומר: "תקום ויראת"</strong> שהדבר מסור ללב, ועליך להיות ירא מיודע התעלומות.
 <strong>תנא</strong> <small>[שנה]</small> החכם: <strong>איזוהי קימה שיש בה הידור</strong> כשנמצא — <strong>הוי אומר זה</strong> שניכר שעומד לכבודו בתוך <strong>ארבע אמות. אמר אביי: לא אמרן</strong> <small>[לא אמרנו]</small> דבר זה שקמים רק בתוך ארבע אמות <strong>אלא ברבו שאינו מובהק, אבל ברבו המובהק</strong> — עומד לפניו <strong>מלא עיניו,</strong> ממקום שעיניו רואות אותו אפילו הוא יותר מארבע אמות.
  וכן מסופר: <strong>אביי מכי הוה חזי ליה לאודניה דחמרא</strong> <small>[מזמן שהיה רואה את אוזו חמורו]</small> של <strong>רב יוסף דאתי</strong> <small>[ש</small>הוא <small>בא],</small> <strong>הוה קאים</strong> <small>[היה עומד].</small> מסופר: <strong>אביי הוה רכיב חמרא וקא מסגי אגודא דנהר</strong> <small>[היה רוכב</small> על <small>חמור והולך על שפת נהר]</small> <strong>סגיא,</strong> <strong>יתיב</strong> <small>[ישב]</small> <strong>רב משרשיא ורבנן</strong> <small>[וחכמים</small> אחרים<small>]</small> <strong>באידך גיסא</strong> <small>[בצידו האחר]</small> של הנהר <strong>ולא קמו מקמיה</strong> <small>[עמדו מפניו].</small> <strong>אמר להו</strong> <small>[להם]:</small> <strong>ו</strong>כי <strong>לאו</strong> <small>[ולא]</small> <strong>רב מובהק</strong> שלכם <strong>אנא</strong> <small>[אני]]?</small> וחייבים אתם לקום אפילו מרחוק. <strong>אמרו ליה</strong> <small>[לו]:</small> <strong>לאו אדעתין</strong> <small>[לא</small> היה <small>בדעתנו],</small> כלומר, לא ראינוך כלל.
  שנינו שם ש<strong>ר' שמעון בן אלעזר אומר: מנין לזקן שלא יטריח</strong> על הבריות לגרום שיעמדו מפניו — <strong>תלמוד לומר: "זקן ויראת". אמר אביי: נקטינן</strong> <small>[מוחזק בידינו]</small> <strong>דאי</strong> <small>[שאם]</small> הוא, החכם, <strong>מקיף,</strong> שמטריח עצמו להקיף מסביב כדי שלא יצטרכו הנמצאים לטרוח ולעמוד מלפניו — <strong>חיי</strong> <small>[יחיה,</small> יאריך ימים<small>].</small> מסופר: <strong>אביי</strong> היה <strong>מקיף,</strong> וכן <strong>ר' זירא</strong> היה <strong>מקיף.</strong>
 ועוד בענין כבוד הרב, מסופר: <strong>רבינא הוה יתיב קמיה</strong> <small>[היה יושב לפני]</small> <strong>ר' ירמיה מדיפתי, חלף ההוא גברא קמיה</strong> <small>[עבר אדם אחד לפניו]</small> <strong>ולא מיכסי רישא</strong> <small>[כיסה</small> את <small>ראשו].</small> <strong>אמר: כמה חציף הא גברא</strong> <small>[חצוף אדם זה]</small> שאינו נוהג אפילו כבוד מעט זה לכסות ראשו מפני כבוד הרב. <strong>אמר ליה</strong> <small>[לו]:</small> <strong>דלמא</strong> <small>[שמא]</small> <strong>מ</strong>העיר <strong>מתא מחסיא ניהו</strong> <small>[הוא]</small> <strong>דגיסי</strong> <small>[שרגילים]</small> <strong>בה רבנן</strong> <small>[חכמים],</small> ולכן אין מדקדקים כל כך בכבודם.
  על מה ששנינו <strong>איסי בן יהודה אומר:</strong> מה שנאמר <strong>"מפני שיבה תקום"</strong> הרי זה בא לומר: <strong>ואפילו כל שיבה במשמע</strong> ולא רק תלמידי חכמים. <strong>אמר ר' יוחנן: הלכה כאיסי בן יהודה.</strong> מסופר: <strong>ר' יוחנן</strong> עצמו <strong>הוה קאי מקמי סבי דארמאי</strong> <small>[היה עומד לפני זקני הגויים].</small> <strong>אמר: כמה הרפתקי עדו עלייהו דהני</strong> <small>[כמה הרפתקאות</small> ומאורעות חיים <small>באו עליהם, על אלה]</small> וראוי לכבד אותם בשל חכמת החיים שקנו. <strong>רבא מיקם</strong> <small>[לעמוד]</small> <strong>לא קאי</strong> <small>[היה עומד],</small> ואולם <strong>הידור</strong> מסויים <strong>עבד להו</strong> <small>[היה עושה להם</small> לכבדם<small>].</small>
 <strong>אביי יהיב ידא לסבי</strong> <small>[היה נותן יד לזקנים]</small> שישענו עליו. <strong>רבא משדר שלוחיה</strong> <small>[היה שולח את שליחו]</small> שיעזור להם. <strong>רב נחמן משדר גוזאי</strong> <small>[היה שולח את הסריסים,</small> המשרתים<small>]</small> לעזור להם. <strong>אמר: אי לאו</strong> <small>[אם לא]</small> <strong>תורה</strong> שיש בי <strong>כמה נחמן בר אבא איכא בשוקא</strong> <small>[יש בשוק]?</small> ואינו רשאי לזלזל בכבוד תורתו, אם יכול לעשות מצוה זו על ידי אחרים.
 <big>ד</big> <strong>אמר ר' אייבו אמר ר' ינאי:</strong>
## דף לג:
 <strong>אין תלמיד חכם רשאי לעמוד מפני רבו אלא שחרית וערבית</strong> (בבוקר ובערב), <strong>כדי שלא יהיה כבודו</strong> של הרב <strong>מרובה מכבוד שמים,</strong> שהרי אינו עומד לפני הקדוש ברוך הוא בתפילה אלא פעמיים ביום. <strong>מיתיבי</strong> <small>[מקשים]</small> על כך ממה ששנינו, <strong>ר' שמעון בן אלעזר אומר: מנין לזקן שלא יטריח</strong> את הבריות לעמוד לפניו על ידי שעובר לפניהם — <strong>תלמוד לומר:</strong> "והדרת פני <strong>זקן ויראת</strong> מאלהיך" (ויקרא יט, לב), וסמיכות המילים "זקן ויראת" באה ללמד שאף על הזקן להיות ירא שמים, ולא להטריח את הבריות.
 <strong>ואי אמרת</strong> <small>[ואם אומר אתה]</small> <strong>שחרית וערבית בלבד, אמאי</strong> <small>[מדוע]</small> <strong>לא ניטרח</strong> <small>[יטריח]?</small> <strong>חיובא</strong> <small>[חיוב]</small> <strong>הוא</strong> על האנשים שלפניו, ואין בכך טירחה יתירה! <strong>אלא לאו כולי יומא</strong> <small>[האם לא</small> הכוונה היא <small>שכל היום]</small> חייבים לעמוד מפניו! ומשיבים: <strong>לא, לעולם שחרית וערבית בלבד, ואפילו הכי</strong> <small>[כך]</small> כל <strong>כמה</strong> ש<strong>אפשר ליה</strong> <small>[לו]</small> — <strong>לא ניטרח</strong> <small>[יטריח].</small>
 <strong>אמר ר' אלעזר: כל תלמיד חכם שאין עומד מפני רבו נקרא רשע, ואינו מאריך ימים, ותלמודו משתכח, שנאמר: "וטוב לא יהיה לרשע ולא יאריך ימים כצל אשר איננו ירא מלפני אלהים"</strong> (ק הלת ח, יג), <strong>מורא זו</strong> ("איננו ירא") שבפסוק <strong>איני יודע מהו</strong> באיזה מורא מדובר — <strong>כשהוא אומר "</strong>והדרת פני זקן <strong>ויראת מאלהיך"</strong> (ויקרא יט, לב) — <strong>הרי</strong> למד אני ש<strong>מורא זו קימה.</strong> ומכאן שאם אינו קם, נקרא רשע ואינו מאריך ימים, ותלמודו משתכח ("וטוב לא יהיה").
  ושואלים:  <strong>ואימא</strong> <small>[ואמור]</small> שהכוונה היא ל<strong>מוראת רבית</strong> ("אל תיקח מאיתו נשך ותרבית ויראת מאלהיך". ויקרא כה, לו) <strong>ומוראת משקלות</strong> (דברים כה, טו–טז) שגם בהם נאמרה לשון שמשמעה יראה! ומשיבים: <strong>ר' אלעזר</strong> בגזירה שווה: <strong>"פני</strong> זקן <strong>"</strong>ו"מל<strong>פני</strong> האלהים" <strong>גמר</strong> <small>[למד].</small>
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>בנו והוא,</strong> הבן, <strong>רבו</strong> של האב, <strong>מהו</strong> הדין, האם צריך הבן <strong>לעמוד מפני אביו? תא שמע</strong> <small>[בוא</small> ו<small>שמע]</small> תשובה לדבר ממה ש<strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים]</small> <strong>קום מקמי אבוך</strong> <small>[עמוד מפני אביך],</small> משמע שאף על פי שהיה רב יהודה גדול בתורה ומלמד את אביו, מכל מקום חייב הוא לעמוד מפניו. ומשיבים: <strong>שאני</strong> <small>[שונה]</small> <strong>רב יחזקאל</strong> אביו של רב יהודה ש<strong>בעל מעשים הוה</strong> <small>[היה],</small> שהיה צדיק במעשיו ש<strong>אפילו מר שמואל</strong> עצמו <strong>נמי קאים מקמיה</strong> <small>[גם כן היה עומד מפניו].</small>
 ושואלים: אם כן <strong>אלא מאי קאמר ליה</strong> <small>[מה אמר לו]</small> שמואל לר' יהודה שיקום מפני אביו אם לא לצורך חידוש זה בענין קימת הבן שהוא רבו של אביו? ומשיבים: <strong>הכי קאמר ליה</strong> <small>[כך אמר לו]:</small> <strong>זימנין דאתי</strong> <small>[פעמים ש</small>אביך <small>בא]</small> <strong>מאחורי</strong> ואין אני רואה אותו, ואני איני עומד מפניו, <strong>קום את מקמיה ולא תיחוש ליקרא דידי</strong> <small>[עמוד אתה מלפניו ואל תחשוש לכבודי שלי].</small>
 <strong>איבעיא להו</strong> <small>[נשאלה להם]</small> ללומדים: <strong>בנו והוא רבו</strong> של האב, <strong>מהו שיעמוד אביו מפניו? תא שמע</strong> <small>[בוא</small> ו<small>שמע]</small> תשובה לדבר ממה ש<strong>אמר ר' יהושע בן לוי: אני איני כדי</strong> (ראוי, צריך), <strong>לעמוד מפני בני</strong> לפי גדולתו בתורה לפי שאני גדול ממנו, <strong>אלא משום כבוד בית נשיא</strong> שהבן נעשה חתן לנשיא — עומד אני מפניו.
  ומכאן נדייק: <strong>טעמא דאנא רביה</strong> <small>[הטעם,</small> דווקא, מפני <small>שאני רבו]</small> ולכן איני צריך לעמוד מפניו, <strong>הא איהו רבאי</strong> <small>[הרי</small> אם היה <small>הוא רבי]</small> — <strong>קאימנא מקמיה</strong> <small>[הייתי עומד מפניו]!</small> ודוחים: אין מכאן ראיה, אלא <strong>הכי קאמר</strong> <small>[כך אמר]:</small> <strong>אני איני כדי לעמוד מפני בני ואפילו</strong> היה <strong>הוא רבאי</strong> <small>[רבי]</small> <strong>דהא אנא אבוה</strong> <small>[שהרי אני אביו],</small> <strong>אלא משום כבוד בית נשיא</strong> אקום מפניו.
 <big>ב</big> <strong>איבעיא להו</strong> <small>[נשאלה להם</small> ללומדים<small>]:</small> רבו שהיה <strong>רכוב</strong> על גבי בהמה האם <strong>כמהלך דמי</strong> <small>[</small>הוא <small>נחשב]</small> וצריך לעמוד בפניו, <strong>או לא</strong> צריך לקום מפניו כיון שנחשב הוא כיושב? <strong>אמר אביי: תא שמע</strong> <small>[בוא</small> ו<small>שמע]</small> דברים בשאלה זו: <strong>טמא</strong> מצורע, שהוא מטמא באהל, שכל הנכנס למקום שהמצורע נמצא בו נטמא, שהיה <strong>יושב תחת האילן</strong> המאהיל עליו ומטמא, <strong>וטהור עומד</strong> תחת אותו אילן — הרי הטהור נעשה <strong>טמא.</strong>
 היה <strong>טמא עומד תחת האילן וטהור יושב</strong> — <strong>טהור,</strong> שכיון שהטמא שם שלא בדרך קביעות, אינו עושה את המקום לאהל הטומאה, <strong>ואם</strong> לאחר מכן <strong>ישב הטמא</strong> וקבע מקומו שם — <strong>הטהור טמא. ו</strong>מוסיפה המשנה ש
 <strong>כן</strong> הדין <strong>באבן המנוגעת</strong> (שנטמאה בנגע) צרעת הבית שמטמאה אף היא באהל, ואם ישב הנושא אותה תחת האילן — נטמא הטהור העומד תחת האילן. ואם עמד הנושא אותה — אינה מטמאה. <strong>ואמר רב נחמן בר כהן: זאת אומרת רכוב כמהלך דמי</strong> <small>[נחשב],</small> שהולכים אנו לפי מצבו של נושא האבן המרכיב אותה עליו, <strong>שמע מינה</strong> <small>[למד מכאן]</small> לכל ענין שרכוב נחשב כמהלך.
 <strong>איבעיא להו</strong> <small>[נשאלה להם</small> ללומדים<small>]:</small> <strong>מהו לעמוד מפני ספר תורה? ר' חלקיה ור' סימון ור' אלעזר אמרי</strong> <small>[</small>היו <small>אומרים]</small> ש<strong>קל וחומר</strong> הוא: אם <strong>מפני לומדיה</strong> של התורה <strong>עומדים</strong> — <strong>מפניה</strong> עצמה <strong>לא כל שכן?!</strong>
 ומסופר: <strong>ר' אלעי ור' יעקב בר זבדי הוו יתבי</strong> <small>[היו יושבים]</small> ולומדים תורה. <strong>חליף ואזיל</strong> <small>[חלף ועבר]</small> על פניהם <strong>ר' שמעון בר אבא, וקמו מקמיה</strong> <small>[ועמדו לפניו].</small> <strong>אמר להו</strong> <small>[להם]:</small> אין אתם צריכים לעשות כן מפני שתי סיבות: <strong>חדא</strong> <small>[</small>סיבה <small>אחת]</small> — <strong>דאתון חכימי ואנא</strong> <small>[שאתם חכמים</small> סמוכים <small>ני]</small> אינני אלא <strong>חבר,</strong> שלא נסמכתי. <strong>ועוד, כלום תורה עומדת מפני לומדיה,</strong> שהרי אתם עוסקים בתורה, ואינכם צריכים באותה שעה לעמוד מפני לומדי תורה.
  ומעירים:  <strong>סבר לה</strong> <small>[סבור הוא]</small> <strong>כ</strong>דעת <strong>ר' אלעזר.</strong> ש<strong>אמר ר' אלעזר: אין תלמיד חכם רשאי לעמוד מפני רבו בשעה שעוסק בתורה,</strong> שהרי הוא עוסק בכבוד התורה עצמה. ומעירים: אף על פי כן <strong>לייט עלה</strong> <small>[היה מקלל על זה]</small> <strong>אביי</strong> מי שעושה כן, משום שהדבר נראה כזלזול בכבוד הרב.
  ועוד בענין מצות קימה: מה שנאמר <strong>"והביטו אחרי משה עד באו האהלה"</strong> (שמות לג, ח), <strong>ר' אמי ור' יצחק נפחא</strong> נחלקו בפירוש הדברים. <strong>חד</strong> <small>[אחד</small> מהם<small>]</small> <strong>אמר</strong> כי דבר זה נאמר <strong>לגנאי, וחד</strong> <small>[ואחד</small> מהם<small>]</small> <strong>אמר</strong> שדבר זה נאמר <strong>לשבח. מאן דאמר</strong> <small>[מי שאומר]</small> <strong>לגנאי</strong> — <strong>כדאיתא</strong> <small>[כמו שיש]</small> בענין זה במדרש, מה היו מדברים בגנותו. <strong>מאן דאמר</strong> <small>[מי שאומר]</small> <strong>לשבח,</strong> כפי ש<strong>אמר חזקיה:</strong>
 <strong>אמר לי ר' חנינא בריה</strong> <small>[בנו]</small> של <strong>ר' אבהו, אמר ר' אבהו, אמר ר' אבדימי דמן חיפא:</strong> אם היה <strong>חכם עובר</strong> — <strong>עומד מלפניו</strong> בתוך <strong>ארבע אמות</strong> שלו, <strong>וכיון שעבר ארבע אמות</strong> ממנו — <strong>יושב.</strong> היה <strong>אב בית דין עובר</strong> — <strong>עומד מלפניו</strong> כשרואה אותו במרחק <strong>מלא עיניו, וכיון שעבר</strong> ממנו <strong>ארבע אמות יושב.</strong> אם <strong>נשיא עובר</strong> — <strong>עומד מלפניו מלא עיניו, ואינו יושב עד שישב</strong> הנשיא <strong>במקומו, שנאמר: "והביטו אחרי משה עד באו האהלה"</strong> ורק אחר כך ישבו, הרי שדרשו זאת לשבח.
 <big>ג</big> שנינו במשנה ש<strong>כל מצות עשה שהזמן גרמא</strong> נשים פטורות מהן. <strong>תנו רבנן</strong> <small>[שנו חכמים]:</small> <strong>איזוהי מצות עשה שהזמן גרמא</strong> — כגון ישיבה ב<strong>סוכה, ו</strong>נטילת <strong>לולב,</strong> תקיעת <strong>שופר</strong> בראש השנה שהן מצוות החלות רק בזמן מסויים בשנה, <strong>ו</strong>לבישת <strong>ציצית</strong> (שמצוותה רק ביום)
## דף לד.
 <strong>ו</strong>הנחת <strong>תפילין</strong> שאין מצוותה בלילה ולא בשבתות ובימים טובים.
 <strong>ואיזוהי מצות עשה שלא הזמן גרמא</strong> — כגון קביעת <strong>מזוזה,</strong> עשיית <strong>מעקה</strong> לגג, השבת <strong>אבידה, ושילוח הקן</strong> (שמצוה לשלח ציפור כשמצאה רובצת על אפרוחים או ביצים).
  ושואלים:  <strong>וכללא</strong> <small>[ו</small>האם <small>כלל]</small> <strong>הוא</strong> זה החל על כל מצוות עשה שהזמן גרמן? ו<strong>הרי</strong> מצות אכילת <strong>מצה</strong> בפסח, מצות <strong>שמחה</strong> ברגל, מצות <strong>הקהל</strong> בחג הסוכות שלאחר שנת השמיטה, שהכל באים ואף נשים, כמפורש בתורה, שכולן <strong>מצות עשה שהזמן גרמא</strong> הן, <strong>ונשים חייבות</strong> בהן! <strong>ותו</strong> <small>[ועוד]</small> מצד אחר: <strong>והרי</strong> מצות <strong>תלמוד תורה,</strong> ו<strong>פריה ורביה, ופדיון הבן דלאו</strong> <small>[שלא]</small> <strong>מצות עשה שהזמן גרמא הוא</strong> — <strong>ו</strong>בכל זאת <strong>נשים פטורות</strong> מהן!
 <strong>אמר ר' יוחנן: אין למדין</strong> הלכה למעשה <strong>מן הכללות, ואפילו במקום שנאמר בו "חוץ</strong> מדבר מסויים
 <strong>",</strong> שאף שנראה בכך שהחכם קובע כלל מדוייק. בכל זאת אין סומכים על הכלל. וראיה לדבר ממה <strong>דתנן</strong> <small>[ששנינו</small> במשנה<small>]:</small> <strong>בכל מערבין</strong> עירובי תחומין <strong>ומשתתפין</strong> בשיתופי מבואות <strong>חוץ מן המים ומלח,</strong> ולכאורה יש כאן כלל מדוייק הקובע מיהם היוצאים מן הכלל הזה, ובאמת <strong>ותו ליכא</strong> <small>[ויותר אין</small> שאין מערבים בהם<small>]?</small> <strong>והאיכא</strong> <small>[והרי יש]</small> <strong>כמהין ופטריות</strong> שאין מערבים בהן! <strong>אלא</strong> מכאן ש<strong>אין למדין מן הכללות, ואפילו במקום שנאמר בו "חוץ".</strong>
 <big>א</big> ומעתה באים לברר את מקורותיו של כלל זה. מה ששנינו ש<strong>כל מצות עשה שהזמן גרמא נשים פטורות" מנלן</strong> <small>[מניין לנו]?</small> — <strong>גמר</strong> <small>[למד]</small> דבר זה בהיקש <strong>מתפילין; מה תפילין נשים פטורות</strong> — <strong>אף כל מצות עשה</strong> אחרות <strong>שהזמן גרמא נשים פטורות. ו</strong>מהיכן יודעים שנשים פטורות מ<strong>תפילין?</strong> — <strong>גמר לה</strong> <small>[למד אותה]</small> <strong>מתלמוד תורה, מה תלמוד תורה נשים פטורות</strong> — <strong>אף תפילין נשים פטורות,</strong> שהרי נאמרו הדברים בתורה בסמיכות זה לזה.
  ומקשים: ולמה לא נאמר להיפך,  <strong>ונקיש</strong> <small>[ונשווה]</small> <strong>תפילין למזוזה,</strong> שאף היא נזכרת באותה פרשה, ובה גם נשים חייבות ונחייב את הנשים גם בתפילין! ומשיבים: <strong>תפילין לתלמוד תורה איתקיש</strong> <small>[</small>נסמך, <small>הושווה]</small> <strong>בין בפרשה ראשונה בין בפרשה שניה</strong> של קריאת שמע, ואילו <strong>תפילין למזוזה בפרשה שניה לא איתקיש</strong> <small>[הוקש],</small> ולפיכך עדיף ההיקש מתלמוד תורה לתפילין.
  ואומרים: אם כן  <strong>ונקיש</strong> <small>[ונשווה]</small> <strong>מזוזה לתלמוד תורה</strong> ונאמר שנשים פטורות אף ממזוזה! ודוחים: <strong>לא סלקא דעתך</strong> <small>[יעלה על דעתך]</small> לומר כן, <strong>דכתיב</strong> <small>[ש</small>כן <small>נאמר]</small> במצות מזוזה: <strong>"למען ירבו ימיכם"</strong> (דברים יא, כא), וכי <strong>גברי בעי חיי, נשי לא בעי חיי</strong> <small>[גברים צריכים חיים</small> ואילו <small>נשים אינן צריכות חיים]?!</small> ומכאן שהמזוזה היא מצוה לכל.
  ומקשים עוד: <strong>והרי</strong> מצות ישיבה ב<strong>סוכה</strong> ש<strong>מצות עשה שהזמן גרמא</strong> היא, <strong>דכתיב</strong> <small>[שנאמר]</small> <strong>"בסכת תשבו שבעת ימים"</strong> (ויקרא כג, מב) ומצוה זו חלה רק בזמן מסויים בשנה, ובכל זאת <strong>טעמא</strong> <small>[הטעם]</small> דווקא לפטור את הנשים ממצוה זו משום <strong>דכתב רחמנא</strong> <small>[שכתבה התורה]</small> באותו ענין "כל <strong>האזרח</strong> בישראל ישבו בסוכות" ולמדו מן הכתוב <strong>להוציא</strong> (למעט) <strong>את הנשים, הא לאו הכי</strong> <small>[הרי לולא כן]</small> היינו סבורים כי <strong>נשים חייבות,</strong> משמע שלא כל מצות עשה שהזמן גרמא נשים פטורות ממנה!
 <strong>אמר אביי:</strong> לענין סוכה <strong>איצטריך</strong> <small>[הוצרך]</small> מקרא מיוחד זה לפטור נשים ממצות ישיבה בסוכה, שאילמלא הוא <strong>סלקא דעתך אמינא</strong> <small>[היה עולה על דעתך לומר]:</small> <strong>הואיל דכתיב</strong> <small>[שנאמר]</small> <strong>"בסכת תשבו"</strong> היינו למדים שלכל ענין <strong>"תשבו" כעין תדורו,</strong> שישיבה זו בסוכה צריכה להיות כדרך שאדם נמצא בדירתו, ונאמר: <strong>מה דירה</strong> דרים בה יחד <strong>איש ואשתו</strong> — <strong>אף סוכה</strong> יהיו חייבים בה <strong>איש ואשתו</strong> יחד, על כן בא "האזרח" כדי למעט את האשה מחיוב זה.
 <strong>ורבא אמר:</strong> 
## דף לד:
 <strong>איצטריך</strong> <small>[הוצרך]</small> מקרא זה להיאמר, מטעם אחר, שכן <strong>סלקא דעתך אמינא</strong> <small>[היה עולה דעתך לומר]:</small> <strong>נילף</strong> <small>[נלמד]</small> בגזירה שווה יום <strong>"חמשה עשר"</strong> (בתשרי) האמור בחג הסוכות (ויקרא כג, לד) מיום <strong>"חמשה עשר"</strong> (בניסן), היינו <strong>מחג המצות</strong> (שם, ו), ונאמר כי <strong>מה להלן</strong> בפסח <strong>נשים חייבות</strong> במצות אכילת מצה — <strong>אף כאן נשים חייבות</strong> בסוכה, על כן <strong>צריכא</strong> <small>[צריך]</small> היה להיאמר במפורש "האזרח", להוציא את הנשים.
  ומקשים עוד: <strong>והרי</strong> חובת <strong>ראיה</strong> להביא קרבן עולה ברגל, ש<strong>מצות עשה שהזמן גרמא</strong> היא <strong>וטעמא</strong> <small>[והטעם]</small> לפטור את הנשים ממצוה זו דווקא משום <strong>דכתב רחמנא</strong> <small>[שכתבה התורה]</small> במצות ראיה "שלש פעמים בשנה ייראה כל <strong>זכורך</strong> אל פני האדון ה'" (שמות כג, יז) — <strong>להוציא הנשים, הא לאו הכי</strong> <small>[הרי לולא כן]</small> הייתי אומר ש<strong>נשים חייבות</strong> על אף שזו מצות עשה שהזמן גרמא!
  ומשיבים:  <strong>איצטריך</strong> <small>[הוצרך]</small> הדבר להיאמר גם כאן, ולא די בכך שזו מצוה התלויה בזמן, שכן <strong>סלקא דעתך אמינא</strong> <small>[היה עולה על דעתך לומר]:</small> <strong>נילף</strong> <small>[נלמד]</small> בגזירה שווה <strong>ראיה ראיה מ</strong>מצות <strong>הקהל,</strong> שכתוב בהקהל "בבוא כל ישראל לראות את פני ה'" (דברים לא, יא) וכמו שבהקהל נשים חייבות — גם במצות ראיה ברגל תהיינה נשים חייבות, לכן צריך היה להדגיש שהן פטורות ממצות ראיה.
 <big>א</big> על ההוכחה העיקרית לכלל שנשים פטורות ממצוות עשה התלויות בזמן, שואלים: <strong>ואדילפינן</strong> <small>[ועד שאנו למדים]</small> <strong>מתפילין לפטורא</strong> <small>[לפטור]</small> את הנשים מכל מצוות עשה שהזמן גרמא, <strong>נילף</strong> <small>[נלמד]</small> <strong>מ</strong>מצות <strong>שמחה</strong> ברגל שהוזכרה לעיל שנשים חייבות בה <strong>לחיובא</strong> <small>[לחיוב]</small> הנשים בכל המצוות האלה. <strong>אמר אביי:</strong> גם במצות שמחה אין החובה על האשה עצמה, אלא <strong>אשה בעלה משמחה</strong> שהמצוה מוטלת איפוא עליו ולא עליה.
  ושואלים: ב<strong>אלמנה מאי איכא למימר</strong> <small>[מה יש לומר],</small> שהרי אין לה בעל ובכל זאת היא חייבת בשמחה ככתוב "ושמחת לפני ה' אלהיך אתה... והאלמנה" (דברים טז, יא)? ומשיבים גם באלמנה אין החובה עליה אלא <strong>ב</strong>אותו אדם שהיא <strong>שרויה</strong> (נמצאת) <strong>אצלו,</strong> שעליו מוטלת החובה לשמחה.
  ושואלים: ובכל זאת  <strong>ונילף</strong> <small>[ונלמד]</small> לחייב את הנשים בכל מצוות עשה שהזמן גרמא <strong>מ</strong>מצות <strong>הקהל</strong> שהחובה מוטלת במפורש גם על הנשים למרות שזו מצות עשה שהזמן גרמא! ומשיבים: אין הדבר ניתן ללמוד משם, <strong>משום דהוה</strong> <small>[שהיו]</small> <strong>מצה והקהל שני כתובים הבאים כאחד,</strong> שבשניהם נאמר דבר אחד — שנשים חייבות למרות שהם מצוות עשה שהזמן גרמא — <strong>ו</strong>כלל הוא: <strong>כל שני כתובים הבאין כאחד</strong> — <strong>אין מלמדים</strong> על הכלל כולו ואנו רואים אותם כהדגשה של היוצאים מן הכלל, לומר שהכלל אינו דומה לפרטים אלה.
  ומקשים:  <strong>אי הכי</strong> <small>[אם כך]</small> אתה אומר, הרי <strong>תפילין וראיה נמי</strong> <small>[גם כן]</small> הרי הם <strong>שני כתובים הבאים כאחד</strong> שאומרים דבר אחד — שנשים פטורות ממצות עשה שהזמן גרמא, <strong>ו</strong>לפיכך <strong>אין מלמדים!</strong> ומשיבים: אין זה בכלל שני כתובים הבאים כאחד כי <strong>צריכי</strong> <small>[נצרכים]</small> שניהם להיאמר, כל אחד לעצמו; <strong>דאי כתב רחמנא</strong> <small>[שאילו היתה כותבת התורה]</small> שנשים פטורות רק ממצות <strong>תפילין ולא כתב</strong> <small>[היתה כותבת]</small> שפטורות ממצות <strong>ראיה, הוה אמינא</strong> <small>[הייתי אומר]:</small> <strong>נילף</strong> <small>[נלמד]</small> בגזירה שווה מצות <strong>ראיה</strong> ברגל ממצות <strong>ראיה</strong> ב<strong>הקהל</strong> לחייב את הנשים בראיה ברגל, ולכן היה צריך לכתוב שנשים פטורות מראיה.
 <strong>ואי כתב רחמנא</strong> <small>[ואם היתה כותבת התורה]</small> פטור נשים רק ב<strong>ראיה ולא כתב</strong> <small>[היתה כותבת]</small> פטור הנשים ממצות <strong>תפילין, הוה אמינא</strong> <small>[הייתי אומר]:</small> <strong>אקיש</strong> <small>[הקש]</small> <strong>תפילין למזוזה,</strong> ותתחייבנה נשים בתפילין כפי שחייבות במזוזה, על כן <strong>צריכא</strong> <small>[צריך]</small> שייאמרו שני הדברים ואין לראותם כ"שני כתובים הבאים כאחד" שאינם מלמדים.
  ומקשים:  <strong>אי הכי</strong> <small>[אם כך]</small> אתה דן, <strong>מצה והקהל נמי צריכי</strong> <small>[גם כן צריכים]</small> להיאמר כל אחד לעצמו ואף הן אינן בכלל שני כתובים הבאים כאחד? ודוחים: <strong>למאי צריכי</strong> <small>[למה יש צורך</small> בשניהם<small>]?</small> <strong>בשלמא אי כתב רחמנא</strong> <small>[נניח אם היתה כותבת התורה]</small> חיוב נשים ב<strong>הקהל ולא כתב</strong> <small>[היתה כותבת]</small> ב<strong>מצה, הוה אמינא</strong> <small>[הייתי אומר]:</small> <strong>נילף</strong> <small>[נלמד]</small> <strong>"חמשה עשר" "חמשה עשר" מחג הסוכות</strong> ונפטור נשים ממצה, על כן צריך לימוד מיוחד לחייב נשים במצה.
 <strong>אלא ניכתוב רחמנא</strong> <small>[שתכתוב התורה]</small> <strong>מצה</strong> בלבד, <strong>ולא בעי</strong> <small>[צריך]</small> לכתוב דין זה ב<strong>הקהל, ואנא אמינא</strong> <small>[ואני</small> הייתי <small>אומר]</small> מעצמי: אם <strong>טפלים</strong> (טף) <strong>חייבים</strong> בהקהל כפי שנאמר במפורש, <strong>נשים לא כל שכן?! הילכך</strong> (על כן) כיון שלמרות זאת נאמר במפורש חיוב נשים בהקהל, <strong>הוה להו</strong> <small>[הריהם]</small> <strong>שני כתובים הבאים כאחד, ואין מלמדים.</strong>
 ומקשים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> ככלל כי שני כתובים הבאים כאחד <strong>אין מלמדין, אלא למאן דאמר מלמדין מאי איכא למימר</strong> <small>[ל</small>דעת <small>מי שאומר</small> ששני כתובים הבאים כאחד <small>מלמדים מה יש לומר]?</small>
 <strong>ותו</strong> <small>[ועוד]</small> יש לשאול: <strong>זה שב</strong><strong>מצות עשה שלא הזמן גרמא נשים חייבות מנלן</strong> <small>[מניין לנו]?</small> ועונים: <strong>דיליף</strong> <small>[ש</small>הוא <small>לומד]</small> דבר זה <strong>ממורא</strong> אב ואם, <strong>מה</strong> מצות <strong>מורא נשים חייבות</strong> בה — <strong>אף כל מצות עשה שלא הזמן גרמא נשים חייבות</strong> בה.
 ושואלים: <strong>ונילף</strong> <small>[ונלמד]</small> להיפך <strong>מתלמוד תורה,</strong> שכמו שבתלמוד תורה נשים פטורות — כך תהיינה פטורות מכל מצוות עשה שאינן תלויות בזמן! ומשיבים: <strong>משום דהוה ליה</strong> <small>[שהיו להם]</small> <strong>תלמוד תורה ופריה ורביה שני כתובים הבאים כאחד,</strong> שנאמר בהם שנשים פטורות ממצוות עשה אלה למרות שאין הזמן גרמן, <strong>וכל שני כתובים הבאים כאחד אין מלמדים.</strong>
## דף לה.
 <strong>ול</strong>דעת <strong>ר' יוחנן בן ברוקא,</strong> ש<strong>אמר: על שניהם,</strong> גם על האיש וגם על האשה, <strong>הוא</strong> (הפסוק) <strong>אומר "ויברך אתם אלהים</strong> ויאמר להם אלהים <strong>פרו ורבו</strong> ומלאו את הארץ וכבשוה<strong>"</strong> (בראשית א, כח) ולדעתו גם הנשים מצוות על פריה ורביה, <strong>מאי איכא למימר</strong> <small>[מה יש לומר],</small> שהרי יש כאן רק כתוב אחד, תלמוד תורה, ואם כן אפשר היה ללמוד ממנו לפטור נשים מכל מצוות עשה שלא הזמן גרמא! ומשיבים: <strong>משום דהוה</strong> <small>[שהיה]</small> <strong>תלמוד תורה ופדיון הבן</strong> שנשים פטורות מהם <strong>שני כתובים הבאים כאחד, וכל שני כתובים הבאים כאחד אין מלמדין.</strong>
 ושואלים: <strong>ול</strong>דעת <strong>ר' יוחנן בן ברוקא נמי</strong> <small>[גם כן]</small> <strong>ניהוו</strong> <small>[שיהיו]</small> <strong>פריה ורביה</strong> שנשים מצוות בהם <strong>ומורא</strong> אב ואם <strong>שני כתובים הבאים כאחד ואין מלמדין!</strong> ומשיבים: <strong>צריכי</strong> <small>[צריכים]</small> שני הדברים להיאמר; <strong>דאי כתב רחמנא</strong> <small>[שאילו היתה כותבת התורה]</small> רק חיוב נשים ב<strong>מורא, ולא כתב</strong> <small>[היתה כותבת]</small> החיוב ב<strong>פריה ורביה, הוה אמינא</strong> <small>[הייתי אומר]:</small> <strong>"</strong>פרו ורבו ומילאו את הארץ <strong>וכבשה"</strong> (שם) <strong>אמר רחמנא</strong> <small>[אמרה תורה]</small> והייתי לומד כחכמים שנשים פטורות כי <strong>א</strong> <strong>יש</strong> ש<strong>דרכו</strong> לצאת למלחמה ו<strong>לכבש</strong> — <strong>אין</strong> <small>[כן]</small> חייב במצוה זו, <strong>אשה</strong> ש<strong>אין דרכה לכבש</strong> — <strong>לא.</strong>
 <strong>ואי כתב</strong> <small>[ואילו היתה כותבת]</small> התורה רק ב<strong>פריה ורביה ולא כתב</strong> <small>[היתה כותבת]</small> ב<strong>מורא, הוה אמינא</strong> <small>[הייתי אומר]:</small> <strong>איש</strong> ש<strong>סיפק</strong> (שאפשרות) <strong>בידו לעשות</strong> שאין אימת אחרים עליו — <strong>אין</strong> <small>[כן]</small> חייב במורא אב ואם, <strong>אשה</strong> ש<strong>אין סיפק בידה לעשות</strong> כיון שהיא נשואה ומורא בעלה עליה — <strong>לא, וכיון</strong> ש<strong>אין סיפק בידה לעשות</strong> כשהיא נשואה <strong>לא תתחייב כלל</strong> במצות כיבוד ואפילו כאשר היא פנויה, שאין לחלק ביניהן, על כן <strong>צריכא</strong> <small>[צריך]</small> שייאמרו הדברים בשני המקרים, ומשום כך אינם נחשבים לשני כתובים הבאים כאחד שאינם מלמדים.
  ואולם עדיין עומדת בעינה שאלה קודמת: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> <strong>שני כתובים הבאים כאחד אין מלמדין, אלא למאן דאמר</strong> <small>[ל</small>שיטת <small>מי שאומר]</small> ששני כתובים הבאים כאחד <strong>מלמדין, מאי איכא למימר</strong> <small>[מה יש לומר]?</small> הרי נוכל לחייב נשים במצוות עשה שהזמן גרמן ממצה והקהל, ולפוטרן ממצות עשה שלא הזמן גרמן מתלמוד תורה ופדיון הבן! <strong>אמר רבא: פפונאי ידעי לה לטעמא דהא מילתא</strong> <small>[</small>חכמי <small>פפוניא יודעים את טעמו של דבר זה].</small>
 ומעירים: <strong>ומנו</strong> <small>[ומי הוא]</small> שרמז לו רבא בכינוי זה — <strong>רב אחא בר יעקב,</strong> שאמר כך: <strong>אמר קרא</strong> <small>[הכתוב]</small> <strong>"והיה לך לאות על ידך ולזכרון בין עיניך למען תהיה תורת ה' בפיך"</strong> (שמות יג, ט), ובפסוק זה <strong>הוקשה</strong> (הושוותה) <strong>כל התורה כולה לתפילין; מה תפילין</strong> היא <strong>מצות עשה שהזמן גרמא, ונשים פטורות</strong> ממנה — <strong>אף כל מצות עשה שהזמן גרמא</strong> בכל התורה כולה — <strong>נשים פטורות. ומ</strong>כיון ש<strong>מצות עשה שהזמן גרמא נשים פטורות</strong> ממנה — <strong>מכלל</strong> הדברים אתה למד שבכל <strong>מצות עשה שלא הזמן גרמא נשים חייבות.</strong>
 ועל כך מקשים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שמצות <strong>תפילין</strong> היא <strong>מצות עשה שהזמן גרמא, אלא למאן דאמר</strong> <small>[ל</small>שיטת <small>מי שאומר]</small> ש<strong>תפילין מצות עשה שלא הזמן גרמא</strong> היא, שלדעתו חיוב תפילין נוהג בכל השנה כולה, יום ולילה, <strong>מאי איכא למימר</strong> <small>[מה יש לומר]?</small> ומשיבים: <strong>מאן שמעת ליה דאמר</strong> <small>[מי שמעת אותו ש</small>הוא <small>אומר]</small> ש<strong>תפילין מצות עשה שלא הזמן גרמא</strong> היא — <strong>ר' מאיר</strong> הוא, <strong>וסבר לה</strong> <small>[וסבור הוא]</small> שהם <strong>שני כתובים הבאים כאחד, וכל שני כתובים הבאים כאחד אין מלמדין.</strong>
 ושואלים: <strong>ול</strong>דעת <strong>ר' יהודה</strong> ש<strong>אמר: שני כתובים הבאים כאחד מלמדין, ו</strong>הוא אומר ש<strong>תפילין מצות עשה שלא הזמן גרמא, מאי איכא למימר</strong> <small>[מה יש לומר]?</small> ומשיבים: <strong>משום דהואי</strong> <small>[שהיו]</small> <strong>מצה, שמחה, והקהל שלשה כתובים הבאים כאחד, ו</strong>לדעת הכל <strong>שלשה כתובים הבאים כאחד אין מלמדין.</strong>
 <big>א</big> עוד שנינו במשנה: <strong>וכל מצות לא תעשה</strong> נשים חייבות בה, בין שהזמן גרמא בין שלא הזמן גרמא. ושואלים: <strong>מנהני מילי</strong> <small>[מניין הדברים הללו]?</small> <strong>אמר רב יהודה אמר רב וכן תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: אמר קרא</strong> <small>[הכתוב]</small> לענין קרבן אשם <strong>"איש או אשה כי יעשו מכל חטאת האדם"</strong> (במדבר ה, ו) — <strong>השוה הכתוב</strong> בפסוק זה <strong>אשה לאיש לכל עונשים שבתורה,</strong> שהרי הוצרכה גם האשה להביא קרבן לכפרה.
 <strong>דבי</strong> <small>[</small>החכם <small>בבית</small> מדרשו<small>]</small> של <strong>ר' אליעזר תנא</strong> <small>[שנה</small> כך<small>]:</small> <strong>אמר קרא</strong> <small>[הכתוב]</small> <strong>"</strong>ואלה המשפטים <strong>אשר תשים לפניהם"</strong> (שמות כא, א) בלשון רבים, ובפסוק הזה <strong>השוה הכתוב אשה לאיש לכל דינים,</strong> דיני ממונות ונזיקין, <strong>שבתורה. דבי</strong> <small>[</small>החכם <small>בבית</small> מדרשו<small>]</small> של <strong>חזקיה תנא</strong> <small>[שנה]:</small> <strong>אמר קרא</strong> <small>[הכתוב]</small> <strong>"והמית איש או אשה"</strong> (שם, כט), <strong>השוה הכתוב</strong> בפסוק זה <strong>אשה לאיש לכל מיתות שבתורה,</strong> לומר שההורג אותם דינו שווה.
  ומעירים:  <strong>וצריכא</strong> <small>[וצריך]</small> שייאמרו שלושה כתובים הללו; <strong>דאי אשמעינן הך קמייתא</strong> <small>[שאילו היה משמיע לנו</small> רק את <small>זו הראשונה]</small> לענין חיוב האשה בקרבנות, הייתי אומר כי <strong>משום כפרה חס רחמנא עלה</strong> <small>[חסה התורה עליה]</small> ונתנה לה אפשרות להתכפר על ידי קרבן, <strong>אבל</strong> ב<strong>דינין</strong> של ממונות <strong>אימא</strong> <small>[אמור]:</small> <strong>איש דבר</strong> <small>[ש</small>הוא <small>בן]</small> <strong>משא ומתן</strong> — <strong>אין</strong> <small>[כן]</small> שייכים בו דינים אלה, אבל <strong>אשה</strong> — <strong>לא. ו</strong>כן
 <strong>אי אשמועינן הא</strong> <small>[ואם היה משמיע לנו</small> דבר <small>זה]</small> רק בדינים, הייתי אומר שאשה שייכת בדינים הללו <strong>משום דחיותה היא</strong> <small>[שחייה הוא],</small> שלצורך משא ומתן ופרנסה צריכה גם היא להיות כלולה בדיני ממונות, <strong>אבל כופר</strong> שמשלמים עבור מי שבהמתו הרגה את הנפש <strong>אימא</strong> <small>[אמור]:</small>
## דף לה:
 <strong>איש דבר</strong> <small>[ש</small>הוא <small>בן]</small> <strong>מצות</strong> שמצווה בכל המצוות — <strong>אין</strong> <small>[כן]</small> צריך לשלם על הריגתו כופר, ואולם <strong>אשה</strong> — <strong>לא.</strong> ולהיפך: <strong>ואי אשמעינן הא</strong> <small>[ואילו היה משמיע לנו</small> רק <small>זאת]</small> בכופר, היינו אומרים: <strong>משום דאיכא</strong> <small>[שיש</small> כאן<small>]</small> <strong>איבוד נשמה חס רחמנא עלה</strong> <small>[חסה התורה עליה]</small> וחייבה את הגורם לנזק לשלם כופר, <strong>אבל הנך תרתי</strong> — <strong>אימא</strong> <small>[אבל אותן השתים</small> האחרות <small>אמור]</small> ש<strong>לא</strong> תשווה את האשה לאיש, על כן <strong>צריכא</strong> <small>[צריך]</small> שייאמרו כולם.
 <big>א</big> שנינו במשנה שנשים חייבות בכל מצוות לא תעשה <strong>חוץ מ"בל תקיף" ו"בל תשחית"</strong> ו"בל תטמא למתים". ושואלים: <strong>בשלמא</strong> <small>[נניח]</small> ש<strong>"בל תטמא למתים"</strong> אין אשה כהנת חייבת, <strong>דכתיב</strong> <small>[ש</small>כן <small>נאמר]</small> <strong>"אמר אל הכהנים בני אהרן</strong> ואמרת אליהם לנפש לא ייטמא בעמיו<strong>"</strong> (ויקרא כא, א), שיש בכתוב הדגשה: <strong>בני אהרן</strong> — <strong>ולא בנות אהרן. אלא "בל תקיף" ו"בל תשחית" מנלן</strong> <small>[מניין לנו]</small> שאינן חייבות בהן?
 ומשיבים: <strong>דכתיב</strong> <small>[שנאמר]</small> <strong>"לא תקפו פאת ראשכם ולא תשחית את פאת זקנך"</strong> (שם יט, כז), וההיקש בין שני האיסורים בא ללמד: <strong>כל</strong> מי <strong>שישנו ב</strong>איסור <strong>השחתה</strong> של הזקן — <strong>ישנו ב</strong>איסור <strong>הקפה</strong> של הראש, <strong>והני נשי</strong> <small>[ונשים אלה]</small> <strong>הואיל ולא איתנהו</strong> <small>[ואינן]</small> <strong>ב</strong>איסור <strong>השחתה, ליתנהו</strong> <small>[אינן]</small> גם <strong>ב</strong>איסור <strong>הקפה.</strong>
 ושואלים: <strong>ומנלן דלא איתנהו</strong> <small>[ומניין לנו שאינן]</small> <strong>ב</strong>איסור <strong>השחתה?</strong> ומשיבים: <strong>איבעית אימא סברא</strong> <small>[אם תרצה אמור</small> מצד ה<small>סברה]</small> — <strong>דהא לא אית להו</strong> <small>[שהרי</small> בסתם <small>אין להן]</small> לנשים <strong>זקן. ואיבעית אימא קרא</strong> <small>[ואם תרצה אמור כתוב]</small> המלמד אותנו על כך — ש<strong>אמר קרא</strong> <small>[הכתוב]:</small> <strong>"לא תקפו פאת ראשכם ולא תשחית את פאת זקנך"</strong>
 <strong>מדשני קרא בדיבוריה</strong> <small>[מ</small>כיון <small>ששינה הכתוב בדיבורו],</small> שבתחילה דיבר בלשון רבים ואחר כך בלשון יחיד, בא הדבר ללמדנו: ש<strong>אם כן</strong> שמצות השחתת הזקן הריהי לכל — ראוי היה ש<strong>ניכתוב רחמנא</strong> <small>[שתכתוב התורה]</small> <strong>"</strong>ולא תשחיתו את <strong>פאת זקנכם",</strong> ויהיה סוף הפסוק בדומה לראשית הפסוק בסגנונו. <strong>מאי</strong> <small>[מדוע]</small> שינה הכתוב ונקט <strong>"זקנך"</strong> בלשון יחיד — למיעוט: <strong>זקנך ולא זקן אשתך.</strong>
 ושואלים: <strong>ולא?</strong> האם אין זקן האשה נחשב לזקן? <strong>והתניא</strong> <small>[והרי שנינו</small> בברייתא<small>]:</small> <strong>זקן אשה, ו</strong>כן <strong>הסריס שהעלו שער</strong> זקן — <strong>הרי הן כזקן לכל דבריהם. מאי לאו</strong> <small>[האם לא]</small> נאמר הדבר <strong>ל</strong>ענין איסור <strong>השחתה?</strong>
 <strong>אמר אביי: להשחתה לא מצית אמרת</strong> <small>[אינך יכול לומר]</small> שנתכוונה הברייתא <strong>דיליף</strong> <small>[ש</small>הרי <small>לומד]</small> בגזירה שווה <strong>"פאת</strong> זקנך<strong>"</strong> (ויקרא יט, כז) <strong>"פאת</strong> זקנם<strong>"</strong> (ויקרא כא, ה) <strong>מ"בני אהרן": מה להלן</strong> המצוה שנאמרה בכהנים ודאי <strong>נשים פטורות,</strong> שהרי מצוות הכהנים נאמרו רק לבני אהרן המשמשים בכהונה ולא לנשים — <strong>אף כאן</strong> באיסור השחתת הזקן שנאמר לכל ישראל <strong>נשים פטורות.</strong>
 ומקשים: <strong>ואי סבירא לן</strong> <small>[ואם</small> אכן <small>סבורים אנו]</small> <strong>דכי כתב</strong> <small>[שכאשר נאמר]</small> באותו ענין <strong>"בני אהרן"</strong> — <strong>אכוליה ענינא כתיב</strong> <small>[על כל הענין נאמר]</small> וגם על איסור השחתת הזקן, אם כן <strong>נישתוק קרא מיניה</strong> <small>[שישתוק הכתוב ממנו]</small> ולא ייאמר כלל האיסור לכל ישראל, <strong>ותיתי</strong> <small>[ותבוא,</small> תילמד<small>]</small> הלכה זו <strong>בקל וחומר, ואנא אמינא</strong> <small>[ו</small>כך <small>הייתי אומר]:</small> <strong>ומה כהנים שריבה בהם הכתוב מצות יתירות</strong> ובכל זאת באיסור השחתה דייקנו שדווקא <strong>בני אהרן ולא בנות אהרן</strong> — <strong>ישראל</strong> שיש להם פחות מצוות <strong>לא כל שכן</strong> שרק הגברים חייבים ונשים פטורות?
  ומשיבים: בכל זאת צריכים לגזירה שווה, כי  <strong>אי לאו</strong> <small>[אם לא]</small> היתה <strong>גזירה שוה הוה אמינא</strong> <small>[הייתי אומר]:</small> דין טומאה <strong>הפסיק הענין,</strong> שדין הטומאה הקודם בפרשת הכהנים לשאר הדינים רק הוא נאמר ל"בני אהרן" אבל שאר הדינים האמורים בפרשה זו ובכלל זה איסור השחתת זקן מתייחסים גם לנשים.
  ושואלים: אם כן  <strong>השתא נמי נימא</strong> <small>[עכשיו גם כן נאמר]</small> כי באמת <strong>הפסיק הענין</strong> וגם בנות אהרן אסורות בהשחתת זקן! <strong>ואי</strong> <small>[ואם]</small> <strong>משום גזירה שוה</strong> שבאה להשוות דין זה בכהנים ובכל ישראל — <strong>מיבעי ליה</strong> <small>[נצרכה לו]</small> הגזירה שווה לענין אחר, <strong>לכדתניא</strong> <small>[לכפי ששנינו</small> בברייתא<small>]:</small> נאמר בכהנים <strong>"</strong>ופאת זקנם <strong>לא יגלחו"</strong> (ויקרא כא, ה) <strong>יכול</strong> שגם אם <strong>גילחו</strong> את הזקן <strong>במספריים יהיה חייב? תלמוד לומר:</strong> בצווי לכל ישראל "ו <strong>לא תשחית</strong> את פאת זקנך" (שם יט, כז), לומר: אין חייבים אלא על השחתת הזקן עד השורש דבר שאינו נעשה בגילוח במספריים.
  ולהיפך:  <strong>יכול</strong> אם <strong>לקטו</strong> (הוציאו) <strong>במלקט</strong> שתולש את השערות, או <strong>ברהיטני</strong> (מעין מקצוע) שיש בהם השחתה <strong>יהא חייב</strong> — <strong>תלמוד לומר:</strong> בציווי לכהנים <strong>"לא יגלחו"</strong> ובאלו אין דרך גילוח. <strong>הא כיצד</strong> מצרפים את הדברים? אין האיסור אלא ב<strong>גילוח שיש בה השחתה, הוי אומר זה</strong> גילוח על ידי <strong>תער.</strong> ואם כן, הגזירה שווה נחוצה לבאר מהו איסור השחתה, ולא לדברים אחרים.
  ומשיבים:  <strong>אם כן</strong> שרק לצורך זה נכתב הדבר, <strong>ניכתוב קרא</strong> <small>[שיאמר הכתוב]</small> <strong>"את שבזקנך", מאי</strong> <small>[מה]</small> טעם הרחבת הלשון <strong>"פאת זקנך"</strong> — <strong>שמע מינה תרתי</strong> <small>[למד מכאן שתים]</small> גם לענין איסור הגילוח וגם לפטור נשים.
  וחוזרים לעיקר הקושיה על המשנה: <strong>ואלא הא דתניא</strong> <small>[זו ששנינו</small> בברייתא<small>]:</small> <strong>זקן האשה והסריס שהעלו שער הרי הן כזקן לכל דבריהם,</strong> אם כן לא מדובר על איסור השחתה שהם פטורים ממנו אזי <strong>למאי הלכתא</strong> <small>[לאיזו הלכה]</small> נאמרה? <strong>אמר מר זוטרא: לטומאת נגעים.</strong> כלומר, שנגע צרעת שהיה בזקן האשה והסריס נידון כנגע בזקן, ולא כנגע בעור.
  ומקשים:  <strong>טומאת נגעים בהדיא כתיבא</strong> <small>[במ</small> <small>פורש נאמרה]</small> באשה, שהרי נאמר <strong>"ואיש או אשה כי יהיה בו נגע בראש או בזקן"</strong> (שם יג, כט), משמע שאין חילוק בין איש לאשה גם לגבי זקן! <strong>אלא אמר מר זוטרא:</strong> ברייתא זו באה <strong>ל</strong>למדנו <strong>טהרת נגעים</strong> שאף הנשים נטהרות מצרעת הזקן.
  ומקשים:  <strong>טהרת נגעים נמי פשיטא</strong> <small>[גם כן פשוט</small> הדבר<small>],</small> <strong>כיון</strong> ש<strong>בת טומאה היא</strong> — <strong>בת טהרה היא!</strong> ומשיבים: <strong>איצטריך</strong> <small>[הוצרך]</small> הדבר להיאמר לגבי טומאת נגעים שבזקן כי <strong>סלקא דעתך אמינא לצדדים כתיב</strong> <small>[יעלה על דעתך לומר</small> שהפסוק הזה <small>כתוב ל</small>שני <small>צדדים]:</small> <strong>"איש או אשה כי יהיה בו נגע בראש"</strong> הרי זה בשניהם באיש או באשה, ואילו במילים <strong>"או בזקן"</strong> — <strong>הדר אתאן</strong> <small>[חזרנו</small> ו<small>באנו]</small> <strong>ל</strong>דין <strong>איש</strong> בלבד, על כן <strong>קא משמע לן</strong> <small>[השמיע לנו]</small> שלא נלמד "לצדדים" ואף לענין נגעים אין חילוק בין איש לאשה.
 <strong>איסי תני</strong> <small>[היה שונה</small> בברייתא<small>]:</small> <strong>אף</strong> האיסור של <strong>"בל יקרחו</strong> קרחה בראשם<strong>"</strong> (ראה ויקרא כא, ה) <strong>נשים פטורות.</strong> ושואלים: <strong>מאי טעמא</strong> <small>[מה הטעם]</small> של <strong>איסי דדריש הכי</strong> <small>[שדורש כך]?</small> ומשיבים: נאמר <strong>"בנים אתם לה' אלהיכם לא תתגדדו ולא תשימו קרחה בין עיניכם למת. כי עם קדוש אתה לה' אלהיך"</strong> (דברים יד, א–ב), כיון שנאמר שם <strong>בנים ולא בנות</strong> הרי זה <strong>ל</strong>ענין <strong>קרחה</strong> שאין חיוב זה אלא בגברים בלבד.
  ודנים:  <strong>אתה אומר</strong> בנים ולא בנות <strong>לקרחה, או אינו אלא ל</strong>איסור <strong>גדידה</strong> האמור בתחילת הפסוק? ומשיבים: <strong>כשהוא אומר</strong> בפסוק הבא <strong>"כי עם קדוש אתה לה' אלהיך"</strong> — <strong>הרי</strong> איסור <strong>גדידה אמור</strong> גם לגבי גברים וגם לגבי נשים, שכולם שייכים לעם ה', <strong>הא</strong> <small>[הרי]</small> <strong>מה אני מקיים</strong> את ההדגשה <strong>בנים ולא בנות</strong> — <strong>לקרחה.</strong>
 ומקשים: <strong>ומה ראית לרבות את הגדידה ולהוציא את הקרחה?</strong> שמא תאמר להיפך! ומשיבים: <strong>מרבה אני את הגדידה</strong> שאיסורה רחב יותר, <strong>שישנה</strong> אפשרות לעבור עליה בין שעושה אותה <strong>במקום השער ו</strong>בין <strong>שלא במקום שער, ומוציא אני את הקרחה</strong> שאיסורה מצומצם יותר <strong>שאינה</strong> מתקיימת <strong>אלא במקום שער.</strong>
 ושואלים: <strong>ואימא</strong> <small>[ואמור]:</small> <strong>בנים ולא בנות בין לקרחה בין לגדידה, וכי כתב</strong> <small>[וכאשר נאמר]</small> <strong>"כי עם קדוש אתה לה' אלהיך"</strong> שמשמעו, בין גברים ובין נשים — <strong>בשריטה הוא דכתיב</strong> <small>[שנאמר]</small> ששריטה על המת אסורה לכל?! ומשיבים: <strong>קסבר</strong> <small>[סבור]</small> <strong>איסי</strong> כי <strong>שריטה וגדידה</strong>
## דף לו.
 <strong>אחת היא</strong> ואותו איסור הוא בשתיהן.
 <strong>אביי אמר</strong> באופן אחר: <strong>היינו טעמא</strong> <small>[זהו הטעם]</small> של <strong>איסי</strong> הפוטר נשים מאיסור קרחה: <strong>דגמר</strong> <small>[שלמד]</small> בגזירה שוה <strong>"קרחה" "קרחה" מבני אהרן</strong> שנאמר בהם "לא יקרחו קרחה בראשם" (ויקרא כא, ה); <strong>מה להלן</strong> בבני אהרן <strong>נשים פטורות</strong> שהרי אנו מדייקים: "בני אהרן" ולא בנות אהרן — <strong>אף כאן נשים פטורות.</strong>
 ומקשים: <strong>ואי סבירא לן דכי כתיב קרא, בכולי עניינא הוא דכתיב</strong> <small>[ואם אנו סבורים שכאש</small> <small>ר נאמר הכתוב</small> "בני אהרן" <small>בכל הענין הוא שנאמר],</small> שכל הדינים האמורים בפרשה זו אלא לבני אהרן — לגברים ולא לנשים — אם כן <strong>נשתוק קרא מיניה</strong> <small>[שישתוק,</small> שיתעלם, <small>הכתוב ממנו]</small> בישראל, ולא ייכתב פסוק זה הממעט נשים מאיסור קרחה, <strong>ותיתי</strong> <small>[ותבוא,</small> תילמד<small>]</small> ההלכה <strong>בקל וחומר, ואנא אמינא</strong> <small>[ו</small>כך <small>הייתי אומר]:</small> <strong>ומה כהנים שריבה בהם הכתוב מצות יתירות</strong> בכל זאת לענין קרחה דווקא <strong>בני אהרן ולא בנות אהרן, ישראל</strong> שאין בהם ריבוי מצוות זה <strong>לא כל שכן</strong> שדווקא גברים חייבים ונשים פטורות?
  ומשיבים:  <strong>אי לאו</strong> <small>[אם לא]</small> <strong>גזרה שוה</strong> זו <strong>הוה אמינא</strong> <small>[הייתי אומר]:</small> <strong>הפסיק הענין</strong> לאחר דיני טומאה, ושאר הדברים נאמרו גם לבנות אהרן.
  ושואלים: אם כן  <strong>השתא נמי</strong> <small>[עכשיו גם כן]</small> <strong>נימא</strong> <small>[נ  אמר]</small> ש<strong>הפסיק הענין</strong> ובאמת אינו מוגבל רק לגברים, <strong>ואי</strong> <small>[ואם]</small> <strong>משום גזרה שוה</strong> — <strong>מיבעי ליה</strong> <small>[נצרך לו]</small> ללמוד גזירה שווה זו לענין אחר, <strong>לכדתניא</strong> <small>[לכפי ששנינו</small> בברייתא<small>]:</small> נאמר <strong>"לא יקרחו", יכול אפילו קרח ארבע וחמש קרחות לא יהא חייב אלא אחת,</strong> שהרי יש רק איסור אחד של קריחה, <strong>תלמוד לומר: "קרחה", לחייב על כל אחת ואחת</strong> מהן, שהיא קרחה לעצמה.
 <strong>"בראשם"</strong> האמור לגבי איסור קריחה <strong>מה תלמוד לומר?</strong> — <strong>לפי שנאמר: "לא תתגדדו ולא תשימו קרחה בין עיניכם למת"</strong> (דברים יד, א), <strong>יכול לא יהא חייב אלא על</strong> קריחת שיער ש<strong>בין העינים</strong> בלבד, <strong>מנין לרבות כל הראש</strong> ולאו דווקא בין העיניים — <strong>תלמוד לומר: "בראשם", לחייב על</strong> כל <strong>הראש כ</strong>על <strong>בין העינים.</strong>
 <strong>ואין לי</strong> דין זה <strong>אלא</strong> ב<strong>כהנים, שריבה בהם הכתוב מצות יתירות, ישראל מנלן</strong> <small>[מניין לנו]</small> שגם בהם נוהגות הלכות אלו לחייב על כל קרחה וקרחה, ועל כל הראש? — <strong>נאמר כאן</strong> בכהנים <strong>"קרחה" ונאמר להלן</strong> בישראל <strong>"קרחה", מה כאן</strong> בכהנים <strong>חייב על כל קרחה וקרחה, וחייב על הראש כבין העינים</strong> — <strong>אף להלן</strong> בישראל <strong>חייב על כל קרחה וקרחה, וחייב על הראש כבין העינים. ו</strong>כן להיפך:
 <strong>מה להלן</strong> בישראל מפורש שמדובר בקרחה <strong>על מת, אף כאן</strong> בכהנים אין קריחה אסורה אלא <strong>על מת</strong> ולא במקרה אחר. ואם כן הגזירה השווה נחוצה ללמד את עצם דיני הקרחה, ומדוע אנו אומרים שהיא באה לענין נשים? ומשיבים: <strong>אם כן</strong> שרק לצורך זה היה הכתוב <strong>נכתוב קרא</strong> <small>[שיאמר הכתוב]</small> רק <strong>"קרח", מאי</strong> <small>[מהי]</small> לשון <strong>"קרחה"</strong> — <strong>שמעת מינה תרתי</strong> <small>[לומד אתה מכאן שתים]</small> גם לגזירה שווה, למעט נשים, וגם לריבוי לכל קרחה לעצמה.
 <strong>רבא אמר</strong> באופן אחר: <strong>היינו טעמא</strong> <small>[זהו הטעם]</small> של <strong>איסי</strong> — <strong>דיליף</strong> <small>[שלומד]</small> בגזירה שווה <strong>"בין עיניכם" מתפילין,</strong> שנאמר בהן "לטוטפות בין עיניכם" (דברים יא, יח), <strong>מה להלן</strong> בתפילין — <strong>נשים פטורות, אף כאן</strong> בקרחה <strong>נשים פטורות.</strong> ושואלים: <strong>ורבא מאי טעמא</strong> <small>[מה טעם]</small> <strong>לא אמר כאביי?</strong> ומשיבים: ההבדל בין <strong>"קרח"</strong> ל<strong>"קרחה" לא משמע ליה</strong> <small>[נשמע,</small> נראה <small>לו]</small> שאינו סבור שאפשר ללמוד הלכה משינוי לשון זה.
  ושואלים:  <strong>ואביי מאי טעמא</strong> <small>[מה טעם]</small> <strong>לא אמר כרבא?</strong> ומשיבים: <strong>אמר</strong> <small>[</small>יכול היה אביי <small>לומר]</small> <strong>לך: תפילין גופייהו מהכא גמר לה</strong> <small>[עצמם מכאן</small> הוא <small>לומד],</small> שאת משמעות "בין עיניכם" האמור בתפילין למדים מקרחה: <strong>מה להלן</strong> לגבי קרחה "בין עיניכם" הוא <strong>מקום שעושים קרחה</strong> כלומר במקום שיש שערות, והוא <strong>בגובהה</strong> (בחלק העליון) <strong>של ראש</strong> ולא ממש בין העיניים, <strong>אף כאן מקום הנחה</strong> של התפילין הריהו <strong>בגובה הראש.</strong>
 ושואלים: <strong>ובין לאביי ובין לרבא האי</strong> <small>[</small>כתוב <small>זה]</small> <strong>"בנים אתם",</strong> שלמדו ממנו לפי ההסבר הראשון לדעת איסי להוציא נשים, <strong>מאי דרשי ביה</strong> <small>[מה</small> הם <small>דורשים בו],</small> כיון שהם למדים הלכה זאת ממקור אחר? ומשיבים: <strong>האי מיבעי לכדתניא</strong> <small>[זה נצרך לכפי</small> <small>ששנינו</small> בברייתא<small>]:</small> מה שנאמר <strong>"בנים אתם לה' אלהיכם"</strong> בא לומר: <strong>בזמן שאתם נוהגים מנהג בנים</strong> ודבקים בקדוש ברוך הוא — <strong>אתם קרוים בנים,</strong> ובזמן ש<strong>אין אתם נוהגים מנהג בנים</strong> — <strong>אין אתם קרוים בנים,</strong> אלו <strong>דברי ר' יהודה.</strong>
 <strong>ר' מאיר אומר: בין כך ובין כך</strong> עדיין <strong>אתם קרוים בנים, שנאמר: "בנים סכלים המה"</strong> (ירמיה ד, כב), <strong>ואומר</strong> גם כן: <strong>"בנים לא אמן בם"</strong> (דברים לב, כ), <strong>ואומר</strong> עוד: <strong>"זרע מרעים בנים משחיתים"</strong> (ישעיה א, ד), <strong>ואומר: "והיה במקום אשר יאמר להם לא עמי אתם יאמר להם בני אל חי"</strong> (הושע ב, א).
  ושואלים:  <strong>מאי</strong> <small>[מה]</small> הצורך להוסיף ולהביא ראיות נוספות אלה של <strong>"ואומר"</strong> לאותו דבר עצמו? ומשיבים שנצרכים הם כל הפסוקים הללו, שכן <strong>וכי תימא</strong> <small>[ואם תאמר]:</small> <strong>סכלי הוא דמקרי בני</strong> <small>[</small>כאשר הם <small>סכלים, הם שנקראים</small> עדיין <small>בנים]</small> כמו שנאמר "בנים סכלים", אבל <strong>כי לית בהו הימנותייהו</strong> <small>[כאשר אין בהם אמונתם]</small> <strong>לא מיקרו בני</strong> <small>[אינם נקראים בנים]</small> כלל — <strong>תא שמע</strong> <small>[בוא</small> ו<small>שמע]</small> ממה שנאמר עוד: <strong>ואומר "בנים לא אמן בם",</strong>
 <strong>וכי תימא</strong> <small>[ואם תאמר</small> כפירכה על ההוכחה מפסוק זה<small>]:</small> <strong>כי לית בהו הימנותא הוא דמיקרו</strong> <small>[</small>אף <small>כאשר אין בהם אמונה הוא שנקראים]</small> <strong>בנים</strong> כאמור, אבל <strong>כי פלחו</strong> <small>[כאשר</small> הם <small>עובדים]</small> <strong>לעבודה זרה לא מיקרו</strong> <small>[אינם נקראים]</small> עוד <strong>בנים</strong> — <strong>תא שמע</strong> <small>[בוא</small> ו<small>שמע]:</small> <strong>ואומר "זרע מרעים בנים משחיתים"</strong> ואנו יודעים שלשון "השחתה" היא רמז לעבודה זרה. <strong>וכי תימא</strong> <small>[ואם תאמר]</small> <strong>"בנים משחיתים" הוא דמיקרו</strong> <small>[שנקראים]</small> אבל <strong>בני מעלייא לא מיקרו</strong> <small>[בנים מעולים</small> לקדוש ברוך הוא <small>אינם נקראים</small> עוד<small>]</small> לאחר שחטאו — <strong>תא שמע</strong> <small>[בוא</small> ו<small>שמע]:</small> <strong>ואומר "והיה במקום אשר יאמר להם לא עמי אתם יאמר להם בני אל חי".</strong> משמע שאינם קרויים כך ("לא עמי") לעולם, וכאשר הם חוזרים בתשובה חוזרים ונקראים בנים מעולים ("בני אל חי").
 <big>א משנה</big> <strong>הסמיכות</strong> שסומכים על הקרבנות, <strong>והתנופות</strong> שצריך להניף קרבנות שונים, <strong>וההגשות</strong> שמגישים מנחה אל קרנות המזבח, <strong>והקמיצות</strong> שקומצים מן המנחה, <strong>והקטרות</strong> הדברים הנשרפים על המזבח, <strong>והמליקות</strong> של קרבן העוף, <strong>והקבלות</strong> של דם הקרבן בכלי, <strong>והזאות</strong> של הדם — <strong>נוהגים באנשים ולא בנשים,</strong> שכל הדברים הללו הם מצוה על גברים בלבד ולא על הנשים. <strong>חוץ ממנחת סוטה ו</strong>מנחת <strong>נזירה שהן</strong> (הנזירה או הסוטה) <strong>מניפות</strong> את מנחתן.
 <big>ב גמרא</big> <strong>סמיכות</strong> מניין לנו שנוהגות רק בגברים? — <strong>דכתיב</strong> <small>[שנאמר]</small> <strong>"דבר אל בני ישראל... וסמך"</strong> (ויקרא א, ב–ד) ללמוד מן ההיקש: <strong>בני ישראל סומכים, ואין בנות ישראל סומכות.</strong>
 <strong>תנופות</strong> — שנאמר: <strong>"דבר אל בני ישראל... והניף"</strong> (ראה שם ז, כט–ל), לומר: <strong>בני ישראל מניפין ואין בנות ישראל מניפות.</strong>
 <strong>הגשות</strong> — <strong>דכתיב</strong> <small>[שנאמר]:</small> <strong>"וזאת תורת המנחה... הקרב אתה בני אהרן"</strong> (שם ו, ז), לומר: <strong>בני אהרן ולא בנות אהרן.</strong>
 <strong>קמיצות</strong> — <strong>דכתיב</strong> <small>[שנאמר]:</small> <strong>"והביאה אל בני אהרן</strong> הכהנים <strong>וקמץ"</strong> (שם ב, ב) לומר: <strong>בני אהרן ולא בנות אהרן.</strong>
 <strong>הקטרות</strong> — <strong>דכתיב</strong> <small>[שנאמר]:</small> <strong>"והקטירו אתו בני אהרן"</strong> (שם ג, ה) לומר: <strong>בני אהרן ולא בנות אהרן.</strong>
 <strong>המליקות</strong> — <strong>דכתיב</strong> <small>[שנאמר]</small> <strong>"ומלק... והקטיר"</strong> (שם א, טו) <strong>איתקש</strong> <small>[</small>נסמכה ו<small>הושוותה]</small> בפסוק זה <strong>מליקה להקטרה,</strong> וכשם שהקטרה נעשית רק על ידי גברים גם מליקה רק בגברים.
 <strong>הקבלות</strong> — <strong>דכתיב</strong> <small>[שנאמר]</small> <strong>"והקריבו בני אהרן"</strong> (שם ה) <strong>ואמר מר</strong> <small>[החכם]</small> בביאור פסוק זה:
## דף לו:
 <strong>"והקריבו" זו קבלת הדם.</strong>
 על מה שנאמר במשנה <strong>והזאות</strong> שואלים: <strong>הזאה דהיכא</strong> <small>[של היכן],</small> באיזו הזאה מדובר? <strong>אי</strong> <small>[אם]</small> זו של <strong>פרה</strong> אדומה, הלא <strong>"אלעזר" כתוב בה</strong> (במדבר יט, ד), שאותה הזאה עושה דווקא או הסגן ואפילו כהנים אחרים פסולים בה וכל שכן נשים. <strong>אי</strong> <small>[אם]</small> הזאה שעושים ב<strong>פנים,</strong> כלומר, בקדשי הקדשים <strong>"הכהן המשיח" כתוב בה</strong> (ויקרא ד, טז–יז) ואם כן שוב אין פה מקום לספק. <strong>אלא הזאה</strong> שמזים את דם חטאת <strong>בן עוף.</strong>
 <strong>דאתיא</strong> <small>[שבאה,</small> נלמדת<small>]</small> <strong>בקל וחומר מבן צאן.</strong> כיצד: <strong>ומה בן צאן שלא קבע לו כהן לשחיטתו,</strong> שלאו דווקא כהן חייב לשוחטו אלא כל אדם רשאי לשחוט את הקרבן — בכל זאת <strong>קבע לו כהן להזאתו,</strong> שכן נאמר "וזרקו בני אהרן הכהנים את דמו..." (ויקרא א, יא), אם כן <strong>בן עוף שקבע לו כהן למליקתו</strong> שהיא העבודה המקבילה לשחיטת בן צאן — <strong>אינו דין שיקבע לו</strong> כהן <strong>להזאתו?</strong> ומכאן למדים שהיא דווקא בכהנים — גברים, ולא בנשים.
 <big>א</big> שנינו במשנה: <strong>חוץ ממנחת סוטה ונזירה</strong> שאותן הנשים מניפות. <strong>אמר ליה</strong> <small>[לו]</small> <strong>ר' אליעזר לר' יאשיה דדריה</strong> <small>[בן דורו],</small> כלומר, לאמורא ר' יאשיה, ולא לתנא בשם זה, שהיה גדול ממנו: <strong>לא תיתיב אכרעך</strong> <small>[תשב על רגליך]</small> <strong>עד דאמרת</strong> <small>[שתאמר]</small> <strong>לי להא שמעתתא</strong> <small>[את ההלכה הזו]:</small> <strong>מנין למנחת סוטה שטעונה תנופה?</strong> ותוהים: מה מקום יש לשאלה <strong>מנלן</strong> <small>[מניין לנו]?!</small> והלא <strong>בגופה כתיב</strong> <small>[ב</small>פרשת סוטה <small>עצמה נאמר]:</small> <strong>"והניף את המנחה"!</strong> (במדבר ה, כה) <strong>אלא</strong> כך היתה השאלה: שצריך <strong>תנופה בבעלים מנלן</strong> <small>[מניין לנו]?</small> שמא הכוונה היא שהכהן בלבד מניף?
  והשיב ר' יאשיה: <strong>אתיא</strong> <small>[באה,</small> נלמדת<small>]</small> הלכה זו בגזירה שווה <strong>"יד" "יד" משלמים. כתיב הכא</strong> <small>[נאמר כאן]</small> במנחת סוטה <strong>"ולקח הכהן מיד האשה"</strong> (שם) <strong>וכתיב התם</strong> <small>[ונאמר שם]</small> "המקריב את זבח שלמיו... <strong>ידיו תביאינה...</strong>
 להניף אותו תנופה" (ויקרא ז, כט–ל), <strong>מה כאן</strong> בסוטה <strong>כהן</strong> מניף ("ולקח הכהן") — <strong>אף להלן</strong> בשלמים <strong>כהן</strong> מניף, <strong>מה להלן</strong> בשלמים <strong>בעלים</strong> מניפים ("ידיו תביאנה") — <strong>אף כאן</strong> בסוטה, גם <strong>בעלים</strong> מניפים. <strong>הא כיצד</strong> מקיימים את שני הכתובים יחד שגם הכהן וגם הבעלים יניפו? <strong>כהן מכניס ידו תחת יד בעלים ומניף,</strong> נמצא שגם הכהן וגם הבעלים מניפים.
  ושואלים:  <strong>אשכחן</strong> <small>[מצאנו]</small> איפוא ראיה ל<strong>סוטה, נזירה מנלן</strong> <small>[מניין לנו]</small> שהיא מניפה? ומשיבים: <strong>אתיא</strong> <small>[בא,</small> נלמד הדבר<small>]</small> בגזירה שווה, של המלים: <strong>"כף"</strong> האמור בנזירות ("ונתן על כפיה נזיר". במדבר ו, ט) ו<strong>"כף"</strong> האמור ב<strong>סוטה</strong> ("ונתן על כפיה". שם ה, יח) וכמו שהסוטה מניפה גם נזירה מניפה.
 <big>ב משנה</big> <strong>כל מצוה שהיא תלויה בארץ</strong> — <strong>אינה נוהגת אלא בארץ</strong> ישראל, <strong>ושאינה תלויה בארץ</strong> — <strong>נוהגת בין בארץ בין בחוצה לארץ,</strong>
## דף לז.
 <strong>חוץ מן הערלה וכלאים</strong> שנוהגות גם בחוץ לארץ. <strong>ר' אליעזר אומר: אף החדש</strong> האיסור לאכול מתבואה חדשה עד זמן הקרבת העומר (ששה עשר בניסן).
 <big>א גמרא</big> שואלים: <strong>מאי</strong> <small>[מה</small> פירוש<small>]</small> מצוה <strong>תלויה</strong> בארץ, <strong>ומאי</strong> <small>[ומה</small> פירוש<small>]</small> מצוה <strong>שאינה תלויה</strong> בארץ? <strong>אילימא</strong> <small>[אם תאמר]</small> <strong>תלויה</strong> משמעה מצוה <strong>דכתיב</strong> <small>[שנאמר]</small> <strong>בה</strong> צירוף לשון כזה או אחר הנגזר מהשרש "בוא" שיש בו משמעות <strong>ביאה</strong> לארץ ישראל, <strong>ושאינה תלויה</strong> — ש<strong>לא כתיב</strong> <small>[נאמר]</small> <strong>בה ביאה</strong> — <strong>והרי</strong> מצות הנחת <strong>תפילין ו</strong>פדיון <strong>פטר חמור, דכתיב</strong> <small>[שנאמר]</small> <strong>בהן ביאה</strong> ("והיה כי יביאך ה' אל ארץ הכנעני וכו'". שמות יג, יא), <strong>ונוהגין בין בארץ בין בחוץ לארץ!</strong>
 <strong>אמר רב יהודה: הכי קאמר</strong> <small>[כך אמר,</small> כך צריך להבין<small>]</small> את ההגדרה של מצוה התלויה בארץ: <strong>כל מצוה שהיא חובת הגוף</strong> שמוטלת על גופו של אדם — <strong>נוהגת בין בארץ בין בחוץ לארץ.</strong> ואילו מצוה שהיא <strong>חובת קרקע,</strong> שהיא תלויה בארץ במובן זה שהיא תלויה וקשורה בקרקע ובגידוליה — <strong>אינה נוהגת אלא בארץ</strong> ישראל.
  ושואלים:  <strong>מנא הני מילי</strong> <small>[מניין הדברים הללו]?</small> ומשיבים: <strong>דתנו רבנן</strong> <small>[ששנו חכמים]:</small> על הכתוב "אלה החוקים והמשפטים אשר תשמרון לעשות בארץ אשר נתן ה' אלהי אבותיך לך לרשתה כל הימים אשר אתם חיים על האדמה" (דברים יב, א), שכך נדרש המקרא: <strong>"אלה החקים"</strong> — <strong>אלו המדרשות</strong> שדורשים מן הכתובים, <strong>"והמשפטים"</strong> — <strong>אלו הדינים,</strong> דיני ממונות, <strong>"אשר תשמרון"</strong> — <strong>זו משנה</strong> שהם הדברים שיש לשמור אותם על מנת לעשות. <strong>"לעשות"</strong> — <strong>זו מעשה</strong> המצוות,
 <strong>"בארץ"</strong> — <strong>יכול כל המצות כולן לא יהו נוהגים אלא בארץ</strong> ישראל — <strong>תלמוד לומר: "כל הימים אשר אתם חיים על האדמה",</strong> משמע בכל מקום שאתם חיים. <strong>אי</strong> <small>[אם]</small> <strong>"כל הימים" יכול יהו</strong> כל המצוות <strong>נוהגים בין בארץ בין בחוצה לארץ?</strong> — <strong>תלמוד לומר: "בארץ".</strong>
 <strong>אחר ש</strong>גם <strong>ריבה הכתוב</strong> מצוות בחוץ לארץ <strong>ו</strong>גם <strong>מיעט</strong> אותן, איך אנחנו יודעים אלו מצוות נוהגות גם בחוצה לארץ ואלו אינן נוהגות? ומשיבים: <strong>צא ולמד ממה שאמור בענין</strong> הסמוך לו: <strong>"אבד תאבדון את כל המקמות אשר עבדו שם</strong> הגויים אשר אתם יורשים אותם את אלהיהם<strong>"</strong> (שם ב), <strong>מה</strong> מצוות איסור <strong>עבודה זרה מיוחדת</strong> בכך <strong>שהיא חובת הגוף, ו</strong>מצאנו ש<strong>נוהגת בין בארץ בין בחוצה לארץ</strong> — <strong>אף כל</strong> מצוה <strong>שהיא חובת הגוף נוהגת בין בארץ בין בחוצה לארץ,</strong> אבל דברים שאינם חובת הגוף אלא הם חובת הקרקע אינם נוהגים אלא בארץ בלבד.
 <big>ב</big> על מה ששנינו שכל מצוה שהיא תלויה בארץ אינה נוהגת אלא בארץ... <strong>חוץ מן הערלה והכלאים,</strong> אומר ר' אליעזר: אף החדש. <strong>איבעיא להו</strong> <small>[נשאלה להם]</small> ללומדים: <strong>ר' אליעזר לקולא פליג</strong> <small>[להקל חלק]</small> על התנא הראשון <strong>או לחומרא פליג</strong> <small>[להחמיר חלק]?</small>
 ומסבירים את הדברים: <strong>לחומרא פליג</strong> <small>[להחמיר חלק]</small> <strong>והכי קאמר תנא קמא</strong> <small>[וכך אמר התנא הראשון]:</small> <strong>חוץ מן הערלה ומן הכלאים דהלכתא גמירי לה</strong> <small>[שהלכה</small> למשה מסיני אנו <small>למדים אותה]</small> <strong>אף על גב דאיכא למימר</strong> <small>[אף על פי שיש לומר]</small> <strong>חובת קרקע היא</strong> ואין חיובה אלא בארץ, בכל אופן חייבים לקיימן גם בחוץ לארץ. <strong>אבל</strong> איסור <strong>חדש</strong> שהוא חובת הקרקע <strong>בארץ</strong> — <strong>אין</strong> <small>[כן],</small> <strong>בחוצה לארץ</strong> — <strong>לא.</strong>
 <strong>מאי טעמא</strong> <small>[מה הטעם]</small> לחלוקה זו — שכן הביטוי <strong>"מושב"</strong> ("בכל מושבותיכם". ויקרא כג, יד) האמור בדין "חדש" לא בא ללמד שחייבים בו בכל מקום בו ישראל יושבים, אלא אף היא נוהגת בארץ ישראל בלבד, ו"מושבותיכם" הכוונה — <strong>לאחר ירושה</strong> (כיבוש) <strong>וישיבה</strong> של בני ישראל בארץ ישראל <strong>משמע</strong> ולא לפני שהתיישבו בה בשלימות.
 <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]:</small> <strong>אף חדש נוהג בין בארץ בין בחוצה לארץ, מאי טעמא</strong> <small>[מה טעם]</small> — שהוא מפרש <strong>"מושב"</strong> — <strong>בכל מקום שאתם יושבים.</strong> זו היא אפשרות הבנה אחת שעל פיה ר' אליעזר מחמיר ביחס לתנא הראשון.
 <strong>או דלמא לקולא פליג</strong> <small>[שמא להקל חלק]</small> <strong>והכי קאמר תנא קמא</strong> <small>[וכך אמר התנא הראשון]:</small> <strong>חוץ מן הערלה והכלאים דהלכתא גמירי לה</strong> <small>[שהלכה</small> למשה מסיני אנו <small>למדים אותה],</small> <strong>וכל שכן חדש</strong> שנוהג אף בחוץ לארץ ש<strong>"מושב"</strong> — <strong>כל מקום שאתם יושבים משמע.</strong>
 <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]:</small> <strong>חדש אינו נוהג אלא בארץ,</strong> ש<strong>"מושב"</strong> — <strong>לאחר ירושה וישיבה משמע. ומאי</strong> <small>[ומה</small> משמעות<small>]</small> <strong>"אף"</strong> שאומר ר' אליעזר — אינו מתייחס לערלה וכלאיים שמצווים עליהם אף בחוץ לארץ אלא <strong>אקמייתא</strong> <small>[על</small> הפיסקה <small>הראשונה]</small> שמצווה התלויה בארץ נוהגת בארץ בלבד ומוסיף ר' אליעזר שדין זה כולל גם את החדש.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר, ממה ש<strong>אמר אביי: מאן</strong> <small>[מיהו]</small> ה<strong>תנא דפליג עליה</strong> <small>[החולק עליו],</small> על <strong>ר' אליעזר</strong> — <strong>ר' ישמעאל היא. דתניא</strong> <small>[ש</small>כן <small>שנינו</small> בברייתא<small>]</small> לענין מצות הבאת נסכים עם קרבנות: <strong>ללמדך, שכל מקום שנאמר בו "מושב" אינו אלא לאחר ירושה וישיבה, דברי ר' ישמעאל.</strong>
 <strong>אמר לו ר' עקיבא: הרי שבת שנאמר בו "מושבות"</strong> (ויקרא כג, ג) <strong>ונוהגת בין בארץ בין בחוצה לארץ! אמר לו: שבת</strong> על ידי <strong>קל וחומר אתיא</strong> <small>[באה,</small> נלמדת<small>]:</small> <strong>מה מצות קלות נוהגות בין בארץ בין בחוצה לארץ</strong> — <strong>שבת חמירא</strong> <small>[</small>שהיא <small>חמורה]</small> <strong>לא כל שכן</strong> שתנהג בכל מקום.
  ומן הדברים הללו נדייק, <strong>מדאמר</strong> <small>[מ</small>מה <small>שאמר]</small> <strong>אביי: מאן</strong> <small>[מיהו]</small> ה<strong>תנא דפליג עליה</strong> <small>[החולק עליו],</small> על <strong>ר' אליעזר</strong> — <strong>ר' ישמעאל</strong> האומר ש"מושבות" משמעו רק לאחר שיתיישבו לגמרי בארץ, <strong>שמע מינה</strong> <small>[למד מכאן]</small> כי <strong>ר' אליעזר לחומרא פליג</strong> <small>[להחמיר חלק]</small> שהוא סבור ש"מושבות" משמעו בכל מקום שישראל מצויים בו. ומסכמים: אכן <strong>שמע מינה</strong> <small>[למד מכאן]</small> שכן הוא.
  אגב כך שואלים על עיקר דברי ר' ישמעאל: <strong>מכדי</strong> <small>[והרי]</small> <strong>ר' ישמעאל אהיכא קאי</strong> <small>[היכן עומד,</small> למה מתייחסים דבריו<small>]</small> בענין זה, <strong>אנסכים</strong> <small>[על</small> חובת <small>נסכים]</small> ומשם למד לכל מצוה שהוזכרו בה "מושבות" שנוהגת דווקא בארץ ישראל אך לאחר ירושה וישיבה, והלא <strong>בנסכים</strong>
## דף לז:
 <strong>ביאה ומושב</strong> יחד <strong>כתיב בהו</strong> <small>[נאמר בהם]</small> ("כי תבואו אל ארץ מושבותיכם". במדבר טו, ב), וכיצד הוא למד מכאן לענין שנאמר בו "מושבות" בלבד? ומשיבים: <strong>הכי קאמר</strong> <small>[כך אמר]:</small> <strong>ללמד שכל מקום שנאמר</strong> בו גם <strong>ביאה ו</strong>גם <strong>מושב</strong> — <strong>אינו אלא לאחר ירושה וישיבה,</strong> אלו <strong>דברי ר' ישמעאל.</strong>
 ומקשים: <strong>אי הכי</strong> <small>[אם כך]</small> אתה מסביר, על מה ש<strong>אמר לו ר' עקיבא: הרי שבת שנאמר בו "מושבות",</strong> והשיב ר' ישמעאל <strong>ואמר לו: שבת קל וחומר היא</strong> נלמדת, <strong>נימא ליה</strong> <small>[שיאמר לו</small> במקום זה<small>]:</small> <strong>אנא</strong> <small>[אני]</small> <strong>ביאה ומושב</strong> יחד <strong>קאמינא</strong> <small>[אומר אני]</small> ובשבת נאמר רק "מושב"! ומשיבים: <strong>חדא ועוד קאמר ליה</strong> <small>[</small>תשובה <small>אחת ועוד</small> אחת <small>אמר לו];</small> <strong>חדא</strong> <small>[אחת]</small> — <strong>דאנא</strong> <small>[שאני]</small> <strong>ביאה ומושב</strong> יחד <strong>קאמינא</strong> <small>[אומר אני].</small> <strong>ועוד</strong> תשובה על קושיה זו: <strong>דקא אמרת</strong> <small>[</small>זה <small>שאתה אומר]</small> <strong>הרי שבת שנאמר בו "מושבות"</strong> — <strong>שבת קל וחומר היא.</strong>
 <big>א</big> ולעצם מחלוקת ר' ישמעאל ור' עקיבא שואלים: <strong>במאי קמיפלגי</strong> <small>[במה,</small> באיזה נושא, <small>נחלקו</small> למעשה<small>]?</small> ומשיבים: <strong>ב</strong>שאלה אם <strong>קירבו</strong> (הקריבו) <strong>נסכים במדבר קא מיפלגי</strong> <small>[חלוקים</small> הם<small>].</small> <strong>ר' ישמעאל סבר: לא קירבו נסכים במדבר</strong> ולא נתחייבו בהם אלא לאחר שנתיישבו בארץ, לאחר ביאה ומושב. <strong>ור' עקיבא סבר</strong> <strong>: קירבו נסכים במדבר,</strong> ולומד מ"מושב" דין אחר.
 <strong>אמר אביי: האי תנא דבי</strong> <small>[תנא זה מבית</small> מדרשו<small>]</small> של <strong>ר' ישמעאל</strong> שלדבריו רק במצוה שנזכרו בה "ביאה" ו"מושב" יחד נצטוו ישראל לאחר ירושה וישיבה <strong>מפיק</strong> <small>[מוציא,</small> חולק<small>]</small> <strong>מאידך תנא דבי</strong> <small>[מ</small>דברי <small>תנא אחר של בית</small> מדרשו<small>]</small> של <strong>ר' ישמעאל.</strong>
 <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: הואיל ונאמרו ביאות</strong> לארץ בכמה מצוות <strong>בתורה סתם, ופרט לך הכתוב באחד מהן</strong> שמדובר <strong>לאחר ירושה וישיבה,</strong> שנאמר במצוות מינוי המלך "כי תבוא אל הארץ... וירשתה וישבתה בה" (דברים יז, יד) — <strong>אף כל</strong> מקום שנאמרה ביאה לארץ בסתם כוונתה <strong>לאחר ירושה וישיבה</strong> ואין צורך גם ב"מושב".
 <strong>ואידך</strong> <small>[ו</small>התנא <small>האחר],</small> (הראשון) משמו של ר' ישמעאל אומר שאין זו ראיה <strong>משום דהוה</strong> <small>[שהיה]</small> כתוב זה במצוות מינוי מלך <strong>ו</strong>הכתוב במצות <strong>ביכורים</strong> (שאף במצוות ביכורים נאמרה ביאה ירושה וישיבה) <strong>שני כתובים הבאים כאחד, וכל שני כתובים הבאים כאחד אין מלמדין.</strong>
 <strong>ואידך</strong> <small>[והאחר,</small> השני<small>]</small> בשם ר' ישמעאל משיב: שני כתובים אלה <strong>צריכי</strong> <small>[צריכים]</small> שייאמרו במפורש ואינם למדים זה מזה; <strong>דאי כתב רחמנא</strong> <small>[שאילו כתבה התורה]</small> דבר זה רק לגבי <strong>מלך ולא כתב</strong> <small>[היתה כותבת]</small> כך לגבי <strong>ביכורים הוה אמינא</strong> <small>[הייתי אומר]:</small> דבר זה הוא דווקא במצות מינוי מלך אבל במצות <strong>ביכורים</strong> שהוא מביא על מה <strong>דקא מיתהני</strong> <small>[שנהנה]</small> מאכילת הפירות, צריך להביא <strong>לאלתר</strong> <small>[מיד]</small> ולא ימתין עד לירושה וישיבה. <strong>ואי</strong> <small>[ואם]</small> <strong>כתב</strong> רק לגבי <strong>ביכורים ולא כתב</strong> לגבי <strong>מלך הוה אמינא</strong> <small>[הייתי אומר]</small> <strong>מלך</strong> ש<strong>דרכו לכבש</strong> — צריך למנותו <strong>לאלתר</strong> <small>[מיד]</small> עוד לפני כניסתם לארץ.
 <strong>ואידך</strong> <small>[והאחר]</small> (הראשון) בשם ר' ישמעאל טוען כנגד זה: <strong>נכתוב רחמנא</strong> <small>[שתכתוב התורה]</small> <strong>מלך ולא בעי</strong> <small>[יצטרך]</small> לכתוב דבר זה לגבי <strong>ביכורים, ואנא אמינא</strong> <small>[ואני אומר]</small> מן הסברה: <strong>ומה מלך ש</strong>תפקידו <strong>לכבש</strong> את הארץ, בכל זאת מצוה למנותו רק <strong>לאחר ירושה וישיבה, ביכורים</strong> — <strong>לא כל שכן.</strong> ואם כן שני כתובים הבאים כאחד הם, ואינם מלמדים.
 <strong>ואידך</strong> <small>[והאחר,</small> השני<small>]</small> בשם ר' ישמעאל אומר: <strong>אי כתב הכי</strong> <small>[אם היה כותב כך]</small> רק בענין מלך <strong>הוה אמינא</strong> <small>[הייתי אומר]</small> מן הסברה להיפך: שיתחייבו בביכורים מיד בכניסה לארץ <strong>מידי דהוה אחלה</strong> <small>[כשם שהדבר הוא ל</small>ענין הפרשת <small>חלה]</small> שמצוותה מיד עם הכניסה לארץ, על כן <strong>קא משמע לן</strong> <small>[השמיע לנו]</small> שאינו כן.
 <big>ב</big> ושואלים: <strong>והשתא דאמרת</strong> <small>[ועכשיו שאתה אומר]</small> ש<strong>חובת הגוף נוהגת בין בארץ ישראל בין בחוצה לארץ, "מושב" דכתב רחמנא</strong> <small>[שכתבה תורה]</small> <strong>גבי שבת</strong> "שבת היא לה' בכל מושבותיכם" (ויקרא כג, ג) שהיא חובת הגוף, <strong>למה לי?</strong> ומשיבים: <strong>איצטריך</strong> <small>[הוצרך]</small> הדבר להיאמר; <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ובענינא</strong> <small>[ובענין]</small> בפרשת<small>]</small> ה<strong>מועדות כתיבא</strong> <small>[נאמרה]</small> מצות השבת, <strong>תיבעי</strong> <small>[תצטרך]</small> <strong>קידוש</strong> על ידי בית דין דווקא <strong>כי</strong> <small>[כמו]</small> <strong>מועדות,</strong> שמקדשים את ראש החודש כדי לדעת מתי יחולו המועדות, על כן <strong>קא משמע לן</strong> <small>[השמיע לנו]</small> שאין הדבר כן.
  ועוד שואלים: "<strong>מושב" דכתב רחמנא</strong> <small>[שכתבה התורה]</small> <strong>גבי חלב ודם</strong> ("חוקת עולם לדורותיכם בכל מושבותיכם כל חלב וכל דם לא תאכלו". ויקרא ג, יז), <strong>למה לי?</strong> והרי חובת הגוף הם! ומשיבים: <strong>איצטריך</strong> <small>[הוצרך]</small> הדבר להיאמר כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ובענינא</strong> <small>[ובענין,</small> בפרשתם<small>]</small> של <strong>קרבנות כתיבי</strong> <small>[נאמרו]</small> איסורים אלה, לכן <strong>בזמן דאיכא</strong> <small>[שיש]</small> <strong>קרבן</strong> ומעלים למזבח את חלבו ודמו, דהיינו בזמן שבית המקדש קיים <strong>ניתסר</strong> <small>[ייאסרו]</small> <strong>חלב ודם,</strong> ואילו <strong>בזמן דליכא</strong> <small>[שאין]</small> <strong>קרבן</strong> — <strong>לא</strong> ייאסרו, על כן <strong>קא משמע לן</strong> <small>[השמיע לנו]</small> שהם אסורים לעולם.
  ועוד שואלים: <strong>"מושב" דכתב רחמנא</strong> <small>[שכתבה תורה]</small> <strong>גבי מצה ומרור</strong> ("בכל מושבותיכם תאכלו מצות". שמות יב, כ), <strong>למה לי?</strong> והרי חובת הגוף הם! ומשיבים: <strong>איצטריך</strong> <small>[הוצרך]</small> הדבר להיאמר, כי <strong>סלקא דעתך אמינא</strong> <small>[יעלה על דעתך לומר]</small> <strong>הואיל וכתיב</strong> <small>[ונאמר]</small> <strong>"על מצות ומררים יאכלהו"</strong> (את הפסח) (במדבר ט, יא), <strong>בזמן דאיכא</strong> <small>[שיש]</small> קרבן <strong>פסח</strong> — <strong>אין</strong> <small>[כן],</small> <strong>בזמן דליכא</strong> <small>[שאין]</small> קרבן <strong>פסח</strong> — <strong>לא</strong> יתחייבו אף באלה, על כן <strong>קא משמע לן</strong> <small>[השמיע לנו]</small> שהיא חובה לעולם.
  ושואלים עוד: <strong>ביאה דכתב רחמנא</strong> <small>[שכתבה תורה]</small> <strong>גבי תפילין ופטר חמור</strong> (בתחילת הפרשה העוסקת בהם. שמות יג, יא) <strong>למה לי?</strong> והלא חובת הגוף הן ואינן תלויות בארץ! ומשיבים: <strong>ההוא מיבעי ליה</strong> <small>[אותו</small> כתוב <small>נצרך לו]</small> <strong>לכדתנא דבי</strong> <small>[לכמו ששנה החכם מבית</small> מדרשו<small>]</small> של <strong>ר' ישמעאל: עשה מצוה זו</strong> של תפילין, <strong>שבשבילה</strong> תזכה ו<strong>תיכנס לארץ.</strong>
 ועוד שואלים לענין איסור "חדש" שנזכר בו "מושב": <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שדורש <strong>"מושב"</strong> — <strong>כל מקום שאתם יושבים משמע,</strong> וממילא אין הוא דורש "מושב" — לומר שנתחייבו רק לאחר ירושה וישיבה — <strong>היינו דכתיב</strong> <small>[זהו שנאמר]</small> על בני ישראל מיד לאחר שנכנסו לארץ <strong>"ויאכלו מעבור</strong> (תבואת) <strong>הארץ ממחרת הפסח"</strong> (יהושע ה, יא), ונדייק: <strong>ממחרת הפסח אכול</strong> <small>[אכלו]</small> מתבואת ארץ ישראל, <strong>מעיקרא</strong> <small>[מתחילה,</small> קודם לכן<small>]</small> — <strong>לא אכול</strong> <small>[אכלו].</small> <strong>אלמא</strong> <small>[מכאן]</small>
## דף לח.
 <strong>אקרוב עומר והדר אכול</strong> <small>[הקריבו עומר ו</small>רק <small>אחר כך אכלו].</small>
 <strong>אלא למאן דאמר</strong> <small>[ל</small>דעת <small>מי שאומר]</small> שממה שנאמר "מושב" אנו למדים שרק <strong>לאחר ירושה וישיבה</strong> חל איסור החדש, אם כן <strong>ניכול לאלתר</strong> <small>[שיאכלו</small> מתבואת הארץ <small>מיד]!</small> ומשיבים: <strong>לא הוו צריכי</strong> <small>[היו צריכים]</small> לכך, שעדיין היה להם מן, ולכן לא אכלו מתבואת הארץ, ולא מחמת האיסור,
 <strong>דכתיב</strong> <small>[שנאמר]</small> <strong>"ובני ישראל אכלו את המן ארבעים שנה עד באם אל ארץ נושבת, את המן אכלו עד באם אל קצה ארץ כנען"</strong> (שמות טז, לה). ומבררים את פירוש הפסוק: <strong>אי אפשר לומר</strong> שאכלו את המן דווקא <strong>"עד באם אל ארץ נושבת",</strong> כלומר, שכשנכנסו לארץ ישראל עדיין אכלו מן, <strong>ש</strong>הרי <strong>כבר נאמר "אל קצה ארץ כנען",</strong> שמשמעו לפני שנכנסו לארץ ישראל, בעת שהיו עדיין בערבות מואב. <strong>ואי אפשר לומר</strong> שאכלו רק עד בואם <strong>"אל קצה ארץ כנען"</strong> — <strong>שהרי כבר נאמר "עד באם אל ארץ נושבת". הא כיצד</strong> יש להבין את הסתירה בפסוק? — אלא <strong>בשבעה באדר מת משה ופסק מן מלירד</strong> בהיותם בעבר הירדן, <strong>והיו מסתפקין</strong> (משתמשים) <strong>ממן ש</strong>נשאר <strong>בכליהם עד ששה עשר בניסן</strong> ואף לאחר שנכנסו לארץ.
 <strong>תניא אידך</strong> <small>[שנויה</small> ברייתא <small>אחרת]</small> באותו ענין: על מה שנאמר <strong>"ובני ישראל אכלו את המן ארבעים שנה"</strong> יש להקשות: <strong>וכי ארבעים שנה אכלו? והלא ארבעים שנה חסר שלשים יום אכלו,</strong> שהרי בשישה עשר באייר לשנתם הראשונה במדבר, החל המן לרדת ובשישה עשר בניסן לשנת הארבעים פסקו מלאכול אותו! <strong>אלא לומר לך: עוגות</strong> מצות <strong>שהוציאו ממצרים</strong> בחמישה עשר בניסן בשנתם הראשונה וניזונו מהם עד שירד המן, <strong>טעמו בהם טעם מן.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>בשבעה באדר מת משה, ובשבעה באדר נולד. מנין שבשבעה באדר מת</strong> — <strong>שנאמר: "וימת שם משה עבד ה'"</strong> (דברים לד, ה), <strong>וכתיב</strong> <small>[ונאמר]:</small> <strong>"ויבכו בני ישראל את משה בערבת מואב שלשים יום"</strong> (שם ח), <strong>וכתיב</strong> <small>[ונאמר]:</small> <strong>"ויהי אחרי</strong> <strong>מות משה עבד ה'"</strong> (יהושע א, א), <strong>וכתיב</strong> <small>[ונאמר]:</small> <strong>"משה עבדי מת ועתה קום עבר</strong> את הירדן
 <strong>"</strong>(שם ב), <strong>וכתיב</strong> <small>[ונאמר]:</small> <strong>"עברו בקרב המחנה וצוו את העם לאמר הכינו לכם צדה כי בעוד שלשת ימים תעברו את הירדן"</strong> (שם יא) <strong>וכתיב</strong> <small>[ונאמר]:</small> <strong>"והעם עלו מן הירדן בעשור לחדש הראשון"</strong> (שם ד, יט), אם כן <strong>צא</strong> (הוצא) <strong>מהן,</strong> מהימים הללו עד עשור לחודש הראשון, שהוא עשרה בניסן, <strong>שלשים ושלשה ימים למפרע</strong> (אחורנית) שהם: שלושים יום של אבל משה, ושלושת ימי ההכנה לפני חציית הירדן, <strong>הא</strong> <small>[הרי]</small> <strong>למדת</strong> מכאן <strong>שבשבעה באדר מת משה.</strong>
 <strong>ומנין שבשבעה באדר נולד משה</strong> — <strong>שנאמר: "ויאמר אלהם בן מאה ועשרים שנה אנכי היום לא אוכל עוד לצאת ולבוא"</strong> (דברים לא, ב), <strong>שאין תלמוד לומר "היום"</strong> ודי היה לומר "בן מאה ועשרים שנה אנוכי", ו<strong>מה</strong> בכל זאת <strong>תלמוד לומר "היום"</strong> — הרי זה בא לדייק: היום בדיוק. <strong>מלמד שהקדוש ברוך הוא יושב וממלא שנותיהם של צדיקים מיום ליום ומחדש לחדש, שנאמר: "את מספר ימיך אמלא"</strong> (שמות כג, כו).
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחי אומר: שלש מצות</strong> (חדש, כלאיים וערלה) <strong>נצטוו ישראל</strong> מיד <strong>בכניסתן לארץ, ו</strong>הן <strong>נוהגות בין בארץ בין בחוצה לארץ.</strong>
 <strong>והוא הדין,</strong> כלומר, יש סברה של קל וחומר בכל אחת מהן <strong>שינהגו</strong> כן; <strong>ומה חדש שאין איסורו איסור עולם,</strong> שהרי הוא פג לאחר הקרבת העומר בשישה עשר בניסן <strong>ואין איסורו איסור הנאה,</strong> שהרי החדש אסור רק באכילה עד הקרבת העומר, <strong>ויש היתר לאיסורו,</strong> שאחרי הקרבת העומר, החדש שהיה אסור נעשה מותר, ובכל זאת הוא <strong>נוהג בין בארץ בין בחוצה לארץ</strong> —
 <strong>כלאים שאיסורן איסור עולם,</strong> שאין זמן בו פג האיסור, <strong>ואיסורן איסור הנאה,</strong> שכלאי הכרם אסורים בהנאה, <strong>ואין</strong> אופן של <strong>היתר לאיסורן</strong> — <strong>אינו דין שינהגו בין בארץ בין בחוצה לארץ? והוא הדין לערלה בשתים,</strong> כלומר, אף על פי שאין איסורה איסור עולם (שהרי איסורה הוא לשלוש שנים בלבד), מכל מקום הרי היא איסור הנאה, ואין היתר לאיסורה, שפירות ערלה עצמן אינם מותרים לעולם.
 <strong>ר' אלעזר בר' שמעון אומר:</strong>
## דף לח:
 <strong>כל מצוה שנצטוו</strong> עליה <strong>ישראל קודם כניסתן לארץ,</strong> שלא נאמר בה שהיא תלויה בביאת ישראל לארצם — <strong>נוהגת בין בארץ בין בחוצה לארץ.</strong> וכל מצוה שנצטוו עליה <strong>לאחר כניסתן לארץ</strong> — <strong>אינה נוהגת אלא בארץ, חוץ מן השמטת כספים</strong> (חובות) בשנת השמיטה <strong>ושילוח עבדים</strong> ביובל, <strong>שאף על פי שנצטוו עליהם לאחר כניסתן לארץ</strong> — <strong>נוהגת בין בארץ בין בחוצה לארץ.</strong>
 ותוהים: <strong>השמטת כספים</strong> הרי <strong>חובת הגוף היא</strong> ומה החידוש שבדבר שנוהגת גם בחוץ לארץ?
  ומשיבים:  <strong>לא נצרכא</strong> <small>[נצרכה]</small> השמטת כספים להיאמר <strong>אלא לכדתניא</strong> <small>[לכפי ששנינו</small> בברייתא<small>],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר:</strong> נאמר "<strong>וזה דבר השמטה שמוט"</strong> (דברים טו, ב) בלשון כפולה, ללמדך כי <strong>בשתי שמיטות הכתוב מדבר: אחת שמיטת קרקע,</strong> שאסור לעבד את הקרקע בשביעית, <strong>ואחת שמיטת כספים.</strong> ולהקישן זו לזו ולומר: <strong>בזמן שאתה משמט קרקע</strong> כלומר: כאשר היובל נוהג — <strong>אתה משמט כספים, בזמן שאי</strong> (אין) <strong>אתה משמט קרקע</strong> — <strong>אי אתה משמט כספים</strong>
 <strong>ואימא</strong> <small>[ואמור]</small> איפוא גם את ההיקש לדבר אחר: <strong>במקום שאתה משמט קרקע,</strong> כלומר, בארץ ישראל — <strong>אתה משמט כספים, ובמקום שאין אתה משמט קרקע</strong> — <strong>אין אתה משמט כספים</strong> ותהא שמיטת כספים נוהגת רק בארץ ישראל למרות שהיא חובת הגוף — <strong>תלמוד לומר: "כי קרא שמטה לה'"</strong> (שם) — <strong>מכל מקום</strong> ואף בחוץ לארץ, וזהו מה שחידש ר' אלעזר בר' שמעון.
 על מה שר' אלעזר בר' שמעון אומר ש<strong>שילוח עבדים</strong> ביובל נוהג בכל מקום, תוהים: גם זו <strong>חובת הגוף היא!</strong> ומה החידוש בדבריו? ומשיבים: <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"וקראתם דרור בארץ</strong> לכל יושביה<strong>"</strong> (ויקרא כה, י) שמא תאמר: <strong>בארץ</strong> — <strong>אין</strong> <small>[כן],</small> אבל <strong>בחוצה לארץ</strong> — <strong>לא, תלמוד לומר: "יובל היא"</strong> (שם), <strong>מכל מקום.</strong>
 ומקשים: <strong>אם כן מה תלמוד לומר: "בארץ"</strong> ומשיבים: לומר לך: <strong>בזמן שהדרור נוהג בארץ</strong> — <strong>נוהג</strong> גם <strong>בחוצה לארץ, אין דרור נוהג בארץ</strong> — <strong>אינו נוהג בחוצה לארץ,</strong> שהדבר תלוי בזמן שהיובל נוהג ולא במקום.
 <big>א</big> <strong>תנן התם</strong> <small>[שנינו שם</small> במשנה<small>]:</small> <strong>החדש אסור מן התורה בכל מקום, ערלה</strong> אסורה בחוץ לארץ על פי <strong>הלכה, והכלאים</strong> אסורים בחוץ לארץ <strong>מדברי סופרים.</strong> ושואלים: <strong>מאי</strong> <small>[מה</small> היא<small>]</small> <strong>הלכה</strong> זו שאמרנו בערלה? <strong>אמר רב יהודה אמר שמואל: הלכתא מדינה</strong> <small>[הלכות מדינה],</small> כלומר, כך נהגו ישראל במקומות שישבו בהם. ו<strong>עולא אמר</strong> בשם <strong>ר' יוחנן</strong> פירוש אחר: <strong>הלכה למשה מסיני.</strong>
 <strong>אמר ליה</strong> <small>[לו]</small> <strong>עולא לרב יהודה: בשלמא לדידי</strong> <small>[נניח לשיטתי]</small> <strong>דאמינא</strong> <small>[שאני אומר]</small> בשם ר' יוחנן שהלכה שאמרו במשנה הכוונה ל<strong>הלכה למשה מסיני</strong> — <strong>היינו דשני לן</strong> <small>[זה</small> הטעם <small>ששונה לנו]</small> הדין <strong>בין ספק ערלה</strong> שאסורה בחוץ לארץ מהלכה למשה מסיני <strong>לספק כלאים</strong> שאסורים רק מדברי סופרים.
  כמו <strong>דתנן</strong> <small>[ששנינו</small> במשנה<small>]:</small> הקונה מגוי פרי שהוא <strong>ספק ערלה,</strong> כגון שלקט פירות משדה שיש בו גם אילנות האסורים באיסור ערלה ואין ידוע ממה לקט, <strong>בארץ</strong> ישראל — <strong>אסור</strong> לאכול מפירות אלו אף בדיעבד, <strong>בסוריא</strong> — <strong>מותר,</strong> בדיעבד לאכול מהפירות הללו. <strong>בחוצה לארץ יורד</strong> היהודי <strong>ולוקח</strong> מן הגוי אפילו לכתחילה, <strong>ובלבד שלא יראנו</strong> שהוא <strong>לוקט</strong> מעצי הערלה, שאין זה ספק אלא ודאי.
 <strong>ואילו</strong> ל<strong>גבי</strong> דיני <strong>כלאים תנן</strong> <small>[שנינו</small> במשנה<small>]:</small> <strong>כרם הנטוע ירק,</strong> שזרעו ירקות בתוך הכרם, <strong>ו</strong>רואים <strong>ירק נמכר חוצה לו</strong> לכרם, אבל אין הוכחה גמורה שירקות אלה באו מכרם זה; <strong>בארץ</strong> — <strong>אסור,</strong> שהרי יש ספק שמא הירקות באים משם, ובכל ספק של איסור תורה הולכים לחומרה, <strong>בסוריא</strong> — <strong>מותר,</strong>
 <strong>בחוצה לארץ</strong> — <strong>יורד</strong> בעל הכרם הגוי <strong>ולוקט</strong> ומוכר ליהודי. <strong>ובלבד שלא ילקוט</strong> היהודי עצמו <strong>ביד.</strong> אם כן רואים שיש הבדל בחוץ לארץ בין ספק ערלה לספק כלאים והוא מובן אם ערלה היא הלכה למשה מסיני ולכן מחמירים בה, בעוד כלאיים הם רק מדברי סופרים.
 <strong>אלא לדידך</strong> <small>[ל</small>שיטתך <small>שלך]</small> בשם שמואל ששניהם אסורים מדברי סופרים ומפני המנהג, אם כן אין הבדל בהלכה בין ערלה לכלאיים.
## דף לט.
 <strong>ניתני</strong> <small>[שישנה]</small> אם כן בשניהם באותה לשון — <strong>או</strong> שיאמר: <strong>"זה וזה יורד ולוקח", או</strong> שיאמר: <strong>"זה וזה יורד ולוקט"!</strong> ומשיבים: <strong>האמר ליה</strong> <small>[הרי אמר לו]</small> <strong>שמואל לרב ענן: תני</strong> <small>[שנה]</small> באמת, <strong>או "זה וזה יורד ולוקח" או "זה וזה יורד ולוקט". מר בריה</strong> <small>[בנו]</small> של <strong>רבנא מתני ליה לקולא</strong> <small>[היה</small> באמת <small>שונה</small> למשנה <small>זו</small> בלשון שמשמעה <small>להקל],</small> <strong>"זה וזה יורד ולוקט, ובלבד שלא ילקוט</strong> עבור עצמו <strong>ביד".</strong>
 ומסופר בענין ערלה בחוץ לארץ: <strong>אמר ליה</strong> <small>[לו]</small> <strong>לוי לשמואל: אריוך</strong> (כך היה כינויו של שמואל), <strong>ספק</strong> <small>[הבא]</small> <strong>לי,</strong> שאני עצמי לא אלקט פירות אלה, <strong>ואנא איכול</strong> <small>[ואני אוכל],</small> שאין לחשוש לכך בחוצה לארץ. <strong>רב אויא ורבה בר רב חנן מספקו ספוקי להדדי</strong> <small>[היו מביאים זה לזה],</small> שכל זמן שהוא עצמו אינו לוקח מן הערלה אין בכך איסור. <strong>אמרי</strong> <small>[אמרו]</small> <strong>חריפי</strong> העיר <strong>פומבדיתא:</strong> אין איסור <strong>ערלה</strong> נו הג <strong>בחוצה לארץ</strong> כלל.
 <strong>שלחה רב יהודה</strong> את הבעיה הזו <strong>לקמיה</strong> <small>[לפני]</small> <strong>ר' יוחנן. שלח ליה</strong> <small>[לו]</small> כתשובה: <strong>סתום</strong> (השאר סתום, אל תפרסם) את דינו של <strong>ספיקא</strong> <small>[ספק]</small> ערלה להיתר, <strong>ואבד</strong> ואסור לחלוטין <strong>ודאה</strong> <small>[ודאי]</small> ערלה, <strong>והכרז על פירותיהן</strong> של המקילים בה <strong>שטעונים גניזה</strong> (קבורה), שאין להנות מהם. <strong>וכל האומר אין</strong> איסור <strong>ערלה בחוצה לארץ</strong> — <strong>לא יהא לו נין ונכד, "משליך חבל</strong> (משתתף) <strong>בגורל בקהל ה'"</strong> (מיכה ב, ה).
  ושואלים:  <strong>ואינהו כמאן סברוה</strong> <small>[והם,</small> חריפי פומבדיתא, <small>כמי סברו,</small> על מי הסתמכו כשפסקו הלכה <small>זו]</small> ומשיבים: <strong>כי הא דתניא</strong> <small>[כמו</small> דעה <small>זו ששנינו</small> בברייתא<small>]:</small> <strong>ר' אלעזר בר' יוסי אומר משום</strong> (בשם) <strong>ר' יוסי בן דורמסקה, שאמר משום ר' יוסי הגלילי, שאמר משום ר' יוחנן בן נורי, שאמר משום ר' אליעזר הגדול: אין ערלה בחוצה לארץ</strong> כלל.
  ותוהים:  <strong>ולא,</strong> וכי סבור ר' אליעזר שאין ערלה בחוץ לארץ? <strong>והאנן תנן</strong> <small>[והרי אנו שנינו</small> במשנתנו<small>]</small> ש<strong>ר' אליעזר אומר: אף החדש,</strong> משמע שהוא מודה בערלה ובכלאים שאסורים בחוץ לארץ! ומשיבים: <strong>תני</strong> <small>[שנה]:</small> לא "אף החדש" אלא: <strong>"חדש",</strong> כלומר, שרק בזה סבור הוא שהוא נוהג בחוץ לארץ.
 <strong>אמר ר' אסי אמר ר' יוחנן: ערלה בחוצה לארץ</strong> אסורה ב<strong>הלכה למשה מסיני. אמר ליה</strong> <small>[לו]</small> <strong>ר' זירא לר' אסי: והתניא</strong> <small>[והרי שנינו</small> בברייתא<small>]:</small> <strong>ספק ערלה, בארץ</strong> — <strong>אסור, בסוריא</strong> — <strong>מותר, בחוצה לארץ</strong> — <strong>יורד ולוקט.</strong> ואם היתה הערלה אסורה בחוץ לארץ הלכה למשה מסיני, איך מותר ספיקה בסוריה? <strong>"אשתומם כשעה חדה"</strong> <small>[השתומם,</small> שתק <small>כשעה אחת]</small> (כלשון הכתוב דניאל ד, טז) ואחר כך <strong>אמר ליה</strong> <small>[לו]:</small> <strong>אימא</strong> <small>[אמור]</small> <strong>כך נאמר</strong> ונתפרש בהלכה זו למשה מסיני: שבחוץ לארץ <strong>ספיקא מותר, ודאה</strong> — <strong>אסור.</strong>
 <big>א</big> <strong>אמר ר' אסי אמר ר' יוחנן: לוקין על</strong> איסור <strong>הכלאים</strong> בחוץ לארץ מ<strong>דבר תורה. אמר ליה</strong> <small>[לו]</small> <strong>ר' אלעזר בר' יוסי: והאנן תנן</strong> <small>[והרי אנו שנינו</small> במשנה<small>]:</small> <strong>הכלאים מדברי סופרים!</strong> ומשיבים: <strong>לא קשיא</strong> <small>[אין</small> זה <small>קשה];</small> <strong>כאן</strong> במשנה מדובר <strong>בכלאי הכרם</strong> שהם אסורים בחוץ לארץ מדברי סופרים, <strong>כאן</strong> בדברי ר' יוחנן מדובר <strong>בהרכבת האילן</strong> במין אחר.
  ומקור הלכה זו הוא <strong>כ</strong>דברי <strong>שמואל,</strong> ש<strong>אמר שמואל:</strong> נאמר <strong>"את חקתי תשמרו"</strong> (ויקרא יט, יט) כוונתו: עליך לשמור אף על <strong>חוקים שחקקתי לך כבר</strong> שנאסרו לבני נוח עוד לפני מתן תורה, והם: <strong>"בהמתך לא תרביע כלאים שדך לא תזרע</strong> כלאים
 <strong>"</strong>(שם). והוקשו האיסורים זה לזה ללמד: <strong>מה</strong> איסור כלאים האמור לגבי <strong>בהמתך</strong> הוא דווקא <strong>בהרבעה</strong> של מין בשאינו מינו, <strong>אף</strong> איסור כלאים ב<strong>שדך</strong> הוא דווקא <strong>בהרכבה</strong> של אילן זה באילן מסוג אחר, ולא בזריעת מינים שונים יחד. ועוד אפשר ללמוד מכאן: <strong>ומה</strong> איסור כלאים לגבי <strong>בהמתך נוהג בין בארץ בין בחוצה לארץ</strong> (שהרי חובת הגוף הוא ואינו תלוי בארץ), <strong>אף</strong> איסור הרכבה של <strong>שדך נוהג בין בארץ בין בחוצה לארץ.</strong>
 ושואלים: <strong>ואלא הכתיב</strong> <small>[והרי נאמר]</small> שם <strong>"שדך"</strong> שמשמעו השדה שלך, כלומר, נחלת ישראל בארץ ישראל! ומשיבים: הכתוב <strong>ההוא</strong> נדרש <strong>למעוטי</strong> <small>[למעט]</small> כלאי <strong>זרעים ש</strong>אינם נוהגים <strong>בחוצה לארץ,</strong> שזריעת זרעים שונים יחד אין בה איסור אלא בארץ בלבד.
  מסופר:  <strong>רב חנן ורב ענן הוו שקלי ואזלי באורחא</strong> <small>[היו מהלכים בדרך]</small> בחוץ לארץ <strong>חזיוהו לההוא גברא דקא זרע זרעים בהדי הדדי</strong> <small>[ראו אדם אחד שהיה זורע זרעים</small> שונים <small>ביחד].</small> <strong>אמר ליה</strong> <small>[לו]</small> אחד לחבירו: <strong>ניתי מר נשמתיה</strong> <small>[יבוא אדוני</small> ו<small>ינדה אותו]</small> על שעושה איסור. <strong>אמר ליה</strong> <small>[לו]:</small> <strong>לא חווריתו</strong> <small>[אין</small> ההלכות הללו <small>מחוורות לכם].</small>
 <strong>ותו, חזיוהו לההוא גברא דקא זרע חטי ושערי בי גופני</strong> <small>[ועוד, ראו אדם אחד שהיה זורע חטים ושעורים בין הגפנים].</small> <strong>אמר ליה</strong> <small>[לו]:</small> <strong>ניתי מר נשמתיה</strong> <small>[יבוא אדוני</small> ו<small>ינדה אותו].</small> <strong>אמר ליה</strong> <small>[לו]:</small> <strong>לא צהריתו</strong> <small>[אין</small> ההלכות הללו <small>בהירות לכם].</small> והסביר לו: וכי <strong>לא קיימא לן</strong> <small>[מוחזק לנו,</small> בידינו<small>]</small> <strong>כר' יאשיה</strong> ש<strong>אמר:</strong> אין אדם חייב מלקות מן התורה על כלאים <strong>עד שיזרע חטה ושעורה וחרצן</strong> של גפן, שלשתם <strong>במפולת יד</strong> (בזריעה) אחת?! ואדם זה שלא עשה כן, אין מקום לנדותו.
  מסופר:  <strong>רב יוסף</strong> היה <strong>מערב ביזרני</strong> <small>[זרעים</small> שונים<small>]</small> <strong>וזרע</strong> <small>[וזורע].</small> <strong>אמר ליה</strong> <small>[לו]</small> <strong>אביי: והאנן תנן</strong> <small>[והרי אנו שנינו</small> במשנה<small>]:</small> <strong>הכלאים</strong> אסורים בחוץ לארץ על כל פנים <strong>מדברי סופרים! אמר ליה</strong> <small>[לו]:</small> <strong>לא קשיא</strong> <small>[אין</small> זה <small>קשה],</small> <strong>כאן</strong> במשנה מדובר <strong>בכלאי הכרם, כאן</strong> שאני נוהג היתר גמור הוא <strong>בכלאי זרעים.</strong> וזה טעם הדבר: <strong>כלאי הכרם</strong> ש<strong>בארץ אסורים</strong> אפילו <strong>בהנאה</strong> — <strong>בחוצה לארץ נמי גזרו בהו רבנן</strong> <small>[גם כן גזרו בהם חכמים]</small> איסור. ואילו <strong>כלאי זרעים</strong> ש<strong>בארץ לא אסירי</strong> <small>[אינם אסורים]</small> <strong>בהנאה</strong> — <strong>בחוצה לארץ נמי</strong> <small>[גם כן]</small> <strong>לא גזרו בהו רבנן</strong> <small>[בהם חכמים]</small> כלל.
 <strong>הדר</strong> <small>[חזר]</small> ו<strong>אמר רב יוסף: לאו מלתא היא דאמרי</strong> <small>[אין זה דבר</small> שיש בו ממש מה <small>שאמרתי]</small> שכלאי זרעים הותרו לגמרי בחוץ לארץ, וראיה לדבר ממה ש<strong>רב זרע גינתא דבי</strong> <small>[</small>את <small>הגינה של בית]</small> <strong>רב</strong> מסביב לבית המדרש <strong>משארי משארי</strong> <small>[ערוגות ערוגות]</small> של מינים שונים, <strong>מאי טעמא</strong> <small>[מה הטעם]</small> עשה כן, ולא זרע מינים שונים יחד, <strong>לאו</strong> <small>[האם לא]</small> <strong>משום</strong> שחשש לאיסור של <strong>עירוב עירובי כלאים? אמר ליה</strong> <small>[לו]</small> <strong>אביי:</strong> זו איננה ראיה, <strong>בשלמא אי אשמעינן</strong> <small>[נניח אם היה משמיע לנו]</small> הלכה על ידי מעשיו,
## דף לט:
 <strong>ארבע</strong> סוגים שונים <strong>על ארבע רוחות</strong> (קצוות) <strong>הערוגה ואחת באמצע</strong> הערוגה, כדי להרחיקם זה מזה — <strong>שפיר</strong> <small>[יפה]</small> אתה אומר, שמזה מוכח שהוא מקפיד שלא לזרוע כלאים. <strong>אלא הכא</strong> <small>[כאן]</small> שזרע רב כל מין בערוגה נפרדת, מה שעשה היה רק <strong>משום נוי</strong> ליפות את גינת בית המדרש. <strong>ואי נמי</strong> <small>[או גם כן]</small> <strong>משום טרחא דשמעא</strong> <small>[של השמש]</small> <strong>היא,</strong> שזרע כך על מנת שכאשר ישלח את שמשו להביא מין ירק מסויים מהגינה לא יצטרך השמש לחפש, וידע באיזה ערוגה הוא. ואין להוכיח מכאן שחשש לאיסור כלאי זרעים בחוץ לארץ.
 <big>א משנה</big> <strong>כל העושה מצוה אחת</strong> — <strong>מטיבין לו, ומאריכין לו ימיו, ונוחל את הארץ</strong> העליונה, לחיי עולם הבא. <strong>וכל שאינו עושה מצוה אחת</strong> — <strong>אין מטיבין לו, ואין מאריכין לו ימיו, ואינו נוחל את הארץ.</strong>
 <big>ב גמרא</big> <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו במשנה אחרת: <strong>אלו דברים שאדם אוכל פירותיהן בעולם הזה והקרן קיימת לו לעולם הבא, אלו הן: כבוד אב ואם, וגמילות חסדים, והכנסת אורחים, והבאת שלום בין אדם לחבירו, ותלמוד תורה כנגד כולם.</strong> משמע שרק על מצוות אלה מטיבים לו בעולם הזה ולא על כל המצוות כולן!
 <strong>אמר רב יהודה: הכי קאמר</strong> <small>[כך אמר],</small> כך צריך להבין את משנתנו: <strong>כל העושה מצוה אחת יתירה על זכיותיו</strong> ועל ידי כך נהיה הוא מי שרובו זכויות <strong>מטיבים לו, ודומה כמי שמקיים כל התורה כולה.</strong> ושואלים: <strong>מכלל</strong> הדברים אתה למד <strong>דהנך</strong> <small>[ש</small>המצוות המיוחדות <small>הללו]</small> שנמנו במשנה האחרת <strong>אפילו בחדא נמי</strong> <small>[באחת</small> מהן <small>גם כן]</small> זוכה לכל אלה, גם אם עוונותיו מרובים? <strong>אמר רב שמעיה:</strong> המשנה האחרת באה <strong>לומר שאם היתה שקולה,</strong> שכלל עוונותיו שקולים כנגד זכויותיו — הרי מצוה שכזו כשהיא בין הזכויות <strong>מכרעת</strong> לזכותו.
 <big>ג</big> ועוד שואלים: <strong>וכל העושה מצוה אחת יתירה על זכיותיו מטיבין לו</strong> בעולם הזה? <strong>ורמינהו</strong> <small>[ומשליכים,</small> מראים סתירה<small>]</small> מברייתא, ששנינו בה: <strong>כל שזכיותיו מרובין מעונותיו</strong> — <strong>מריעין לו,</strong> שכך נוהגים בו בעולם הזה כדי למרק את עוונותיו בחייו ויזכה לשכר שלם על מצוותיו בעולם הבא. <strong>ודומה כמי ששרף</strong> את <strong>כל התורה כולה ולא שייר ממנה אפילו אות אחת.</strong> ולהיפך, <strong>וכל שעונותיו מרובין מזכיותיו מטיבין לו</strong> בעולם הזה, <strong>ודומה כמי שקיים</strong> את <strong>כל התורה כולה ולא חיסר אות אחת ממנה!</strong>
 <strong>אמר אביי:</strong> מה שאמרה <strong>מתניתין</strong> <small>[משנתנו]</small> שמטיבין לו הכוונה <strong>דעבדין ליה</strong> <small>[שעושים לו]</small> <strong>יום טב</strong> <small>[טוב]</small> <strong>ויום ביש</strong> <small>[רע],</small> שבשכר המצוות זוכה לטוב, אבל מפעם לפעם באים עליו גם ימים רעים כדי למרק את עוונותיו, ועל אותם ימים דיברה הברייתא. <strong>רבא אמר:</strong> משנתנו והברייתא מציגות שתי שיטות שונות. <strong>הא מני</strong> <small>[</small>ברייתא <small>זו</small> כשיטת <small>מי היא]</small> — שיטת <strong>ר' יעקב היא,</strong> ש<strong>אמר</strong> בכלל: <strong>שכר מצוה בהאי עלמא ליכא</strong> <small>[בעולם הזה אין]</small> כלל, וכל שכר המצוות הוא רק לעתיד לבוא.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יעקב אומר: אין לך כל מצוה ומצוה שכתובה בתורה</strong> ו<strong>שמתן שכרה</strong> כתוב <strong>בצדה, שאין תחיית המתים תלויה בה,</strong> כלומר, השכר מגיע לאדם רק בעולם הבא, לאחר תחיית המתים. כיצד? <strong>בכיבוד אב ואם כתיב</strong> <small>[נאמר]</small> <strong>"למען יאריכן ימיך ולמען ייטב לך"</strong> (דברים ה, טז), <strong>בשילוח הקן כתיב</strong> <small>[נאמר]</small> <strong>"למען ייטב לך והארכת ימים"</strong> (שם כב, ז).
  ואם כן, <strong>הרי שאמר לו אביו: עלה לבירה</strong> (לראש הבית, המגדל) <strong>והבא לי גוזלות. ועלה לבירה ושלח את האם, ונטל את הבנים</strong> וקיים איפוא מצוות שילוח הקן וכיבוד אב גם יחד <strong>ובחזירתו נפל ומת</strong> — <strong>היכן טובת ימיו של זה, והיכן אריכות ימיו של זה? אלא: "למען ייטב לך"</strong> כוונתו <strong>לעולם שכולו טוב, ו"למען יאריכן ימיך"</strong> — <strong>לעולם שכולו ארוך.</strong>
 ותוהים: <strong>ודלמא לאו הכי הוה</strong> <small>[ושמא לא כך היה]?</small> שמא באמת כל אדם שעושה מצוות אלה מקבל שכרן בעולם הזה ולא תיתכן מציאות כמו זו שהזכיר ר' יעקב! ומשיבים: <strong>ר' יעקב מעשה חזא</strong> <small>[ראה],</small> שכך אירע לאדם אחד. ושואלים עוד: <strong>ודלמא</strong> <small>[ושמא]</small> אותו אדם <strong>מהרהר בעבירה הוה</strong> <small>[היה]</small> באותה שעה, ובגלל זה נענש? ומשיבים: כלל נקוט בידינו כי <strong>מחשבה רעה אין הקדוש ברוך הוא מצרפה ל</strong>היות כ<strong>מעשה,</strong> ולא היה נענש על מחשבה בלבד.
  ושואלים:  <strong>ודלמא</strong> <small>[ושמא]</small> <strong>מהרהר בעבודה זרה הוה</strong> <small>[היה]</small> אז, <strong>וכתיב</strong> <small>[ונאמר]</small> בענין עבודה זרה <strong>"למען תפש את בית ישראל בלבם"</strong> (יחזקאל יד, ה), שעל עבירה זו נענשים אף על הרהור הלב?! ומשיבים: <strong>איהו נמי הכי קאמר</strong> <small>[הוא,</small> ר' יעקב, <small>גם כן כך אמר]:</small> <strong>אי סלקא דעתך</strong> <small>[אם עולה על דעתך]</small> לומר שיש <strong>שכר מצוה בהאי עלמא</strong> <small>[בעולם הזה]</small> <strong>אמאי</strong> <small>[מדוע]</small> <strong>לא אגין</strong> <small>[הגנו]</small> ה<strong>מצות עליה כי היכי דלא ליתי</strong> <small>[עליו כדי שלא יבוא]</small> <strong>לידי הרהור</strong> עבירה? ואם בכל זאת הירהר בעבודה זרה באותה שעה — משמע שאין המצוה מועילה בעולם הזה.
  ומקשים:  <strong>והא</strong> <small>[והרי]</small> <strong>אמר ר' אלעזר: שלוחי מצוה אין נזוקין!</strong> והרי היה אדם זה שליח מצוה וכיצד קרה הדבר שמת?! ומשיבים: <strong>התם</strong> <small>[שם],</small> <strong>בהליכתן</strong> של שליחי מצוה <strong>שאני</strong> <small>[שונה</small> הדבר<small>]</small> שאינם ניזוקים, אבל מעשה זה אירע לו לאותו אדם בחזרתו משם, ולאחר שכבר עשה את המצוה אינו נשמר.
  ומקשים:  <strong>והא</strong> <small>[והרי]</small> <strong>אמר ר' אלעזר</strong> במפורש: <strong>שלוחי מצוה אינן נזוקין לא בהליכתן ולא בחזירתן!</strong> ומשיבים: <strong>סולם רעוע הוה</strong> <small>[היה]</small> שם, <strong>דקביע היזיקא</strong> <small>[שקבוע</small> בו <small>הנזק]</small> <strong>וכל היכא דקביע היזיקא לא סמכינן אניסא</strong> <small>[וכל מקום ש</small>יש <small>היזק קבוע</small> וברור <small>אין אנו סומכים על הנס].</small> וראיה לדבר זה ממה <strong>דכתיב</strong> <small>[שנאמר]</small> <strong>"ויאמר שמואל איך אלך ושמע שאול והרגני"</strong> (שמואל א טז, ב), שאף שה' ציווה אותו ללכת, מכל מקום כיון שהיתה סכנה ברורה בדבר לא יכול היה לסמוך על הנס שיינצל.
 <strong>אמר רב יוסף: אילמלי דרשיה</strong> <small>[אילו היה דורש]</small> <strong>אחר,</strong> אלישע בן אבויה, <strong>להאי קרא</strong> <small>[את הפסוק הזה]</small> "למען ייטב לך" לעולם הבא כמו שדרש <strong>ר' יעקב בר ברתיה</strong> <small>[בן בתו]</small> — <strong>לא חטא.</strong> ושואלים: <strong>ואחר מאי הוא</strong> <small>[מה הוא]</small> המקרה שבגללו חטא? <strong>איכא דאמרי</strong> <small>[יש שאומרים]:</small> <strong>כי האי גוונא חזא</strong> <small>[כגון זה ראה]</small> שעלה הבן במצות אביו להביא גוזלות, ושילח את האם ונפל ומת, ומשום כך התפקר.
 <strong>ואיכא דאמרי</strong> <small>[ויש אומרים]:</small> <strong>לישנא</strong> <small>[</small>את <small>הלשון]</small> של <strong>חוצפית המתורגמן חזא</strong> <small>[ראה]</small> לאחר שנהרג על ידי המלכות והושלך לחוץ <strong>דהוה גריר ליה דבר אחר</strong> <small>[שהיה גורר אותה חזיר].</small> <strong>אמר: פה שהפיק מרגליות ילחך עפר?! נפק</strong> <small>[יצא]</small> ו<strong>חטא</strong> בגלל זה.
 <big>ד</big> <strong>רמי</strong> <small>[השליך</small> הראה סתירה<small>]</small> <strong>רב טובי בר רב קיסנא לרבא: תנן</strong> <small>[שנינו</small> במשנתנו<small>]</small> <strong>כל העושה מצוה אחת מטיבין לו,</strong> משמע: אם <strong>עשה</strong> מצוה בפועל — <strong>אין</strong> <small>[כן],</small> <strong>לא עשה</strong> — <strong>לא. ורמינהי</strong> <small>[ומשליכים</small> מראים סתירה<small>]</small> ממה ששנינו: <strong>ישב ולא עבר עבירה</strong> — <strong>נותנים לו שכר כעושה מצוה</strong> אף שלא עשה מצוה בפועל ממש! <strong>אמר ליה</strong> <small>[לו]:</small> <strong>התם</strong> <small>[שם]</small> שאמרנו: ישב ולא עבר עבירה — אין הכוונה שישב סתם, אלא <strong>כגון שבא דבר עבירה לידו וניצול הימנה</strong> (ממנה).
 <strong>כי הא</strong> <small>[כמו</small> מעשה <small>זה]</small> ש<strong>ר' חנינא בר פפי תבעתיה ההיא מטרוניתא</strong> <small>[תבעה אותו גבירה אחת</small> לזנות<small>].</small> <strong>אמר מלתא ומלי נפשיה שיחנא וכיבא</strong> <small>[אמר דבר</small> של לחש <small>ומילא</small> את <small>עצמו שחין ופצעים],</small> <strong>עבדה היא מילתא ואיתסי</strong> <small>[עשתה היא דבר</small> אחר של כשפים <small>והתרפא].</small> <strong>ערק, טשא בההוא בי בני</strong> <small>[הלך</small> ו<small>התחבא בבית מרחץ אחד]</small> שהיה מסוכן כל כך מפני המזיקים <strong>דכי הוו עיילין בתרין אפילו ביממא הוו מיתזקי</strong> <small>[שכאשר היו באים</small> בו <small>שנים</small> יחד <small>אפילו ביום היו ניזוקים].</small> <strong>למחר אמרו ליה רבנן</strong> <small>[אמרו לו חכמים]:</small> <strong>מאן נטרך</strong> <small>[מי שמר אותך]</small> במקום המסוכן הזה? <strong>אמר להו</strong> <small>[להם]:</small> היו שם מלאכים שנדמו כמו <strong>שני</strong>
## דף מ.
 <strong>נושאי קיסר</strong> (אנשי צבא) <strong>שמרוני כל הלילה. אמרו ליה</strong> <small>[לו]:</small> <strong>שמא דבר ערוה בא לידך וניצלת הימנו,</strong> ולכן קרה לך נס זה. <strong>דתנינא</strong> <small>[ששנינו]:</small> <strong>כל הבא דבר ערוה לידו וניצל הימנו</strong> — <strong>עושין לו נס.</strong> נאמר <strong>"גברי כח עושי דברו לשמע בקול דברו"</strong> (תהלים קג, כ) — <strong>כגון ר' צדוק וחביריו.</strong> ומה מעשיהם?
 <strong>ר' צדוק תבעתיה ההיא מטרוניתא</strong> <small>[תבעה אותו גבירה אחת</small> לזנות<small>],</small> <strong>אמר לה: חלש לי ליבאי ולא מצינא</strong> <small>[חלוש לבי ואיני יכול,</small> איני מסוגל לכך עכשו<small>],</small> האם <strong>איכא מידי למיכל</strong> <small>[יש משהו לאכול</small> שאתחזק בו<small>]?</small> <strong>אמרה ליה</strong> <small>[לו]:</small> <strong>איכא</strong> <small>[יש כאן]</small> <strong>דבר טמא. אמר לה: מאי נפקא מינה</strong> <small>מה יצא מזה]?</small> מה הבדל יש בדבר? <strong>דעביד הא</strong> <small>[</small>מי <small>שעושה</small> מעשה <small>כזה]</small> — <strong>אכול הא</strong> <small>[אוכל</small> גם מאכל <small>כזה].</small> <strong>שגרת תנורא, קא מנחא ליה</strong> <small>[הסיקה תנור</small> ו<small>הניחה בו</small> להיצלות את האוכל האסור<small>].</small> <strong>סליק ויתיב בגויה</strong> <small>[עלה וישב בתוך</small> התנור<small>].</small> <strong>אמרה ליה</strong> <small>[לו]:</small> <strong>מאי האי</strong> <small>[מה</small> פשר מעשה <small>זה]?</small> <strong>אמר לה: דעביד הא</strong> <small>[</small>מי <small>שעושה</small> מעשה <small>כזה]</small> — <strong>נפיל בהא</strong> <small>[נופל בזה],</small> כלומר, בגיהנום. <strong>אמרה ליה</strong> <small>[לו]:</small> <strong>אי ידעי כולי האי</strong> <small>[אילו הייתי יודעת</small> ש<small>כל כך</small> חמור הדבר בעיניך<small>]</small> — <strong>לא צערתיך</strong> <small>[הייתי מצערת אותך].</small>
 ועוד מסופר: <strong>רב כהנא הוה קמזבין דיקולי</strong> <small>[היה מוכר סלי</small> נשים קלועים מנצרים של דקל<small>],</small> <strong>תבעתיה ההיא מטרוניתא</strong> <small>[תבעה אותו גבירה אחת</small> לזנות<small>].</small> <strong>אמר לה: איזיל איקשיט נפשאי</strong> <small>[אלך אקשט</small> את <small>עצמי]</small> לפני כן, <strong>סליק וקנפיל מאיגרא לארעא</strong> <small>[עלה</small> לגג <small>ונפל מהגג לארץ].</small> <strong>אתא</strong> <small>[בא]</small> <strong>אליהו</strong> הנביא <strong>קבליה</strong> <small>[</small>ו<small>קיבל אותו].</small> <strong>אמר ליה</strong> <small>[לו]</small> אליהו לרב כהנא: <strong>אטרחתן ארבע מאה פרסי</strong> <small>[הטרחת אותי ארבע מאות פרסה]</small> כדי לבוא אליך להצילך! <strong>אמר ליה</strong> <small>[לו]:</small> <strong>מי גרם לי</strong> להגיע לידי מעשה זה <strong>לאו עניותא</strong> <small>[</small>האם <small>לא העניות]?</small> שהייתי נזקק להתעסק בעיסוק כזה עם נשים? <strong>יהב ליה שיפא דדינרי</strong> <small>[נתן לו</small> אליהו <small>סל</small> מלא <small>דינרים]</small> שלא יצטרך עוד לעסוק בכך.
 <big>א</big> <strong>רמי ליה</strong> <small>[השליך,</small> הראה סתירה<small>]</small> <strong>רבא לרב נחמן: תנן</strong> <small>[שנינו</small> במשנה<small>]:</small> <strong>אלו דברים שאדם עושה אותן ואוכל פירותיהן בעולם הזה והקרן קיימת לו לעולם הבא, אלו הן: כיבוד אב ואם, וגמילות חסדים, והבאת שלום שבין אדם לחבירו, ותלמוד תורה כנגד כולם.</strong>
 ומה הוא המקור לכך — <strong>בכיבוד אב ואם כתיב</strong> <small>[נאמר]:</small> <strong>"למען יאריכן ימיך ולמען ייטב לך"</strong> (דברים ה, טז), משמע שיש לו שכר בעולם הזה. <strong>בגמילות חסדים כתיב</strong> <small>[נאמר]:</small> <strong>"רדף צדקה וחסד ימצא חיים צדקה וכבוד"</strong> (משלי כא, כא)
 ומשמעות הכתוב שימצא כן בעולם הזה, <strong>ובהבאת שלום כתיב</strong> <small>[נאמר]</small> <strong>"בקש שלום ורדפהו"</strong> (תהלים לד, טו), <strong>ואמר ר' אבהו: אתיא</strong> <small>[באה,</small> נלמדת הבאת שלום<small>]</small> בגזירה שווה <strong>"רדיפה" "רדיפה"; כתיב הכא</strong> <small>[נאמר כאן]</small> <strong>"בקש שלום ורדפהו" וכתיב התם</strong> <small>[ונאמר שם]</small> בגמילות חסדים <strong>"רדף צדקה וחסד"</strong> ללמד שאף רודף השלום יזכה לחיים, צדקה וכבוד. <strong>בתלמוד תורה כתיב</strong> <small>[נאמר]</small> <strong>"כי הוא חייך וארך ימיך"</strong> (דברים ל, כ).
  ושאל רבא: <strong>בשילוח הקן נמי כתיב</strong> <small>[גם כן נאמר]</small> <strong>"למען ייטב לך והארכת ימים"</strong> (שם כב, ז), <strong>ליתני נמי הא</strong> <small>[שישנה גם כן</small> מצוה <small>זו]!</small> ענה לו רב נחמן: <strong>תנא</strong> <small>[שנה]</small> <strong>ושייר</strong> ולא מנה הכל. אמר לו: <strong>תני</strong> <small>[שנה]</small> ה<strong>תנא "אלו דברים",</strong> כלומר, שרצה לדייק ולומר רק אלו בכלל, <strong>ואת אמרת תנא</strong> <small>[ואתה אומר שנה]</small> <strong>ושייר?!</strong>
 <strong>אמר רבא: רב אידי אסברא</strong> <small>[הסביר]</small> <strong>לי</strong> את הדבר. נאמר <strong>"אמרו צדיק כי טוב כי פרי מעלליהם יאכלו"</strong> (ישעיה ג, י). ונשאלת השאלה: <strong>וכי יש צדיק טוב ויש צדיק שאינו טוב? אלא</strong> כך יש להבין: מי שהוא <strong>טוב לשמים ו</strong>טוב <strong>לבריות</strong> — <strong>זהו צדיק טוב,</strong> מי ש<strong>טוב לשמים ורע לבריות</strong> — <strong>זהו צדיק שאינו טוב.</strong>
 <strong>כיוצא בדבר אתה אומר "אוי לרשע רע כי גמול ידיו יעשה לו"</strong> (שם יא). <strong>וכי יש רשע רע ויש שאינו רע? אלא: רע לשמים ורע לבריות</strong> — <strong>הוא רשע רע, רע לשמים ואינו רע לבריות</strong> — <strong>זהו רשע שאינו רע.</strong> ורק מי שהוא "צדיק טוב" שעושה מצוה שיש בה גם טובה לבריות הוא הזוכה לאכול מפירותיה בעולם הזה, ואלו הם הדברים ששנינו, מה שאין כן בשילוח הקן שאין בה טובה לבריות.
 <big>ב</big> אגב כך מביאים: <strong>הזכות</strong> (מצוה) <strong>יש לה קרן ויש לה פירות,</strong> שמקבל שכר יתר על שכר עצם המצוה שעשה ("קרן") כעין פירות ורווחים, <strong>שנאמר "אמרו צדיק כי טוב</strong> כי פרי מעלליהם יאכלו<strong>"</strong> (ישעיה ג, י). <strong>עבירה יש לה קרן ואין לה פירות, שנאמר: "אוי לרשע רע</strong> כי גמול ידיו יעשה לו
 <strong>"</strong>(שם, שם יא) ולא יותר מזה. <strong>ואלא מה</strong> (איך) <strong>אני מקיים</strong> את הפסוק הנאמר בעוברי עבירה <strong>"ויאכלו מפרי דרכם וממעצתיהם ישבעו"</strong> (משלי א, לא), שמשמע שיש גם פירות לעבירה והרשע נענש גם על פירות העבירה? אלא יש לומר כך: <strong>עבירה שעושה פירות,</strong> שיש תוצאות מעשיות לרע מן העבירה הזו, כגון שלמדים אחרים מאותו אדם לעשות כמוהו — <strong>יש לה פירות</strong> גם לענין העונש. <strong>ו</strong>עבירה <strong>שאין עושה פירות</strong> — <strong>אין לה פירות.</strong>
 ועוד שנו: <strong>מחשבה טובה מצרפה</strong> הקדוש ברוך הוא <strong>למעשה, שנאמר: "אז נדברו יראי ה' איש אל רעהו ויקשב ה' וישמע ויכתב ספר זכרון לפניו ליראי ה' ולחשבי שמו"</strong> (מלאכי ג, טז). ומסבירים: <strong>מאי</strong> <small>[מה</small> פירוש<small>]</small> <strong>"ולחשבי שמו"? אמר רב אסי: אפילו חשב אדם לעשות מצוה ונאנס ולא עשאה</strong> — <strong>מעלה</strong> (מחשיב) <strong>עליו הכתוב כאילו עשאה</strong> בפועל, ונזכר הדבר לפני הקדוש ברוך הוא כמצוה שנעשתה.
  ואילו <strong>מחשבה רעה אין</strong> הקדוש ברוך הוא <strong>מצרפה למעשה, שנאמר "און אם ראיתי בלבי לא ישמע ה'"</strong> (תהלים סו, יח). <strong>ואלא מה</strong> (איך) <strong>אני מקים</strong> את האמור <strong>"הנני מביא אל העם הזה רעה פרי מחשבותם"</strong> (ראה ירמיה ו, יט)? לומר: <strong>מחשבה</strong> רעה <strong>שעושה פרי</strong> ("פרי מחשבותם") ומביאה לידי מעשה <strong>הקדוש ברוך הוא מצרפה למעשה</strong> ונענש על המחשבה, <strong>מחשבה שאין בה פרי</strong> — <strong>אין הקדוש ברוך הוא מצרפה למעשה.</strong>
 ומקשים: <strong>ואלא הא דכתיב</strong> <small>[זה שנאמר]</small> <strong>"למען תפש את [בית] ישראל בלבם"</strong> (יחזקאל יד, ה), מלמד שנענשים גם על מחשבה שבלב! <strong>אמר רב אחא בר יעקב:</strong> הכתוב <strong>ההוא בעבודה זרה הוא דכתיב</strong> <small>[שנאמר],</small> <strong>דאמר מר</strong> <small>[שאמר החכם]:</small> <strong>חמורה עבודה זרה, שכל הכופר בה כמודה בכל התורה כולה.</strong> ולהיפך, המודה בה ככופר בכל התורה. ומפני חומרתה אף המהרהר בעבודה זרה נענש.
 <strong>עולא אמר:</strong> יש לפרש זאת <strong>כ</strong>דברי <strong>רב הונא</strong> ש<strong>אמר רב הונא: כיון שעבר אדם עבירה ושנה בה</strong> — <strong>הותרה לו.</strong> מיד תוהים על לשון זו: <strong>הותרה לו סלקא דעתך</strong> <small>[עולה על דעתך]?!</small> <strong>אלא</strong> כוונתו: <strong>נעשית לו כהיתר,</strong> שהוא מתרגל בה ושוב אינו מרגיש שעבירה בידו.
 <big>ג</big> <strong>אמר ר' אבהו משום</strong> (בשם) <strong>ר' חנינא: נוח לו</strong> (מוטב לו) <strong>לאדם שיעבור עבירה בסתר, ואל יחלל שם שמים</strong> לעבור על מצות ה' <strong>בפרהסיא, שנאמר: "ואתם בית ישראל כה אמר ה'</strong> אלקים <strong>איש גלוליו לכו עבדו [ואחר] אם אינכם שמעים אלי, ואת שם קדשי לא תחללו"</strong> (יחזקאל כ, לט).
 <strong>אמר ר' אלעאי הזקן: אם רואה אדם שיצרו מתגבר עליו</strong> — <strong>ילך למקום שאין מכירין אותו, וילבש שחורים, ויתכסה שחורים,</strong> כלומר, בגדים פשוטים ופחותים <strong>ויעשה כמו שלבו חפץ, ואל יחלל שם שמים בפרהסיא.</strong>
 ותוהים: <strong>איני</strong> <small>[כך הוא]</small> הדבר? <strong>והתניא</strong> <small>[והרי שנינו</small> בברייתא<small>]:</small> <strong>כל שלא חס על כבוד קונו</strong> — <strong>ראוי לו שלא בא לעולם.</strong> ושאלו: <strong>מה היא,</strong> מיהו זה שלא חס על כבוד קונו? <strong>רבה אומר: זה המסתכל בקשת,</strong> שנאמר בה שהיא כ"מראה כבוד ה'" (יחזקאל א, כח). <strong>רב יוסף אומר: זה העובר עבירה בסתר,</strong> שמגלה בכך שחושש מן הבריות אבל אינו חושש לכבוד קונו המלא את הכל. משמע שהעובר עבירה בסתר חמור יותר!
  ומשיבים:  <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שעליו נאמר שלא חס על כבוד קונו — הוא זה <strong>דמצי כייף ליצריה</strong> <small>[</small><small>שיכול לכפות את יצרו]</small> ועובר עבירה בסתר, <strong>והא</strong> <small>[וזה]</small> שמוטב שיעבור עבירה בסתר — הרי זה באופן <strong>דלא מצי כייף ליצריה</strong> <small>[שאינו יכול לכפות את יצרו].</small>
 <strong>תנן התם</strong> <small>[שנינו שם]:</small> <strong>אין מקיפין בחילול השם, אחד שוגג ואחד מזיד.</strong> ושואלים: <strong>מאי</strong> <small>[מה</small> פירוש<small>]</small> <strong>"אין מקיפין"? אמר מר זוטרא: שאין עושים כחנווני,</strong> כלומר, שהוא נותן דברים בהקפה, בהלוואה על החשבון, אלא אדם נענש מיד, ללא דיחוי. <strong>מר בריה</strong> <small>[בנו]</small> של <strong>רבנא אמר: לומר שאם היתה</strong> עבירה של חילול ה' <strong>שקולה</strong> שעל ידה נעשו זכויותיו וחובותיו שקולים — הרי היא <strong>מכרעת</strong> לחובה. ומפרש "מקיפים" במובן משווים, מדמים. שלעבירה זו אין השוואה, והיא מכרעת לחובה.
 <big>ד</big> <strong>תנו רבנן</strong> <small>[שנו חכמים]:</small> <strong>לעולם</strong>
## דף מ:
 <strong>יראה אדם עצמו כאילו</strong> הוא שקול: <strong>חציו חייב וחציו זכאי</strong> בדיוק, וכאילו הוא במאזנים ששתי הכפות מאוזנות, ולכן אם <strong>עשה מצוה אחת</strong> — <strong>אשריו, שהכריע</strong> את <strong>עצמו</strong> בכך <strong>לכף זכות, עבר עבירה אחת</strong> — <strong>אוי לו, שהכריע את עצמו</strong> בכך <strong>לכף חובה, שנאמר: "וחוטא אחד יאבד טובה הרבה"</strong> (קהלת ט, יח), לומר: <strong>בשביל חטא יחידי שחטא אובד ממנו טובות הרבה.</strong>
 <strong>ר' אלעזר בר' שמעון אומר: לפי שהעולם נידון אחר רובו</strong> אם יש לו רוב מצוות או רוב עבירות, <strong>והיחיד נידון אחר רובו,</strong> לכן צריך לחשוב כל אדם בלבו: אם <strong>עשה מצוה אחת</strong> — <strong>אשריו, שהכריע את עצמו ואת כל העולם לכף זכות,</strong> ואם <strong>עבר עבירה אחת</strong> — <strong>אוי לו, שהכריע את עצמו ואת כל העולם לכף חובה, שנאמר: "וחוטא אחד</strong> יאבד טובה הרבה <strong>"</strong>— <strong>בשביל חטא יחידי שעשה זה אבד ממנו ומכל העולם טובה הרבה.</strong>
 <strong>ר' שמעון בן יוחי אומר: אפילו</strong> היה <strong>צדיק גמור כל ימיו ומרד</strong> (פשע ועבר) <strong>באחרונה</strong> (בסוף ימיו) — <strong>איבד את</strong> הזכויות <strong>הראשונות, שנאמר: "צדקת הצדיק לא תצילנו ביום פשעו"</strong> (יחזקאל לג, יב). <strong>ו</strong>להיפך: <strong>אפילו</strong> היה <strong>רשע גמור כל ימיו ועשה תשובה באחרונה</strong> — <strong>אין מזכירים לו שוב רשעו, שנאמר: "ורשעת הרשע לא יכשל בה ביום שובו מרשעו"</strong> (שם).
  ושואלים:  <strong>וניהוי</strong> <small>[ושיהיה]</small> זה שעשה כל ימיו מצוות ואחר כך עבר עבירה — לפחות <strong>כמחצה עונות ומחצה זכיות,</strong> וייחשבו אלה כנגד אלה! ולמה הוא נידון לכף חובה? <strong>אמר ריש לקיש:</strong> כאן אין מדובר במי שרק עבר עבירה אלא <strong>בתוהא</strong> (מתחרט) <strong>על</strong> כל המצוות <strong>הראשונות</strong> שעשה שאז אין נחשבות לו המצוות שעשה כלל.
 <big>א משנה</big> <strong>כל שישנו</strong> (שיש בו) <strong>במקרא ובמשנה ובדרך ארץ,</strong> שעושה מלאכתו ושאר מעשיו כיאות — <strong>לא במהרה הוא חוטא, שנאמר: "והחוט המשלש לא במהרה ינתק"</strong> (קהלת ד, יב), שאם יש בו שלושה אלה, אינו מגיע לידי עבירה. <strong>וכל שאינו לא במקרא ולא במשנה ולא בדרך ארץ</strong> — <strong>אינו מן היישוב,</strong> כלומר אינו נחשב אדם כלל.
 <big>ב גמרא</big> <strong>אמר ר' אלעזר בר' צדוק: למה צדיקים נמשלים בעולם הזה</strong> — <strong>לאילן שכולו עומד במקום טהרה, ונופו</strong> (ענפיו) <strong>נוטה למקום טומאה,</strong> ונמצא שחלק מהאילן נמצא במקום טמא. אם <strong>נקצץ נופו</strong> — <strong>כולו עומד במקום טהרה. כך הקדוש ברוך הוא מביא יסורים על צדיקים בעולם הזה</strong> אם נטו קצת למקום טומאה ועבירה, ומייסר אותם ("קוצץ נופו") — <strong>כדי שיירשו העולם הבא</strong> בשלימות, <strong>שנאמר: "והיה ראשיתך מצער ואחריתך ישגה מאד"</strong> (איוב ח, ז).
 <strong>ולמה רשעים דומים בעולם הזה</strong> — <strong>לאילן שכולו עומד במקום טומאה ונופו נוטה למקום טהרה.</strong> אם <strong>נקצץ נופו</strong> — <strong>כולו עומד במקום טומאה. כך הקדוש ברוך הוא משפיע להן טובה לרשעים בעולם הזה</strong> על מעט מצוות שעשו ("נופו") <strong>כדי לטורדן</strong> (לגרשם) <strong>ולהורישן למדריגה התחתונה</strong> לעתיד לבוא, <strong>שנאמר: "יש דרך ישר לפני איש ואחריתה דרכי מות"</strong> (משלי יד, יב).
 <big>ג</big> כיון שהוזכרו במשנה זו וקודמתה מעלות התורה, מביאים מעשה זה: <strong>וכבר היה ר' טרפון וזקנים מסובין בעלית בית נתזה בלוד. נשאלה שאילה</strong> (שאלה) <strong>זו בפניהם: תלמוד גדול או מעשה גדול? נענה ר' טרפון ואמר: מעשה גדול. נענה ר' עקיבא ואמר: תלמוד גדול. נענו כולם ואמרו: תלמוד גדול</strong> אבל לא מצד עצמו, אלא מפני <strong>שהתלמוד מביא לידי מעשה.</strong>
 <strong>תניא</strong> <small>[שנויה</small> ברייתא<small>],</small> <strong>ר' יוסי אומר: גדול תלמוד</strong> תורה <strong>שקדם ל</strong>מצות <strong>חלה ארבעים שנה,</strong> שתורה ניתנה לישראל מיד בצאתם ממצרים ובמצות חלה נתחייבו רק בבואם לארץ. וקדם <strong>ל</strong>מצות <strong>תרומות ולמעשרות חמשים וארבע</strong> שנים שלא נתחייבו בהן אלא לאחר ארבע עשרה שנים של כיבוש וחלוקת הארץ אחר כניסתם לארץ. <strong>לשמיטים</strong> (מצות שמיטה) <strong>ששים ואחת</strong> שנה, שרק לאחר חלוקת הארץ החלו למנות את השנים עד לשנה השביעית. <strong>ליובלות מאה ושלש</strong> שאף מנין היובל הראשון החל רק מסוף חלוקת הארץ.
  ותוהים: מדוע אמר  <strong>מאה ושלש</strong> שנים? הלא <strong>מאה וארבע הויין</strong> <small>[הן]</small> שיש להוסיף חמישים שנה על חמישים וארבע השנים שמהן החלו לקיים מצוות התלויות בארץ! ומשיבים: <strong>קסבר</strong> <small>[סבור</small> הוא<small>]</small> כי <strong>יובל מתחילתו</strong> (מתחילת השנה) <strong>הוא משמט</strong> לענין שילוח עבדים והחזרת קרקעות, ולכן עברו מאה ושלש שנים עד שחלה מצות היובל.
 <strong>וכשם שהלימוד קודם למעשה,</strong> כלומר, שמצות הלימוד קודם למצוות אחרות, <strong>כך דינו</strong> של אדם בדין של מעלה, שנידון על לימוד תורה <strong>קודם</strong> לדין שנידון על <strong>מעשה</strong> המצוות, <strong>כ</strong>דברי <strong>רב המנונא.</strong> ש<strong>אמר רב המנונא: אין תחילת דינו של אדם אלא על דברי תורה, שנאמר: "פוטר מים ראשית מדון"</strong> (משלי יז, יד) שהוא מפרש שעל עוון ביטול תורה, ("פוטר מים"), שפטר עצמו מתורה, ואין מים אלא תורה, היא ראשית דינו ("מדון").
 <strong>וכשם שדינו</strong> של תלמוד תורה <strong>קודם ל</strong>דין של כל <strong>מעשה</strong> אחר — <strong>כך שכרו קודם ל</strong>שכר <strong>מעשה, שנאמר: "ויתן להם ארצות גוים ועמל לאמים יירשו. בעבור ישמרו חקיו ותורתיו ינצרו"</strong> (תהלים קה, מד–מה), שתשלום השכר הראשון הוא על שמירת החוקים והתורות — לימוד התורה.
 <big>ד</big> שנינו במשנה <strong>כל שאינו לא במקרא ולא במשנה</strong> ולא בדרך ארץ אינו מן הישוב. <strong>אמר ר' יוחנן: ופסול לעדות,</strong> שאינו בגדר בני אדם שאפשר לסמוך עליהם. <strong>תנו רבנן</strong> <small>[שנו חכמים]:</small> <strong>האוכל בשוק הרי זה דומה לכלב,</strong> שהוא מזלזל בעצמו ואינו מתבייש לאכול בכל מקום. <strong>ויש אומרים</strong> שהוא אף <strong>פסול לעדות. אמר ר' אידי בר אבין: הלכה כיש אומרים.</strong>
 וכעין הדברים הללו <strong>דרש בר קפרא: רגזן</strong>
## דף מא.
 <strong>לא עלתה בידו</strong> (הצליח להשיג) <strong>אלא רגזנותא</strong> <small>[רגזנות],</small> שאין כל תועלת באה לו מן הרוגז, ואין נשאר בידו אלא עצם הרוגז שרגז. <strong>ולאדם טוב מטעימים אותו מפרי מעשיו. וכל</strong> אדם <strong>שאינו לא במקרא ולא במשנה ולא בדרך ארץ — דור</strong> (נדור) <strong>הנאה,</strong> קבל עליך שלא תיהנה <strong>ממנו</strong> ואל תתעסק עימו כלל, <strong>שנאמר: "ובמושב לצים לא ישב"</strong> (תהלים א, א), כי <strong>מושבו</strong> של אדם כזה הוא בהכרח <strong>מושב לצים,</strong> שהרי אין לו במה לעסוק אלא בדברים בטלים.
 
 <big>א משנה</big> <strong>האיש מקדש</strong> את האשה <strong>בו,</strong> כלומר, הוא בעצמו, <strong>ו</strong>כן <strong>בשלוחו</strong> על ידי שליח. וכן <strong>האשה מתקדשת בה</strong> בעצמה, <strong>ובשלוחה. האיש מקדש את בתו כשהיא נערה, בו ובשלוחו.</strong>
 <big>ב גמרא</big> תחילה תוהים על לשון המשנה: <strong>השתא</strong> <small>[עכשיו,</small> הרי<small>]</small> אמרה המשנה ש<strong>בשלוחו מקדש, בו מיבעיא</strong> <small>[נצרכה</small> לומר<small>]</small> שיכול לקדש אותה בעצמו?! <strong>אמר רב יוסף:</strong> יש בדברי המשנה הדגשה במה שנאמר "בו" וגם "בשלוחו" לקבוע סדר שהוא קודם לשלוחו, לומר <strong>מצוה בו יותר מבשלוחו.</strong> כי אף שהקידושין חלים בכל מקרה, מכל מקום ראוי שתיעשה המצוה על ידו ולא על ידי שליח. <strong>כי הא</strong> <small>[כמו</small> מעשה <small>זה]</small> ש<strong>רב ספרא מחריך רישא</strong> <small>[היה חורך</small> את <small>ראש]</small> הבהמה בעצמו בערב שבת להכינו לכבוד שבת, <strong>רבא מלח שיבוטא</strong> <small>[היה מולח דג שיבוטה]</small> כדי לקיים בעצמו את המצוה להכין צרכי שבת, אף שהמלאכה יכולה היתה להיעשות על ידי אחרים.
 <strong>איכא דאמרי</strong> <small>[יש שאומרים]:</small> <strong>בהא איסורא נמי אית</strong> <small>[ב</small>מצוה <small>זאת,</small> קידושין, <small>איסור גם כן יש]</small> <strong>בה</strong> אם מקדש אשה על ידי שליח, <strong>כ</strong>דברי <strong>רב יהודה אמר רב.</strong> ש<strong>אמר רב יהודה אמר רב: אסור לאדם שיקדש את האשה עד שיראנה, שמא יראה בה</strong> לאחר הקדושין <strong>דבר מגונה, ותתגנה עליו</strong> וישנאנה, <strong>ורחמנא אמר</strong> <small>[והתורה אמרה]</small> <strong>"ואהבת לרעך כמוך"</strong> (ויקרא יט, יח) וכדי שלא יגיע למכשול בדבר זה אמרו שיקדש הוא אותה בעצמו וכך יראנה ויחליט אם נאה היא בעיניו.
 <strong>ו</strong>לפי שיטה זו <strong>כי איתמר</strong> <small>[כאשר נאמרה]</small> שמועה זו של <strong>רב יוסף</strong> שמצוה בו יותר מבשלוחו שמשמע שרק מצוה לכתחילה שיעשה בעצמו — <strong>אסיפא איתמר</strong> <small>[על סופו,</small> על הקטע האחרון של המשנה <small>נאמר],</small> שאמרנו ש<strong>האשה מתקדשת בה ובשלוחה.</strong> ויש לשאול: <strong>השתא</strong> <small>[עכשיו]</small> הרי <strong>בשלוחה מיקדשא</strong> <small>[</small>היא <small>מתקדשת]</small> <strong>בה</strong> עצמה <strong>מיבעיא</strong> <small>[נצרכה</small> לומר<small>]?!</small> ועל כך <strong>אמר רב יוסף: מצוה בה יותר מבשלוחה. כי הא</strong> <small>[כמו זו]</small> שאמרנו ש<strong>רב ספרא מחריך רישא</strong> <small>[היה חורך ראש</small> בהמה<small>]</small> ו<strong>רבא מלח שיבוטא</strong> <small>[היה מולח דג שיבוטה]</small> לכבוד שבת.
 <strong>אבל בהא איסורא לית</strong> <small>[בזה,</small> כשממנה האשה שליח לקידושיה, <small>איסור אין]</small> <strong>בה.</strong> וטעמו של דבר — <strong>כ</strong>דברי <strong>ריש לקיש,</strong> ש<strong>אמר ריש לקיש:</strong> פתגם הוא שאומרות הנשים: <strong>טב למיתב טן דו מלמיתב ארמלו</strong> <small>[טוב לשבת בשנים מלשבת אלמנה,</small> בודדה<small>],</small> לומר שהאשה אינה מקפידה כל כך ומסתפקת אף בגבר שיש בו איזה פגם ולכן אף אם תתקדש על ידי שליח ולא תראה לפני כן את בעלה, אין לחשוש שיתגנה בעיניה ותשנאנו.
 <big>ג</big> שנינו במשנה ש<strong>האיש מקדש את בתו כשהיא נערה.</strong> ונדייק מכאן: <strong>כשהיא נערה</strong> — <strong>אין</strong> <small>[כן],</small> <strong>כשהיא קטנה</strong> — <strong>לא. מסייע ליה</strong> <small>[לו]</small> הדבר <strong>לרב,</strong> ש<strong>אמר רב יהודה אמר רב ואיתימא</strong> <small>[ויש אומרים]</small> שאמר זאת <strong>ר' אלעזר: אסור לאדם שיקדש את בתו כשהיא קטנה, עד שתגדל ותאמר "בפלוני אני רוצה".</strong> כי אם מקדש אותה כשהיא קטנה ואין בה דעת — שמא לכשתגדל לא תרצה בו, ונמצאת נשואה לאדם שאינו כלבבה.
 <big>ד</big> במשנה זו נאמרו דינים ביחס לשליחות, שיפה כוח השליח גם לגבי קידושין. ושואלים: גופו של דין ה<strong>שליחות מנלן</strong> <small>[מניין לנו]?</small> ומשיבים: <strong>דתניא</strong> <small>[שכן</small> <small>שנינו</small> בברייתא<small>]:</small> נאמר בתורה בדין גירושי אשה "ושלחה מביתו" (דברים כד, א) ומתוך שלא נקט בלשון גירושין אלא בלשון <strong>"ושלח"</strong> — הרי זה <strong>מלמד שהוא,</strong> הבעל, <strong>עושה שליח,</strong> שאינו צריך לתת לה גט בעצמו.
  וממה שנאמר <strong>"ושלחה"</strong> — <strong>מלמד</strong> על ידי הכתיב (שאפשר לקרוא "ושלחה" ללא מפיק ה"א) <strong>ש</strong>גם <strong>היא</strong> האשה <strong>עושה שליח</strong> לקבל את גיטה, ומפני שנאמר באותו ענין פעמיים <strong>"ושלח" "ושלחה"</strong> (שם ג) — <strong>מלמד ש</strong>אף <strong>השליח עושה שליח.</strong>
 ושואלים: <strong>אשכחן</strong> <small>[מצאנו</small> איפוא שיש דין שליחות<small>]</small> <strong>בגירושין, בקידושין מנלן</strong> <small>[מניין לנו]?</small> <strong>וכי תימא דיליף</strong> <small>[ואם תאמר ש</small>הוא <small>לומד]</small> דבר זה <strong>מגירושין</strong> שכשם שיוצאת מבעלה, כך גם נכנסת אליו לרשותו על ידי שליח, אולם אין הדברים דומים בדיניהם: שהרי <strong>מה לגירושין</strong> — <strong>שכן ישנן בעל כרחה,</strong> וכיון שיכול אדם לגרש את אשתו בעל כרחה שמא יפה כוחו לעשות זאת גם על ידי שליח, מה שאין כן בקידושין שהם מרצונה בלבד. ומשיבים: <strong>אמר קרא</strong> <small>[הכתוב]</small> <strong>"ויצאה</strong> מביתו והלכה <strong>והיתה</strong> לאיש אחר<strong>"</strong> (שם ב), <strong>מקיש</strong> <small>[משווה]</small> הפסוק הזה <strong>הויה,</strong> קניינה של אשה לאיש, כלומר, קידושין, <strong>ליציאה,</strong> לגירושין; <strong>מה</strong> לצורך <strong>יציאה משוי</strong> <small>[עושה,</small> ממנה<small>]</small> המגרש <strong>שליח</strong> — <strong>אף</strong> לענין <strong>הויה נמי</strong> <small>[גם כן]</small> <strong>משוי</strong> <small>[ממנה]</small> <strong>שליח.</strong>
 ושואלים: <strong>ואלא הא דתנן</strong> <small>[זו ששנינו</small> במשנה<small>]:</small> <strong>האומר לשלוחו "צא תרום"</strong> עבורי תרומה מתבואת שדי — <strong>תורם</strong> השליח <strong>כדעת בעל הבית</strong> לפי השיעור שרוצה בעל הבית לתת. שיש הנותנים בעין יפה — אחד מארבעים, ויש בעין רעה אחד משישים. <strong>ואם אינו יודע</strong> מהי <strong>דעת בעל הבית</strong> — <strong>תורם ב</strong>מידה <strong>בינונית,</strong> שהיא <strong>אחד מחמשים</strong> מן היבול.
## דף מא:
 <strong>פיחת עשרה או הוסיף עשרה,</strong> שנתן יותר מהכמות או פחות מהכמות — <strong>תרומתו תרומה. מנלן</strong> <small>[מניין לנו]</small> שאפשר למנות שליח לתרומה? <strong>וכי תימא דיליף</strong> <small>[ואם תאמר ש</small>הוא <small>לומד]</small> דבר זה <strong>מגירושין</strong> — אולם אפשר להקשות על השוואה זו: <strong>מה לגירושין שכן ישנן</strong> (נחשבות) <strong>חול</strong> לגבי תרומה, ואין ללמוד מכאן שתועיל שליחות בתרומה שיש בה קדושה! ומשיבים: <strong>אמר קרא</strong> <small>[הכתוב]</small> בענין תרומה "כן תרימו גם אתם" (במדבר יח, כח), שהרי יכול לכתוב רק <strong>"אתם",</strong> והריבוי <strong>"גם אתם"</strong> בא <strong>לרבות את השליח.</strong>
 ושואלים: <strong>ונכתוב רחמנא</strong> <small>[ותכתוב התורה]</small> שליחות <strong>בתרומה, וניתו הנך ונגמרו מיניה</strong> <small>[ויבואו אלה,</small> קידושין וגירושין, <small>ויילמדו ממנה]</small> שגם בהם יש שליחות! ומשיבים: <strong>משום דאיכא למפרך</strong> <small>[שיש מקום לפרוך,</small> לשבור<small>]</small> את ההשוואה, ולומר: שונה תרומה <strong>שכן ישנה</strong> בה צד להקל, שאפשר להפרישה גם <strong>במחשבה,</strong> שאין צורך דווקא במעשה הפרשה ודי אם הוא חושב ומחליט בליבו על כך, ומשום כך מובן מדוע נעשית גם על ידי שליח, מה שאין כן בקידושין וגירושין.
  ועוד שואלים: <strong>והא דתנן</strong> <small>[וזה ששנינו</small> במשנה<small>]:</small> <strong>חבורה</strong> של בני אדם שנמנו להשתתף בקרבן פסח <strong>שאבד פסחה</strong> (הבהמה שהקדישו לקרבן פסח), <strong>ואמרו לאחד</strong> מהם: <strong>צא ובקש</strong> (חפש) <strong>ושחוט עלינו</strong> (עבורנו) את הבהמה הזו, <strong>והלך ו</strong>אכן <strong>מצא</strong> את הבהמה <strong>ושחט. והן</strong> שראו בינתיים שהוא אינו מגיע <strong>לקחו</strong> (קנו) בהמה אחרת לקרבן פסח <strong>ושחטו</strong> אותה, <strong>אם שלו נשחט ראשון</strong> — <strong>הוא אוכל משלו,</strong> מזה שמצא, <strong>והם</strong> שאר בני החבורה <strong>אוכלים ושותים עמו.</strong> ומכאן למדים שהוא נעשה שליח עבורם לשחיטת הפסח.
 <strong>מנלן</strong> <small>[מניין לנו]</small> דין זה של שליחות בקדשים? <strong>וכי תימא דיליף מהנך</strong> <small>[ואם תאמר ש</small>הוא <small>לומד מאלו,</small> כלומר, מגירושין ומתרומה<small>]</small> — יש להקשות על השוואה זו: <strong>מה להנך</strong> <small>[לאלו]</small> <strong>שכן ישנן</strong> (נחשבים הם) ל<strong>חול אצל</strong> (לגבי) <strong>קדשים!</strong> וכיצד ילמד מהם לגבי קדשים?!
  ומשיבים:  <strong>נפקא ליה</strong> <small>[יוצא לו]</small> הדבר <strong>מ</strong>דברי <strong>ר' יהושע בן קרחה.</strong> ש<strong>אמר ר' יהושע בן קרחה: מנין ששלוחו של אדם כמותו</strong> — <strong>שנאמר</strong> בקרבן הפסח: <strong>"ושחטו אתו כל קהל עדת ישראל בין הערבים"</strong> (שמות יב, ו). ויש לשאול: <strong>וכי כל הקהל כולן שוחטין? והלא אינו שוחט אלא אחד</strong> מתוך כל חבורה! <strong>אלא מכאן ששלוחו של אדם כמותו. ו</strong>אולם מעתה יש מקום לשאול:
 <strong>נכתוב רחמנא</strong> <small>[שתכתוב התורה]</small> דין שליחות רק <strong>בקדשים וניתי הנך וניגמרו מיניה</strong> <small>[ויבואו אלה,</small> קידושין גירושין ותרומה, <small>ויילמדו ממנה]!</small> ומשיבים: <strong>משום דאיכא למפרך</strong> <small>[שיש</small> מקום <small>לפרוך,</small> לשבור<small>]</small> השוואה זו ולומר: <strong>מה לקדשים</strong> — <strong>שכן רוב מעשיהן על ידי שליח,</strong> שרוב עבודות הקדשים נעשים על ידי הכהן שהוא שליח, ולכן אין ללמוד מהם דין שליחות לעניינים אחרים.
  ושואלים עוד: אמנם <strong>חדא מחדא לא אתיא</strong> <small>[אחת מאחת אינה באה],</small> כלומר, אי אפשר ללמוד כל אחת מן ההלכות הללו מן ההלכה האחרת, שכפי שהוכחנו יש הבדל בין הדינים ויש צד של יחוד בכל אחד מהם, ואולם <strong>תיתי חדא מתרתי</strong> <small>[תבוא,</small> תילמד, הלכה <small>אחת משתים</small> האחרות<small>]?</small> ודוחים: <strong>הי תיתי</strong> <small>[איזו תבוא</small> ותילמד משתים האחרות<small>]?</small>
 אם נאמר ש<strong>לא נכתוב רחמנא</strong> <small>[תכתוב התורה]</small> דין שליחות <strong>בקדשים ותיתי מהנך</strong> <small>[ותבוא,</small> תילמד <small>מאלה],</small> גירושין ותרומה, אולם אז יש לדחות ולומר <strong>מה להנך</strong> <small>[לאלה]</small> <strong>שכן ישנן חול אצל קדשים,</strong> ואף תרומה נחשבת כחול לגבי קדשים. ואם תאמר ש<strong>לא נכתוב רחמנא</strong> <small>[תכתוב התורה]</small> דין שליחות <strong>בגירושין, ותיתי מהנך</strong> <small>[ותבוא,</small> תילמד <small>מאלה],</small> מתרומה וקדשים, הרי אפשר לדחות: <strong>מה להנך</strong> <small>[לאלה]</small> <strong>שכן ישנן במחשבה</strong> שאף בקדשים אם הקדיש במחשבתו, חל ההקדש.
 <strong>אלא</strong> כך יש לשאול: ש<strong>לא לכתוב רחמנא</strong> <small>[תכתוב התורה]</small> דין שליחות <strong>בתרומה, ותיתי מהנך</strong> <small>[ותבוא,</small> תילמד <small>מאלה],</small> מקדשים וגירושין, שאם מבחינת היותה קודש — הרי קדשים קדושים ממנה ובכל זאת יש בהם שליחות, ואם מצד שניטלת במחשבה — אף בקדשים מחשבה מועילה! ומשיבים: <strong>הכי נמי</strong> <small>[כך גם כן]</small> הוא הדבר, ואכן זהו המקור לדין שליחות בתרומה.
  ושואלים:  <strong>ואלא</strong> אם כן ריבוי זה שלמדנו מ<strong>"אתם" "גם אתם" למה לי?</strong> ומשיבים: <strong>מיבעי ליה</strong> <small>[צריך אותו]</small> <strong>ל</strong>כמו שאמר <strong>ר' ינאי.</strong> ש<strong>אמר ר' ינאי</strong> שלמדים מ<strong>"גם אתם"</strong> לא את עצם דין השליחות, אלא את פרטי דיניה: <strong>מה אתם</strong> המשלחים <strong>בני ברית</strong> (יהודים) — <strong>אף שלוחכם</strong> צריכים להיות <strong>בני ברית,</strong> שגוי אינו יכול להפריש תרומה בשליחות ישראל.
  ושואלים:  <strong>הא</strong> <small>[</small>דבר <small>זה]</small> <strong>למה לי קרא</strong> <small>[פסוק]</small> עבורו? <strong>מ</strong>דברי <strong>ר' חייא בר אבא אמר ר' יוחנן נפקא</strong> <small>[יוצא,</small> נלמד<small>]</small> הדבר, ש<strong>אמר ר' חייא בר אבא אמר ר' יוחנן: אין העבד נעשה שליח לקבל גט</strong> לאשה <strong>מיד בעלה של אשה, לפי שאינו בתורת גיטין וקידושין.</strong> משמע שיש הלכה כללית שמי שאינו בכלל הדינים השייכים בנושא מסויים אף אינו יכול לשמש שליח לאותו דבר, וכיון שאין גויים מצווים להפריש תרומה — ממילא אינם יכולים להיות שליחים להפרשתה!
  ומשיבים: מכל מקום  <strong>איצטריך</strong> <small>[נצרך]</small> לימוד זה בתרומה, ואין דין זה נלמד מדברי ר' ינאי, כי <strong>סלקא דעתך אמינא</strong> <small>[יעלה על דעתך לומר]:</small> <strong>עבד דלאו בר היתירא</strong> <small>[שלא בר היתר]</small> <strong>הוא כלל,</strong> שאין בו דין גירושין כלל, הוא שאינו יכול להיות שליח בהם, <strong>אבל גוי, הואיל ואיתיה בתרומה דנפשיה</strong> <small>[וישנו בתרומה של עצמו]</small> שיש מעין דין תרומה גם בגוי, <strong>דתנן</strong> <small>[ששנינו</small> במשנה<small>]:</small> <strong>הגוי והכותי שתרמו</strong> מרצונם מתבואתם שלהם — <strong>תרומתן תרומה</strong> למרות שאינם מצווים על כך, אם כן <strong>אימא</strong> <small>[אמור]</small> ש<strong>שליח נמי עביד</strong> <small>[גם כן</small> הוא <small>עושה],</small> על כן <strong>קמשמע לן</strong> <small>[השמיע לנו]</small> הפסוק "גם אתם" שצריך השליח בתרומה להיות בן ברית ולא גוי.
  ושואלים:  <strong>ול</strong>דעת <strong>ר' שמעון</strong> ש<strong>פטר</strong> בתרומת גוי. <strong>דתנן</strong> <small>[ששנינו</small> במשנה<small>]:</small> <strong>תרומת גוי מדמעת,</strong> שאם נתערבה בחולין — הרי היא אוסרת אותם כדין תרומה מעורבת ואם אכל זר את התרומה הזו בשוגג <strong>חייבין עליה</strong> תוספת <strong>חומש ור' שמעון פוטר</strong> לגמרי, מפני שהוא סבור שאין כל קדושה בתרומת הגוי, ואם נתנה לכהן הרי היא נחשבת כמתנה בלבד. ולשיטתו הריבוי <strong>"אתם" "גם אתם" למה לי,</strong> והרי למדנו כבר דין שליחות מקדשים וגירושין?
  ומשיבים:  <strong>איצטריך</strong> <small>[צריך]</small> הדבר להיאמר; <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואמר מר</strong> <small>[החכם]</small> שיש לראות במלה "אתם" הדגשה והגבלה לומר: דווקא <strong>אתם</strong> תורמים <strong>ולא אריסין</strong> בחלקו של בעל הבית, וכן דווקא <strong>"אתם" ולא שותפין,</strong> בנכסים המשותפים שלא מדעת השותף, <strong>"אתם" ולא אפוטרופוס</strong> בנכסי היתומים, <strong>"אתם" ולא התורם את שאינו שלו</strong> — <strong>אימא</strong> <small>[אמור]</small> כעין זה: <strong>"אתם" ולא שלוחכם נמי</strong> <small>[גם כן],</small> על כן <strong>קא משמע לן</strong> <small>[השמיע לנו]</small> "גם אתם" לרבות השליח.
  לעצם הלימוד של שליחות מקדשים שואלים: <strong>הניחא</strong> <small>[זה נוח]</small> כל זה <strong>ל</strong>דעת <strong>ר' יהושע בן קרחה</strong> שמפרש את הכתוב "ושחטו אותו כל קהל עדת ישראל..." (שמות יב, ו) בענין קרבן פסח ללמוד ממנו דין שליחות בקדשים, <strong>אלא לר' יונתן דמפיק ליה להאי קרא לדרשא אחרינא,</strong> <strong>מנא לן</strong> <small>[שמוציא אותו, את הפסוק הזה לדרשה אחרת מניין לנו]</small> דין שליחות בקדשים? ומה אמר ר' יונתן — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יונתן אומר: מנין שכל ישראל כולן יוצאים</strong> ידי חובה
## דף מב.
 <strong>ב</strong>קרבן <strong>פסח אחד</strong> שאף כשיש רק קרבן פסח אחד ולא ייתכן שכל אחד יאכל ממנו כזית — בכל אופן כלל ישראל יוצאים בו ידי חובה בעצם הקרבתו — <strong>שנאמר</strong> בנוגע לקרבן הפסח: <strong>"ושחטו אתו כל קהל עדת ישראל בין הערבים"</strong> (שמות יב, ו), <strong>וכי כל הקהל כולם שוחטים? והלא אינו שוחט אלא אחד! אלא מכאן שכל ישראל יוצאים</strong> ידי חובה <strong>ב</strong>קרבן <strong>פסח אחד</strong> ואין אכילתו מעכבת. וכיון שמכתוב זה הוא לומד שפעמים מקריבים רק קרבן אחד — <strong>שליח בקדשים מנא ליה</strong> <small>[מניין לו]?</small>
 ומשיבים: <strong>מיניה</strong> <small>[ממנו,</small> מאותו פסוק עצמו<small>],</small> שהרי אחד שוחט עבור כולם. ודוחים: <strong>ודילמא שאני התם</strong> <small>[ושמא שונה שם]</small> <strong>דאית ליה</strong> <small>[שיש לו,</small> לשליח<small>]</small> <strong>שותפות בגוייהו</strong> <small>[בתוכם]</small> בקרבן, וכיון שכולם שותפים מובן כיצד אחד יכול לשחוט עבור כולם, מה שאין כן בסתם שליח שאינו שותף בדבר.
 <strong>אלא מהכא</strong> <small>[מכאן]</small> הוא למד, שנאמר בקרבן פסח: <strong>"ויקחו להם איש שה לבית אבת שה לבית"</strong> (שם ג), הרי שאחד לוקח ושוחט עבור כל בית האב, המשפחה. ומקשים: <strong>ודילמא התם נמי דאית ליה</strong> <small>[ושמא שם גם כן</small> מפני <strong>שיש]</strong> <strong>שותפות בגוייהו</strong> <small>[בתוכם]?</small> ודוחים: <strong>אם כן תרי קראי</strong> <small>[שני כתובים]</small> <strong>למה לי</strong> לומר אותו דבר? אלא <strong>אם</strong> הדין האמור בפסוק <strong>אינו ענין להיכא</strong> <small>[להיכן]</small> שהוא <strong>שייך,</strong> כלומר, דווקא בשליח שיש לו שותפות בדבר, <strong>תניהו ענין</strong> (שיך אותו) <strong>להיכא</strong> <small>[להיכן]</small> שהוא <strong>לא שייך,</strong> וגם כשאין לו שותפות בדבר יוכל להיות שליח.
  ודוחים:  <strong>האי מיבעי ליה</strong> <small>[</small>פסוק <small>זה נצרך לו</small> לענין אחר<small>],</small> <strong>ל</strong>למוד כמו שאמר <strong>ר' יצחק.</strong> ש<strong>אמר ר' יצחק:</strong> מפסוק זה למדים ש<strong>איש,</strong> כלומר, מבוגר דווקא <strong>זוכה</strong> עבור אחרים <strong>ולא הקטן זוכה.</strong> ומשיבים: <strong>ההוא</strong> <small>[אותו]</small> דין שדווקא איש זוכה <strong>מ"איש לפי אכלו</strong> תכוסו על השה<strong>"</strong> (שם ד) <strong>נפקא</strong> <small>[יוצא,</small> נלמד<small>].</small>
 ומוסיפים להקשות: <strong>ואכתי מיבעי ליה</strong> <small>[ועדיין צריך אותו]</small> כתוב "איש לפי אכלו" לענין אחר: ש<strong>שוחטין את הפסח על היחיד,</strong> ואין חובה דווקא שיהיה "שה לבית אבות" כאמור בפסוק הקודם, אלא אפילו איש אחד שוחט לעצמו ("תכוסו על השה")? ומשיבים: <strong>סבר לה כמאן דאמר</strong> <small>[סבור הוא</small> ר' יונתן <small>כמי שאומר]:</small> <strong>אין שוחטין את הפסח על היחיד.</strong>
 ושואלים מצד אחר: <strong>ואלא הא</strong> <small>[זה]</small> ש<strong>אמר רב גידל אמר רב: מנין ששלוחו של אדם כמותו</strong> — <strong>שנאמר: "ונשיא אחד נשיא אחד ממטה</strong> תקחו לנחול את הארץ<strong>"</strong> (במדבר לד, יח) <strong>תיפוק ליה שליחות מהכא</strong> <small>[תצא,</small> תלמד, <small>לו</small> שליחות <small>מכאן],</small> מחלוקת הארץ על ידי הנשיאים שהיו שלוחי המטות (השבטים) בחלוקת הנחלות, ואין צורך במקורות האחרים! ודוחים: <strong>ותיסברא דהא</strong> <small>[וסבור אתה שזה]</small> שעשו הנשיאים מחמת <strong>שליחות הוא</strong> שעשו כן? <strong>והא</strong> <small>[והרי]</small> <strong>קטנים לאו</strong> <small>[</small>ש<small>לא]</small> <strong>בני שליחות נינהו</strong> <small>[הם],</small> שאינם יכולים למנות שליח, ואילו הנשיאים זיכו את הנחלות לכל בני שבטם, גם לגדולים וגם לקטנים!
 <strong>אלא</strong> חלוקת הנחלות על ידי הנשיאים נעשתה מטעם אחר, <strong>כי הא</strong> <small>[כמו זה]</small> שאמר <strong>רבא בר רב הונא.</strong> ש<strong>אמר רבא בר רב הונא אמר רב גידל אמר רב: מנין שזכין לאדם שלא בפניו</strong> — <strong>שנאמר: "ונשיא אחד נשיא אחד"</strong> וכו', ואין זה מדין שליחות. ומקשים: <strong>ותיסברא</strong> <small>[וסבור אתה]</small> ש<strong>זכות היא? הא</strong> <small>[הרי]</small> <strong>חובה נמי איכא</strong> <small>[גם כן יש]</small> בכך, <strong>דאיכא דניחא ליה</strong> <small>[שיש שנוח לו]</small> שתהיה חלקתו <strong>בהר,</strong> <strong>ולא ניחא ליה</strong> <small>[נוח לו]</small> <strong>בבקעה, ואיכא דניחא ליה</strong> <small>[ויש שנוח לו]</small> <strong>בבקעה ולא ניחא ליה</strong> <small>[נוח לו]</small> <strong>בהר!</strong> ואילו לאחר חלוקת הארץ על ידי הנשיאים לא יכלו הנוחלים לערער.
 <strong>ואלא</strong> את הפסוק צריך לענין אחר <strong>כ</strong>דברי <strong>רבא בר רב הונא.</strong> ש<strong>אמר רבא בר רב הונא אמר רב גידל אמר רב: מנין ליתומים שבאו לחלוק בנכסי אביהן שבית דין מעמידין להם אפוטרופוס לחוב ולזכות.</strong> ולפני עצם הדיון בנושא מבררים את הלשון: <strong>לחוב אמאי</strong> <small>[מדוע]?</small> לשם מה בית דין מעמידים אפוטרופוס כדי לחייב את היתומים! <strong>אלא</strong> הכוונה היא: <strong>לחוב על מנת לזכות,</strong> שמאחר שנתמנה לדאוג לנכסי היתומים יכול הוא לעשות דבר שהוא לחובתם על מנת שתצא להם זכות ממנו לאחר זמן. ומהיכן למדים את הדבר — <strong>תלמוד לומר</strong> ממה שנאמר: <strong>"ונשיא אחד נשיא אחד ממטה תקחו".</strong>
 <big>א</big> באותו ענין של אפוטרופוס ליתומים <strong>אמר רב נחמן אמר שמואל: יתומים שבאו לחלוק בנכסי אביהם</strong> — <strong>בית דין מעמידים להם אפוטרופוס, ובוררים להם,</strong> לכל בן, <strong>חלק יפה, ואם הגדילו</strong> — <strong>יכולים</strong> היתומים <strong>למחות</strong> בחלוקה, ולומר שאינם רוצים חלוקה זו. <strong>ורב נחמן דידיה</strong> <small>[משלו]</small> <strong>אמר: אם הגדילו אינם יכולים למחות,</strong> ש<strong>אם כן</strong> שיכולים למחות <strong>מה כח בית דין</strong> שמינה את האופוטרופסים, <strong>יפה?</strong>
 ושואלים: <strong>ומי אית ליה</strong> <small>[והאם יש לו]</small> <strong>לרב נחמן</strong> סברה זו של <strong>"אם כן מה כח בית דין יפה"? והתנן</strong> <small>[והרי שנינו</small> במשנה<small>]:</small> <strong>שום</strong> (הערכה) של <strong>הדיינים,</strong> שהעריכו את נכסיו של לווה שלא בפניו או שלא מדעתו כדי לגבות מהם חוב שלא שולם, <strong>שפיחתו</strong> בהערכתם <strong>שתות</strong> (ששית) <strong>או הותירו</strong> (הוסיפו) <strong>שתות</strong> על הערך האמיתי — <strong>מכרן בטל</strong> משום שטעות ביותר מששית מבטלת את האומדן. <strong>רבן שמעון בן גמליאל אומר: מכרן קיים. ואמר רבן שמעון בן גמליאל:</strong> ש<strong>אם כן</strong> אתה אומר שמכרם בטל — <strong>מה כח בית דין יפה</strong> יותר מסתם אדם! <strong>ואמר רב הונא בר חיננא אמר רב נחמן: הלכה כדברי חכמים.</strong> ומשמע שאינו מקבל את הנימוק של "מה כוח בית דין יפה"!
  ומשיבים:  <strong>לא קשיא</strong> <small>[אין</small> זה <small>קשה]</small>
## דף מב:
 <strong>הא</strong> <small>[זה]</small> שפסק רב נחמן כחכמים האומרים שאין דינם דין, כלומר, אין אומרים "מה כוח בית דין יפה" הרי זה מדובר באופן ש<strong>טעו</strong> בית הדין בשתות, <strong>הא</strong> <small>[זה]</small> שפסק רב נחמן שאין היתומים יכולים למחות משהגדילו מכיון שאומרים "מה כוח בית דין יפה" מדובר באופן ש<strong>לא טעו</strong> בשתות. ושואלים: <strong>אי</strong> <small>[אם]</small> מדובר באופן ש<strong>לא טעו, מאי</strong> <small>[מה]</small> אם כן טעמו של שמואל האומר ש<strong>יכולים למחות</strong> לאחר מכן, ועל מה ימחו? ומשיבים: <strong>יכולים למחות ב</strong>חלוקת ה<strong>רוחות</strong> (צדדים), שיש להם ענין להחליף את מיקומם של חלקי השדה שקיבלו בירושה.
 <big>א</big> <strong>אמר רב נחמן: האחין שחלקו</strong> בנכסי ירושתם <strong>הרי הן כלקוחות,</strong> שנידונים כאילו היו קונים זה מזה, ודינם לענין אונאה שווה לשאר קונים. ולכן, אם היתה בחלוקה טעות <strong>פחות משתות</strong> — <strong>נקנה</strong> ה<strong>מקח.</strong> ואם היתה הטעות <strong>יתר על שתות</strong> — <strong>בטל</strong> ה<strong>מקח</strong> כולו. ואם היתה הטעות בדיוק <strong>שתות</strong> — <strong>קנה,</strong> כלומר, החלוקה קיימת, <strong>ומחזיר</strong> מי שקיבל יותר מן המגיע לו את ההפרש, כדין <strong>אונאה.</strong>
 <strong>אמר רבא: הא דאמרן</strong> <small>[זה שאמרנו]</small> כי בטעות <strong>פחות משתות נקנה</strong> ה<strong>מקח</strong> — <strong>לא אמרן</strong> <small>[אמרנו]</small> כן <strong>אלא</strong> דווקא באופן ש<strong>לא שויה</strong> <small>[עשה,</small> מינה <small>אותו]</small> אחד מן הלקוחות או האחים <strong>שליח</strong> לחלוק במקומו, <strong>אבל</strong> אם <strong>שויה</strong> <small>[עשה,</small> מינה <small>אותו]</small> <strong>שליח</strong> — אינו כן, כי <strong>אמר</strong> <small>[אומר]</small> המשלח: <strong>לתקוני שדרתיך</strong> <small>[לתקן שלחתיך]</small> <strong>ולא לעוותי</strong> <small>[לקלקל]</small> ואם עשה דבר שאינו מתוקן אפילו הוא פחות משתות — שוב אינו נידון לענין זה כשליח.
 <strong>והא דאמרן</strong> <small>[וזה שאמרנו]</small> כי בטעה ב<strong>יתר משתות בטל</strong> ה<strong>מקח</strong> — <strong>לא אמרן</strong> <small>[אמרנו]</small> כן <strong>אלא</strong> באופן ש<strong>לא אמר "ניפליגן בשומא דבי דינא"</strong> <small>["נחלוק בשומה</small> כמו <small>של בית דין"],</small> <strong>אבל</strong> אם <strong>אמר "נפלוג בשומא דבי דינא"</strong> <small>["נחלוק בשומה של בית דין"]</small> — <strong>מכרן קיים. דתנן</strong> <small>[ש</small>כן <small>שנינו</small> במשנה<small>]:</small> <strong>שום הדיינים שפיחתו שתות או הותירו שתות</strong> — <strong>מכרן בטל. רבן שמעון בן גמליאל אומר: מכרן קיים.</strong> והלכה כמותו, שיפה כוח בית דין אף אם טעו.
 <strong>והא דאמרן</strong> <small>[וזה שאמרנו]</small> כי כאשר טעה ב<strong>שתות קנה ומחזיר אונאה</strong> — <strong>לא אמרן</strong> <small>[אמרנו]</small> כן <strong>אלא</strong> דווקא כשהיתה האונאה <strong>במטלטלי</strong> <small>[במטלטלין]</small> <strong>אבל</strong> אם היתה זו אונאה <strong>במקרקעי</strong> <small>[בקרקעות],</small> כלל הוא כי <strong>אין אונאה לקרקעות. ו</strong>גם <strong>במקרקעי</strong> <small>[בקרקעות]</small> <strong>לא אמרן</strong> <small>[אמרנו]</small> שאין דין אונאה, <strong>אלא</strong> דווקא <strong>דפלוג בעילויא</strong> <small>[שחילקו לפי ערך</small> הקרקע<small>],</small> <strong>אבל</strong> אם <strong>פלוג במשחתא</strong> <small>[חילקו במידה]</small> וטעו בכך — <strong>לא</strong> אומרים שאין אונאה. ו<strong>כ</strong>דברי <strong>רבה.</strong> ש<strong>אמר רבה: כל דבר ש</strong>הוא טעות <strong>במדה,</strong> או <strong>במשקל,</strong> או <strong>במנין, אפילו</strong> היתה הטעות <strong>פחות מכדי אונאה,</strong> כלומר, פחות משישית — <strong>נמי</strong> <small>[גם כן]</small> <strong>חוזר.</strong>
 <big>ב</big> וממשיכים בדיון כללי בדיני שליחות. שואלים: <strong>והא דתנן</strong> <small>[וזה ששנינו</small> במשנה<small>]:</small> <strong>השולח את הבעירה</strong> (דבר שגרם לשריפה) <strong>ביד חרש שוטה וקטן</strong> — <strong>פטור</strong> השולח <strong>מדיני אדם, וחייב בדיני שמים.</strong> ואם <strong>שילח ביד פיקח</strong> — ה<strong>פיקח חייב</strong> ולא שולחו.
 <strong>ואמאי</strong> <small>[ומדוע]</small> חייב השליח? <strong>נימא</strong> <small>[נאמר]:</small> <strong>שלוחו של אדם כמותו!</strong> ומשיבים: <strong>שאני התם</strong> <small>[שונה שם]</small> ש<strong>אין שליח לדבר עבירה. דאמרינן</strong> <small>[שאנו אומרים]:</small> <strong>דברי הרב ודברי תלמיד</strong> — <strong>דברי מי שומעים?</strong> שצריך היה השליח לשמוע בקולו של הקדוש ברוך הוא, שאסר את הדבר, ולא בקולו של המשלח, ולכן נחשב השליח כאילו עשה מדעת עצמו, ואין אחריות מוטלת על המשלח.
  ומקשים:  <strong>והדתניא</strong> <small>[וזו ששנינו</small> ברייתא<small>]</small> בדיני מעילה: <strong>שליח שלא עשה שליחותו,</strong> ששינה מכפי שציווה אותו המשלח, ובמה שעשה היה משום שימוש בחפץ של הקדש (מעילה) — <strong>שליח מעל</strong> והוא החייב בקרבן ("אשם מעילות"). אבל אם <strong>עשה</strong> השליח <strong>שליחותו</strong> — <strong>בעל הבית מעל.</strong> ומכל מקום <strong>כי</strong> <small>[כאשר]</small> <strong>עשה</strong> השליח <strong>שליחותו</strong> של <strong>בעל הבית</strong> — <strong>בעל הבית מיהא</strong> <small>[על כל פנים]</small> <strong>מעל.</strong> ויש לשאול: <strong>אמאי</strong> <small>[מדוע]?</small> <strong>נימא</strong> <small>[נאמר]:</small> <strong>אין שליח לדבר עבירה!</strong>
 ומשיבים: במעילה יש דין מיוחד; <strong>שאני מעילה, דילפא</strong> <small>[שונה</small> היא <small>מעילה, שלמדה]</small> דין זה בגזירה שווה <strong>"חטא" "חטא" מתרומה; מה תרומה משוי</strong> <small>[עושה,</small> ממנה<small>]</small> <strong>שליח</strong> — <strong>אף מעילה משוי</strong> <small>[עושה,</small> ממנה<small>]</small> <strong>שליח</strong> ואף שהוא דבר עבירה.
  ושואלים:  <strong>ונילף מינה</strong> <small>[ונלמד ממנה]</small> ממעילה הלכה כללית, שיש שליח אף לדבר עבירה! ומשיבים: <strong>משום דהוי</strong> <small>[שהריהם]</small> <strong>מעילה ושליחות יד,</strong> כלומר, גניבת דבר שנמסר לאדם בפקדון, ועובר על כך גם אם נעשה על ידי שלוחו, <strong>שני כתובים הבאים כאחד,</strong> שבשניהם יש דין שליח לדבר עבירה, <strong>וכל שני כתובים הבאים כאחד אין מלמדין</strong> לגבי מקרים אחרים. ומסבירים: <strong>מעילה</strong> — <strong>הא דאמרן</strong> <small>[זו שאמרנו].</small> <strong>שליחות יד מאי</strong> <small>[מה]</small> <strong>היא?</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> על מה שנאמר בתורה לגבי הנחשד בשליחת יד בפקדון לשון ריבוי <strong>"על כל דבר פשע"</strong> (שמות כב, ח), <strong>בית שמאי אומרים:</strong> הרי ריבוי זה בא <strong>לחייב על</strong> הדיבור ו<strong>המחשבה</strong> ("כל דבר") <strong>כמעשה. ובית הלל אומרים: אינו חייב עד שישלח בו יד</strong> ממש, <strong>שנאמר: "אם לא שלח ידו</strong> במלאכת רעהו
 <strong>"</strong>(שם י). <strong>אמרו בית שמאי לבית הלל: והלא נאמר "על כל דבר פשע",</strong> משמע שבדיבור בלבד מתחייב! <strong>אמרו להם בית הלל לבית שמאי: והלא נאמר "אם לא שלח ידו במלאכת רעהו"! אמרו בית שמאי לבית הלל: אם כן "על כל דבר פשע" למה לי?</strong> ומשיבים בית הלל: <strong>שיכול אין לי אלא</strong> אם <strong>הוא</strong> עצמו שלח יד, אבל אם <strong>אמר לעבדו</strong> או <strong>לשלוחו</strong> שישלח בו יד <strong>מנין</strong> שהוא גם כן חייב — <strong>תלמוד לומר: "על כל דבר פשע",</strong> שמתחייב השולח על ההוראה שנתן לשליחו.
  ושואלים עוד: מה שתירצנו שמעילה ושליחות יד הם שני כתובים הבאים כאחד <strong>הניחא</strong> <small>[זה נוח]</small> <strong>ל</strong>דעת <strong>בית הלל. אלא לבית שמאי דמוקמי ליה להאי קרא</strong> <small>[שמעמידים את הכתוב הזה]</small> שכוונתו לחייב בעבירה זו <strong>במחשבה כמעשה,</strong> ואינם למדים מכאן שבשליחות יד עושה אדם שליח, אם כן
## דף מג.
 <strong>נילף מיניה</strong> <small>[נלמד ממנו]</small> ממעילה שיש שליחות לדבר עבירה! ומשיבים: <strong>משום דהוה</strong> <small>[שהריהן]</small> <strong>מעילה</strong> וכן דין <strong>טביחה ומכירה</strong> של בהמות שגנב <strong>שני כתובים הבאים כאחד, וכל שני כתובים הבאים כאחד אין מלמדין.</strong> ומסבירים: שליחות ב<strong>מעילה</strong> — <strong>הא דאמרן</strong> <small>[זו שאמרנו]</small> מקודם, <strong>טביחה ומכירה מאי</strong> <small>[מה]</small> <strong>היא,</strong> מהו עניינו? <strong>אמר קרא</strong> <small>[הכתוב]</small> <strong>"וטבחו או מכרו"</strong> (שמות כא, לז) ויש בכך השוואת מכירה לטביחה: <strong>מה מכירה</strong> נעשית בהכרח <strong>על ידי אחר,</strong> שהרי בכל מכירה צריך להיות צד שני, הקונה — <strong>אף טביחה</strong> הנעשית גם <strong>על ידי אחר</strong> שהוא שליחו, נחשבת למשלח כמעשהו, ומתחייב עליה.
 <strong>דבי</strong> <small>[</small>החכם <small>בבית</small> מדרשו<small>]</small> של <strong>ר' ישמעאל תנא</strong> <small>[שנה]</small> ולמד זאת ממה שנאמר: "וטבחו או מכרו", <strong>"או"</strong> זה לשון ריבוי הוא ובא <strong>לרבות את השליח. דבי</strong> <small>[</small>החכם <small>בבית</small> מדרשו<small>]</small> של <strong>חזקיה תנא</strong> <small>[שנה]:</small> מה שנאמר בטביחה ומכירה "חמישה בקר ישלם תחת השור וארבע צאן תחת השה" (שם) אחת מן המלים <strong>"תחת"</strong> מיותרת ובאה <strong>לרבות את השליח,</strong> שלא רק הגנב עצמו, אלא אף השליח שממנה תחתיו (בשליחותו), מחייב אותו.
  על כך שואלים: <strong>הניחא למאן דאמר</strong> <small>[</small>תירוץ <small>זה נוח ל</small>דעת <small>מי שאומר]</small> <strong>שני כתובים הבאים כאחד אין מלמדין, אלא למאן דאמר</strong> <small>[ל</small>דעת <small>מי שאומר]</small> שאף הם <strong>מלמדין, מאי איכא למימר</strong> <small>[מה יש לומר]?</small> ומדוע לא נלמד דין שליח לדבר עבירה ממעילה ומטביחה ומכירה לכל העבירות כולן! ומשיבים: <strong>גלי רחמנא</strong> <small>[גילתה התורה]</small> שאין לומר שליח לדבר עבירה <strong>בשחוטי חוץ,</strong> באדם השוחט קרבן מחוץ לבית המקדש, שנאמר בו <strong>"דם יחשב לאיש ההוא דם שפך"</strong> (ויקרא יז, ד) ויש בכתוב הדגשה "לאיש ההוא", שכוונתה: <strong>הוא</strong> בלבד חייב על מעשהו שעשה <strong>ולא</strong> על מה שעשה <strong>שלוחו.</strong>
 ושואלים: <strong>אשכחן</strong> <small>[מצאנו]</small> דין זה שאין שליח לדבר עבירה <strong>גבי</strong> איסור של <strong>שחוטי חוץ,</strong> אך <strong>בכל התורה מנלן</strong> <small>[מניין לנו]?</small> ומשיבים: <strong>דיליף</strong> <small>[שלומד]</small> <strong>משחוטי חוץ</strong> הלכה כללית, בבנין אב.
  ומקשים:  <strong>אדיליף</strong> <small>[עד ש</small>הוא <small>לומד]</small> <strong>משחוטי חוץ</strong> שאין שליח לדבר עבירה, <strong>ניליף מהנך</strong> <small>[שילמד מאלה]</small> (מעילה וטביחה ומכירה) שמפורש בהן שיש שליח לדבר עבירה! ומשיבים: <strong>הדר כתב רחמנא</strong> <small>[חזרה</small> ו<small>כתבה התורה]</small> באיסור שחוטי חוץ הדגשה זו שנית <strong>"ונכרת האיש ההוא"</strong> (שם), <strong>אם אינו ענין לגופו,</strong> לשוחט בחוץ, שכבר נאמר קודם שאינו מתחייב אלא הוא ולא שליחו — <strong>תנהו ענין לכל התורה כולה,</strong> שמתחייב רק העושה במעשהו שלו, ולא במעשה שליחו.
  ושואלים:  <strong>ולמאן דאמר</strong> <small>[ול</small>דעת <small>מי שאומר]</small> <strong>שני כתובים הבאים כאחד אין מלמדים, הני</strong> <small>[אותם]</small> הכתובים <strong>"ההוא" "ההוא"</strong> שבאים למעט, <strong>מאי דריש בהו</strong> <small>[מה</small> הוא <small>דורש בהם],</small> שהרי לשיטתו אין בהם צורך לענין שליח לדבר עבירה שהרי לומדים זאת מסברה? ומשיבים: <strong>חד למעוטי</strong> <small>[</small>כתוב <small>אחד</small> בא <small>למעט]</small> <strong>שנים שאוחזים בסכין ושוחטים</strong> שחוטי חוץ יחד שאין שניהם מתחייבים, משום שנאמר "האיש ההוא" — ולא שנים. <strong>וחד</strong> <small>[ו</small>כתוב <small>אחד]</small> בא להדגיש: <strong>"הוא"</strong> — <strong>ולא אנוס</strong> לשחוט, <strong>"הוא"</strong> — <strong>ולא שוגג,</strong> שלא ידע שאיסור הוא לשחוט בחוץ, <strong>"הוא"</strong> — <strong>ולא מוטעה,</strong> כגון שלא ידע שקרבן הוא. כלומר, האיש ההוא בשלימות דעתו ורצונו, רק כך מתחייב.
  ושואלים:  <strong>ואידך</strong> <small>[והאחר]</small> שלומד מ"ההוא" לשלול שליחות לדבר עבירה, מניין יודע הוא הלכות אלו? ומשיבים: לומד הוא זאת ממה שהיה יכול לכתוב במקרא רק <strong>"הוא"</strong> וכתב <strong>"ההוא",</strong> שהיא תוספת הדגשה ללימוד אחר. <strong>ואידך</strong> <small>[והאחר]</small> שלמד הלכות אלו מעצם הייתור של המלה "ההוא", את הייתור <strong>"הוא" "ההוא" לא דריש</strong> <small>[אינו דורש]</small> אינו סבור שיש לו משמעות כדי לדרוש ממנו.
  ושואלים:  <strong>והא דתני</strong> <small>[וזו ששנויה]:</small> <strong>האומר לשלוחו "צא הרוג את הנפש", הוא,</strong> ההורג — <strong>חייב, ושולחיו</strong> — <strong>פטור. שמאי הזקן אומר משום חגי הנביא: שולחיו חייב, שנאמר</strong> לדוד על שגרם להריגת אוריה: <strong>"</strong>ו<strong>אתו הרגת בחרב בני</strong> <strong>עמון"</strong> (שמואל ב יב, ט).
  ושואלים:  <strong>מאי טעמיה</strong> <small>[מה טעמו]</small> של <strong>שמאי הזקן?</strong> כיצד יכול הוא לומר שיש שליח לדבר עבירה? ומשיבים: <strong>קסבר</strong> <small>[סבור]</small> הוא: <strong>שני כתובים הבאים כאחד מלמדין,</strong> ולכן למד ממעילה וטביחה ומכירה שיש שליח לדבר עבירה, <strong>ו</strong>את המיעוט של <strong>"הוא" "ההוא" לא דריש</strong> <small>[אינו דורש].</small> <strong>ואיבעית אימא</strong> <small>[ואם תרצה אמור]:</small> <strong>לעולם</strong> תאמר ש<strong>דריש</strong> <small>[דורש]</small> דרשה זו, ואף הוא סבור שאין שליח לדבר עבירה, <strong>ו</strong>אולם <strong>מאי</strong> <small>[מה</small> פירוש<small>]</small> <strong>חייב</strong> שאמר שמאי — <strong>חייב בדיני שמים.</strong> שאף שאין המשלח לדבר עבירה חייב בדיני אדם, מכל מקום חייב הוא כלפי הקדוש ברוך הוא.
  ותוהים: האם  <strong>מכלל</strong> הדברים תאמר שה<strong>תנא קמא</strong> <small>[הראשון]</small> <strong>סבר</strong> ש<strong>אפילו מדיני שמים נמי</strong> <small>[גם כן]</small> <strong>פטור?!</strong> והרי המשלח מעורב בעבירה זו, ויש לו חלק בה! <strong>אלא:</strong> גם לתנא הראשון חייב המשלח בדיני שמים, ולגבי <strong>דינא רבה ודינא זוטא איכא בינייהו</strong> <small>[דין גדול ודין קטן יש ביניהם</small> הבדל<small>],</small> שלדעת שמאי יש עליו חיוב גדול, שהוא נחשב בדיני שמים כאחראי גמור לדבר, ולדעת אחרים אין חיובו חמור כל כך.
 <strong>ואיבעית אימא</strong> <small>[ואם תרצה אמור]:</small> לכל הדעות, אין שליח לדבר עבירה, ופטור המשלח, אלא שלדעת שמאי <strong>שאני התם</strong> <small>[שונה שם]</small> (מעשה אוריה החתי) <strong>דגלי רחמנא</strong> <small>[שגילתה התורה]</small> <strong>"</strong>ו<strong>אתו הרגת בחרב בני עמון"</strong> הרי שדוד נתחייב במפורש בעבירה זו.
 <strong>ואידך</strong> <small>[והאחר]</small> שאינו סבור שהמשלח חייב מפרש את הפסוק: <strong>הרי לך</strong> הריגת אוריה החתי <strong>כחרב בני עמון</strong> עצמה, <strong>מה חרב בני עמון אין אתה נענש עליו,</strong> על אלה שנהרגו כדרכם במלחמה זו — <strong>אף אוריה החתי אי</strong> (אין) <strong>אתה נענש עליו</strong> כלל אפילו בידי שמים. <strong>מאי טעמא</strong> <small>[מה טעם]</small> הדבר — <strong>מורד במלכות הוה</strong> <small>[היה]</small> אוריה ומן הדין היה חייב מיתה, <strong>דקאמר ליה</strong> <small>[שאמר לו]</small> לדוד המלך <strong>"ואדני יואב ועבדי אדני על פני השדה חנים"</strong> (שם יא, יא) וכיון שקרא ליואב "אדוני" בפני המלך, הרי זה כמודיע שיואב הוא עבורו מקור הסמכות ויש בכך מרד במלך.
 <strong>אמר רבא: אם תמצי לומר</strong> ותגיע למסקנה כי <strong>סבר שמאי שני כתובים הבאים כאחד מלמדין, ו"הוא" ההוא" לא דריש</strong> <small>[אינו דורש]</small> ואם כן בכל הדינים יש שליח לדבר עבירה, <strong>מודה</strong> גם הוא <strong>באומר לשלוחו "צא בעול את הערוה"</strong> או שאמר לו <strong>"</strong>צא <strong>אכול את החלב" שהוא,</strong> השליח, <strong>חייב, ושולחיו פטור.</strong> והטעם — <strong>שלא מצינו בכל התורה כולה</strong> דין ש<strong>זה</strong> (השליח) <strong>נהנה וזה</strong> (השולח) <strong>מתחייב</strong> על הנאת השליח.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה הבאה, <strong>רב אמר: שליח נעשה עד.</strong> כלומר, מי שנתמנה שליח לאיזה דבר — יכול להיות גם עד על מה שעושה. <strong>דבי</strong> <small>[בבית</small> מדרשו<small>]</small> של <strong>ר' שילא אמרי</strong> <small>[אמרו]:</small> <strong>אין שליח נעשה עד.</strong> ושואלים: <strong>מאי טעמא דבי</strong> <small>[מה הטעם של בני בית</small> מדרשו<small>]</small> של <strong>ר' שילא? אילימא</strong> <small>[אם תאמר]</small> <strong>משום</strong> ש<strong>לא אמר ליה</strong> <small>[לו]</small> המשלח לשליח <strong>"הוי</strong> (היה) <strong>לי עד"</strong> — <strong>אלא מעתה</strong> מי ש<strong>קידש אשה בפני שנים, ולא אמר להם "אתם עדיי"</strong> — <strong>הכי נמי דלא הוו קידושי</strong> <small>[כך גם כן</small> סבורים הם <small>שאינם קידושין]?</small> הלא ודאי אין צורך שייחד עדים כדי להעיד!
 <strong>אלא</strong> כך צריך לומר, <strong>רב אמר: שליח נעשה עד</strong> — <strong>אלומי קא מאלימנא למילתיה</strong> <small>[מחזקים אנו את דבריו]</small> שהוא מעיד על דבר שבטוח בו, שהרי הוא עצמו עשאו. <strong>דבי</strong> <small>[בבית</small> מדרשו<small>]</small> של <strong>ר' שילא אמרי</strong> <small>[אמרו]:</small> <strong>אין שליח נעשה עד,</strong> וטעמם — <strong>כיון</strong> ש<strong>אמר מר</strong> <small>[החכם]</small> <strong>"שלוחו של אדם כמותו"</strong> — <strong>הוה ליה כגופיה</strong> <small>[הרי הוא</small> השליח <small>כגופו]</small> של המשלח, וכמו שהוא עצמו אינו נאמן להעיד בדבר הנוגע לגופו — כך שלוחו אינו מעיד.
 <strong>מיתיבי</strong> <small>[מקשים]</small> לרב: <strong>אמר לשלשה "צאו וקדשו לי</strong> את <strong>האשה"</strong> — <strong>אחד</strong> מהם הוא ה<strong>שליח</strong> לקידושין <strong>ושנים</strong> מהם נעשים <strong>עדים,</strong> אלו <strong>דברי בית שמאי. ובית הלל אומרים: כולם שלוחין הן, ואין שליח נעשה עד,</strong> וצריכים שני עדים אחרים. ונדייק: <strong>עד כאן לא</strong> שמענו כי <strong>פליגי</strong> <small>[נחלקו]</small> בית שמאי ובית הלל <strong>אלא בשלשה,</strong> שמפני שהיו יותר משנים מסתבר לומר שמינה אחד מהם לשליח והאחרים לעדים. <strong>אבל בשנים</strong> — <strong>דברי הכל לא</strong> נעשים השליחים עדים!
  ומשיבים:  <strong>הוא</strong> (רב), <strong>דאמר כי האי תנא</strong> <small>[שאמר כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' נתן אומר, בית שמאי אומרים:</strong> בשנים — <strong>שליח ועד אחד</strong> יכולים להצטרף ולהיות עדים בדבר. <strong>ובית הלל אומרים: שליח ושני עדים.</strong> ותוהים: אם כן <strong>ו</strong>כי תאמר ש<strong>רב כבית שמאי?!</strong> ומתרצים: <strong>איפוך</strong> <small>[הפוך]</small> את השיטות, שבית הלל הם האומרים שליח ועד אחד. <strong>ורב אחא בריה</strong> <small>[בנו]</small> של <strong>רבא מתני איפכא</strong> <small>[היה שונה</small> את מחלוקת האמוראים <small>להיפך]:</small> <strong>רב אמר: אין שליח נעשה עד, דבי</strong> <small>[בבית</small> מדרשו<small>]</small> של <strong>ר' שילא אמרי</strong> <small>[אמרו]:</small> <strong>שליח נעשה עד.</strong> ומסכמים <strong>והילכתא</strong> <small>[והלכה</small> היא<small>]:</small> <strong>שליח נעשה עד.</strong>
 <strong>אמר רבא אמר רב נחמן:</strong> על פי הדברים הללו, <strong>אמר לשנים "צאו וקדשו לי את האשה"</strong> — <strong>הן הן שלוחיו</strong> לקידושין, <strong>הן הן עדיו,</strong> ואינו זקוק לעדים אחרים. <strong>וכן בגירושין,</strong> שאם שלח גט לאשתו על ידי שנים — הם השליחים והם העדים שנתגרשה.
## דף מג:
 <strong>וכן בדיני ממונות,</strong> שאם שלח שליחים לעשות עבורו פעולה בענייני ממונות כגון ששלחם למלווה לפרוע לו את חובו — מעידים הם על הפרעון.
  ומעירים:  <strong>וצריכא</strong> <small>[וצריך]</small> היה לפרט את ההלכה בכל המקרים הללו; <strong>דאי אשמעינן</strong> <small>[שאם היה משמיע לנו]</small> רק <strong>בקידושין,</strong> היינו אומרים כי יכולים הם להיות עדים בדבר <strong>משום דלמיסרה קאתי</strong> <small>[שלאסור אותה</small> לכולם הם <small>באים]</small> בעדותם, ואין סיבה לומר שישקרו, שאין הם נוגעים בדבר שהרי אסורים הם בה לפי עדותם. <strong>אבל</strong> ב<strong>גירושין</strong> — <strong>ניחוש</strong> <small>[נחשוש]</small> <strong>שמא עיניו נתן בה</strong> השליח, ומעיד שקר כדי שיוכל לשאתה.
 <strong>ואי אשמעינן</strong> <small>[ואם היה משמיע לנו]</small> רק ב<strong>גירושין</strong> שהשליחים נאמנים — משום שאין לחשוד בהם שהם מעידים שקר <strong>משום דאיתתא לבי תרי לא חזיא</strong> <small>[שאשה לשנים אינה ראויה],</small> וכיון ששנים הם המעידים, אין לחשוד בהם שמא עיניהם נתנו בה. <strong>אבל ממונא</strong> <small>[ממון]</small> — <strong>אימא: הני מיפלג פלגי</strong> <small>[אמור</small> ש<small>אלה מחלקים]</small> ביניהם את הכסף, ובאמת לא פרעו את החוב ולקחו את הכסף לעצמם. על כן <strong>צריכי</strong> <small>[צריכים]</small> כל הדברים להיאמר, שבכל מקרה הם נאמנים להעיד.
  ושואלים:  <strong>מאי קסבר</strong> <small>[מה סבור]</small> רב נחמן? <strong>אי קסבר</strong> <small>[אם סבור</small> הוא<small>]</small> ש<strong>המלוה</strong> את <strong>חבירו בעדים צריך</strong> הלווה <strong>לפורעו בעדים</strong> — <strong>הני</strong> <small>[אלה]</small> השליחים <strong>נוגעים בעדות נינהו</strong> <small>[הם],</small> <strong>דאי אמרי "לא פרעניה"</strong> <small>[שאם יאמרו "לא פרענו לו"]</small> <strong>אמר להו</strong> <small>[אומר להם]</small> המשלח: <strong>פרעוני</strong> פרעו אתם לי והחזירו לי את הכסף שנתתי לכם כפרעון החוב ולא יהיו נאמנים לומר שהחזירו ללווה, ולכן הם מעידים בשקר שפרעו!
 <strong>אלא לעולם קסבר</strong> <small>[סבור</small> הוא<small>]:</small> <strong>המלוה את חבירו בעדים אין צריך לפורעו בעדים, ומגו דיכלי למימר</strong> <small>[ומתוך ש</small>הם <small>יכולים לומר]</small> <strong>"אהדרינהו</strong> <small>[החזרנו אותו],</small> את הכסף, <strong>ללוה"</strong> ואין צריכים להביא עדים על כך, כדין המלווה את חבירו, <strong>יכולין</strong> אף <strong>למימר</strong> <small>[לומר]</small> <strong>"פרעניה למלוה"</strong> <small>[פרענו</small> את החוב <small>למלו</small> <small>וה]</small> ולכן אין הם נוגעים בעדות.
  ומעירים:  <strong>והשתא דתקון רבנן</strong> <small>[ועכשיו</small> בדורות אחרונים <small>שתיקנו חכמים]</small> <strong>שבועת היסת,</strong> שהכופר בתביעת חבירו חייב להשבע על כך — נעשו עדים אלו שוב נוגעים בעדותם. שהרי אם היה טוען המלוה שלא קיבל את חובו צריכים היו להשבע ללוה שהחזירו לו את כספו. ומשום כך אין עדותם עדות, אלא <strong>משתבעי הני</strong> <small>[נשבעים אלו]</small> ה<strong>עדים "דיהיבנא ליה"</strong> <small>["שנתנו לו"]</small> למלווה, <strong>ומשתבע</strong> <small>[ונשבע]</small> כנגדם ה<strong>מלוה</strong> ש<strong>לא שקיל ליה</strong> <small>[נטל,</small> קיבל, <small>אותו,</small> את החוב<small>]</small> <strong>ופרע ליה</strong> <small>[ופורע לו]</small> <strong>לוה למלוה</strong> את החוב שנית, כמו שפסקו חכמים במקרים דומים.
 <big>א</big> שנינו במשנה: <strong>"האיש מקדש את בתו</strong> כשהיא נערה". <strong>תנן התם</strong> <small>[שנינו שם</small> במשנה<small>]:</small> <strong>נערה המאורסה</strong> — <strong>היא ואביה</strong> (או אביה) <strong>מקבלין את גיטה. אמר ר' יהודה: אין שתי ידים זוכות כאחד,</strong> כלומר, לא ייתכן לומר שיש זכות שווה לשני אנשים בדבר אחד שאם הנערה נחשבת כאישיות משפטית עצמאית שיכולה לזכות — אין עוד מקום לאביה בכך. ולהיפך, אם אין לה זכות בעצמה — רק אביה יכול לזכות. <strong>אלא, אביה</strong> בלבד <strong>מקבל את גיטה. וכל שאין יכולה לשמור את גיטה</strong> מפני קטנותה או חוסר דעתה — <strong>אין יכולה להתגרש,</strong> שאין גט תופס אלא בזו שמבינה מעט שיש בגירושין משום ניתוק הקשר, וזו שאינה בת דעת כלל אי אפשר לגרשה.
 <strong>אמר ריש לקיש: כמחלוקת לגירושין</strong> בנערה אם היא ואביה מקבלים את גיטה או אביה בלבד, <strong>כך מחלוקת לקידושין. ור' יוחנן אמר: מחלוקת לגירושין, אבל לקידושין דברי הכל</strong> — <strong>אביה ולא היא.</strong>
 <strong>ואמר ר' יוסי בר' חנינא: מאי טעמיה</strong> <small>[מה טעמו]</small> של <strong>ר' יוחנן אליבא דרבנן</strong> <small>[לפי</small> דעת <small>חכמים]?</small> — שכן הוא מסביר: <strong>גירושין,</strong> ש<strong>מכנסת עצמה</strong> על ידי הגירושין שוב <strong>לרשות אביה,</strong> נחשב הדבר כאילו האב זכה בגט על ידי בתו ו<strong>בין היא ובין אביה</strong> יכולים לקבל את הגט. ואילו <strong>קידושין,</strong> ש<strong>מפקעת עצמה מרשות אביה,</strong> הרי היא אינה יכולה להפקיע את עצמה מדעתה בלבד, ורק <strong>אביה</strong> יכול להוציאה מרשותו <strong>ולא היא.</strong>
 ומקשים: <strong>והרי מאמר</strong> (קידושי כסף שעושה יבם ביבמה) ש<strong>מפקעת עצמה</strong> היבמה <strong>מרשות אביה</strong> מדברי סופרים, <strong>ותנן</strong> <small>[ושנינו</small> במשנה<small>]:</small>
## דף מד.
 <strong>קטנה</strong> שנתאלמנה <strong>מן האירוסין</strong> ויש לה יבם — <strong>אין עושים בה מאמר אלא מדעת אביה. והנערה</strong> — <strong>בין מדעת עצמה בין מדעת אביה, (מה שאין כן בקידושין).</strong> הרי שהנערה יכולה לקבל מאמר מדעת עצמה למרות שהיא מפקעת את עצמה בכך מרשות אביה!
 <strong>אלא אי איתמר, הכי איתמר</strong> <small>[אם נאמר</small> הדבר, <small>כך נאמר]:</small> <strong>אמר ר' יוסי בר' חנינא: מאי טעמיה</strong> <small>[מה טעמו]</small> של <strong>ר' יוחנן אליבא דרבנן</strong> <small>[לפי</small> שיטת <small>חכמים]?</small> — <strong>קידושין</strong> שאינם חלים אלא <strong>מדעתה,</strong> ברצונה של המתקדשת — <strong>אביה</strong> יכול לקבלם <strong>ולא היא,</strong> שהרי הקידושין תלויים בדעתו. אבל <strong>גירושין,</strong> ש<strong>בעל כרחה</strong> של האשה באים ואינם צריכים את דעתה כלל — <strong>בין היא בין אביה</strong> יכולים לקבלם.
  ומקשים:  <strong>הרי מאמר</strong> שגם הוא חל רק <strong>מדעתה</strong> כשאר קידושין, <strong>וקתני</strong> <small>[ושנינו</small> בו<small>]:</small> <strong>בין היא ובין אביה!</strong> ומשיבים: <strong>התם</strong> <small>[שם]</small> מדובר <strong>במאמר</strong> שנעשה <strong>בעל כרחה, ו</strong>שיטת <strong>רבי היא. דתניא</strong> <small>[ש</small>כן <small>שנינו</small> בברייתא<small>]:</small> יבם <strong>העושה מאמר ביבמתו שלא מדעתה, רבי אומר: קנה</strong> אותה היבם בכך, <strong>וחכמים אומרים לא קנה.</strong>
 ומסבירים: <strong>מאי טעמיה</strong> <small>[מה טעמו]</small> של <strong>רבי?</strong> — <strong>גמר</strong> <small>[לומד]</small> הוא את הדבר <strong>מביאה</strong> שעושה היבם ב<strong>יבמה; מה ביאה</strong> של <strong>יבמה</strong> אפילו <strong>בעל כרחה</strong> קונה אותה בכך — <strong>אף הכא נמי</strong> <small>[כאן גם כן</small> במאמר<small>]</small> קונה את יבמתו <strong>בעל כרחה. ורבנן סברי</strong> <small>[וחכמים סבורים]:</small> <strong>ילפינן</strong> <small>[לומדים אנו]</small> דין מאמר <strong>מקידושין; מה קידושין</strong> בכלל הרי נעשים רק <strong>מדעתה</strong> — <strong>אף הכא נמי</strong> <small>[כאן,</small> במאמר, <small>גם כן]</small> נעשים דווקא <strong>מדעתה.</strong>
 ושואלים: <strong>במאי קמיפלגי</strong> <small>[במה</small> הם <small>חלוקים]</small> מה היסוד העקרוני של מחלוקת זו ומדוע כל אחד מהם מדמה לדבר אחר? ומסבירים: <strong>רבי סבר</strong> <small>[סבור]</small> <strong>מילי</strong> <small>[דברים]</small> של <strong>יבמה מיבמה הוה ליה למילף</strong> <small>[היה לו ללמוד],</small> והרי עיקר הקשר של היבמה ביבם אינו תלוי מרצונה אלא גם בעל כרחה. <strong>ורבנן סברי</strong> <small>[וחכמים סבורים]:</small> <strong>קידושין מקידושין הוה ליה למילף</strong> <small>[היה לו ללמוד],</small> שהרי מאמר ביבמה דין קידושין יש לו ככל קידושי אשה.
  ומעירים:  <strong>הכי נמי מסתברא כדקא</strong> <small>[כך גם כן מסתבר</small> לומר <small>כפי]</small> ש<strong>מתרץ</strong> <strong>ר' יוחנן, מדקתני סיפא</strong> <small>[ממה ששנה בסוף</small> הברייתא העוסקת במאמר ביבמה<small>]:</small> <strong>"מה שאין כן בקידושין",</strong> שמתקדשת דווקא מדעת אביה. ושואלים: <strong>אלא נימא</strong> <small>[נאמר]</small> <strong>תיהוי תיובתא</strong> <small>[תהיה</small> זו <small>קושיה חמורה]</small> ל<strong>ריש לקיש?</strong> הסבור שלדעת חכמים גם נערה מקבלת קידושיה. ומשיבים: <strong>אמר</strong> <small>[יכול היה לומר]</small> <strong>לך ריש לקיש: הא מני</strong> <small>[</small>ברייתא <small>זו</small> כשיטת <small>מי היא]</small> — שיטת <strong>ר' יהודה היא,</strong> ש<strong>אמר: אין שתי ידים זוכות כאחת.</strong>
 ומקשים: <strong>אי</strong> <small>[אם]</small> כשיטת <strong>ר' יהודה</strong> היא מדוע אומר הוא <strong>מה שאין כן בקידושין?! מה שאין כן בגירושין מיבעי ליה</strong> <small>[צריך היה לו]</small> לומר! שהרי הוא גילה דעתו החולקת בענין גירושין דווקא! ומשיבים: <strong>אין הכי נמי</strong> <small>[כן, כך</small> הוא <small>גם כן]</small> וכך היה ראוי לומר, אולם כאן <strong>איידי דתנא</strong> <small>[מתוך ששנה]</small> <strong>מאמר דדמי</strong> <small>[ש</small>הוא <small>דומה]</small> <strong>לקידושין, תנא נמי</strong> <small>[שנה גם כן]:</small> <strong>מה שאין כן בקידושין.</strong>
 ושואלים: <strong>ו</strong>אם הוא כדעת <strong>ר' יהודה, מאי שנא</strong> <small>[במה שונה]</small> <strong>מאמר</strong> שאף הנערה יכולה לקבל, מגירושין שרק האב מקבל, הרי שניהם נעשים בעל כרחה? ומשיבים: שונה דין המאמר <strong>הואיל וזקוקה ועומדת</strong> ויש כבר קשר וזיקה ליבם, די בקבלה כלשהי כדי שיחול בה המאמר. ומעירים: <strong>השתא דאתית להכי</strong> <small>[עכשיו שהגעת לכך]</small> להסבר זה, ל<strong>ר' יוחנן נמי</strong> <small>[גם כן]</small> <strong>לא תיקשי</strong> <small>[תקשה]</small> קושיה זו <strong>לך מעיקרא</strong> <small>[מתחילה]</small> אף לפי החילוק הראשון לדעת חכמים בין גירושין לקידושין, שהרי אפשר להסביר: <strong>שאני</strong> <small>[שונה]</small> <strong>מאמר</strong> מקידושין <strong>הואיל וזקוקה ועומדת.</strong>
 <strong>תנן</strong> <small>[שנינו</small> במשנה<small>]:</small> <strong>האיש מקדש את בתו כשהיא נערה, בו ובשלוחו.</strong> ונדייק מכאן: <strong>בו ובשלוחו</strong> — <strong>אין</strong> <small>[כן],</small> <strong>בה ובשלוחה</strong> — <strong>לא,</strong> והרי זו <strong>תיובתא</strong> <small>[קושיה חמורה]</small> <strong>לריש לקיש,</strong> שלדעתו, לדעת חכמים אף נערה עצמה מקבלת את קידושיה! ומשיבים: <strong>אמר</strong> <small>[</small>יכול היה <small>לומר]</small> <strong>לך ריש לקיש: הא נמי</strong> <small>[זו</small> המשנה <small>גם כן]</small> לשיטת <strong>ר' יהודה היא.</strong>
 ושואלים: <strong>ומי מצית מוקמת לה</strong> <small>[והאם יכול אתה להעמיד</small> להסביר את המשנה <small>הזו]</small> <strong>כ</strong>דעת <strong>ר' יהודה? והקתני סיפא</strong> <small>[והרי שנה בסופה]</small> בהמשך, במשנה הבאה: <strong>האומר לאשה "התקדשי לי בתמרה זו", "התקדשי לי ב</strong>תמרה <strong>זו"</strong> אינה מקודשת עד שיהא באחת מהן שווה פרוטה. <strong>ואמרינן</strong> <small>[ואמרנו]:</small> <strong>מאן</strong> <small>[מיהו]</small> ה<strong>תנא</strong> האומר <strong>"התקדשי" "התקדשי"?</strong> כלומר, שאם אינו אומר על כל תמרה שנותן "התקדשי" נחשב ככולל את כולן יחד ומצטרפות התמרות לשווה פרוטה.
 <strong>ואמר רבה:</strong> שיטת <strong>ר' שמעון היא,</strong> ש<strong>אמר</strong> שאין אדם חייב קרבנות שבועה מרובים אם נשבע לשקר לכמה אנשים יחד (כגון "שבועה שאין חפץ שלך בידי לא לך, לא לך"), <strong>עד שיאמר</strong> לשון <strong>שבועה לכל אחד ואחד</strong> ("שבועה לא לך, שבועה לא לך"). ואין זו משנת ר' יהודה!
 <strong>וכי תימא</strong> <small>[ואם תאמר]</small> שכל המשנה <strong>כולה</strong> שיטת <strong>ר' יהודה</strong> היא, <strong>ו</strong>אולם <strong>בפרטי</strong> <small>[ב</small>ענין <small>פרטים],</small> מה היא לשון הנחשבת לפירוט מספיק כדי להתחייב על כל ביטוי קרבן אשם מיוחד, <strong>סבר לה</strong> <small>[סבור הוא]</small> <strong>כ</strong>שיטת <strong>ר' שמעון.</strong> <strong>ו</strong>אולם <strong>מי סבר לה</strong> <small>[האם סבור הוא]</small> כמותו?
 <strong>והתניא</strong> <small>[והרי שנינו</small> בברייתא<small>]:</small> <strong>זה הכלל</strong> לענין חיובים בקרבן שבועה: <strong>כלל</strong> את השבועות כאחת — <strong>אינו חייב אלא</strong> על שבועה <strong>אחת, פרט</strong> — <strong>חייב על כל אחת ואחת,</strong> אלו <strong>דברי ר' מאיר. ר' יהודה אומר:</strong> אמר <strong>"שבועה</strong> שאין פקדון בידי <strong>לא לך, לא לך, לא לך"</strong> ונמצא משקר — <strong>חייב על כל אחת ואחת. ר' אליעזר אומר: "לא לך, לא לך, לא לך ולא לך שבועה"</strong> — <strong>חייב על כל אחת ואחת,</strong> שדווקא כשאמר לשון שבועה בסוף הרי זה פרט. <strong>ר' שמעון אומר: לעולם אינו חייב</strong> בקרבנות נפרדים אלא <strong>עד שיאמר</strong> לשון <strong>שבועה לכל אחד ואחד.</strong> הרי שלענין הגדרה איזו אמירה נחשבת לפירוט חולק ר' יהודה על ר' שמעון!
 <strong>אלא</strong> יש לפרש להיפך: משנתנו שלנו בקידושין <strong>כולה</strong> כשיטת <strong>ר' שמעון היא, וב</strong>דין <strong>שליחות סבר לה כ</strong>שיטת <strong>ר' יהודה,</strong> שדווקא אבי הנערה ממנה שליח לקבל קידושיה.
  מסופר: פעם אחת  <strong>ר' אסי לא על לבי מדרשא</strong> <small>[נכנס לבית המדרש].</small> <strong>אשכחיה</strong> <small>[מצא את]</small> <strong>ר' זירא, אמר</strong> <strong>ליה</strong> <small>[לו]:</small> <strong>מאי אמור האידנא בי מדרשא</strong> <small>[מה אמרו עכשיו בבית המדרש]?</small> <strong>אמר ליה</strong> <small>[לו]:</small> <strong>אף אנא</strong> <small>[אני]</small> <strong>לא עייל</strong> <small>[נכנסתי].</small> והוסיף ר' זירא: אבל <strong>ר' אבין הוא דעייל</strong> <small>[שנכנס]</small> <strong>ואמר: חברותא</strong> <small>[החבורה]</small> <strong>כולה</strong> סבורה <strong>כ</strong>שיטת <strong>ר' יוחנן</strong> שמחלק בנערה בין קידושין וגירושין. <strong>וצווח ריש לקיש</strong> בקול רם <strong>כי כרוכיא</strong> <small>[ככרוכיה]</small> כנגדם: הלא נאמר <strong>"ויצאה... והיתה"</strong> (דברים כד, ב), שהכתוב משווה קידושין לגירושין לכל דבר, <strong>וליכא דאשגח ביה</strong> <small>[ולא</small> היה מי <small>שישגיח בו,</small> בדבריו<small>].</small> <strong>אמר ליה</strong> <small>[לו</small> ר' אסי<small>]:</small> וכי <strong>ר' אבין בר סמכא הוא,</strong> האם אפשר לסמוך עליו שהוא מוסר דברים כפי שנאמרו? <strong>אמר ליה</strong> <small>[לו]:</small> <strong>אין</strong> <small>[כן],</small> בענין זה אפשר לסמוך עליו, כיון שהיה זה <strong>כמין ימא לטיגני הוא</strong> <small>[כמו</small> המרחק משליית הדג <small>מהים לטיגונו],</small> שעבר זמן קצר ביותר, ואין לחשוש ששכח או טעה בכך.
 <strong>אמר רב נחמן בר יצחק: אנא</strong> <small>[אני],</small> כאשר אני חוזר על שמועה זו, איני שונה בה <strong>לא ר' אבין בר' חייא, ולא ר' אבין בר כהנא, אלא ר' אבין סתם.</strong> ושואלים: <strong>למאי נפקא מינה</strong> <small>[מה יוצא מזה]</small> אם שונה את השמועה בשם זה או בשם זה? ומשיבים: <strong>למירמא דידיה אדידיה</strong> <small>[ל</small>ענין <small>השלכה,</small> סתירה מדבריו <small>שלו על</small> דבריו <small>שלו].</small> שאם נמצא דעה סותרת בשם ר' חייא בר אבין, למשל, אין זו סתירה אמיתית, כי מאמר זה נאמר על ידי ר' אבין אחר.
 <big>א</big> <strong>בעא מיניה</strong> <small>[שאל אותו]</small> <strong>רבא מרב נחמן:</strong>
## דף מד:
 לדעת חכמים שאף הנערה עצמה יכולה לקבל את גיטה, יש לשאול: <strong>נערה מהו שתעשה</strong> (תמנה) אדם אחר כ<strong>שליח לקבל</strong> את <strong>גיטה מיד בעלה?</strong> וצדדי השאלה: מאחר שהבת בעודה נערה נחשבת כקניינו של אביה, האם מבחינה משפטית <strong>כיד אביה דמיא</strong> <small>[</small>היא <small>נחשבת],</small> ועומדת במקומו, <strong>או כחצר אביה דמיא</strong> <small>[</small>היא <small>נחשבת]?</small> ומסבירים: <strong>כיד אביה דמיא</strong> <small>[</small>היא <small>נחשבת];</small> <strong>מה אביה משוי</strong> <small>[עושה,</small> ממנה<small>]</small> <strong>שליח</strong> — <strong>אף היא נמי משוי</strong> <small>[גם כן עושה]</small> <strong>שליח,</strong> שהרי היא נחשבת כגופו. <strong>או דילמא</strong> <small>[שמא]</small> <strong>כחצר אביה דמיא</strong> <small>[</small>היא <small>נחשבת],</small> <strong>ו</strong>לכן <strong>עד דמטיא גיטא</strong> <small>[שמגיע הגט]</small> <strong>לידה</strong> ממש <strong>לא מיגרשה</strong> <small>[אינה מתגרשת].</small>
 ושואלים: <strong>ומי מספקא ליה</strong> <small>[והאם מסופק לו]</small> <strong>לרבא הא</strong> <small>[</small>דבר <small>זה]?</small> <strong>והאמר</strong> <small>[והרי אמר]</small> <strong>רבא: כתב גט ונתנו ביד עבדה</strong> של אשתו שהיה <strong>ישן, ו</strong>היא <strong>משמרתו</strong> את העבד — <strong>הרי זה גט.</strong> ואם היה העבד <strong>ניעור</strong> — <strong>אינו גט.</strong> ונברר: כאשר העבד <strong>ניעור אמאי</strong> <small>[מדוע]</small> <strong>אינו גט</strong> — <strong>דהויא</strong> <small>[שהרי הוא],</small> העבד, <strong>לה</strong> כ<strong>חצר משתמרת שלא לדעתה,</strong> אלא לדעתו של העבד עצמו. <strong>ואי סלקא דעתך</strong> <small>[ואם עולה על דעתך]</small> לומר שהנערה <strong>כחצר אביה דמיא</strong> <small>[נחשבת]</small> <strong>כי מטא גיטה</strong> <small>[כאשר מגיע גט]</small> <strong>לידה נמי</strong> <small>[גם כן]</small> <strong>לא תיגרש</strong> <small>[תתגרש],</small> משום <strong>דהויא לה</strong> <small>[שהרי היא]</small> כ<strong>חצר המשתמרת שלא לדעת אביה!</strong>
 <strong>אלא לעולם פשיטא ליה</strong> <small>[פשוט לו]</small> לרבא <strong>דכי</strong> <small>[ש</small>נערה <small>כמו]</small> <strong>יד אביה דמיא</strong> <small>[</small>היא <small>נחשבת]</small> ולא כחצירו, <strong>והכי קמיבעיא ליה</strong> <small>[וכך נשאלה,</small> נסתפקה <small>לו]:</small> <strong>מי אלימא</strong> <small>[האם בעלת תוקף]</small> היא <strong>כיד אביה</strong> ממש <strong>לשויה איהי</strong> <small>[שתעשה,</small> תמנה, <small>היא]</small> עצמה <strong>שליח, או לא? אמר ליה</strong> <small>[לו]</small> רב נחמן: <strong>אין עושה שליח.</strong>
 <strong>איתיביה</strong> <small>[הקשה לו]</small> רבא ממה ששנינו: <strong>קטנה שאמרה</strong> לשליח <strong>"התקבל לי גיטי"</strong> — <strong>אינו גט עד שיגיע גט לידה,</strong> שהקטנה שאינה נחשבת כבת־דעת אינה יכולה למנות שליח. ונדייק: <strong>הא</strong> <small>[הרי]</small> אם היתה זו <strong>נערה</strong> — <strong>הרי זה גט,</strong> ומשמע שנערה יכולה למנות שליח רגיל! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בשאין לה אב,</strong> ולכן נערה זו יכולה למנות שליח שהרי היא כבר גדולה וברשות עצמה, אבל נערה שיש לה אב עדיין היא ברשות אביה ואינה יכולה למנות שליח.
  ומקשים:  <strong>הא מדקתני סיפא</strong> <small>[הרי מ</small>מה <small>ששנה, בסופה]</small> של אותה משנה: <strong>אם אמר אביה</strong> לשליח <strong>"צא וקבל גט לבתי", אם רצה בעל לחזור בו</strong> — <strong>לא יחזור</strong> אחרי שניתן גט לשליח, שהרי השליח הוא כמותה, וכאילו הגיע הגט לידיה ממש. <strong>מכלל</strong> הדברים אתה למד <strong>דרישא</strong> <small>[ש</small>גם <small>בראשה</small> של המשנה<small>]</small> מדובר <strong>ב</strong>אופן ש<strong>יש לה אב עסקינן</strong> <small>[אנו עוסקים]!</small> ומשיבים: <strong>חסורי מיחסרא והכי קתני</strong> <small>[חסרה</small> המשנה <small>וכך היא שנויה]:</small> <strong>קטנה שאמרה "התקבל לי גיטי"</strong> — <strong>אינו גט, עד שיגיע גט לידה. הא</strong> <small>[הרי]</small> ב<strong>נערה הרי זה גט</strong> אם הגיע גט כזה ליד השליח. <strong>במה דברים אמורים</strong> — <strong>כשאין לה אב, אבל יש לה אב ואמר אביה "צא וקבל לבתי גיטה", ורוצה בעל לחזור</strong> — <strong>לא יחזור.</strong>
 <big>א</big> <strong>איתמר</strong> <small>[נאמר]</small> שנחלקו אמוראים בבעיה הבאה: <strong>קטנה שנתקדשה</strong> בעצמה <strong>שלא לדעת אביה, אמר שמואל: צריכה גט</strong> מן הבעל, <strong>וצריכה</strong> גם <strong>מיאון</strong> שתבטל את הנישואין על ידי מיאון בבעלה. <strong>אמר</strong> החכם <strong>קרנא: דברים</strong> תמוהים יש <strong>בגו</strong> <small>[בתוך]</small> הלכה זו, שכן יש בה סתירה פנימית, שהרי <strong>אם</strong> צריכה <strong>גט,</strong> משמע שאנו דנים שהיו אלה קידושין ממש, ואז — <strong>למה</strong> צריכה <strong>מיאון?</strong> ולהיפך, <strong>אם</strong> צריכה <strong>מיאון</strong> ומיאון זה מועיל, משמע שלא חלו קידושין אלה מדין תורה, ואם כן <strong>למה</strong> לה גם <strong>גט?</strong>
 <strong>אמרו ליה</strong> <small>[לו]</small> לקרנא: <strong>הא</strong> <small>[הרי]</small> <strong>מר עוקבא ובי דיניה</strong> <small>[ובית דינו]</small> יושבים <strong>ב</strong>עיר <strong>כפרי,</strong> נשלח את השאלה הזו לפניו. ועוד עשו כדי לפתור שאלה זו, <strong>אפכוה, שדרוה לקמיה</strong> <small>[הפכו</small> את שמות בעלי הסברות ו<small>שלחו</small> את השאלה <small>לפני]</small> <strong>רב. אמר להו</strong> <small>[להם]</small> לשליחים בלשון שבועה: <strong>האלהים! צריכה גט, וצריכה מיאון. וחס ליה לזרעיה</strong> <small>[וחס</small> ושלום <small>לו, לזרעו]</small> של <strong>אבא בר אבא</strong> כלומר, שמואל (לפי מה שנאמר לרב), <strong>דנימא הכי</strong> <small>[</small><small>שיאמר כך]</small> שדי לה בגט בלבד.
  ושואלים:  <strong>ו</strong>באמת <strong>טעמא מאי</strong> <small>[מה הטעם]</small> להצריך גם גט וגם מיאון? <strong>אמר רב אחא בריה</strong> <small>[בנו]</small> של <strong>רב איקא: צריכה גט</strong> — <strong>שמא נתרצה האב בקידושין</strong> וחלו למפרע, ומצד שני <strong>צריכה מיאון</strong> — <strong>שמא לא נתרצה האב בקידושין</strong> ולא חלו הקידושין, ואם תתגרש בגט בלבד האנשים עלולים לחשוב שנתרצה האב <strong>ו</strong>אם יקדש אותו אדם את אחותה <strong>יאמרו</strong> ש<strong>אין קידושין תופסין באחותה</strong> כלל, שיחשבו שהם בטלים מעיקרם ולא יצריכוה גט כלל שכן אין קידושין תופסים באחות אשתו, אפילו כשגירש את אשתו, ולכן צריכה גם מיאון ובגלל תוספת זו של המיאון יבינו הכל שלא היו אלה קידושי ודאי ואם אחר כך יקדש את אחותה יצריכוה גט מספק.
 <strong>אמר רב נחמן:</strong> דברים אלה שחוששים לריצוי האב בקטנה שנתקדשה שלא לדעת אביה, אינם בכל מקרה אלא <strong>הוא</strong> דווקא בזמן <strong>ששדכו</strong> אותה לאיש זה קודם שקידשה עצמה, שאז יש לחשוש שמא נתרצה אביה בקידושיה.
 <strong>עולא אמר:</strong> במקרה של קטנה שקיבלה קידושין שלא לדעת אביה אין הקידושין חלים ו<strong>אפילו מיאון אינה צריכה.</strong> ושואלים: האם אמר עולא דברים אלה <strong>אף על גב</strong> (אף על פי) ש<strong>שידכו?</strong> ומשיבים: <strong>מאן דמתני הא, לא מתני הא</strong> <small>[מי ששונה</small> את <small>זו, אינו שונה</small> את <small>זו].</small> כלומר, מי ששנה את דברי עולא לא העמיד את דברי שמואל כרב נחמן דווקא במקרה של שידוך מוקדם, אלא בסתם. <strong>איכא דאמרי</strong> <small>[יש שאומרים]</small> <strong>אמר עולא: קטנה שנתקדשה שלא לדעת אביה</strong> — <strong>אפילו מיאון אינה צריכה</strong> ואפילו שידכו.
 <strong>מתיב</strong> <small>[מקשה]</small> <strong>רב כהנא:</strong> שנינו במסכת יבמות שאם נפלה לפני הי בם אחת מחמש עשרה נשים האסורות עליו משום ערוה — לא רק היא עצמה אסורה להתייבם אלא אף צרתה אסורה ליבם. והוסיפו: <strong>וכולן,</strong> כל אותן הנשים האסורות, <strong>אם מתו, או מיאנו, או נתגרשו, או שנמצאו איילונית</strong> לפני שמת הבעל — <strong>צרותיהן מותרות</strong> ליבם.
  ונברר לגבי זו שמיאנה: ש<strong>קדשה מאן</strong> <small>[מי]?</small> <strong>אילימא</strong> <small>[אם תאמר]</small> ש<strong>קדשה אביה</strong> לאח שמת, וכי <strong>במיאון</strong> בלבד <strong>סגי לה</strong> <small>[די לה]?!</small> הלא <strong>גט מעליא בעיא</strong> <small>[מעולה,</small> גמור, היא <small>צריכה]!</small> <strong>אלא לאו</strong> <small>[אין</small> זאת<small>]</small> — ש<strong>קדשה איהי נפשה</strong> <small>[היא את עצמה]</small> בעודה קטנה, <strong>ו</strong>מכל מקום <strong>קתני דבעיא</strong> <small>[ושנה שצריכה]</small> <strong>מיאון,</strong> וקשה לעולא שאמר שאינה צריכה אפילו מיאון!
  ומעירים:  <strong>הוא,</strong> רב כהנא, <strong>מותיב לה</strong> <small>[מקשה</small> את הקושיה <small>הזו]</small> <strong>והוא מפרק</strong> <small>[מתרץ]</small> <strong>לה; כגון שנעשה לה מעשה יתומה בחיי האב.</strong> שבמשנה זו מדובר כגון שהשיאה אביה קודם לאדם אחר ונתאלמנה או נתגרשה בקטנותה, שאז דינה כיתומה לענין זה שאין לאב זכות לקדש אותה עוד, אף שהוא בחיים. ואם קידשה את עצמה, אין אלה קידושין התופסים מדין תורה, שהרי היא קטנה, אלא מדברי חכמים, ויוצאת מבעלה במיאון.
 <strong>מתיב</strong> <small>[מקשה]</small> <strong>רב המנונא:</strong> שנינו בדין אמה העבריה: <strong>אין</strong> האב <strong>מוכרה</strong> את בתו הקטנה כשפחה <strong>לקרובים</strong> משום שאי אפשר לקיים את דברי הכתוב בענין זה בשלימותם לפי שאינם יכולים לשאתה לאשה לאחר מכן. <strong>משום</strong> (בשם) <strong>ר' אלעזר אמרו: מוכרה</strong> אף <strong>לקרובים,</strong> שפעמים אינו מוכרה אלא לשם שפחות בלבד ולא לנישואין.
## דף מה.
 <strong>ושוין</strong> (מסכימים) <strong>שמוכרה</strong> אף שהיא <strong>אלמנה לכהן גדול,</strong> וכן אם היא <strong>גרושה,</strong> או <strong>חלוצה לכהן הדיוט,</strong> שאף שהן אסורות להנשא להם, מכל מקום קידושין תופסים בהן. ונברר: <strong>האי</strong> <small>[זו]</small> ה<strong>אלמנה</strong> שאביה יכול למוכרה <strong>היכי דמי</strong> <small>[כיצד בדיוק מדובר כאן]?</small> <strong>אילימא</strong> <small>[אם תאמר]</small> ש<strong>קדשה אביה</strong> ואחר כך מת בעלה בעודה קטנה, אולם <strong>מי מצי מזבין לה</strong> <small>[האם יכול למכור אותה]</small> אחר שקידשה? <strong>הא</strong> <small>[הרי]</small> <strong>אין אדם מוכר את בתו לשפחות אחר אישות</strong> (שקידשה)! <strong>אלא לאו</strong> <small>[האם לא]</small> מדובר כאן במקרה <strong>דקדיש איהי נפשה</strong> <small>[שקידשה היא</small> את <small>עצמה]</small> בהיותה קטנה <strong>ו</strong>בכל זאת <strong>קא קרי</strong> <small>[קורא]</small> <strong>לה אלמנה,</strong> הרי שחלו קידושיה! וקשה לעולא.
 <strong>אמר רב עמרם אמר ר' יצחק: הכא</strong> <small>[כאן]</small> מדובר באלמנה <strong>בקידושי יעוד</strong> שמכרה אביה לאמה, וייעדה הקונה להיות לו לאשה, ומת לפני שנשאה. <strong>ואליבא</strong> <small>[ועל פי</small> שיטת<small>]</small> <strong>ר' יוסי בר' יהודה</strong> היא, ש<strong>אמר: מעות הראשונות</strong> שמקבל האב עבור מכירת בתו <strong>לאו</strong> <small>[לא]</small> <strong>לקידושין</strong> שייעשו בה לאחר מכן <strong>ניתנו,</strong> אלא קידושיה חלים כאשר מוותר לה האדון על מקצת עבודתה, ובכך מקדשה. והואיל ואין אלה קידושין מכוח האב מותר הוא למוכרה שוב לשפחה לאחר מכן.
 <big>א</big> <strong>איתמר</strong> <small>[נאמר]:</small> אם <strong>מת</strong> זה שקידש את הקטנה שלא מדעת אביה <strong>ונפלה לפני אחיו ליבום; אמר רב הונא אמר רב: ממאנת למאמרו,</strong> כלומר, שאם עשה בה היבם מאמר (קידש אותה לאשה), כשבא לגרשה צריכה גם מיאון בקידושין אלו, בנוסף לגט, <strong>ואינה ממאנת לזיקתו,</strong> שאם לא עשה בה מאמר, אינה צריכה למיאון יחד עם החליצה. ומסבירים: <strong>כיצד? עשה בה מאמר</strong> — <strong>צריכה גט, וצריכה חליצה, וצריכה מיאון.</strong>
 והסבר הדברים: <strong>צריכה גט</strong> — <strong>שמא נתרצה האב בקידושי שני,</strong> שהרי המאמר הוא מעשה קידושין, ואם לא נתרצה בקידושי ראשון אינה נחשבת ליבמה ותפסו בה קידושין אלו וכדי להפקיעם צריכה גט. <strong>צריכה חליצה</strong> — <strong>שמא נתרצה האב בקידושי ראשון,</strong> ואם כן הריהי כיבמה גמורה, שיוצאת דווקא בחליצה. <strong>צריכה מיאון</strong> — <strong>שמא לא נתרצה האב לא בקידושי ראשון ולא בקידושי שני,</strong> ומשום כך צריכה גם מיאון בנוסף לגט וחליצה. שאם לא כן שמא <strong>יאמרו</strong> שנישואיה הראשונים היו נישואין ודאיים, ולכן <strong>אין קידושין תופסין באחותה,</strong> בעוד שבאמת אינה אלא ספק מקודשת שמא נתרצה לשני, רק מפני הספק, תופסים קידושין באחותה.
  אם <strong>לא עשה בה מאמר</strong> — <strong>אינה צריכה אלא חליצה בלבד.</strong> ומסבירים: <strong>מאי אמרת</strong> <small>[מה</small> יכול אתה <small>לומר]:</small> <strong>תיבעי נמי</strong> <small>[תצטרך גם כן]</small> במקרה זה <strong>מיאון, שמא יאמרו אין קידושין תופסין באחותה</strong> — כאן אין צורך בכך כי <strong>הכל יודעים: אחות</strong> של <strong>חלוצה</strong> אינה אסורה אלא <strong>דרבנן</strong> <small>[מ</small>דברי <small>סופרים]</small> וקידושין תופסים בה ולא יבואו להתירה בלא גט. ש<strong>אמר ריש לקיש</strong> על משנה ביבמות: <strong>כאן שנה רבי,</strong> כלומר, במשנה זו לימד אותנו רבי בדרך אגב כי <strong>אחות</strong> של <strong>גרושה</strong> אסורה <strong>מדאורייתא</strong> <small>[מן התורה],</small> ואילו <strong>אחות חלוצה</strong> אסורה רק <strong>מדברי סופרים.</strong>
 <big>ב</big> מסופר: <strong>הנהו בי תרי דהוו קא שתו חמרא תותי ציפי</strong> <small>[שנים שהיו</small> יושבים ו<small>שותים יין תחת עצי צפצפה]</small> <strong>בבבל. שקל חד מינייהו כסא דחמרא, יהב ליה לחבריה</strong> <small>[לקח אחד מהם כוס יין, נתנה לחבירו].</small> <strong>אמר: מיקדשא</strong> <small>[תתקדש]</small> <strong>לי</strong> בכך <strong>ברתיך לברי</strong> <small>[בתך לבני].</small> <strong>אמר רבינא: אפילו למאן דאמר</strong> <small>[ל</small>שיטת <small>מי שאומר]</small> בקטנה שנתקדשה שלא לדעת אביה <strong>חיישינן</strong> <small>[</small>ש<small>חוששים אנו]</small> <strong>שמא נתרצה האב</strong> — 
## דף מה:
 <strong>שמא נתרצה הבן לא אמרינן</strong> <small>[אין אנו אומרים]</small> וכיון שקידש אביו את האשה שלא מדעת בנו — אין אלו קידושין. <strong>אמרי ליה רבנן</strong> <small>[אמרו לו חכמים]</small> <strong>לרבינא: ודילמא</strong> <small>[ושמא]</small> <strong>שליח שויה</strong> <small>[עשאו],</small> מינה הבן את אביו, לקדשה ויחולו הקידושין? ענה להם: <strong>לא חציף איניש לשויי לאבוה</strong> <small>[אין אדם חצוף לעשות את אביו]</small> <strong>שליח.</strong> ושאלו עוד: <strong>ודילמא ארצויי ארצייה קמיה</strong> <small>[ושמא</small> הבן <small>ריצה ופייס אותו]</small> את האב, ואמר לו שרצונו באשה זו, והאב מדעתו עשה רצון בנו וקידשה לו, וייחשב כזוכה לו בקידושי אשה זו? <strong>אמר ליה</strong> <small>[לו]</small> <strong>רבה בר שימי</strong> לרבינא: אין כאן בכלל שאלה שכן <strong>בפירוש אמר מר</strong> <small>[החכם,</small> רבינא<small>]</small> <strong>דלא סבר להא</strong> <small>[שאינו סבור</small> אינו מקבל <small>ל</small>שיטה <small>זו]</small> של <strong>רב ושמואל</strong> ואין אומרים שמא נתרצה האב, ולדעתו אין לחשוש שמא נתרצה אדם כאשר עשו דבר שלא מדעתו.
  עוד מסופר: <strong>ההוא גברא דקדיש בכישא דירקא בשוקא</strong> <small>[אדם אחד שקידש</small> קטנה שלא לדעת אביה <small>באגודת ירק בשוק].</small> <strong>אמר רבינא: אפילו למאן דאמר</strong> <small>[ל</small>דעת <small>מי שאומר]</small> בקטנה שנתקדשה שלא לדעת אביה ש<strong>חוששין שמא נתרצה האב</strong> ומקודשת — <strong>הני מילי</strong> <small>[דברים אלה]</small> אמורים דווקא כשקידש אותה <strong>דרך כבוד, אבל</strong> אם קידשה ב<strong>דרך בזיון</strong> — <strong>לא,</strong> שבכך ודאי לא היה האב מתרצה ואף כאן היו הקידושין בדרך בזיון.
 <strong>אמר ליה</strong> <small>[לו]</small> <strong>רב אחא מדיפתי לרבינא: בזיון דמאי</strong> <small>[של מה],</small> מה בדיוק היה דרך הבזיון שבקידושין אלה? <strong>אי</strong> <small>[האם]</small> ה<strong>בזיון</strong> הוא <strong>דירקא</strong> <small>[ש</small>עשה זאת על ידי <small>ירק],</small> <strong>אי</strong> <small>[או]</small> ה<strong>בזיון</strong> היה <strong>דשוקא</strong> <small>[</small>בגלל שנעשה הדבר <small>בשוק]?</small> <strong>נפקא מינה</strong> <small>[יוצא מזה</small> הבדל להלכה<small>]</small> מהדיוק בהגדרה של בזיון זה במקרה <strong>דקדיש בכספא בשוקא</strong> <small>[שקידש בכסף בשוק],</small> <strong>או בכישא דירקא בביתא</strong> <small>[באגודת ירק ב</small>תוך ה<small>בית],</small> אם כן <strong>מאי</strong> <small>[מה]</small> יהיה הדין? <strong>אמר ליה</strong> <small>[לו]:</small> <strong>אידי ואידי</strong> <small>[זה וזה]</small> <strong>דרך בזיון הוא</strong> כל אחד בפני עצמו, ולכן בשני המקרים הללו לא תהיה הקטנה מקודשת.
  עוד מסופר: בני זוג שהיתה להם בת קטנה ורצו להשיאה <strong>ההוא</strong> <small>[הוא],</small> האב ש<strong>אמר</strong> שהוא רוצה להשיא אותה <strong>לקריבאי</strong> <small>[לקרובו],</small> <strong>והיא,</strong> האם, <strong>אמרה</strong> שהיא רוצה להשיא אותה <strong>לקריבה</strong> <small>[לקרובה].</small> <strong>כפתיה</strong> <small>[כפתה אותו</small> ואילצה אותו<small>]</small> <strong>עד</strong> ש<strong>אמר לה</strong> לאשתו: <strong>"תיהוי לקריבה"</strong> <small>[תינשא</small> הבת <small>לקרוב שלה].</small> <strong>אדאכלי ושתי</strong> <small>[עד</small> שהיו <small>אוכלים ושותים]</small> במשתה שלפני האירוסין <strong>אתא קריביה באיגרא</strong> <small>[בא קרובה לגג]</small> <strong>וקדשה</strong> לעצמו ובא מעשה לפני חכמים.
 <strong>אמר אביי: כתיב</strong> <small>[נאמר]</small> <strong>"שארית ישראל לא יעשו עולה ולא ידברו כזב"</strong> (צפניה ג, יג). וכיון שאמר לאשתו שהוא מוכן שתינשא הבת לקרוב שלה — ודאי לא שיקר ולא חזר בו. וכיון שהיתה הבת קטנה ותלויים קידושיה בדעתו, אין לומר שנתרצה האב בקידושין שקידש אותה קרובו. <strong>רבא אמר</strong> טעם אחר יש כאן: <strong>חזקה אין אדם טורח בסעודה ומפסידה.</strong> וכאן הרי עשו סעודה לכבוד הקידושין של הבת לקרוב של אשתו, ובודאי לא היה האב עושה את הדבר לחנם.
  ושואלים:  <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה אם זה או זה הטעם? ומשיבים: <strong>איכא בינייהו</strong> <small>[יש ביניהם]</small> הבדל <strong>למעשה במקרה ש</strong><strong>לא טרח</strong> בסעודה, שלדעת רבא חוששים אנו לקידושיה, שהרי לא טרח, ולדעת אביי בודאי אינה מקודשת שבכל מקרה אין אדם משקר.
 <big>א</big> קטנה ש<strong>נתקדשה לדעת אביה, והלך אביה למדינת הים ועמדה ונישאת</strong> לדעת עצמה, ואביה לא מסרה לחופה; <strong>אמר רב:</strong> אם היא בת ישראל ונישאה לכהן — <strong>אוכלת בתרומה עד שיבא אביה וימחה,</strong> שיאמר בפירוש שאינו רוצה בנישואין הללו. <strong>רב אסי אמר: אינה אוכלת</strong> בתרומה, <strong>שמא יבוא אביה וימחה, ונמצאת זרה</strong> (שאינה כהנת) <strong>אוכלת בתרומה למפרע.</strong> מסופר: <strong>הוה עובדא וחש לה</strong> <small>[היה מעשה</small> כגון זה <small>וחשש]</small> <strong>רב להא</strong> <small>[ל</small>סברה <small>זו]</small> של <strong>רב</strong> <strong>אסי</strong> שלא תיחשב הבת כנשואה, ואסר עליה לאכול בתרומה (למרות שלדעתו היא מותרת בכך), שמא יבוא האב וימחה.
 <strong>אמר רב שמואל בר רב יצחק: ומודה רב שאם מתה</strong> אותה קטנה — הבעל <strong>אינו יורשה.</strong> ומדוע — <strong>אוקי ממונא</strong> <small>[העמד</small> את <small>הממון]</small> <strong>בחזקת מריה</strong> <small>[בעליו],</small> שחזקתו ברשות יורשיה ולא ברשותו, והואיל ויש ספק בנישואין אם נתרצה האב בהן — נשאר הממון בינתיים ברשותם.
  ועוד מחלוקת חכמים: <strong>נתקדשה</strong> בת ישראל קטנה לכהן <strong>לדעת</strong> אביה <strong>וניסת</strong> (נישאת) <strong>שלא לדעת</strong> אביה, <strong>ואביה כאן; רב הונא אמר: אינה אוכלת</strong> בתרומה, שהרי אביה מן הסתם אינו מסכים שתינשא שלא מדעתו. <strong>רב ירמיה בר אבא אמר</strong> <strong>: אוכלת</strong> בתרומה.
  ומסבירים את השיטות: <strong>רב הונא אמר: אינה אוכלת. ואפילו לרב</strong> ש<strong>אמר</strong> כשהיה האב במדינת הים <strong>אוכלת</strong> בתרומה — <strong>התם הוא דלא איתיה לאב</strong> <small>[שם,</small> שאמר שאוכלת, <small>הוא כשהאב איננו]</small> <strong>אבל הכא דאיתיה לאב</strong> <small>[כאן שישנו האב]</small> ודאי לא נתרצה בכך, <strong>האי דאישתיק</strong> <small>[זה ש</small>הוא <small>שותק]</small> ולא מוחה במפורש, זה משום שודאי <strong>מירתח רתח</strong> <small>[</small>הוא <small>כועס]</small> כל כך שאינו רוצה אפילו לדבר איתה, אבל ברור שלא הסכים לנישואיה. <strong>רב ירמיה בר אבא אמר: אוכלת. ואפילו לרב אסי</strong> ש<strong>אמר אינה אוכלת, התם</strong> <small>[שם]</small> <strong>הוא</strong> שיש לחשוש לכך <strong>שמא יבוא אביה וימחה, אבל הכא מדשתיק</strong> <small>[כאן</small> מכיון <small>ש</small>הוא <small>שותק]</small> — מן הסתם <strong>איתנוחי איתנחא ליה</strong> <small>[</small><small>נוחה לו</small> דעתו בזה<small>].</small>
 ובעיה נוספת: <strong>נתקדשה</strong> הקטנה <strong>שלא לדעת אביה, וניסת שלא לדעת, ואביה כאן; רב הונא אמר: אוכלת</strong> בתרומה, <strong>רב ירמיה בר אבא אמר: אינה אוכלת. אמר עולא: הא</strong> <small>[</small>שיטתו <small>זו]</small> של <strong>רב הונא</strong> שבמקרה כזה אוכלת בתרומה היא <strong>"כחמץ לשנים וכעשן לעינים"</strong> (משלי י, כו), כלומר, אינה מסתברת כלל שהרי היא אף בניגוד לדברי עצמו. <strong>השתא ומה התם דקידושי דאורייתא אמרת לא אכלה</strong> <small>[עכשיו,</small> הרי, <small>ומה שם</small> כשנתקדשה לדעת אביה <small>ש</small>יש על כל פנים <small>קידושין מן התורה</small> ולמרות זאת <small>אתה אומר שאינה אוכלת]</small> בתרומה, מחשש שמא לא נתרצה לחופה, <strong>הכא</strong> <small>[כאן]</small> שאף הקידושין היו שלא לדעת האב <strong>לא כל שכן</strong> שלא תאכל?!
## דף מו.
 אלא <strong>נראין דברי</strong> ה<strong>תלמיד,</strong> שדברי ר' ירמיה בר אבא, אף שהוא כתלמיד לגבי רב הונא נראים יותר. <strong>אמר רבא: מאי טעמא</strong> <small>[מה הטעם]</small> של <strong>רב הונא</strong> — <strong>הואיל ונעשה בה מעשה יתומה בחיי האב.</strong> כלומר, מכיון שהאב מתעלם גם מהקידושין וגם מהנישואין ואינו פועל כלל בענין זה, נראה מדבריו שהוא מוותר על זכותו בה, והרי היא כעין יתומה בחיי האב שקידושיה חלים.
 <big>א</big> <strong>איתמר</strong> <small>[נאמר]</small> שנחלקו בבעיה זו: <strong>קטנה שנתקדשה שלא לדעת אביה, אמר רב: בין היא ובין אביה יכולין לעכב,</strong> כלומר, יכולים לומר אחר כך שאינם רוצים בקידושין אלה. <strong>ורב אסי אמר: אביה</strong> יכול לעכב <strong>ולא היא,</strong> שהרי היא נתרצתה מתחילה. <strong>איתיביה</strong> <small>[הקשה לו]</small> <strong>רב הונא לרב אסי, ואמרי לה</strong> <small>[ויש אומרים]</small> שהקשה זאת <strong>חייא בר רב לרב אסי:</strong> נאמר בדיני המפותה <strong>"אם מאן ימאן אביה</strong> לתתה לו (למפתה), כסף ישקול כמוהר הבתולות<strong>"</strong> (שמות כב, טז), ודרשו: ממה שנאמר בכתוב <strong>אין לי אלא</strong> ש<strong>אביה</strong> יכול למאן, ואולם <strong>היא עצמה מנין</strong> שיכולה למאן — <strong>תלמוד לומר: "אם מאן ימאן",</strong> שלשון כפולה זו מלמדת שיש רשות מיאון <strong>מכל מקום.</strong> משמע שגם היא, למרות שנתפתתה תחילה, יכולה להתחרט ולומר שאינה רוצה בו!
 <strong>אמר להו</strong> <small>[להם]</small> <strong>רב</strong> לאלה שרצו לסייע לו: <strong>לא תיזלו בתר איפכא</strong> <small>[אל תלכו אחר ההיפך],</small> כלומר, אל תנסו להוכיח ממקור שאפשר להבין אותו גם בדרך הפוכה. <strong>יכול</strong> רב אסי <strong>לשנויי לכו</strong> <small>[לתרץ לכם]</small> שכאן מדובר <strong>כגון שפיתה</strong> אותה מתחילה <strong>שלא לשום</strong> (לשם) <strong>אישות,</strong> שלא אמר לה אף מתחילה שרצונו לשאת אותה, אלא למשכב בלבד, ומלכתחילה לא התרצתה להנשא לו ובמקרה כזה יכולה גם היא למאן. ותוהים: וכי <strong>פיתה שלא לשום אישות קרא בעי</strong> <small>[צריך כתוב]</small> ללמדנו שיכולה למאן להנשא לו? <strong>אמר רב נחמן בר יצחק: לומר</strong> שאף כשהיא ממאנת מלהנשא לו, ולמרות שאביה מסכים לנישואין, <strong>שמשלם קנס כמפותה,</strong> ואין אומרים שקנס משלמים רק כשאביה ממאן להשיאה לו.
 <strong>אמר ליה</strong> <small>[לו]</small> <strong>רב יוסף: אי הכי</strong> <small>[אם כך]</small> יש לסייע להסבר זה, שכן <strong>היינו דתנינא</strong> <small>[זהו ששנינו</small> בברייתא<small>]</small> בענין מפותה, שמה שנאמר <strong>"מהר ימהרנה לו לאשה"</strong> (שם טו) הרי זה בא לומר <strong>שצריכה הימנו</strong> (ממנו) <strong>קידושין. ואם</strong> עוסק הכתוב ב<strong>פיתה</strong> ובא עליה <strong>לשום אישות, קידושין</strong> אם כן <strong>למה לי?</strong> הרי ביאתה היא היא מעשה הקידושין! משמע שמדובר כשפיתה אותה שלא לשם אישות. <strong>אמר ליה</strong> <small>[לו]</small> <strong>אביי:</strong> אפשר לדחות ולומר שהכוונה היא שעל אף שפיתה אותה לשם אישות <strong>צריכה קידושין לדעת אביה</strong> שהרי היא קטנה וקידשה שלא לדעתו.
 <big>ב משנה</big> <strong>האומר לאשה "התקדשי לי בתמרה זו",</strong> ומוסיף ואומר <strong>"התקדשי לי בזו"; אם יש באחת מהן</strong> מן התמרים הללו <strong>שוה פרוטה</strong> — הריהי <strong>מקודשת, ואם לאו</strong> <small>[לא]</small> — <strong>אינה מקודשת,</strong> שהרי פרט ואמר לשון "קידושין" לגבי כל תמרה לעצמה. אבל אם אמר לה <strong>"</strong>התקדשי לי <strong>בזו ובזו ובזו"; אם יש שוה פרוטה בכולן</strong> — הריהי <strong>מקודשת, ואם לאו</strong> <small>[לא]</small> — <strong>אינה מקודשת.</strong> נתן לה תמרים ורצה לקדש אותה בהם, ו<strong>היתה אוכלת ראשונה ראשונה,</strong> שכל תמרה שנתן לה אכלתה מיד — <strong>אינה מקודשת, עד שיהא באחת מהן שוה פרוטה.</strong>
 <big>ג גמרא</big> <strong>מאן</strong> <small>[מי הוא]</small> ה<strong>תנא</strong> הסבור שכדי שייחשבו הדברים כחלוקים זה מזה צריך לומר <strong>"התקדשי" "התקדשי"</strong> בכל פעם ופעם? <strong>אמר רבה:</strong> שיטת <strong>ר' שמעון היא,</strong> ש<strong>אמר</strong> בדיני שבועת הפקדון כיוצא בזה, שאינו חייב בקרבן לגבי כל אדם שהוא מכחיש את טענתו <strong>עד שיאמר</strong> לשון <strong>"שבועה" לכל אחד ואחד.</strong>
 <big>ד</big> שנינו במשנה: אם אמר <strong>"בזו" "ובזו" "ובזו"</strong> — <strong>אם יש בכולן שוה פרוטה</strong> — הריהי מקודשת. ושנינו בסופה שאם היתה אוכלת ראשונה ראשונה אינה מקודשת עד שיהא באחת מהן שווה פרוטה ושואלים: מקרה זה בשהיתה אוכלת ראשונה ראשונה, <strong>אהייא</strong> <small>[לאיזה]</small> דין הוא מתייחס? <strong>אילימא ארישא</strong> <small>[אם תאמר</small> לגבי <small>ראש</small> המשנה<small>]</small> כאשר קידש אותה בכל תמרה לחוד, <strong>מאי איריא</strong> <small>[מה שייך,</small> מדוע דווקא<small>]</small> ב<strong>אוכלת? אפילו</strong> אם היתה <strong>מנחת</strong> אותן בלי לאוכלן <strong>נמי</strong> <small>[גם כן]</small> יהא זה אותו דין, <strong>דהא</strong> <small>[שהרי]</small> <strong>"התקדשי לי בזו" קאמר</strong> <small>[אמר],</small> וצריך שיהיה בכל תמרה כדי קידושין! <strong>אלא</strong> צריך אתה לומר שמדובר <strong>אסיפא</strong> <small>[על סופה,</small> במקרה האחרון<small>]</small> שאמר לה שהוא מקדש אותה בכל התמרים, אזי אם אכלה אחת אחת אינה מקודשת עד שיהיה באחת מהן שווה פרוטה.
  ויש לשאול: <strong>ואפילו</strong> אם <strong>בקמייתא</strong> <small>[ב</small>תמרה <small>הראשונה]</small> יש שווה פרוטה הריהי מקודשת בכך? <strong>והא</strong> <small>[והרי]</small> הואיל ואינה מקודשת עד שתזכה בכל התמרים שהרי קידשה בכולן, תמרה זו הראשונה <strong>מלוה היא,</strong> שלאחר שאכלה שוב אין התמרה הראשונה (של קידושין), אלא חוב שהיא צריכה להחזיר לו, וכלל הוא: המקדש במלוה אינה מקודשת! <strong>אמר ר' יוחנן</strong> כאשר עיין בקושי זה שבמשנה: <strong>הרי שלחן, והרי בשר, והרי סכין</strong> — <strong>ואין לנו לאכול.</strong> כלומר, לכאורה הכל מפורש, ואולם איננו יכולים להסביר את הדברים.
  ואילו <strong>רב ושמואל אמרי תרוייהו</strong> <small>[אמרו שניהם]:</small> <strong>לעולם</strong> תפרש שקטע זה מוסב <strong>ארישא</strong> <small>[על ראשה</small> של המשנה<small>]</small> שמקדש בכל תמרה לחוד, <strong>ו</strong>בלשון <strong>לא מיבעיא קאמר</strong> <small>[נצרכה אמר],</small> וכך יש להבין: <strong>לא מיבעיא</strong> <small>[נצרכה</small> לומר<small>]</small> כשהיתה <strong>מנחת</strong> את התמרות ברשותה, <strong>דאי איכא</strong> <small>[שאם יש]</small> <strong>שוה פרוטה</strong> באחת — <strong>אין</strong> <small>[כן],</small> הרי היא מקודשת, <strong>אי</strong> <small>[אם]</small> <strong>לא</strong> — <strong>לא. אבל</strong> שמא אם היתה <strong>אוכלת, הואיל ומיקרבא הנייתה</strong> <small>[וקרובה הנאתה],</small> שהרי היא נהנית מיד ממה שנתן לה, <strong>אימא גמרה ומקניא נפשה</strong> <small>[אמור</small> ש<small>גומרת</small> בדעתה <small>ומקנה</small> את <small>עצמה]</small> בתמרה זו, אף שאינה שווה פרוטה על כן <strong>קא משמע לן</strong> <small>[השמיע לנו]</small> שבכל זאת אינה מקודשת.
 <strong>ר' אמי אמר</strong> הסבר אחר: <strong>לעולם</strong> תפרש שהדברים מוסבים <strong>אסיפא</strong> <small>[על הסוף]</small> שקידש אותה בכל התמרים, <strong>ומאי</strong> <small>[ומה]</small> הכוונה <strong>"עד שיהא באחת מהן שוה פרוטה"</strong> —  הכוונה: <strong>עד שיהא באחרונה שוה פרוטה,</strong> אבל אם היה רק באחת מן התמרים האחרות שווה פרוטה — אינה מקודשת, כי דינן משנאכלו, כדין מלוה.
 <strong>אמר רבא: שמע מינה</strong> <small>[למד מכאן]</small> <strong>מ</strong>דברי <strong>ר' אמי תלת</strong> <small>[שלשה</small> דברים<small>]</small> בהלכה, שמתוך דבריו אפשר להסיק אותם; <strong>שמע מינה</strong> <small>[למד מכאן]</small> כי <strong>המקדש</strong> אשה <strong>במלוה,</strong> שהוא מוחל לה חוב שהיא חייבת לו — <strong>אינה מקודשת,</strong> וכמו כן אינה מקודשת בתמרה שאכלה כבר, <strong>ושמע מינה</strong> <small>[ולמד מכאן]</small> גם ש<strong>המקדש במלוה ופרוטה,</strong> אם הוא מקדש אשה על ידי זה שמוחל מלוה גדול וגם נותן לה פרוטה, אף שסכום המלוה גדול בהרבה, בכל אופן <strong>דעתה</strong> על ה<strong>פרוטה</strong> ואין אומרים שהיתה דעתה על המלוה, ואת הפרוטה לא החשיבה. שהרי כאן אכלה תמרים הרבה ויש כאן מלוה גדול יותר מאשר בתמרה האחרונה השווה רק פרוטה, ובכל זאת היא מתקדשת בתמרה זו.
## דף מו:
 <strong>ושמע מינה</strong> <small>[ולמד מכאן]:</small> <strong>מעות בעלמא</strong> <small>[סתם]</small> של קידושין שלא חלו — <strong>חוזרים,</strong> שאם נתן לאשה מעות לשם קידושין, ולא חלו הקידושין — אין אנו אומרים שנתן לה את המעות הללו כמתנה, אלא הרי הם כמלוה וחייבת להחזירם. שהרי במשנתנו התמרים שאכלה אינן נחשבות לה כנתינה לשם קידושין אלא כמלוה, ואינה מתקדשת אלא בתמרה אחרונה באם שווה פרוטה.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה זו: <strong>המקדש אחותו</strong> ונתן לה כסף קידושין, וללא ספק אין כאן קידושין שהרי היא ערוה עליו; <strong>רב אמר: מעות</strong> הקידושין <strong>חוזרים,</strong> שחייבת האחות להחזיר את המעות הללו שנתן לה כביכול לשם קידושין. <strong>ושמואל אמר: מעות</strong> אלה <strong>מתנה</strong> הן והריהן שלה. ומסבירים את טעמיהם: <strong>רב אמר: מעות חוזרים;</strong> וטעמו — <strong>אדם יודע שאין קידושין תופסין באחותו, וגמר</strong> בדעתו <strong>ונתן</strong> לה את המעות <strong>לשום</strong> (לשם) <strong>פקדון.</strong> ומקשים: <strong>ולימא</strong> <small>[ושיאמר]</small> <strong>לה</strong> במפורש שנותן לה <strong>לשום פקדון?</strong> ומשיבים: <strong>סבר</strong> <small>[סבור</small> הוא<small>]</small> ש<strong>לא מקבלה</strong> <small>[תקבל]</small> ממנו, ולכן אמר בלשון זו.
 <strong>ושמואל סבר: מעות מתנה</strong> הן, ומאותו טעם: <strong>אדם יודע שאין קידושין תופסין באחותו, וגמר ונתן לשום מתנה.</strong> ושואלים: <strong>ונימא</strong> <small>[שיאמר]</small> <strong>לה</strong> במפורש שהוא נותן לה <strong>לשום מתנה?</strong> ומשיבים: <strong>סבר</strong> <small>[סבור</small> הוא<small>]:</small> <strong>כסיפא</strong> <small>[בושה]</small> יש <strong>לה מילתא</strong> <small>[</small>ב<small>דבר]</small> ולכן לא תרצה לקבל את הכסף ולפיכך נתן לה בדרך זו.
 <strong>מתיב</strong> <small>[מקשה]</small> על כך <strong>רבינא</strong> ממה ששנינו במשנה: <strong>המפריש חלתו</strong> כשהיא <strong>קמח,</strong> ועדיין לא נעשתה עיסה — מה שהפריש <strong>אינו חלה,</strong> כיון שאמרה תורה "ראשית עריסותיכם", שאין מפרישים אלא מן העיסה, <strong>ו</strong>מה שנתן הוא <strong>גזל ביד</strong> ה<strong>כהן,</strong> אם אין הכהן מחזירו. ויש לשאול: <strong>ואמאי</strong> <small>[ומדוע]</small> הוא <strong>גזל ביד</strong> ה<strong>כהן? נימא</strong> <small>[נאמר]</small> גם כאן כסברת שמואל: <strong>אדם יודע שאין מפרישים חלה</strong> בעודה <strong>קמח, ו</strong>אם כן מה שנתן — <strong>נתן לשם מתנה,</strong> ולא לשם חלה!
  ומשיבים:  <strong>שאני התם</strong> <small>[שונה שם]</small> שאנו מחייבים אותו להחזיר, שאם לא כן <strong>נפיק חורבה מינה</strong> <small>[</small>פעמים <small>יוצאת תקלה מזה].</small> כיצד? <strong>זימנין דאית ליה</strong> <small>[פעמים שיש לו]</small> <strong>לכהן פחות מחמש רבעים</strong> של קב <strong>קמח</strong> ובפחות משיעור זה אין חובת חלה על העיסה, <strong>והאי</strong> <small>[ו</small>את הקמח ה<small>זה]</small> שקיבל לשם חלה, <strong>אליש ליה בהדי הדדי</strong> <small>[ילוש אותו יחד]</small> עם הקמח שלו, <strong>וקסבר</strong> <small>[ו</small>הוא <small>סבור]</small> <strong>נתקנה עיסתו</strong> לענין חלה, שאין צורך להפריש ממנה, שהקמח שלו עצמו לא היה חייב בחלה, ומה שהוסיף הוא חלה <strong>ואתי למיכלה בטיבלה</strong> <small>[ויבוא לאכול אותה</small> בעודה <small>טבל</small> (בלתי מתוקנת)<small>],</small> שכן קמח זה שקיבלו באמת אינו חלה, והוא מצטרף עם הקמח שלו לחייב הפרשת חלה מן העיסה.
  ומקשים:  <strong>והאמרת</strong> <small>[והרי אמרת]</small> ש<strong>אדם יודע שאין מפרישים חלה</strong> בעודה <strong>קמח,</strong> וכיצד יכול גם הכהן לטעות בכך? ומשיבים: אמנם <strong>אדם</strong> <strong>יודע ו</strong>אולם <strong>אינו יודע</strong> מספיק; <strong>יודע</strong> הוא <strong>שאין מפרישים חלה</strong> בעודה <strong>קמח, ואינו יודע</strong> לגמרי, <strong>דסבר</strong> <small>[ש</small>הוא <small>סבור]:</small> <strong>טעמייהו מאי</strong> <small>[טעמם</small> של החכמים <small>מהו],</small> מדוע אמרו שאין מפרישים חלה מן הקמח — <strong>משום טירחא</strong> <small>[וטירחה]</small> של ה<strong>כהן</strong> שרוצים למנוע ממנו את הטירחה ללוש בעצמו, ולכן אמרו שיקבל עיסה גמורה <strong>וטירחא</strong> <small>[ו</small>את <small>הטירחה]</small> של ה<strong>כהן אחילתיה</strong> <small>[מחלתי]</small> בעצמי.
 ומקשים מצד אחר: ומדוע נטריח את הכהן להחזיר את הקמח לבעליו <strong>ותיהוי</strong> <small>[ותהיה]</small> הפרשה זו של קמח נחשבת מדברי חכמים <strong>תרומה, ולא תאכל</strong> על ידי הכהן <strong>עד שיוציא עליה חלה ממקום אחר</strong> לתקן אותה. <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]</small> כיוצא בזה: אם נתן תרומה <strong>מן</strong> הצמחים שצמחו בכלי <strong>הנקוב</strong> שדינם כגידולי קרקע ממש וחייבים בהפרשת תרומות ומעשרות מן התורה, <strong>על</strong> מה שצמח בכלי <strong>שאינו נקוב,</strong> שמדין תורה אינו חייב כלל בהפרשת תרומות ומעשרות — למרות שמעיקר הדין לא עשה כלום והם עדיין טבל, הרי זו <strong>תרומה</strong> ונשארת ברשות הכהן, <strong>ולא תאכל עד שיוציא עליה תרומה ומעשר מ</strong>פירות שצמחו ב<strong>מקום אחר</strong> החייב מן התורה בהפרשת תרומות ומעשרות, ומדוע לא אמרו גם בחלה כעין זה?
  ומשיבים: לגבי דבר שנמצא  <strong>בתרי מני</strong> <small>[בתרי כלים]</small> לחוד — <strong>צאית</strong> <small>[מציית]</small> הכהן, שמאחר שהוא יודע שהיו כאן שני כלים, וכגון בהפרשת תרומות ומעשרות שיש הבדל ברור בין הכלי נקוב לכלי שאינו נקוב, מבין הכהן את הדבר ומקבל את דברי חכמים, אבל אם היה הדבר <strong>בחד מנא</strong> <small>[בכלי אחד]</small> — <strong>לא צאית</strong> <small>[איננו מציית],</small> וכגון בהפרשת חלה שאינו מבין את ההבדל אם קיבל קמח או עיסה, ולכן לא יציית לדברי חכמים ומשום כך הצריכוהו להחזיר את הקמח לבעלים.
 <strong>ואיבעית אימא</strong> <small>[ואם תרצה אמור]</small> שהתנא חושש מטעם אחר: <strong>לעולם</strong> תפרש כי ה<strong>כהן מיצת ציית</strong> <small>[</small>ודאי <small>יציית]</small> גם בכלי אחד ואין לחשוש לתקלה שתגרם על ידי הכהן, <strong>ו</strong>אולם החשש הוא אחר, כי <strong>קסבר</strong> <small>[סבור</small> הוא<small>]</small> <strong>בעל הבית</strong> שהפריש את חלתו קמח ש<strong>נתקנה</strong> בכך <strong>עיסתו, ואתי למיכל בטיבלא</strong> <small>[ויבוא לאכול</small> אותה <small>בעודה טבל].</small>
 ומקשים: <strong>והאמרת</strong> <small>[והרי אמרת]</small> <strong>אדם יודע שאין מפרישין חלה</strong> בעודה <strong>קמח!</strong> ומשיבים: <strong>יודע ואינו יודע; יודע שאין מפרישין חלה קמח, ואינו יודע</strong> מספיק. <strong>דסבר טעמא מאי</strong> <small>[שסבור</small> הוא <small>שהועם מהו]</small> — <strong>משום טירחא</strong> <small>[הטירחה]</small> של ה<strong>כהן,</strong> ואת ה<strong>טירחא</strong> של ה<strong>כהן</strong> הרי <strong>קבלה עליה</strong> <small>[קיבל עליו]</small> הכהן, שהרי לא החזיר לו את הקמח וסבור שחלה היא.
  ומקשים: ומדוע לא נאמר  <strong>ותיהוי</strong> <small>[ותהא</small> זו<small>]</small> <strong>תרומה, ויחזור ויתרום. מי</strong> <small>[האם]</small> <strong>לא תנן</strong> <small>[שנינו]</small> כיוצא בזה בהלכות תרומות: אם תרם <strong>מ</strong>פירות שצמחו בכלי <strong>שאינו נקוב על</strong> פירות שצמחו בכלי <strong>הנקוב</strong> — הרי זו <strong>תרומה, ויחזור ויתרום!</strong> ומשיבים: <strong>הא אוקימנא</strong> <small>[הרי</small> כבר <small>העמדנו]</small> ש<strong>בתרי מאני צאית, בחד מנא לא צאית</strong> <small>[בשני כלים</small> נבדלים ניכר לו ההבדל ביניהם <small>ומציית, בכלי אחד אינו מציית].</small>
 על ההנחה הזו תוהים: <strong>ו</strong>כי <strong>לא צאית</strong> <small>[מציית]</small> אדם לחזור ולתרום אפילו בדבר אחד?! <strong>והתנן</strong> <small>[והרי שנינו</small> במשנה<small>]:</small> <strong>התורם קישות</strong> מן הקישואין לכהן <strong>ונמצא</strong> שאותה קישות <strong>מרה</strong> היתה, שאינה ראויה לאכילה, או תרם <strong>אבטיח</strong> מן האבטיחים <strong>ונמצאת סרוח</strong> — מה שתרם הרי זה <strong>תרומה, ו</strong>אולם <strong>יחזור ויתרום!</strong> ומשיבים: <strong>שאני התם</strong> <small>[שונה שם]</small> <strong>דמדאורייתא</strong> <small>[שמן התורה]</small> <strong>תרומה מעליא</strong> <small>[מעולה,</small> גמורה<small>]</small> <strong>היא</strong> ולכן גם אם לא יציית ולא יתרום לא תצא תקלה מזה.
  וכיצד יודעים שתרומה גמורה היא — <strong>מ</strong>דברי <strong>ר' אלעאי.</strong> ש<strong>אמר ר' אלעאי: מנין לתורם</strong> ונותן <strong>מן</strong> התבואה <strong>הרעה על</strong> (עבור) <strong>היפה שתרומתו תרומה</strong> — <strong>שנאמר</strong> בענין תרומה: <strong>"ולא תשאו עליו חטא בהרימכם את חלבו</strong> ממנו<strong>"</strong> (במדבר יח, לב), ו"חלבו" הכוונה לחלק הטוב, המובחר שבו, ומכאן הוא מדייק, שהתורה אומרת שצריך לתת את הדבר הטוב כתרומה, ואם נתן דבר גרוע משמע שעושה בכך עבירה ("תשאו עליו חטא"). אך מכל מקום אפשר להבין מכאן שתרומה זו נחשבת, כי <strong>אם אינו קדוש</strong> ולא חלה התרומה <strong>נשיאות חטא למה?</strong> שאם לא עשה דבר בהפרשת תרומה זו, נמצא שלא חטא. <strong>מכאן לתורם מן הרעה על היפה שתרומתו תרומה.</strong>
 <strong>אמר רבא:</strong>
## דף מז.
 <strong>לא שנו</strong> במשנתנו שכשאוכלת את התמרות ראשונה ראשונה שאין התמרות מצטרפות לכדי שווה פרוטה <strong>אלא</strong> כש<strong>אמר לה</strong> שתתקדש לו <strong>"בזו ובזו ובזו",</strong> שמשמעו שאינה מקודשת אלא לאחר שקיבלה את כולן ומשום כך כל אחת שאכלה נחשבת כמלוה ואינה מקודשת אלא באחרונה בלבד. <strong>אבל</strong> אם <strong>אמר לה</strong> שמתקדשת <strong>"באלו"</strong> יחדיו — <strong>אפילו אוכלת</strong> אחת אחת <strong>נמי</strong> <small>[גם כן]</small> <strong>מקודשת,</strong> ואפילו אם היה שווה פרוטה בכולן ביחד, ו<strong>כי קא אכלה</strong> <small>[וכאשר היא אוכלת]</small> — <strong>מדנפשה קאכלה</strong> <small>[משל עצמה היא אוכלת],</small> שלאחר שנתן לה אותן ככסף קידושין הרי הן כבר רכושה, ונתקדשה לו בקבלתן.
  ומעירים:  <strong>תניא כותיה</strong> <small>[שנוייה</small> ברייתא <small>כשיטתו]</small> של <strong>רבא.</strong> ששנינו: אמר לאשה <strong>"התקדשי לי באלון ברמון ובאגוז", או שאמר לה "התקדשי לי באלו", אם יש בכולן שוה פרוטה</strong> — <strong>מקודשת, ואם לאו</strong> <small>[לא]</small> — <strong>אינה מקודשת.</strong> ואם אמר <strong>"</strong>התקדשי <strong>בזו ובזו ובזו", אם יש בכולם שוה פרוטה</strong> — <strong>מקודשת, ואם לאו</strong> <small>[לא]</small> — <strong>אינה מקודשת.</strong> אמר לה <strong>"</strong>הרי את מקודשת <strong>בזו"</strong> — <strong>נטלתו ואכלתו, "בזו"</strong> — <strong>נטלתו ואכלתו, "ועוד בזו" "ועוד בזו"</strong> — <strong>אינה מקודשת עד שיהא באחת מהן שוה פרוטה.</strong>
 עד כאן דברי הברייתא, ומעתה מביאים ממנה ראיה: <strong>האי</strong> <small>[זה]</small> הקטע הראשון באומר <strong>"באלון ברמון באגוז", היכי דמי</strong> <small>[כיצד בדיוק היה]?</small> <strong>אילימא</strong> <small>[אם תאמר]</small> ש<strong>אמר לה:</strong> <strong>"או באלון, או ברמון, או באגוז",</strong> מדוע ההלכה היא ש<strong>אם יש בכולן שוה פרוטה מקודשת? והא</strong> <small>[והרי]</small> <strong>"או" קאמר</strong> <small>[אמר],</small> שפירש שאינו מקדשה בכולם אלא רק באחד מהם שתרצה וצריך שאחד מהם יהיה שווה פרוטה! <strong>ואלא</strong> תאמר שאמר לה <strong>"באלון וברמון ובאגוז"</strong> יחד — אם כן <strong>היינו</strong> <small>[זהו]</small> המקרה של <strong>"בזו ובזו ובזו"? אלא לאו</strong> <small>[</small>האם <small>לא]</small> מדובר ש<strong>אמר לה</strong> <strong>"</strong>הרי את מקודשת <strong>באלו",</strong> ואולם <strong>הא מדקתני סיפא</strong> <small>[הרי ממה ששנה</small> ב<small>סופה</small> בהמשך הברייתא<small>]</small> את המקרה: <strong>או שאמר לה "התקדשי לי באלו"</strong> — <strong>מכלל</strong> הדברים אתה למד <strong>דרישא לאו</strong> <small>[שבראשה לא]</small> <strong>ב</strong>מקרה של האומר <strong>"אלו" עסקינן</strong> <small>[עוסקים אנו]</small> ואם כן לכאורה מיותרת הלכה זו בברייתא, אלא שיש להבין את המשנה כדין כללי שאחריו
 <strong>פירושי קא מפרש</strong> <small>[מפרש</small> הוא<small>]</small> התנא את הדברים. וכך יש להבין: אם אמר לאשה <strong>"התקדשי לי באלון ברמון באגוז", כיצד? כגון</strong> ש<strong>אמר לה "התקדשי לי באלו".</strong>
 וממשיכים בהוכחה <strong>וקתני סיפא</strong> <small>[ושנה</small> ב<small>סופה]</small> של הברייתא אופן שני שאמר לה הרי את מקודשת <strong>"בזו"</strong> ו<strong>נטלתו ואכלתו, אם יש באחת מהם שוה פרוטה</strong> — <strong>מקודשת, ואם לאו</strong> <small>[לא]</small> — <strong>אינה מקודשת.</strong>
 <strong>ואילו רישא</strong> <small>[</small>ב<small>ראשה],</small> בהלכה הראשונה, <strong>לא קא מפליג</strong> <small>[אינו מחלק]</small> <strong>בין אוכלת</strong> את התמרות <strong>למנחת</strong> אותן ברשותה, שבכל אופן היא מקודשת. <strong>שמע מינה</strong> <small>[למד מכאן]:</small> <strong>כל היכא</strong> <small>[מקום]</small> ש<strong>אמר לה "באלו"</strong> והיה בכולם שווה פרוטה <strong>כי קא אכלה</strong> <small>[כאשר היא אוכלת]</small> — <strong>מנפשה קא אכלה</strong> <small>[משל עצמה היא אוכלת]</small> ואין זה מלוה. ומסכמים: אכן, <strong>שמע מינה</strong> <small>[למד מכאן]</small> שכן הוא כדברי רבא.
  ושואלים:  <strong>הניחא למאן דאמר</strong> <small>[</small>ברייתא <small>זו נוחה למי שאומר,</small> מפרש<small>]</small> (ר' אמי) שההלכה במשנה באוכלת ראשונה ראשונה <strong>אסיפא קאי</strong> <small>[על סוף</small> המשנה ("בזו ובזו") היא <small>עומדת,</small> מתייחסת<small>]</small> <strong>ומאי</strong> <small>[ומה]</small> פירוש <strong>"</strong>אינה מקודשת <strong>עד שיהא באחת מהן שוה פרוטה"</strong> — הכוונה היא: <strong>עד שיהא באחרונה שוה פרוטה,</strong> אם כן <strong>הכי נמי</strong> <small>[כך גם כן]</small> בברייתא אפשר לפרש בדרך זו: <strong>עד שיהא באחרונה שוה פרוטה.</strong>
 <strong>אלא ל</strong>דעת <strong>רב ושמואל דאמרי תרוייהו</strong> <small>[שאומרים שניהם]:</small> שההלכה במשנה בענין אוכלת <strong>ארישא קאי</strong> <small>[על תחילת המשנה</small> היא <small>עומדת,</small> מתייחסת<small>]</small> "התקדשי לי בזו, התקדשי לי בזו" אם יש באחת מהן שוה פרוטה מקודשת, <strong>ואוכלת איצטריכא ליה</strong> <small>[הוצרכה לו]</small> לומר, אף על פי שיש לה הנאה מיידית, אם אין באחת מהן שווה פרוטה אינה מקודשת — איך נפרש את הברייתא "עד שיהא באחת מהן שווה פרוטה", שהרי <strong>הכא</strong> — <strong>כללי קחשיב, פרטי לא קא חשיב</strong> <small>[כאן</small> בברייתא <small>כללים</small> הוא <small>מונה, פרטים אינו מונה]</small> שהרי כשאומר "בזו ובזו ובזו" אינו דן אותם כפרטים, שתתקדש בכל אחד לחוד, אלא בכולם יחד.
  ומשיבים:  <strong>הא מני</strong> <small>[</small>הלכה <small>זו</small> שבברייתא כשיטת <small>מי היא]</small> — כשיטת <strong>רבי היא,</strong> ש<strong>אמר:</strong> בהלכות פיגול קרבנות, אם אמר שיאכל כזית מהקרבן חוץ לזמנו, וכזית מהקרבן חוץ למקומו <strong>לא שנא</strong> <small>[אינו שונה]</small> אם אומר בלשון <strong>"כזית כזית", ולא שנא</strong> <small>[ואינו שונה]</small> אם הוא אומר <strong>"כזית וכזית",</strong> שניהם <strong>פרטא הוי</strong> <small>[פרטים הם],</small> שהאומר כן אינו מתכוון לכלול ולצרף את הפרטים, אלא כמתייחס לכל פרט לעצמו. ושיטת רבי אינה כשיטת המשנה, אלא לדעתו "בזו ובזו" הם פרטים, ולכן אף שאוכלת מה שנתן לה והנאתה מיידית, אם אין באחת מהן שווה פרוטה — אינה מקודשת.
 <big>א</big> <strong>אמר רב: המקדש במלוה</strong> שהלווה לפני כן כסף לאשה, ומקדשה בסכום זה שהיא חייבת לו — <strong>אינה מקודשת,</strong> כי <strong>מלוה להוצאה ניתנה.</strong> שכסף ההלוואה במהותו אינו ניתן כדי שישאר בעינו אלא להוציא אותו על ידי הלווה, ולכן מזמן שניתן כסף המלוה אינו נחשב עוד כלל כרכושו של המלווה, ואינו יכול לקדש בו. ומציעים: <strong>נימא כתנאי</strong> <small>[</small>האם <small>נאמר</small> שהדבר הזה שנוי במחלוקת <small>תנאים],</small> ששנינו בברייתא: <strong>המקדש במלוה אינה מקודשת, ויש אומרים: מקודשת. מאי לאו בהא קמיפלגי</strong> <small>[האם לא ב</small>דבר <small>זה</small> הם <small>חלוקים],</small> <strong>דמר סבר</strong> <small>[שחכם זה סבור]</small> ש<strong>מלוה להוצאה ניתנה, ומר סבר</strong> <small>[וחכם זה</small> <small>סבור]</small> <strong>מלוה לאו</strong> <small>[לא]</small> <strong>להוצאה ניתנה?</strong>
 ותוהים: <strong>ותסברא</strong> <small>[וסבור אתה]</small> שאפשר לומר כן?! <strong>אימא סיפא</strong> <small>[אמור</small> את <small>סופה]</small> של אותה ברייתא: <strong>ושוים במכר שזה קנה,</strong> שיכול המלווה לקנות דבר מה מהלווה על ידי שמקנה ללווה את כסף ההלוואה תמורת החפץ. ועתה <strong>אי אמרת</strong> <small>[אם אומר</small> <small>אתה]</small> ש<strong>מלוה להוצאה ניתנה,</strong> אם כן <strong>במאי קני</strong> <small>[במה</small> הוא <small>קונה]?!</small> והרי אין כאן דבר שיחול הקנין על ידו! אלא ברור שאין להבין ברייתא זו כמשמעה ואין להוכיח ממנה דבר.
 <strong>אמר רב נחמן:</strong> רב <strong>הונא חברין</strong> <small>[חבירנו]</small> <strong>מוקים לה במילי אוחרי</strong> <small>[מעמיד,</small> מסביר, <small>אותה</small> את המחלוקת <small>בדברים אחרים]</small> ולא במקרה פשוט, <strong>והכא במאי עסקינן</strong> <small>[וכאן במה אנו עוסקים]</small> — במקרה מסויים, <strong>כגון שאמר לה "התקדשי לי במנה" ונמצא</strong> שהיה ה<strong>מנה חסר דינר</strong> והרי הוא עליו כמלוה. <strong>מר</strong> <small>[חכם זה]</small> שאמר: אינה מקודשת <strong>סבר: כסיפא</strong> <small>[בושה]</small> <strong>לה מילתא למיתבעיה</strong> <small>[הדבר לתבוע ממנו]</small> את הדינר הנוסף, ונמצא שלא קיים את התנאי, ולא חלו הקידושין. <strong>ומר</strong> <small>[וחכם זה]</small> <strong>סבר: לא כסיפא</strong> <small>[בושה]</small> <strong>לה מילתא למיתבעיה</strong> <small>[הדבר לתבוע אותו],</small> ולכן האיש נחשב כאילו לווה ממנה דינר וישלם אותו במשך הזמן, ולכן היא מקודשת.
  ומקשים:  <strong>ואלא הא</strong> <small>[זו]</small> ש<strong>אמר ר' אלעזר:</strong> אמר לאשה <strong>"התקדשי לי במנה" ונתן לה דינר</strong> — <strong>הרי זו מקודשת, וישלים</strong> אחר כך את החסר, <strong>לימא כתנאי אמרה לשמעתיה</strong> <small>[</small>האם <small>לומר</small> ש<small>במה</small> שחלקו <small>תנאים אמר את דבריו]?</small> ומשיבים שיש להבדיל בין המקרים, <strong>אמרי</strong> <small>[אומרים]:</small> במקרה שנתן לה <strong>מנה חסר דינר כסיפא</strong> <small>[בושה]</small> <strong>לה מילתא למיתבעיה</strong> <small>[הדבר לתבוע אותו]</small> את הדינר, שהרי נתן לה כמעט את כל הסכום, אבל אם נתן לה <strong>מנה חסר תשעים ותשע לא כסיפא</strong> <small>[בושה]</small> <strong>לה מילתא למיתבעיה</strong> <small>[הדבר לתבוע אותו],</small> את ההפרש, שהרי לא נתן לה כמעט ולא כלום ולפיכך היא מקודשת לפי כולם.
 <strong>מיתיבי</strong> <small>[מקשים]</small> על דברי רב ממה ששנינו בברייתא: <strong>האומר לאשה "התקדשי לי בפקדון</strong> שלי <strong>שיש לי בידך" והלכה ומצאתו שנגנב</strong> הפקדון <strong>או שאבד, אם נשתייר הימנו</strong> (ממנו) <strong>שוה פרוטה</strong> — <strong>מקודשת</strong> בשווה הפרוטה שנשתייר, <strong>ואם לאו</strong> <small>[לא]</small> — <strong>אינה מקודשת,</strong> שהרי עתה אין כאן דבר שיכול לקדשה בו. <strong>ו</strong>אולם אם אמר לה שמקדשה <strong>במלוה</strong> שהילווה לה, <strong>אף על פי שלא נשתייר הימנו שוה פרוטה</strong> — <strong>מקודשת. ר' שמעון בן אלעזר אומר משום</strong> (בשם) <strong>ר' מאיר: מלוה</strong>
## דף מז:
 <strong>הרי היא כפקדון.</strong> ונדייק: <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>אלא דמר</strong> <small>[שחכם זה]</small> <strong>סבר: מלוה, אף על גב שלא נשתייר הימנה</strong> (ממנה) <strong>שוה פרוטה</strong> אפשר לקדש בו, <strong>ומר סבר: נשתייר הימנה שוה פרוטה</strong> — <strong>אין</strong> <small>[כן],</small> <strong>ואי</strong> <small>[ואם]</small> <strong>לא נשתייר הימנה שוה פרוטה</strong> — <strong>לא. אבל דכולי עלמא</strong> <small>[לדעת הכל]</small> ה<strong>מקדש במלוה מקודשת!</strong> וקשה על רב שאמר המקדש במלוה אינה מקודשת.
 <strong>אמר ליה</strong> <small>[לו]</small> <strong>רבא: ותסברא, הא מתרצתא</strong> <small>[וסבור אתה</small> ש<small>זו</small> הברייתא <small>מתורצת</small> ומיושבת היא<small>]?</small> <strong>הא משבשתא</strong> <small>[זו משובשת]</small> <strong>היא,</strong> שאין גירסתה מדוייקת, ואין להביא ראיה ממנה.
  וכיצד אפשר להוכיח שהיא משובשת — <strong>האי</strong> <small>[זה]</small> ה<strong>פקדון</strong> שמדובר בו בברייתא <strong>היכי דמי</strong> <small>[איך היה בדיוק]?</small> <strong>אי דקביל עליה</strong> <small>[אם שקיבלה עליה]</small> <strong>אחריות</strong> שאף אם ייגנב או יאבד תתחייב לשלם למפקיד, אם כן <strong>היינו</strong> <small>[זה הוא]</small> <strong>מלוה,</strong> שהרי גם לאחר שאבד ולא נשתייר ממנו כלום — חייבת היא לפרוע את דמיו. <strong>אי</strong> <small>[אם]</small> ש<strong>לא קביל עליה</strong> <small>[קיבלה עליה]</small> <strong>אחריות</strong> — <strong>אי הכי</strong> <small>[אם כך]</small> <strong>אדתני סיפא</strong> <small>[עד ש</small>הוא <small>שונה</small> ב<small>סוף</small> הברייתא<small>]:</small> <strong>ובמלוה, אף על פי שלא נשתייר הימנה שוה פרוטה מקודשת</strong> — <strong>ניפלוג וניתני בדידה</strong> <small>[יחלק וישנה ב</small>דברי הברייתא <small>עצמה]</small> חלוקה אחרת קרובה יותר: <strong>במה דברים אמורים</strong> שאם לא נשתייר בפקדון שווה פרוטה אינה מקודשת — זהו דווקא <strong>שלא קבלה עליה אחריות, אבל</strong> אם <strong>קבלה עליה אחריות, אף על גב</strong> ש<strong>לא נשתייר הימנה שוה פרוטה</strong> הריהי <strong>מקודשת!</strong>
 <strong>אלא</strong> כיון שבהכרח עלינו לתקן את גירסת הברייתא, <strong>תריץ הכי</strong> <small>[תקן כך]:</small> <strong>ובמלוה, אף על פי שנשתייר הימנה שוה פרוטה</strong> — <strong>אינה מקודשת.</strong>
 שנינו בברייתא ש<strong>ר' שמעון בן אלעזר אומר משום</strong> (בשם) <strong>ר' מאיר: מלוה הרי היא כפקדון.</strong> ושואלים: <strong>במאי קמיפלגי</strong> <small>[במה,</small> באיזה עקרון אחר הם <small>חלוקים]?</small> <strong>אמר רבה: אשכחתינהו לרבנן בבי</strong> <small>[מצאתים, את החכמים בבית</small> מדרשו<small>]</small> של <strong>רב דיתבי וקאמרי</strong> <small>[שיושבים ואומרים]:</small> <strong>ב</strong>שאלה האם <strong>מלוה</strong> שלא החל הלווה להוציאו עומד <strong>ברשות</strong> ה<strong>בעלים</strong> לקחת אותו ב<strong>חזרה,</strong> בכל זמן שירצו, <strong>והוא הדין ל</strong>עניין אחריות לגבי <strong>אונסין, קמיפלגי</strong> <small>[חלוקים</small> הם<small>]</small> על מי חל החיוב,
 <strong>דמר סבר</strong> <small>[שחכם זה סבור]:</small> <strong>מלוה ברשות לוה קיימא</strong> <small>[</small>הוא <small>עומד],</small> <strong>והוא הדין לאונסים,</strong> שאם אירע אונס ואבד הכסף הרי הוא ברשות הלווה, ואחריותו עליו. <strong>ומר סבר</strong> <small>[וחכם זה,</small> ר' שמעון בן אלעזר, <small>סבור]:</small> <strong>מלוה</strong> שלא הספיק הלווה להוציאו <strong>ברשות</strong> ה<strong>בעלים קיימא</strong> <small>[</small>הוא <small>עומד],</small> <strong>והוא הדין לאונסים.</strong> ומשום כך יכול הוא לקדש אשה בכסף שהלווה לה.
 <strong>ואמינא להו</strong> <small>[ואמרתי להם]:</small> <strong>לאונסים</strong> — <strong>כולי עלמא לא פליגי</strong> <small>[הכל אינם חלוקים]</small> כי <strong>ברשות</strong> ה<strong>לוה קיימי</strong> <small>[עומדים</small> הם<small>]</small> וחייב באחריותם, <strong>מאי טעמא</strong> <small>[מה טעם]</small> — הלוואה <strong>לא גרעא משאלה</strong> <small>[אינה גרועה,</small> פחותה, <small>מהשאלה],</small> <strong>מה שאלה דהדרה בעינא</strong> <small>[ש</small>החפץ <small>חוזר בעינו]</small> לבעליו ובכל זאת <strong>חייב</strong> השואל <strong>באונסים</strong> כמפורש בתורה, <strong>מלוה</strong> שהוא מוציא אותו ואינו מחזירו בעינו <strong>לא כל שכן</strong> שהוא נחשב כעומד ברשות הלווה, וחייב באחריותו. <strong>אלא הכא</strong> <small>[כאן]</small> רק בשאלה של <strong>מלוה ברשות</strong> ה<strong>בעלים ל</strong>ענין <strong>חזרה איכא בינייהו</strong> <small>[יש ביניהם</small> הבדל<small>],</small> ובענין זה נחלקו שלדעת חכמים אינו יכול לחזור בו, ולדעת ר' אליעזר בר' שמעון יכול.
  ושואלים:  <strong>ואלא הא</strong> <small>[זו]</small> ש<strong>אמר רב הונא: השואל קורדום מחבירו</strong> למשך זמן מסויים, אם <strong>ביקע בו</strong> עץ או עשה בו מלאכה אחרת — <strong>קנאו</strong> לענין ההשאלה, שאין המשאיל יכול לחזור בו ולבקש מיד את הקרדום בחזרה. <strong>לא ביקע בו</strong> — <strong>לא קנאו. לימא כתנאי אמרה לשמעתיה</strong> <small>[האם נאמר</small> ש<small>כ</small>דבר השנוי במחלוקת <small>תנאים אמר את הלכתו זו]?</small> שהרי כפי שהסביר רבה, בזו נחלקו חכמים ור' שמעון בן אלעזר.
  ודוחים:  <strong>לא, עד כאן לא</strong> שמענו כי <strong>פליגי</strong> <small>[נחלקו]</small> <strong>אלא במלוה</strong> בהלוואה <strong>דלא הדרה בעינא</strong> <small>[שאינה חוזרת בעינה]</small> ולכן בעצם מעשה ההלוואה עבר הכסף לרשות הלווה, ומשום כך סבורים חכמים שאינו יכול לחזור. <strong>אבל בשאלה דהדרה בעינא</strong> <small>[שחוזרת בעינה]</small> ל<strong>דברי הכל,</strong> דווקא אם <strong>ביקע בו</strong> — <strong>אין</strong> <small>[כן],</small> קנה אותו ונתחייב באונסיו, <strong>לא ביקע בו</strong> — <strong>לא קנאו.</strong>
 ומציעים: <strong>נימא כתנאי</strong> <small>[האם נאמר</small> שדברי רב שמקדש במלוה אינה מקודשת תלויים במחלוקת <small>תנאים]?</small> ששנינו: אמר לאשה <strong>"התקדשי לי בשטר חוב", או שהיה לו מלוה ביד אחרים והירשה עליהם,</strong> שנתן לה הרשאה = ייפוי כח לגבות את המלוה לעצמה — <strong>ר' מאיר אומר: מקודשת, וחכמים אומרים: אינה מקודשת.</strong> ומעתה נברר: <strong>האי</strong> <small>[אותו]</small> <strong>שטר חוב היכי דמי</strong> <small>[כיצד היה בדיוק]?</small> <strong>אילימא</strong> <small>[אם תאמר]</small> <strong>שטר חוב</strong> ש<strong>אחרים</strong> חייבים לו — <strong>היינו</strong> <small>[זהו]</small> אותו מקרה של <strong>מלוה ביד אחרים</strong> ולמה נכפלו הדברים! <strong>אלא לאו</strong> <small>[</small>האם <small>לא]</small> הכוונה היא <strong>שטר חוב דידה</strong> <small>[שלה]</small> שהיא חייבת לו, <strong>ו</strong>אם כן <strong>במקדש במלוה קמיפלגי</strong> <small>[חלוקים</small> הם<small>],</small> האם מחילת המלוה (על ידי החזרת שטר החוב) יכולה להיחשב ככסף קידושין.
  ודוחים:  <strong>לעולם</strong> תפרש שמדובר ב<strong>שטר חוב</strong> של <strong>אחרים, והכא</strong> <small>[וכאן]</small> <strong>במלוה בשטר ובמלוה על פה קא מיפלגי</strong> <small>[חלוקים</small> הם<small>].</small> שיש שתי בעיות השנויות במחלוקת — הן לגבי הלוואה שיש עליה שטר, והן בזו שאין עליה שטר.
  ומסבירים:  <strong>במלוה בשטר במאי פליגי</strong> <small>[במה</small> הם <small>חלוקים]</small> — <strong>בפלוגתא</strong> <small>[במחלוקת]</small> <strong>רבי ורבנן קמיפלגי</strong> <small>[חלוקים</small> הם<small>].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אותיות,</strong> כלומר, שטרות <strong>נקנות במסירה,</strong> שאם מוסר המלווה שטר חוב לאדם שלישי — יכול המקבל לגבותו, אלו <strong>דברי רבי. וחכמים אומרים: בין שכתב</strong> שטר מכירה על שטר החוב <strong>ולא מסר</strong> את השטר עצמו, <strong>בין שמסר</strong> את השטר <strong>ולא כתב</strong> עליו שטר מכירה — <strong>לא קנה</strong> המקבל <strong>עד שיכתוב וימסור.</strong>
 ונפרש כי <strong>מר</strong> <small>[חכם זה,</small> ר' מאיר, <small>יש לו,</small> הריהו מקבל<small>]</small> את שיטת <strong>רבי</strong> ולכן יכול לקדש אשה בשטר חוב גם אם לא כתב עליו שטר מכירה. <strong>ומר לית ליה</strong> <small>[וחכם זה,</small> חכמים <small>אין לו,</small> אינו מקבל<small>]</small> את שיטת <strong>רבי,</strong> ולפיכך אינה מקודשת שהרי לא קיבלה דבר.
 <strong>ואיבעית אימא</strong> <small>[ואם תרצה אמור</small> כך<small>]:</small> <strong>דכולי עלמא לית להו</strong> <small>[לדעת הכל אין להם,</small> אינם מקבלים<small>]</small> את שיטתו של <strong>רבי והכא</strong> <small>[וכאן]</small> <strong>ב</strong>הלכה של <strong>רב פפא קמיפלגי</strong> <small>[חלוקים הם]:</small> ש<strong>אמר רב פפא: האי מאן דזבין שטרא לחבריה</strong> <small>[מי שמוכר שטר לחבירו],</small> <strong>צריך למיכתב ליה</strong> <small>[לכתוב לו]</small> בנוסח זה: <strong>"קני</strong> <small>[ייקנה]</small> <strong>לך הוא וכל שעבודיה</strong> <small>[שיעבודיו]</small> <strong>".</strong> שאם לא כתב כן, לא הקנה לו אלא נייר בלבד. <strong>מר אית ליה</strong> <small>[חכם זה,</small> חכמים, <small>יש לו,</small> הריהו מקבל את דברי<small>]</small> <strong>רב פפא, ומר לית ליה</strong> <small>[וחכם זה,</small> ר' מאיר, <small>אין לו</small> אינו מקבל<small>]</small> את דברי <strong>רב</strong><strong>פפא</strong> וסבור שגם אם לא כתב בנוסח זה — יש בכך הקנאת החוב, ויכול לקדש בו.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא אית להו</strong> <small>[לדעת הכל יש להם,</small> הריהם מקבלים<small>]</small> את דברי <strong>רב פפא</strong> וגם לדעת ר' מאיר מקודשת דווקא אם כתוב בשטר "קני לך הוא וכל שעבודיה" <strong>והכא</strong> <small>[וכאן]</small> <strong>ב</strong>דברים שאמר <strong>שמואל קמיפלגי</strong> <small>[חלוקים</small> הם<small>].</small> ש<strong>אמר שמואל:</strong>
## דף מח.
 <strong>המוכר שטר חוב לחבירו, וחזר</strong> המוכר <strong>ומחלו</strong> ללווה — הרי זה <strong>מחול,</strong> שכן ההתחייבות של הלווה היתה למלווה בלבד, ובעצם אינה ניתנת להעברה. <strong>ואפילו יורש</strong> של המלווה <strong>מוחל.</strong> ונאמר <strong>דמר אית ליה</strong> <small>[שחכם זה,</small> חכמים, <small>יש לו,</small> הריהו מקבל<small>]</small> את דברי <strong>שמואל</strong> וכיון שיכול המקדש למחול את החוב, אין האשה סומכת ומקנה את עצמה כשמקבלת שטר חוב בתורת קידושין. <strong>ומר לית ליה</strong> <small>[וחכם זה,</small> ר' מאיר, <small>אין לו]</small> אינו מקבל את דברי <strong>שמואל</strong> ומשום כך סומכת האשה דעתה ומתקדשת בשטר החוב.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> <strong>אית להו</strong> <small>[יש להם,</small> מקבלים<small>]</small> את דברי <strong>שמואל והכא</strong> <small>[וכאן]</small> <strong>באשה</strong> המתקדשת <strong>קמיפלגי</strong> <small>[חלוקים הם];</small> <strong>מר סבר</strong> <small>[חכם זה,</small> ר' מאיר, <small>סבור]:</small> <strong>אשה סמכה</strong> <small>[סומכת]</small> <strong>דעתה</strong> על השטר שקיבלה, כי <strong>מימר אמרה</strong> <small>[אומרת</small> היא בליבה<small>]:</small> <strong>לא שביק ליה לדידי ומחל ליה לאחריני</strong> <small>[אינו</small> מסתבר ש<small>מניח לו לשלי ומוחל אותו לאחרים],</small> <strong>ומר סבר</strong> <small>[וחכם זה,</small> חכמים, <small>סבר]:</small> <strong>אשה נמי</strong> <small>[גם כן]</small> <strong>לא סמכה דעתה,</strong> שחוששת שמא ימחל את החוב.
  והמקדש אשה <strong>במלוה על פה במאי פליגי</strong> <small>[במה חלוקים</small> הם<small>]</small> — <strong>ב</strong>דברי <strong>רב הונא אמר רב.</strong> ש<strong>אמר רב הונא אמר רב:</strong> אומר אדם לחבירו <strong>"מנה לי בידך</strong> שאתה חייב לי — <strong>תנהו לפלוני",</strong> אם היה זה <strong>במעמד שלשתן,</strong> שהיו שם יחד המפקיד ומי שהופקד המנה בידיו ופלוני השלישי — <strong>קנה</strong> האיש השלישי.
 <strong>מר סבר</strong> <small>[חכם זה,</small> חכמים, <small>סבור]:</small> <strong>כי קאמר</strong> <small>[כאשר אמר]</small> <strong>רב הני מילי</strong> <small>[דברים אלה]</small> שאפשר להקנות במעמד שלושתם, אמרם דווקא <strong>בפקדון</strong> משום שהחפץ נמצא בעינו, <strong>אבל</strong> ביחס ל<strong>מלוה</strong> שניתן להוצאה — <strong>לא</strong> אמר כן, ולדעתו אינו יכול להעביר בדרך זו דבר שאינו ממשי אלא הוא התחייבות בלבד. <strong>ומר סבר</strong> <small>[וחכם זה,</small> ר' מאיר, <small>סבור]:</small> <strong>לא שנא</strong> <small>[אינו שונה]</small> <strong>מלוה ולא שנא</strong> <small>[ואינו שונה]</small> <strong>פקדון</strong> שהאיש השלישי קונה בדרך זו. לפיכך גם האשה מתקדשת כשנתן לה במעמד שלשתם.
  ושוב מציעים: <strong>נימא כתנאי</strong> <small>[</small>האם <small>נאמר</small> שדברי רב הם <small>מחלוקת תנאים]</small> בענין מקדש במלווה, ששנינו: אם אמר לאשה <strong>"התקדשי לי בשטר"</strong> — <strong>ר' מאיר אומר: אינה מקודשת, ור' אלעזר אומר: מקודשת, וחכמים אומרים: שמין את הנייר, אם יש בו,</strong> בנייר עצמו, <strong>שוה פרוטה</strong> — הריהי <strong>מקודשת, ואם לאו</strong> <small>[לא]</small> — <strong>אינה מקודשת.</strong>
 ונברר: <strong>האי שטר היכי דמי</strong> <small>[שטר זה כיצד היה בדיוק]?</small> <strong>אילימא</strong> <small>[אם תאמר]</small> שהיה <strong>זה</strong> <strong>שטר חוב</strong> של אחרים שחייבים לו — <strong>קשיא</strong> <small>[קשים]</small> אם כן דברי <strong>ר' מאיר</strong> על דברי <strong>ר' מאיר</strong> עצמו, שהרי בברייתא קודמת נאמר שהוא סבור שהאשה מתקדשת על ידי שטר חוב. <strong>אלא</strong> ודאי מדובר <strong>בשטר חוב דידה</strong> <small>[שלה]</small> שהיא חייבת לו, <strong>ו</strong>אם כן נמצא כי <strong>במקדש במלוה קא מיפלגי</strong> <small>[הם חלוקים]!</small>
 <strong>אמר רב נחמן בר יצחק,</strong> אפשר לדחות ולומר כי <strong>הכא במאי עסקינן</strong> <small>[כאן במה אנו עוסקים]</small> <strong>כגון שקדשה</strong> לא בשטר חוב אלא <strong>בשטר</strong> קידושין, אלא <strong>ש</strong>שטר זה <strong>אין עליו עדים.</strong>
 <strong>ור' מאיר לטעמיה</strong> <small>[לטעמו,</small> לשיטתו<small>]</small> ש<strong>אמר</strong> לענין גט: <strong>עדי חתימה כרתי</strong> <small>[</small>הם <small>כורתים,</small> גומרים<small>]</small> את קניינו של הגט, והוא הדין לשטר קידושין. וכיון שלא היו עדים חתומים על השטר אין בו ממש. <strong>ור' אלעזר לטעמיה</strong> <small>[לטעמו,</small> לשיטתו<small>]</small> ש<strong>אמר: עדי מסירה כרתי</strong> <small>[כורתים,</small> גומרים<small>]</small> את הדבר ואם מסר את השטר בעדים — הריהי מקודשת. <strong>ורבנן מספקא להו</strong> <small>[מסופק להם]</small> <strong>אי</strong> <small>[אם]</small> <strong>כ</strong>דעת <strong>ר' מאיר, אי</strong> <small>[אם]</small> <strong>כ</strong>דעת <strong>ר' אלעזר, הלכך</strong> <small>[על כן]</small> אומרים הם שאין לראות בכך קידושין בשטר אלא דין קידושי כסף ושווה כסף, ולכן <strong>שמין את הנייר,</strong> ו<strong>אם</strong> נמצא <strong>ש</strong><strong>יש בו שוה פרוטה</strong> — הריהי <strong>מקודשת, ואם לאו</strong> <small>[לא]</small> <strong>אינה מקודשת.</strong>
 <strong>ואיבעית אימא</strong> <small>[ואם תרצה אמור]</small> באופן אחר, שמדובר פה בשטר קידושין, <strong>כגון שכתבו שלא לשמה. וב</strong>דברי <strong>ריש לקיש קמיפלגי</strong> <small>[חלוקים</small> הם<small>].</small> <strong>דבעי</strong> <small>[ששאל]</small> <strong>ריש לקיש</strong> שאלה זו: <strong>שטר אירוסין</strong> (קידושין) <strong>שכתבו</strong> הסופר <strong>שלא לשמה</strong> של הבעל והאשה, <strong>מהו?</strong> האם אפשר לקדש בו? וצדדי השאלה: האם <strong>הויה</strong> (קידושין, היות אשה לאיש) <strong>ליציאה</strong> (גירושין) <strong>מקשינן</strong> <small>[מקישים,</small> משווים, <small>אנו]</small> ואומרים: <strong>מה יציאה בעינן</strong> <small>[צריכים אנו]</small> שייכתב הגט <strong>לשמה, אף הויה,</strong> שטר של קידושין, <strong>נמי בעינן</strong> <small>[גם כן צריכים אנו]</small> שיהיה כתוב <strong>לשמה. או דלמא</strong> <small>[שמא]:</small> <strong>הויות</strong> דרכי הקידושין השונות <strong>להדדי מקשינן</strong> <small>[זו לזו אנו משווים],</small> <strong>מה הויה</strong> שעל ידי <strong>כסף לא בעינן</strong> <small>[אין אנו צריכים]</small> שיהיה הכסף מוטבע <strong>לשמה,</strong> אלא כל כסף מועיל, <strong>אף הויה</strong> שעל ידי <strong>שטר לא בעינן</strong> <small>[אין אנו צריכים]</small> שיהיה <strong>לשמה.</strong>
 <strong>בתר דבעיא הדר פשטה</strong> <small>[אחר ששאל אותה,</small> את השאלה הזו, <small>חזר ופתרה]</small> נאמר: <strong>"ויצאה</strong> מביתו והלכה <strong>והיתה</strong> לאיש אחר" (דברים כד, ב) ובפסוק זה <strong>מקיש</strong> <small>[משווה]</small> הכתוב <strong>הויה ליציאה</strong> לכל דבר, ואם כן כמו בגט גם שטר קידושין שנכתב שלא לשמה — פסול. ונאמר כי <strong>מר אית ליה</strong> <small>[חכם זה,</small> ר' מאיר, <small>יש לו,</small> הריהו מקבל<small>]</small> את דברי <strong>ריש לקיש</strong> ואם לא כתב לשמה אינה מקודשת, <strong>ומר לית ליה</strong> <small>[וחכם זה,</small> ר' אלעזר, <small>אין לו,</small> אינו מקבל<small>]</small> את דברי <strong>ריש לקיש,</strong> וחכמים מסופקים בדבר ולכן רואים הם בכך קידושי כסף.
 <strong>ואי בעית אימא</strong> <small>[ואם תרצה אמור]:</small> <strong>דכולי עלמא אית להו</strong> <small>[שהכל ישל להם,</small> הריהם מקבלים<small>]</small> את דברי <strong>ריש לקיש,</strong> <strong>והכא במאי עסקינן</strong> <small>[וכאן במה אנו עוסקים]</small> <strong>שכתבו</strong> את השטר <strong>לשמה</strong> של המקדש והמתקדשת <strong>ו</strong>אולם <strong>שלא מדעתה,</strong> שלא ידעה שעבורה כותב שטר זה. <strong>ובפלוגתא</strong> <small>[ובמחלוקת]</small> של <strong>רבא ורבינא, ורב פפא ורב שרביא קמיפלגי</strong> <small>[חלוקים</small> הם<small>].</small> <strong>דאיתמר</strong> <small>[שנאמר]</small> שנחלקו אמוראים בבעיה זו: שטר קידושין ש<strong>כתבו לשמה ושלא מדעתה, רבא ורבינא אמרי</strong> <small>[אומרים]:</small> <strong>מקודשת</strong> בו, <strong>רב פפא ורב שרביא אמרי</strong> <small>[אומרים]:</small> <strong>אינה מקודשת.</strong>
 ושוב מנסים להציע שהמקדש במלוה <strong>נימא כהני תנאי</strong> <small>[נאמר</small> שהיא מחלוקת <small>כתנאים אלה]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> נתנה אשה זהב לצורף ואמרה לו <strong>"עשה לי שירים</strong> (צמידים) <strong>נזמים וטבעות, ואקדש אני לך</strong> בשכר עבודתך <strong>",</strong> <strong>כיון שעשאן מקודשת,</strong> אלו <strong>דברי ר' מאיר, וחכמים אומרים: אינה מקודשת עד שיגיע ממון לידה.</strong>
 ושואלים: <strong>האי ממון היכי דמי</strong> <small>[ממון זה</small> שהוזכר <small>כיצד הוא בדיוק]?</small> <strong>אילימא</strong> <small>[אם תאמר]</small> <strong>אותו ממון,</strong> כלומר, שייתן לה את הנזמים הללו, האם <strong>מכלל</strong> הדברים תאמר שה<strong>תנא קמא</strong> <small>[הראשון],</small> ר' מאיר <strong>סבר</strong> <small>[סבור]</small> ש<strong>אפילו</strong> אם מחזיר לה כשסיים מלאכתו את <strong>אותו ממון נמי</strong> <small>[גם כן</small> <strong>לא</strong> תתקדש! <strong>אלא במאי</strong> <small>[אלא במה]?</small> הרי רק <strong>בו מקדשא</strong> <small>[</small>היא <small>מתקדשת],</small> שהרי לא נתן לה דבר מלבד התכשיטים! <strong>אלא לאו</strong> <small>[</small>האם <small>לא]</small> הכוונה היא שמתקדשת <strong>בממון אחר,</strong> בשכר העבודה שהיא חייבת לו. <strong>ושמע מינה</strong> <small>[ולמד מכאן]</small> כי <strong>במקדש במלוה קמיפלגי</strong> <small>[חלוקים</small> הם<small>],</small> כיון ששכר העבודה שהיא חייבת לו עבור עשיית הנזמים הוא כמלוה.
  ומוסיפים לבאר: וצריכים לומר <strong>וסברי</strong> <small>[וסבורים</small> הם<small>]</small> <strong>דכולי עלמא</strong> <small>[שלדעת הכל]</small> <strong>ישנה לשכירות מתחלה ועד סוף.</strong> כלומר, שהתחייבות לשלם עבור השכירות מתחילה מרגע שמתחיל הפועל במלאכה ובכל שעה שעובד נוסף סכום מסויים בחוב זה. <strong>ו</strong>לפיכך <strong>הוה</strong> <small>[הרי</small> זה<small>]</small> <strong>מלוה,</strong> שהרי כשנותן לה את החפץ העשוי כבר התחייבה לו תשלום עבור המלאכה שעשה מתחילת עבודתו. ואם כן <strong>מאי לאו בהא קמיפלגי</strong> <small>[האם לא בזה</small> הם <small>חלוקים]</small> <strong>דמר סבר</strong> <small>[שחכם זה,</small> ר' מאיר, <small>סבור]:</small> <strong>המקדש במלוה מקודשת, ומר סבר</strong> <small>[וחכם זה,</small> חכמים, <small>סבור]:</small> <strong>המקדש במלוה אינה מקודשת?</strong>
 ודוחים: <strong>לא, דכולי עלמא</strong> <small>[לדעת הכל]</small> אפשר לומר שה<strong>מקדש במלוה אינה מקודשת, והכא</strong> <small>[וכאן]</small> באמת באותה סברה עצמה — <strong>ב</strong>שאלה האם <strong>ישנה לשכירות מתחלה ועד סוף קמיפלגי</strong> <small>[חלוקים</small> הם<small>];</small> <strong>מר סבר</strong> <small>[חכם זה,</small> חכמים, <small>סבור]:</small>
## דף מח:
 <strong>אינה לשכירות אלא בסוף,</strong> כאשר מסיים את מלאכתו ומחזיר לה החפץ, וכיון שאז הוא מוחל על שכרו לשם קידושין נמצא שלא היתה כאן הלוואה כלל. <strong>ומר סבר</strong> <small>[וחכם זה,</small> חכמים, <small>סבור]:</small> <strong>ישנה לשכירות מתחלה ועד סוף</strong> ובסוף השכירות הוא בגדר הלוואה הגדלה והולכת כל זמן השכירות.
 <strong>ואיבעית אימא</strong> <small>[ואם תרצה אמור]</small> באופן אחר: <strong>דכולי עלמא</strong> <small>[לדעת הכל]</small> <strong>ישנה לשכירות מתחלה ועד סוף, ו</strong>תאמר גם כן שה<strong>מקדש במלוה</strong> — <strong>אינה מקודשת, והכא</strong> <small>[וכאן]</small> אין אנו עוסקים בשכיר, אלא בקבלן הזכאי לתשלום רק כאשר השלים את מה שקיבל עליו ו<strong>ב</strong>שאלה האם <strong>אומן קונה בשבח כלי קמיפלגי</strong> <small>[חלוקים</small> הם<small>].</small> כלומר, האם יש לאומן זכות קניינית בחפץ בכך שהעלה את ערכו; <strong>מר סבר</strong> <small>[חכם זה,</small> ר' מאיר, <small>סבור]</small> <strong>אומן קונה בשבח כלי,</strong> וכיון שנחשב כאילו יש לו חלק בתכשיטים, הריהו יכול לקדש בהם, <strong>ומר סבר</strong> <small>[וחכם זה,</small> חכמים, <small>סבור]:</small> <strong>אין אומן קונה בשבח כלי.</strong>
 <strong>ואי בעית אימא</strong> <small>[ואם תרצה אמור</small><small>]</small> באופן אחר: <strong>דכולי עלמא</strong> <small>[לדעת הכל]</small> <strong>אין אומן קונה בשבח כלי, ו</strong>תאמר גם כן כי <strong>ישנה לשכירות מתחלה ועד סוף, ו</strong>גם שה<strong>מקדש במלוה אינה מקודשת, והכא במאי עסקינן</strong> <small>[וכאן במה אנו עוסקים]</small> — <strong>כגון שהוסיף לה</strong> על התכשיט <strong>נופך</strong> (אבן חן קטנה) <strong>משלו. דמר סבר</strong> <small>[שחכם זה סבור]</small> שאם אדם מקדש ב<strong>מלוה ו</strong>ב<strong>פרוטה דעתיה</strong> <small>[דעתו]</small> על ה<strong>פרוטה</strong> <strong>ומר סבר</strong> <small>[וחכם</small> <strong>זה סבור]:</strong> <strong>דעתיה</strong> <small>[דעתו]</small> על ה<strong>מלוה</strong> ואף כאן השאלה היא, האם דעתה להתקדש בשכר העבודה (שהוא המלוה), או בנופך משלו.
 <strong>ו</strong>לפי הסבר זה מחלוקת זו היא <strong>בפלוגתא דהני תנאי</strong> <small>[במחלוקתם של תנאים אלה]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> האומר לאשה <strong>"</strong>הרי את מקודשת <strong>בשכר שעשיתי עמך</strong> (עבדתי עבורך) <strong>"</strong>— <strong>אינה מקודשת</strong> משום שהוא מלוה, שהרי היא חייבת לו כסף זה. <strong>"בשכר שאעשה עמך"</strong> — הרי זו <strong>מקודשת,</strong> שהרי בגמר המלאכה כאשר צריך לקבל את שכרו הוא נותן זאת ככסף קידושין. <strong>ר' נתן אומר: "בשכר שאעשה עמך"</strong> — <strong>אינה מקודשת,</strong> שלדעתו היא מחוייבת לשלם את שכרו כבר מתחילת העבודה ובסוף העבודה הרי זה מלוה, <strong>וכל שכן "בשכר שעשיתי עמך".</strong>
 <strong>ר' יהודה הנשיא אומר: באמת אמרו,</strong> כלומר, הלכה היא: <strong>בין</strong> שאמר לה בלשון <strong>"בשכר שעשיתי", בין</strong> שאמר לה <strong>"בשכר שאעשה עמך"</strong> — <strong>אינה מקודשת. ואם הוסיף לה נופך משלו</strong> — הריהי <strong>מקודשת.</strong>
 ואם כן <strong>בין תנא קמא לר' נתן איכא בינייהו</strong> <small>[יש ביניהם</small> מחלוקת<small>]</small> בעניין <strong>שכירות,</strong> האם חיוב תשלום השכירות הוא מתחילה או רק בסוף, <strong>בין ר' נתן לר' יהודה הנשיא איכא בינייהו</strong> <small>[יש ביניהם</small> מחלוקת<small>]</small> בענין <strong>מלוה ופרוטה. מר סבר</strong> <small>[חכם זה,</small> ר' נתן, <small>סבור]:</small> <strong>מלוה ופרוטה דעתיה</strong> <small>[דעתו]</small> על ה<strong>מלוה</strong> והנופך שלו אינו נחשב, <strong>ומר סבר</strong> <small>[וחכם זה,</small> רבי, <small>סבור]:</small> <strong>דעתיה</strong> <small>[דעתו]</small> על ה<strong>פרוטה</strong> ומקודשת בנופך שהוסיף.
 <big>א משנה</big> אמר לאשה <strong>"התקדשי לי בכוס זה של יין" ונמצא</strong> שהיה <strong>של דבש,</strong> או שאמר <strong>"</strong>התקדשי לי בכוס <strong>של דבש" ונמצא</strong> שהיה <strong>של יין,</strong> אוש אמר לה <strong>"</strong>התקדשי לי <strong>בדינר זה של כסף" ונמצא</strong> שהיה דינר <strong>של זהב,</strong> או <strong>"</strong>בדינר <strong>של זהב" ונמצא של כסף,</strong> או אמר לה <strong>"על מנת שאני עשיר" ונמצא</strong> שבשבעת הקידושין היה <strong>עני,</strong> או <strong>"</strong>על מנת שאני <strong>עני" ונמצא</strong> שבאותה שעה היה <strong>עשיר</strong> — בכל אלה <strong>אינה מקודשת,</strong> שהרי התקדשה רק על מנת שיתקיימו התנאים שקבע. <strong>ר' שמעון אומר: אם הטעה</strong> אותה <strong>לשבח,</strong> שאם מה שהוא נותן לה (או שמצבו) טוב יותר ממה שהתנה עימה בקידושין הרי היא <strong>מקודשת.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> האומר לאשה <strong>"התקדשי לי בכוס זה"</strong> ולא פרט יותר, <strong>תני חדא</strong> <small>[שנויה</small> ברייתא <small>אחת]:</small> שמעריכים את דמי הקידושין <strong>בו,</strong> בכוס עצמה, <strong>ו</strong>גם <strong>במה שבתוכו, ותניא אידך</strong> <small>[ושנויה</small> ברייתא <small>אחרת]:</small> שכוונתו לקדש <strong>בו ולא במה שבתוכו. ותניא אידך</strong> <small>[ושנויה</small> עוד ברייתא <small>אחרת]</small> שמעריכים <strong>במה שבתוכו ולא בו.</strong> ומעירים: <strong>ולא קשיא</strong> <small>[ואין</small> זה <small>קשה]</small> מברייתא אחת על השניה: <strong>הא</strong> <small>[זה]</small> — <strong>במיא</strong> <small>[במים],</small> <strong>הא</strong> <small>[זה]</small> — <strong>בחמרא</strong> <small>[ביין],</small> <strong>הא</strong> <small>[זה]</small> — <strong>בציהרא</strong> <small>[בשמן],</small> שאם מקדשה בכוס מים הריהו מתכוון שתתקדש בכוס ולא במים, בכוס יין — מתכוון לקדשה ביין שתשתה ולא בכוס, ובשמן — מתכוון לשמן ולכוס יחד לפי שמשתמשים בשמן במשך זמן ממושך וצריך לכוס כדי להחזיק את השמן.
 <big>ג</big> שנינו במשנה שר' שמעון אומר ש<strong>אם הטעה לשבח הרי זו מקודשת.</strong> ושואלים: <strong>ולית ליה</strong> <small>[ו</small>האם <small>אין לו]</small> <strong>לר' שמעון,</strong> האם אינו סבור כדברי המשנה שאם מכר אדם לחבירו <strong>יין ונמצא חומץ,</strong> או מכר <strong>חומץ ונמצא יין</strong> — <strong>שניהם,</strong> גם הקונה וגם המוכר, <strong>יכולין לחזור בהם,</strong> ואינו נידון כאונאה במסחר, אף שהיין שווה יותר מהחומץ ואין אומרים שרק זה שהוטעה רשאי לחזור בו. <strong>אלמא, איכא דניחא ליה בחלא ואיכא דניחא ליה בחמרא</strong> <small>[מכאן,</small> ש<small>יש</small> מי <small>שנוח לו בחומץ ויש שנוח לו ביין],</small> ואין אומרים שאם קיבל יין היה זה שינוי לשבח. ואם כן, <strong>הכא נמי</strong> <small>[כאן גם כן]:</small> <strong>איכא ניחא ליה בכספא</strong> <small>[יש</small> ש<small>נוח לו בכסף]</small> <strong>ולא ניחא ליה בדהבא</strong> <small>[נוח לו בזהב]!</small> ומדוע <strong>לר'</strong> שמעון מקודשת אם נתן לה זהב במקום כסף?
 <strong>אמר רב שימי בר אשי: אשכחתיה</strong> <small>[מצאתי]</small> <strong>לאביי דיתיב וקמסבר ליה לבריה</strong> <small>[שיושב ומסביר לו לבנו]</small> משנה זו: <strong>הכא במאי עסקינן</strong> <small>[כאן במה,</small> באיזה אופן <small>אנו עוסקים]</small> — <strong>כגון שאמר לשלוחו "הלויני דינר של כסף, ולך וקדש לי</strong> בו <strong>אשה פלונית" והלך והלוה</strong> וקידש ב<strong>של זהב. מר סבר</strong> <small>[חכם זה,</small> תנא קמא <small>סבור]</small> שיש במה שפירש שיהיו הקידושין בכסף <strong>קפידא</strong> <small>[</small><small>הקפדה]</small> שיעשה השליח דווקא בדרך זו, וכיון שלא עשה השליח את שליחותו — אינה מקודשת. <strong>ומר סבר</strong> <small>[וחכם זה,</small> ר' שמעון, <small>סבור]:</small> <strong>מראה מקום הוא לו.</strong> שלא אמר "של כסף" אלא כהנחיה כללית אבל גם לשל זהב הוא מסכים.
  ומקשים:  <strong>אי הכי</strong> <small>[אם כך]</small> שמדובר פה בשליח מדוע הוא אומר <strong>"התקדשי לי"? "התקדשי לו" מיבעי ליה</strong> <small>[צריך היה לו</small> לומר<small>]!</small> ועוד: <strong>הטעה</strong> אותה <strong>לשבח? הטעהו לשבח מיבעי ליה</strong> <small>[צריך היה לו</small> לתנא לומר<small>]!</small> שהרי לא את האשה הטעה השליח אלא את המשלח. וכן קשה הלשון <strong>"נמצא</strong> של זהב <strong>"</strong>שהרי <strong>מעיקרא נמי</strong> <small>[מתחילה,</small> כשנתן השליח לאשה <small>גם כן]</small> של <strong>זהב הוה</strong> <small>[היה]!</small> ואם כן אין לשון המשנה מתיישבת היטב באופן זה.
 <strong>אלא אמר רבא: אני וארי</strong> (הגדול) <strong>שבחבורה תרגימנא</strong> <small>[תרגמנו,</small> הסברנו<small>]</small> זאת. ומעירים: <strong>ומנו</strong> <small>[ומיהו]</small> אותו "ארי שבחבורה" — <strong>ר' חייא בר אבין: הכא במאי עסקינן</strong> <small>[כאן במה,</small> באיזה אופן <small>אנו עוסקים]</small> — <strong>כגון שאמרה היא לשלוחה "צא וקבל לי קדושי מפלוני, שאמר לי "התקדשי לי בדינר של כסף", והלך</strong> המקדש <strong>ונתן לו</strong> לשליח <strong>דינר של זהב; מר סבר</strong> <small>[חכם זה,</small> תנא קמא, <small>סבור]</small> שיש בכך <strong>קפידא</strong> <small>[הקפדה]</small> והתכוונה דווקא לכסף ולא לזהב, <strong>ומר סבר</strong> <small>[וחכם זה,</small> ר' שמעון, <small>סבור]:</small> <strong>מראה מקום היא לו</strong> ואינה מדקדקת בכך, אלא מה בכוונתה שמה שיתן יקח השליח. <strong>ומאי</strong> <small>[ומה</small> פירוש הלשון<small>]</small> <strong>"נמצא",</strong> שהרי לכאורה ידוע היה שהוא של זהב — מדובר <strong>דקא צייר בבליתא</strong> <small>[שהיה צרור בסמרטוט]</small> ולא ידע השליח שהוא מקבל דינר אחר מכפי שאמרה לו.
 <strong>אמר אביי: ר' שמעון ורבן שמעון בן גמליאל ור' אלעזר כולהו סבירא להו</strong> <small>[כולם סבורים הם]</small> שבכל הנחיה כזו בשליחות <strong>מראה מקום הוא לו,</strong> ואם עושה השליח שינוי בדבר שאינו משמעותי — אין אומרים שיש בכך הקפדה ולפיכך אין השינוי מבטל את השליחות. ומפרטים: <strong>ר' שמעון</strong> — <strong>הא דאמרן</strong> <small>[זו שאמרנו]</small> כאן, <strong>רבן שמעון בן גמליאל</strong> — <strong>דתנן</strong> <small>[ש</small>כן <small>שנינו</small> במשנה<small>]:</small>
## דף מט.
 <strong>גט פשוט,</strong> כלומר, סתם גט, <strong>עדיו</strong> חתומים <strong>מתוכו,</strong> בתוך השטר, מתחת לכתוב, כנהוג ברוב השטרות. גט <strong>מקושר,</strong> שתופרים אותו, <strong>עדיו</strong> חותמים <strong>מאחוריו,</strong> מאחורנית על התפר. גט <strong>פשוט שכתבו עדיו מאחוריו,</strong> או <strong>מקושר שכתבו עדיו מתוכו</strong> — <strong>שניהם פסולים,</strong> כיון שלא נעשו כתקנת חכמים. <strong>ר' חנינא בן גמליאל אומר: מקושר שכתבו עדיו מתוכו</strong> — <strong>כשר, ש</strong>הרי <strong>יכול לעשותו פשוט,</strong> שיפתח את התפרים ויימצא זה גט פשוט. <strong>רבן שמעון בן גמליאל אומר: הכל כמנהג המדינה,</strong> שאם נהוג גט פשוט ועשה מקושר או להיפך — הגט פסול.
 <strong>והוינן בה</strong> <small>[והיינו עוסקים,</small> מתקשים, <small>ב</small>משנה <small>זו]:</small> <strong>ו</strong>כי ה<strong>תנא קמא</strong> <small>[הראשון]</small> <strong>לית ליה</strong> <small>[אין לו,</small> אינו סבור<small>]</small> שהולכים כ<strong>מנהג המדינה? ואמר רב אשי</strong> הסבר לשיטותיהם של רבן שמעון בן גמליאל והתנא הראשון: <strong>באתרא דנהיגי</strong> <small>[במקום שנוהגים]</small> לכתוב <strong>ב</strong>גט <strong>פשוט ועבד ליה</strong> <small>[ועשה</small> <strong>לו,</strong> אותו<small>]</small> <strong>מקושר, אי נמי</strong> <small>[או גם כן]:</small> <strong>באתרא דנהיגי</strong> <small>[במקום שנוהגים]</small> לכתוב <strong>במקושר ועבד ליה</strong> <small>[ועשה</small> <strong>לו,</strong> אותו<small>]</small> <strong>פשוט</strong> — <strong>כולי עלמא לא פליגי</strong> <small>[הכל אינם</small> <strong>חלוקים]</strong> ש<strong>ודאי</strong> במינוי השליחות יש <strong>קפידא</strong> <small>[הקפדה]</small> שיעשה השליח כמנהג המדינה, ואם שינה — נפסל הגט.
 <strong>כי פליגי</strong> <small>[כאשר חלוקים</small> הם<small>],</small> הרי זה <strong>באתרא דנהיגי</strong> <small>[במקום שנוהגים]</small> <strong>בין בפשוט בין במקושר, ואמר ליה</strong> <small>[לו]</small> לסופר: <strong>"עביד</strong> <small>[עשה]</small> <strong>לי</strong> גט <strong>פשוט", ואזל ועבד ליה</strong> <small>[והלך ועשה לו]</small> <strong>מקושר. מר סבר</strong> <small>[חכם זה,</small> התנא הראשון ר' חנינא בן גמליאל, <small>סבור]:</small> <strong>קפידא</strong> <small>[הקפדה]</small> היא, <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>מראה מקום הוא לו,</strong> שלא הקפיד שיהיה דווקא כזה. והוכחנו איפוא שרבן שמעון בן גמליאל מקבל את ההנחה של "מראה מקום".
  וגם <strong>ר' אלעזר</strong> מקבל סברה זו — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>האשה שאמרה</strong> לשלוחה <strong>"התקבל לי גיטי</strong> מבעלי <strong>ממקום פלוני", וקבל לה גיטה ממקום אחר</strong> — <strong>פסול. ור' אלעזר מכשיר. אלמא קסבר</strong> <small>[מכאן</small> שהוא <small>סבור]:</small> <strong>מראה מקום היא לו,</strong> שרק אמרה לו היכן לקחת את הגט, אבל לא הקפידה שיקבלנו דווקא באותו מקום.
 <big>א</big> <strong>אמר עולא:</strong> ה<strong>מחלוקת</strong> במשנתנו בין התנא הראשון ור' שמעון היא דווקא כשהטעה אותה <strong>בשבח ממון,</strong> כלומר, שהמקדש נתן לאשה דבר שהיה מבחינה ממונית משובח יותר ממה שדובר לפני כן, <strong>אבל</strong> אם הטעה אותה <strong>בשבח יוחסין,</strong> שחשבה שיש לו ייחוס פחות, ונמצא ייחוסו גדול יותר — <strong>דברי הכל אינה מקודשת. מאי טעמא</strong> <small>[מה טעם]</small> הדבר — שיש לומר שהאשה אומרת <strong>"מסאנא דרב מכרעאי לא בעינא"</strong> <small>["נעל הגדולה מרגלי אינני רוצה"],</small> כלומר, שאינה רוצה להנשא לאדם שמעמדו הרבה יותר גבוה ממעמדה. <strong>תניא נמי הכי</strong> <small>[שנויה</small> ברייתא <small>גם כן כך]</small> במפורש: <strong>מודה ר' שמעון,</strong> ש<strong>אם הטעה לשבח יוחסים</strong> ש<strong>אינה מקודשת.</strong>
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כהבנה זו. <strong>דקתני</strong> <small>[ששנה]</small> במשנה הבאה: המקדש אשה <strong>"על מנת שאני כהן" ונמצא</strong> שהוא <strong>לוי,</strong> או <strong>"</strong>על מנת שאני <strong>לוי" ונמצא</strong> שהוא <strong>כהן,</strong> או שאמר שהוא <strong>נתין</strong> (מבני הגבעונים) שאסורים לבוא בקהל מדברי סופרים <strong>ונמצא</strong> שהוא <strong>ממזר</strong> האסור לבוא בקהל מן התורה, או שאמר לה <strong>"</strong>על מנת שאני <strong>ממזר" ונמצא</strong> שהוא <strong>נתין</strong> — אינה מקודשת. <strong>ולא פליג</strong> <small>[חלק]</small> <strong>ר' שמעון</strong> על כך. משמע שבמטעה לשבח יוחסין אף הוא מודה.
 <strong>מתקיף לה</strong> <small>[מקשה על כך]</small> <strong>מר בר רב אשי: אלא</strong> זו <strong>דקתני</strong> <small>[ששנה]</small> באותה משנה: האומר לאשה שמקדש אותה <strong>"על מנת שיש לי בת או שפחה מגודלת" ואין לו,</strong> או <strong>על מנת שאין לו ויש לו,</strong> שדבר זה <strong>שבח ממון הוא,</strong> שהרי ההבדל בין מי שיש לו שפחה או שאין לו משמעותי רק מבחינה ממונית, חמרית, לגבי מידת הטירחה שתצטרך האשה לטרוח אחר כך בבית. ואף שם <strong>הכי נמי דלא פליג</strong> <small>[כך גם כן</small> תאמר <small>שאינו חולק]</small> מפני שלא מוזכר שם שר' שמעון חולק?!
 <strong>אלא</strong> יש לומר ש<strong>פליג ברישא</strong> <small>[</small>ש<small>חולק ב</small>משנה ה<small>ראשונה,</small> משנתינו<small>]</small> לענין שבח ממון <strong>והוא הדין לסיפא</strong> <small>[לסוף,</small> במשנה הבאה<small>],</small> שגם בענין זה הוא חולק, אלא שלא היה צריך לומר זאת פעם שניה. ואם כן <strong>הכא נמי</strong> <small>[כאן גם כן]</small> לענין שבח יוחסין אין להסיק מסקנה לעמדת ר' שמעון בשבח יוחסין מכך שלא חלק במפורש כי אפשר לומר שהוא <strong>פליג ברישא</strong> <small>[חלק בראש,</small> במשנה ראשונה<small>]</small> <strong>והוא הדין לסיפא</strong> <small>[לסוף].</small>
 ודוחים: <strong>הכי השתא</strong> <small>[איך אתה משווה]?</small> <strong>התם</strong> <small>[שם]</small> אפשר לומר: <strong>אידי ואידי</strong> <small>[זה וזה]</small> הם טעות של <strong>שבח ממון</strong> ואפשר לומר ש<strong>פליג ברישא</strong> <small>[חולק בראש]</small> <strong>והוא הדין בסיפא</strong> <small>[בסוף]</small> ולכן לא פירש את מחלוקתו, <strong>הכא</strong> <small>[כאן]</small> ש<strong>שבח יוחסים הוא</strong> והוא בודאי נושא שונה, <strong>אם איתא דפליג</strong> <small>[אם יש</small> מקום לומר <small>ש</small>ר' שמעון <small>חולק],</small> אם כן <strong>נתני</strong> <small>[שישנה]</small> זאת במפורש! ולכן העובדה שלא נזכרת מחלוקת בשבח יוחסין — ראיה היא שאינו חולק.
 <strong>איבעית אימא</strong> <small>[אם תרצה אמור]</small> באופן אחר: <strong>הכא נמי</strong> <small>[כאן גם כן]</small> בבת מגודלת הוא <strong>שבח יוחסים, מי סברת</strong> <small>[האם סבור אתה]</small> <strong>מאי</strong> <small>[מה]</small> פירוש בת <strong>מגודלת</strong> שהיא <strong>גדולה ממש</strong> בגיל, שהיא יכולה לעזור? לא, <strong>מאי</strong> <small>[מה]</small> פירוש <strong>מגודלת</strong> — <strong>גדלת</strong> (קולעת שערות, ספרית). ומדוע יכולה האשה לראות דבר זה כחסרון — <strong>דאמרה</strong> <small>[שאומרת]</small> <strong>היא,</strong> המתקדשת: <strong>לא ניחא</strong> <small>[נוח]</small> <strong>לי</strong> בה <strong>דשקלה מילי מינאי ואזלא נדיא קמי שיבבותיי</strong> <small>[ש</small>היא <small>תיקח,</small> תשמע, <small>דברים ממני ותלך</small> ו<small>תעביר</small> אותם <small>לפני שכנותיי]</small> ותספר להן אודות מעשיי.
 <big>ב</big> <strong>תנו רבנן</strong> <small>[שנו חכמים]:</small> אם אומר אדם לאשה שהוא מקדש אותה <strong>"על מנת שאני קריינא"</strong> (קריין, יודע לקרוא בתורה); <strong>כיון שקרא שלשה פסוקים בבית הכנסת</strong> — <strong>הרי זו מקודשת. ר' יהודה אומר</strong> הכוונה היא <strong>עד שיקרא ויתרגם.</strong> ושואלים: האם הכוונה היא <strong>יתרגם מדעתיה</strong> <small>[מדעתו]?!</small> <strong>והתניא</strong> <small>[והרי שנינו</small> בברייתא<small>]</small> ש<strong>ר' יהודה</strong> עצמו <strong>אומר: המתרגם פסוק כצורתו,</strong> כלומר, מלה במלה — <strong>הרי זה בדאי,</strong> שאין זו כוונת הכתוב. <strong>ו</strong>להיפך, <strong>המוסיף עליו</strong> תרגום משלו — <strong>הרי זה מחרף ומגדף. אלא מאי</strong> <small>[מה]</small> פירוש <strong>תרגום</strong> — <strong>תרגום דידן</strong> <small>[שלנו]</small> התרגום המקובל, שהוא יודע גם לקרוא וגם לתרגם.
 <strong>והני מילי</strong> <small>[ודברים אלה]</small> אמורים דווקא באופן ש<strong>אמר לה</strong> בלשון <strong>"קריינא"</strong> <small>["קריין"],</small> <strong>אבל</strong> אם <strong>אמר לה</strong> בלשון <strong>"קרא אנא"</strong> <small>[אני קרא],</small> שמשמעו: בקי במקרא — הכוונה היא <strong>עד דקרי אורייתא נביאי וכתובי בדיוקא</strong> <small>[עד ש</small>הוא יודע <small>לקרוא</small> ב<small>תורה נביאים וכתובים בדיוק].</small>
 ועוד, אם אמר לאשה <strong>"</strong>התקדשי לי <strong>על מנת שאני שונה", חזקיה אמר:</strong> הכוונה היא שונה <strong>הלכות, ור' יוחנן אמר: תורה.</strong>
 <strong>מיתיבי</strong> <small>[מקשים]</small> על דברי ר' יוחנן ממה ששנינו: <strong>איזו היא משנה? ר' מאיר אומר: הלכות, ר' יהודה אומר: מדרש,</strong> והרי שאין אחד מהם אומר שזו תורה!
## דף מט:
 <strong>מאי</strong> <small>[מה]</small> פירוש <strong>תורה</strong> שאמר ר' יוחנן — הכוונה היא ל<strong>מדרש תורה. והני מילי</strong> <small>[ודברים אלה]</small> אמורים דווקא כש<strong>אמר לה "תנינא"</strong> <small>["שניתי"],</small> <strong>אבל</strong> אם <strong>אמר לה "תנא אנא"</strong> <small>["שונה אני"]</small> — <strong>עד דתני</strong> <small>[ש</small>הוא <small>שונה]</small> <strong>הילכתא</strong> <small>[הלכה,</small> משנה<small>],</small> <strong>ספרא</strong> (מדרש ההלכה לספר ויקרא), <strong>וסיפרי</strong> (מדרש ההלכה לספרי במדבר ודברים), <strong>ותוספתא.</strong>
 אם אומר "התקדשי לי <strong>על מנת שאני תלמיד</strong> חכם" <strong>אין אומרים</strong> שיהיה תלמיד חכם <strong>כשמעון בן עזאי וכשמעון בן זומא</strong> שנקראו תלמידים משום שלא הספיקו לסמוך אותם, אף שהיו מגדולי חכמי ישראל, <strong>אלא, כל ששואלין אותו בכל מקום דבר אחד בתלמודו ואומרו, ואפילו במסכתא דכלה,</strong> באותה מסכת שלומדים אותה באותה שעה בישיבה. האומר <strong>"על מנת שאני חכם"</strong> — <strong>אין אומרים</strong> שיהיה <strong>כחכמי יבנה, כר' עקיבא וחביריו, אלא, כל ששואלים אותו דבר חכמה בכל מקום</strong> בתורה <strong>ואומרה.</strong>
 וכן האומר <strong>"על מנת שאני גבור" אין אומרים</strong> עד שיהיה גיבור <strong>כאבנר בן נר וכיואב בן צרויה, אלא כל שחביריו מתיראים ממנו מפני גבורתו. "על מנת שאני עשיר"</strong> — <strong>אין אומרים</strong> עד שיהא עשיר <strong>כר' אלעזר בן חרסום וכר' אלעזר בן עזריה</strong> שהיו עשירים מופלגים, <strong>אלא כל שבני עירו מכבדים אותו מפני עושרו.</strong>
 אם <strong>אמר "על מנת שאני צדיק"</strong> — <strong>אפילו</strong> היה <strong>רשע גמור</strong> — הריהי <strong>מקודשת, שמא הרהר</strong> בינתיים <strong>תשובה בדעתו</strong> ומשום כך עכשיו צדיק הוא. וכן אם אמר <strong>"על מנת שאני רשע"</strong> — <strong>אפילו</strong> היה <strong>צדיק גמור מקודשת, שמא הרהר דבר עבודה זרה בדעתו,</strong> והרהור עבודה זרה נחשב לעבירה חמורה שהעושה אותה נחשב בשל כך לרשע.
 <big>א</big> אגב דיון זה בהגדרתן של תכונות שונות מביאים מאמר בנושא קרוב. <strong>עשרה קבים</strong> (מידות) <strong>חכמה ירדו לעולם, תשעה</strong> מתוכם <strong>נטלה ארץ ישראל ואחד,</strong> העשירי, נטל <strong>כל העולם כולו. עשרה קבים</strong> של <strong>יופי ירדו לעולם, תשעה</strong> מהם <strong>נטלה ירושלים, ואחד כל העולם כולו. עשרה קבים עשירות ירדו לעולם, תשעה נטלו רומי, ואחד כל העולם כולו. עשרה קבים עניות ירדו לעולם, תשעה נטלה בבל ואחד כל העולם כולו. עשרה קבים גסות</strong> הרוח, גאוה, <strong>ירדו לעולם, תשעה נטלה עילם, ואחד כל העולם כולו.</strong>
 ושואלים: <strong>וגסות לבבל לא נחית</strong> <small>[ירדה],</small> וכי אין שם גסות הרוח? <strong>והכתיב</strong> <small>[והרי נאמר]:</small> <strong>"ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשנה את האיפה בין הארץ ובין השמים. ואומר אל המלאך הדבר בי אנה המה מולכות את האיפה. ויאמר אלי לבנות לה בית בארץ שנער"</strong> (זכריה ה, ט–יא) ושנער היא בבל. <strong>ואמר ר' יוחנן: זו חנופה וגסות הרוח שירדו לבבל,</strong> ומשמע שלבבל ירדה גם גסות הרוח!
  ומשיבים:  <strong>אין, להכא נחית</strong> <small>[כן, לכאן,</small> לבבל <small>ירדה]</small> <strong>ואשתרבובי הוא דאשתרבובי להתם</strong> <small>[והשתרבבה</small> והגיעה <small>לשם]</small> לעילם. <strong>דיקא נמי</strong> <small>[מדוייק גם כן]</small> <strong>דקתני</strong> <small>[שנאמר]:</small> <strong>"לבנות לה בית"</strong> לומר שהכוונה מראש היתה לבבל, אבל לא נעשה הדבר כן ולבסוף נקבע המקום דווקא בעילם. ומעירים: אכן, <strong>שמע מינה</strong> <small>[למד מכאן]</small> שכן הוא.
  ועוד שואלים: <strong>איני</strong> <small>[כן הוא]?!</small> <strong>והאמר מר</strong> <small>[והרי אמר החכם]:</small> <strong>סימן לגסות</strong> — <strong>עניות, ועניות בבבל הוא דאיכא</strong> <small>[שישנה]</small> ולא בעילם! ומשיבים: <strong>מאי</strong> <small>[מהי]</small> <strong>עניות</strong> שאמרנו כאן כסימן לגסות — זו <strong>עניות</strong> של <strong>תורה,</strong> ועניות בתורה היא בעילם דווקא. <strong>דכתיב</strong> <small>[ש</small>כן <small>נאמר]</small> <strong>"אחות לנו קטנה ושדים אין לה"</strong> (שיר השירים ח, ח), <strong>ואמר ר' יוחנן: זו עילם שזכתה ללמוד, ולא זכתה ללמד,</strong> שלא הוציאה מתוכה חכמים הראויים ללמד.
  ועוד, <strong>עשרה קבים גבורה ירדו לעולם, תשעה</strong> מהם <strong>נטלו פרסיים ו</strong>אחד כל העולם. <strong>עשרה קבים כנים ירדו לעולם, תשעה</strong> מהם <strong>נטלה מדי</strong> ואחד כל העולם. <strong>עשרה קבים כשפים ירדו לעולם, תשעה</strong> מהם <strong>נטלה מצרים</strong> ואחד כל העולם. <strong>עשרה קבים נגעים ירדו לעולם, תשעה</strong> מהם <strong>נטלו חזירים</strong> שהם מלאים נגעים שונים, ואחד כל העולם. <strong>עשרה קבים זנות ירדו לעולם, תשעה</strong> מהם <strong>נטלה ערביא</strong> ואחד כל העולם.
 <strong>עשרה קבים עזות ירדו לעולם, תשעה</strong> מהם <strong>נטלה מישן</strong> הסמוכה לבבל, ואחד כל העולם. <strong>עשרה קבים שיחה ירדו לעולם, תשעה</strong> מהם <strong>נטלו נשים</strong> ואחד כל העולם. <strong>עשרה קבים שכרות ירדו לעולם, תשעה</strong> מהם <strong>נטלו כושים</strong> ואחד כל העולם. <strong>עשרה קבים שינה ירדו לעולם, תשעה</strong> מהם <strong>נטלו עבדים ואחד נטלו כל העולם כולו.</strong>
 <big>ב משנה</big> אמר לאשה <strong>"</strong>הרי את מקודשת לי <strong>על מנת שאני כהן" ונמצא</strong> שהוא <strong>לוי,</strong> או שאמר <strong>"</strong>על מנת שאני <strong>לוי" ונמצא</strong> שהוא <strong>כהן.</strong> אמר <strong>"</strong>על מנת שאני <strong>נתין"</strong> (מצאצאי הגבעונים), שהוא פסול לנישואין עם קהל ישראל מדברי סופרים, <strong>ונמצא</strong> שהוא <strong>ממזר</strong> שאסור בישראלית מן התורה. או שאמר <strong>"</strong>על מנת שאני <strong>ממזר" ונמצא</strong> שהוא <strong>נתין.</strong> אמר "על מנת שאני <strong>בן עיר</strong> קטנה" <strong>ונמצא</strong> שהוא <strong>בן כרך</strong> גדול, או שאמר <strong>"</strong>על מנת <strong>שאני</strong> <strong>בן כרך" ונמצא</strong> שהוא <strong>בן עיר.</strong> או <strong>"על מנת שביתי קרוב למרחץ" ונמצא</strong> שביתו <strong>רחוק,</strong> או שאמר "על מנת שביתי <strong>רחוק</strong> מן המרחץ" <strong>ונמצא</strong> שהוא <strong>קרוב.</strong>
 <strong>"על מנת שיש לו בת או שפחה מגודלת" ואין לו, או</strong> אמר <strong>"על מנת שאין לו</strong> בת או שפחה מגודלת <strong>"</strong>— <strong>ויש לו.</strong> או שאמר <strong>"על מנת שאין לו בנים" ויש לו, או על מנת שיש לו ואין לו. ובכולם, אף על פי שאמרה</strong> אחר כך: <strong>"בלבי היה להתקדש לו"</strong> בין כה וכה בלא להתחשב בתנאי זה — <strong>אף על פי כן</strong> <strong>אינה מקודשת. וכן היא שהטעתו,</strong> שאם קידש אותה על פי תנאי מסויים שלה, ולא נתקיים — בכל אלה בטלים הקידושין.
 <big>ג גמרא</big> מסופר: <strong>ההוא גברא דזבין לנכסיה אדעתא למיסק</strong> <small>[אדם אחד שמכר את נכסיו על דעת לעלות]</small> <strong>לארץ ישראל, ובעידנא דזבין לא אמר ולא מידי</strong> <small>[דבר],</small> ולבסוף אירע שלא יכול היה לעלות, ורצה לחזור בו מן המכירה. <strong>אמר רבא:</strong> כיון שלא אמר בפירוש שמוכר בתנאי שיעלה לארץ ישראל, <strong>הוי</strong> <small>[הרי</small> זה<small>]</small> <strong>דברים שבלב, ודברים שבלב אינם דברים.</strong> ושואלים: <strong>מנא ליה</strong> <small>מניין לו</small> <strong>לרבא הא</strong> <small>[</small>דבר <small>זה]</small> שדברים שבלב אינם נחשבים? <strong>אילימא מהא דתנן</strong> <small>[אם תאמר מזו ששנינו]</small> בברייתא:
## דף נ.
 <strong>"יקריב אותו"</strong> (ויקרא א, ג) המוזכר בנודר קרבן — ייתור הפסוק <strong>מלמד שכופין אותו</strong> לקיים את נדרו ולהקריב את הקרבן. <strong>יכול בעל כרחו</strong> לגמרי, כגון שנוטלים מרכושו שלא לרצונו — <strong>תלמוד לומר "לרצנו"</strong> (שם).
 <strong>הא</strong> <small>[הרי]</small> <strong>כיצד</strong> מתיישבים שני הדברים? — <strong>כופין אותו</strong> בכל מיני עונשים <strong>עד שיאמר "רוצה אני"</strong> ויקיים את דבריו. ויש לשאול: <strong>ואמאי</strong> <small>[ומדוע]</small> יועיל הדבר? <strong>הא בלביה</strong> <small>[הרי בליבו]</small> <strong>לא ניחא ליה</strong> <small>[נוח לו]</small> ואין זה לרצונו! <strong>אלא לאו</strong> <small>[</small>האם <small>לא]</small> <strong>משום דאמרינן</strong> <small>[שאנו אומרים]:</small> <strong>דברים שבלב אינן דברים,</strong> ואינם פוגמים בהכרזתו המפורשת. ודוחים: <strong>ודילמא שאני התם</strong> <small>[ושמא שונה שם]</small> <strong>דאנן סהדי</strong> <small>[שאנו עדים],</small> כלומר, יודעים אנו <strong>דניחא ליה</strong> <small>[ש</small>באמת <small>נוח לו]</small> ורצונו בעצם <strong>בכפרה</strong> ואף שלפי שעה הוא אומר שאינו רוצה בה.
 <strong>אלא</strong> יש להביא ראיה <strong>מסיפא</strong> <small>[מ</small>מה ששנינו <small>ב</small><small>סופה]</small> של אותה הלכה: <strong>וכן אתה מוצא</strong> דין זה <strong>בגיטי נשים ושחרורי עבדים,</strong> שפעמים <strong>כופין אותו</strong> את הבעל או האדון <strong>עד שיאמר "רוצה אני</strong> לגרש <strong>".</strong> <strong>ואמאי</strong> <small>[ומדוע]</small> יועיל הדבר? <strong>הא בלביה</strong> <small>[הרי בליבו]</small> <strong>לא ניחא ליה</strong> <small>[נוח לו]!</small> <strong>אלא לאו</strong> <small>[</small>האם <small>לא]</small> <strong>משום דאמרינן</strong> <small>[שאנו אומרים]</small> <strong>דברים שבלב אינן דברים.</strong> ושוב דוחים: <strong>ודלמא שאני התם</strong> <small>[ושמא שונה שם]</small> <strong>משום</strong> ש<strong>מצוה לשמוע דברי חכמים,</strong> ולכן אנו מניחים שבלבו רוצה הוא לקיים דבריהם, שרוצה הוא לעשות מצוה.
 <strong>אלא אמר רב יוסף: מהכא</strong> <small>[מכאן]</small> יש ראיה, שכן שנינו: <strong>המקדש את האשה ואמר: כסבור הייתי</strong> (חשבתי) <strong>שהיא כהנת והרי היא לויה, לויה ונמצאת כהנת, ענייה והרי היא עשירה, עשירה והרי היא ענייה</strong> — הריהי <strong>מקודשת, מפני שלא</strong> היא <strong>הטעתו,</strong> אף שהוא עצמו טעה בדבר. <strong>ואמאי</strong> <small>[ומדוע]</small> היא מקודשת? <strong>הא קאמר</strong> <small>[הרי אומר</small> הוא<small>]</small> <strong>כסבור הייתי</strong> אחרת, ועל דעת כן קידש! <strong>אלא משום דאמרינן</strong> <small>[שאנו אומרים]</small> <strong>דברים שבלב אינן דברים. אמר ליה</strong> <small>[לו]</small> <strong>אביי: דלמא שאני התם דלחומרא</strong> <small>[שמא שונה שם שלהחמיר]</small> אנו פוסקים כך, שצריכה גט מספק, אבל אין ללמוד מכאן שלכל ענין דברים שבלב אינם דברים.
 <strong>אלא אמר אביי, מהכא</strong> <small>[מכאן]</small> יש ראיה, ממה ששנינו במשנתנו: <strong>בכולם, אף על פי שאמרה "בלבי היה להתקדש לו"</strong> — <strong>אף על פי כן אינה מקודשת. ואמאי</strong> <small>[ומדוע]</small> לא יחולו קידושין כלל? <strong>הא קאמרה</strong> <small>[הרי</small> היא <small>אומרת]</small> <strong>"בלבי היה"</strong> הרי שאין חוששים לדברים שבלב! ודוחים: <strong>ודלמא שאני התם</strong> <small>[ושמא שונה שם]</small> שמ <strong>כיון דאתניה</strong> <small>[שהתנה]</small> במפורש — <strong>לאו כל כמינה דעקרא לה לתנאיה</strong> <small>[אין בכוחה לעקור את תנאו]</small> על ידי מה שחשבה בליבה.
 <strong>אלא אמר רב חייא בר אבין: עובדא הוה</strong> <small>[מעשה היה]</small> <strong>בי</strong> <small>[בבית</small> מדרשו<small>]</small> של <strong>רב חסדא, ורב חסדא</strong> הביא את הענין <strong>בי</strong> <small>[לבית</small> מדרשו<small>]</small> של <strong>רב הונא, ופשטוה מהא</strong> <small>[ופתרוה,</small> את הבעיה הזו, <small>מזו]</small> ששנינו: <strong>האומר לשלוחו "הבא לי</strong> חפץ <strong>מן החלון או מן הדלוסקמא"</strong> (קופסה, ארנק) ושכח בעל הבית שאותו חפץ הוא של הקדש, שהמשתמש בו מועל, וחשב שהוא של חול, <strong>והביא לו</strong> השליח. <strong>אף על פי שאמר בעל הבית "לא היה לי בלבי אלא על זה</strong> שהבאת <strong>",</strong> <strong>כיון שהביא לו מזה</strong> שאמר — <strong>בעל הבית מעל. ואמאי</strong> <small>[ומדוע]?</small> <strong>הא קאמר</strong> <small>[הרי</small> בעל הבית <small>אומר]</small> <strong>"בלבי</strong> לא היה על זה <strong>"</strong>ולא עשה השליח שליחותו! <strong>אלא לאו</strong> <small>[</small>האם <small>לא]</small> <strong>משום דאמרינן</strong> <small>[שאנו אומרים]</small> <strong>דברים שבלב אינן דברים.</strong>
 ודוחים: <strong>ודלמא שאני התם</strong> <small>[ושמא שונה שם]</small> שאין מאמינים לבעל הבית שבלבו לא היה על זה משום שאנו חושדים בו שאומר כן <strong>דלמיפטר נפשיה</strong> <small>[שלפטור את עצמו]</small> <strong>מקרבן</strong> מעילה <strong>קאתי</strong> <small>[הוא בא]</small> ולכן חזר בו ממה שאמר בתחילה, אבל בדרך כלל דברים שבלב דברים הם.
  ומשיבים: אם אמנם היה רוצה רק לפטור עצמו מקרבן  <strong>הוה ליה למימר</strong> <small>[היה לו לומר]</small> רק ש<strong>מזיד הוה</strong> <small>[היה],</small> ומזיד אינו מביא קרבן מעילה. ומשיבים: זו אינה אפשרות סבירה כי <strong>לא עביד איניש דמשוי נפשיה רשיעא</strong> <small>[אין אדם עשוי לשים עצמו רשע]</small> ולומר שהזיד בעבירה.
  ומשיבים: מכל מקום  <strong>הוה ליה</strong> <small>[היה לו]</small> <strong>לומר "נזכרתי</strong> שהוא של הקדש לאחר שהלך השליח <strong>",</strong> והיה נפטר בכך, <strong>דתנן</strong> <small>[ש</small>כן <small>שנינו</small> במשנה<small>]:</small> אם שלח בעל הבית שליח להביא לו חפץ מסויים ו<strong>נזכר בעל הבית</strong> שהוא חפץ של הקדש, <strong>ולא נזכר</strong> ה<strong>שליח</strong> ועשה השליח שליחותו — ה<strong>שליח מעל</strong> ומביא קרבן ולא המשלח, שהרי בעל הבית נזכר ובטלה השליחות. ולענייננו, כיון שהוכחנו שבעל הבית יכול לפטור את עצמו מקרבן אם ירצה בטענה שנזכר שהוא של הקדש, חוזרת ההוכחה ממה שמחייבים אותו בקרבן מעילה למרות שבלבו התכוון לדבר אחר שדברים שבלב אינם נחשבים.
  מסופר:  <strong>ההוא גברא דזבנינהו לניכסיה אדעתא למיסק לארעא דישראל</strong> <small>[אדם אחד שמכר את נכסיו על דעת לעלות לארץ ישראל],</small> ופירש לקונה שהוא עושה זאת על מנת כן. <strong>סליק</strong> <small>[עלה]</small> לארץ ישראל <strong>ולא איתדר ליה</strong> <small>[יכול היה לדור</small> בה<small>]</small> וחזר לבבל ורצה לחזור בו מן המכירה. <strong>אמר רבא: כל דסליק</strong> <small>[שעולה</small> לארץ<small>]</small> — <strong>אדעתא למידר הוא</strong> <small>[על דעת לדור</small> בה <small>הוא</small> עולה<small>],</small> <strong>והא</strong> <small>[והרי]</small> <strong>לא איתדר ליה</strong> <small>[יכול היה לדור]</small> שם. והואיל ופירש שעל דעת לעלות הוא מוכר ודבר זה לא נתקיים, הרי המיקח חוזר. <strong>איכא דאמרי</strong> <small>[יש שאומרים]</small> בלשון אחרת, שאמר רבא להיפך: כל העולה — <strong>אדעתא למיסק</strong> <small>[על דעת לעלות</small> לארץ<small>]</small> ואפילו לא יגור בה, <strong>והא סליק ליה</strong> <small>[והרי עלה לו</small> כבר<small>]</small> והתקיימו דבריו, ולכן אין המי קח חוזר.
  ועוד מעשה: <strong>ההוא גברא דזבנינהו לניכסיה אדעתא למיסק</strong> <small>[אדם אחד שמכר את נכסיו על דעת לעלות]</small> <strong>לארץ ישראל, לסוף לא סליק</strong> <small>[עלה].</small> <strong>אמר רב אשי: אי בעי סליק</strong> <small>[אם היה רוצה היה עולה]</small> ובו תלוי הדבר, ואין לבטל משום כן את המיקח. <strong>איכא דאמרי</strong> <small>[יש שאומרים]</small> שאמר: <strong>אי בעי</strong> <small>[אם היה רוצה]</small> <strong>לא סליק</strong> <small>[היה עולה]?!</small> ומי מנעו מלעלות? ונתבטל התנאי. ושואלים: <strong>מאי בינייהו</strong> <small>[מה</small> ההבדל <small>ביניהם],</small> בין שתי הלשונות בדברי רב אשי? ומשיבים: <strong>איכא בינייהו</strong> <small>[יש ביניהם]</small> הבדל, כגון <strong>דאיתיליד אונסא באורחא</strong> <small>[שנולד,</small> נוצר, <small>אונס בדרך],</small> כלומר, כשהיה עיכוב אמיתי בדרכו שלא היה תלוי בו. שלפי הלשון הראשונה שאמר רב אשי שאם היה רוצה היה עולה, הרי גם זה אינו מועיל לבטל את המיקח שעדיין יכול לעלות, אבל לפי הלשון השניה, ששאל: "מי מנעו מלעלות"?! משמע שאם היה באמת דבר המונע אותו מלעלות אזי בטל המיקח.
 <big>א משנה</big> <strong>האומר לשלוחו "צא וקדש לי אשה פלונית במקום פלוני" והלך</strong> השליח <strong>וקדשה במקום אחר</strong> — <strong>אינה מקודשת,</strong> שהרי עמד על כך שיהיו הקידושין במקום מסויים. אבל אם אמר לו <strong>"</strong>צא וקדש לי אשה, ו<strong>הרי היא במקום פלוני" וקדשה</strong> השליח <strong>במקום אחר</strong> — <strong>הרי זו מקודשת,</strong> שלא אמר לו לקדש אותה שם, אלא רק סימן נתן לו.
 <big>ב גמרא</big> ומעירים: <strong>ותנן נמי</strong> <small>[ושנינו גם כן</small> במשנה<small>]</small> ל<strong>גבי גיטין: האומר</strong> לשלוחיו <strong>"תנו גט זה לאשתי במקום פלוני" ונתנו לה במקום אחר</strong> — <strong>פסול,</strong> אבל אם אמר להם <strong>"הרי היא במקום פלוני" ונתנו לה במקום אחר</strong> — <strong>כשר.</strong>
 ומעירים: <strong>וצריכא</strong> <small>[וצריך]</small> הדבר להיאמר גם בקידושין וגם בגיטין. <strong>דאי אשמעינן</strong> <small>[שאילו היה משמיע לנו]</small> רק <strong>גבי קידושין</strong> היינו אומרים: <strong>במקום דלקורבה קאתי</strong> <small>[שבא לקרב אותה]</small> אליו ולקדשה, סבור הוא <strong>בהאי אתרא רחמו לי ולא ממלי מילי עלוי</strong> <small>[במקום זה אוהבים אותי ולא ידברו דברים</small> רעים <small>עלי],</small> <strong>בהאי אתרא סנו לי ממלי מילי עלוי</strong> <small>[</small>אבל <small>במקום זה שונאים אותי</small> ו<small>ידברו דברים עלי],</small> ולכן כשאומר לשליח לקדש במקום מסויים הוא מקפיד שיהיה דווקא במקום זה. <strong>אבל גבי גיטין דלרחוקה קאתי</strong> <small>[שלרחק</small> אותה <small>הוא בא]</small> ולגרשה, <strong>אימר</strong> <small>[אמור]</small> ש<strong>לא איכפת ליה</strong> <small>[לו]</small> אם יהיה מעשה הגירושין במקום זה או במקום אחר השמיע לנו שלא כן הדבר.
  ולהיפך <strong>ואי אשמועינן</strong> <small>[ואם היה משמיע לנו</small> רק<small>]</small> ל<strong>גבי גירושין</strong> הייתי אומר שרק בגירושין הוא מקפיד, משום ש<strong>בהאי אתרא ניחא ליה דניבזי</strong> <small>[במקום זה נוח לו,</small> מוכן הוא, <small>להתבזות],</small> שהרי יש צד של בזיון בגירושין, <strong>בהאי אתרא</strong> <small>[במקום זה]</small> <strong>לא ניחא ליה</strong> <small>[נוח לו],</small> <strong>אבל גבי קידושין</strong> שאין בכך בושה — <strong>אימא</strong> <small>[אמור]</small> ש<strong>לא איכפת ליה</strong> <small>[לו]</small> היכן יקדש אותה, על כן <strong>צריכא</strong> <small>[צריך]</small> הדבר להיאמר בשני המקרים.
 <big>ג משנה</big> <strong>המקדש את האשה</strong> והתנה שמקדש אותה <strong>על מנת שאין עליה נדרים</strong> שנדרה קודם לכן, וחייבת לקיימם, <strong>ו</strong>אחר כך <strong>נמצאו עליה נדרים</strong> — <strong>אינה מקודשת,</strong> שהרי לא נתקיים תנאו. אבל אם <strong>כנסה סתם</strong> בלא להתנות על כך במפורש <strong>ונמצאו עליה נדרים,</strong> אמנם יכול לגרשה ואולם <strong>תצא שלא בכתובה</strong> שמן הסתם לא קידשה על דעת שיהיו עליה נדרים המגבילים אותה, אבל כיון שלא אמר זאת כת נאי מפורש — צריכה גט.
  וכן אם קידש אותה <strong>על מנת שאין עליה מומין ונמצאו בה מומין</strong> — <strong>אינה מקודשת. כנסה סתם ונמצאו בה מומין</strong> — <strong>תצא שלא בכתובה.</strong> ובהגדרת המומים כלל הוא: <strong>שכל המומין</strong> המפורטים במסכת בכורות <strong>הפוסלין בכהנים</strong> מלעבוד במקדש משום מום נחשבים כ<strong>פוסלין</strong> גם <strong>בנשים.</strong>
 <big>ד גמרא</big> מעירים: <strong>ותנן נמי</strong> <small>[ושנינו גם]</small> <strong>גבי</strong> דיני <strong>כתובות כי האי גוונא</strong> <small>[כגון זה]</small> משנה זו עצמה. ומסבירים: <strong>הכא</strong> <small>[כאן]</small> ענין <strong>קידושין איצטריכא ליה</strong> <small>[היה צריך לו]</small> לומר ולכן <strong>תנא</strong> <small>[שנה]</small> גם דין <strong>כתובות</strong> המוזכר כאן <strong>אטו</strong> <small>[אגב]</small> <strong>קידושין, התם</strong> <small>[שם]</small> במסכת כתובות, דיני <strong>כתובות איצטריכא ליה</strong> <small>[הצטרכו לו],</small> לפיכך <strong>תנא</strong> <small>[שנה]</small> <strong>קידושין אטו</strong> <small>[אגב]</small> <strong>כתובות.</strong>
 <big>ה משנה</big> <strong>המקדש שתי נשים</strong> בבת אחת <strong>בשוה פרוטה, או אשה אחת בפחות משוה פרוטה,</strong> כך שלא היה בקידושין השיעור הראוי, <strong>אף על פי ששלח סבלונות</strong> (מתנות ששולח החתן לכלה) <strong>לאחר מכאן</strong>
## דף נ:
 <strong>אינה מקודשת</strong> בגללם, כיון <strong>שמחמת קידושין הראשונים שלח</strong> ולא נועדו הסבלונות לשם קידושין. <strong>וכן קטן שקידש</strong> אשה, שאין קידושי קטן כלום, וגם אם אחר כך, כשגדל, שלח לה מתנות אנו אומרים ששלחם רק על סמך קידושין ראשונים ולא נתכוון לקדשה עכשיו בהם — ולכן אינה מקודשת.
 <big>א גמרא</big> <strong>וצריכא</strong> <small>[וצריך]</small> שייאמרו כל הדינים הללו במשנה אף שלכאורה עניינם אחד; <strong>דאי אשמעינן</strong> <small>[שאם היה משמיע לנו]</small> רק במקדש שתי נשים ב<strong>שוה פרוטה</strong> היינו אומרים <strong>איידי דקא נפיק ממונא מיניה טעי</strong> <small>[על ידי,</small> מפני <small>שהוציא ממון,</small> כסף הראוי לקידושין, <small>ממנו,</small> הריהו <small>טועה</small> בכך<small>]</small> וסבור שיכול לקדש על ידי כך אף שתי נשים, ולכן אין הסבלונות ששלח אחר כך לשם קידושין. <strong>אבל</strong> אם קידש אשה ב<strong>פחות משוה פרוטה, אימא</strong> <small>[אמור]:</small> <strong>יודע</strong> אדם <strong>שאין קידושין תופסין בפחות משוה פרוטה, ו</strong>לכן <strong>כי קא משדר</strong> <small>[כאשר</small> הוא <small>שולח]</small> אחר כך <strong>סבלונות</strong> — <strong>אדעתא</strong> <small>[על דעת,</small> לשם<small>]</small> <strong>קידושין קא משדר</strong> <small>[הוא שולח]</small> ותתקדש בהם, ולכן צריך להשמיע במשנה שגם במקרה זה אינה מקודשת.
 <strong>ואי אשמעינן הני תרתי</strong> <small>[ואילו היה משמיע לנו</small> את <small>שני אלה</small> בלבד<small>]</small> היינו אומרים <strong>משום</strong> שההבדל בהלכה <strong>בין פרוטה לפחות משוה פרוטה לא קים להו לאינשי</strong> <small>[לא קיים,</small> לא ברור <small>להם לאנשים]</small> לכן יכול להיות שאדם חושב שהקידושין הראשונים היו קידושין למרות שנעשו בפחות משווה פרוטה, ולכן את הסבלונות ששלח אחר כך, לא לשם קידושין נתן. <strong>אבל קטן שקידש</strong> — <strong>הכל יודעין שאין קידושי קטן כלום, אימא: כי קא משדר</strong> <small>[אמור</small> ש<small>כאשר הוא שוח]</small> <strong>סבלונות אדעתא דקידושי קא משדר</strong> <small>[על דעת,</small> לשם, <small>קידושין</small> הוא ש<small>שלח]</small> ותתקדש בהם, על כן <strong>קא משמע לן</strong> <small>[השמיע לנו]</small> גם הלכה זו.
 <big>ב</big> <strong>איתמר</strong> <small>[נאמר]</small> שדנו אמוראים בבעיה הבאה: <strong>רב הונא אמר: חוששין לסבלונות,</strong> שמי שרצה לשאת אשה והתרצתה לכך ושלח לה מתנות בעדים — חוששים שמא לשם קידושין נשלחו, ואין האשה רשאית להנשא לאחר עד שתקבל גט מן הראשון. <strong>וכן אמר רבה: חוששין לסבלונות. אמר רבה: ומותבינן אשמעתין</strong> <small>[ומקשים אנו על ההלכה שלנו],</small> שהרי שנינו במשנתנו: <strong>אף על פי ששלח סבלונות לאחר מכאן אינה מקודשת,</strong> משמע שאין חוששים לסבלונות! <strong>אמר ליה</strong> <small>[לו]</small> <strong>אביי: התם כדקתני טעמא</strong> <small>[שם</small> במשנה יש לומר <small>כמו ששנה</small> את <small>הטעם]</small> <strong>שמחמת קידושין הראשונים שלח</strong> ואין חוששים שמא לשם קידושין אחרים הוא שולח. מה שאין כן במקרה שלא קידשה קודם, חוששים שמא מקדשה בסבלונות ששלח.
 <strong>איכא דאמרי</strong> <small>[יש שאומרים]</small> את השמועה הזו בלשון אחרת: <strong>אמר רבה: מנא אמינא לה</strong> <small>[מניין אומר אני אותה]</small> את ההלכה הזו שחוששים לסבלונות — <strong>כדקתני טעמא</strong> <small>[כפי ששנה</small> את <small>הטעם]</small> במשנתנו: <strong>שמחמת קידושין הראשונים שלח.</strong> ונדייק: <strong>הכא הוא דטעי</strong> <small>[כאן הוא</small> שאין חוששים לקידושין, משום <small>שטועה</small> הוא<small>]</small> וסבור שכבר התקדשה לו האשה בקידושין הראשונים, ואין לו צורך עוד לקדשה. <strong>הא בעלמא</strong> <small>[הרי בכלל],</small> במקום שאין לו במה לטעות, אם הוא שולח סבלונות <strong>הוו</strong> <small>[הריהם]</small> <strong>קידושין.</strong>
 <strong>ואביי</strong> דחה את הראיה ממשנתנו: אפשר לומר כי בלשון <strong>"לא מיבעיא</strong> <small>[נצרכה]</small> <strong>" קאמר</strong> <small>[אמר,</small> שנה התנא במשנתנו<small>];</small> <strong>לא מיבעיא בעלמא</strong> <small>[נצרכה בכלל],</small> כלומר, כאשר לא קידש קודם לכן, ש<strong>לא נחית</strong> <small>[ירד,</small> הגיע<small>]</small> עדיין <strong>לתורת קידושין כלל</strong> ולא עלה על דעתו שיש בכך מעשה קידושין — אין חוששים לסבלונות, <strong>אלא אפילו הכא</strong> <small>[כאן]</small> במקרה של משנתנו <strong>דנחית</strong> <small>[ש</small>כבר <small>ירד]</small> <strong>לתורת קידושין</strong> והתכוון לקדש את האשה <strong>אימא הוו</strong> <small>[אמור שיהיו]</small> הסבלונות נחשבים לו לשם <strong>קידושין,</strong> על כן <strong>קא משמע לן</strong> <small>[השמיע לנו]</small> שבמקרה זה אין חוששים לקידושין. נמצא איפוא שיש מקום לערער על הלכה זו של רב הונא ורבה.
  ושואלים:  <strong>מאי הוי עלה</strong> <small>[מה היה עליה],</small> מה נאמר על הבעיה הזו, האם חוששים בסבלונות לקידושין? ומשיבים: <strong>אמר רב פפא: באתרא דמקדשי והדר מסבלי</strong> <small>[במקום</small> שהמנהג הוא <small>ש</small>קודם <small>מקדשים</small> אשה <small>ואחר כך שולחים מתנות]</small> — <strong>חיישינן</strong> <small>[חוששים אנו]</small> שקידש קודם, או ששלח את המתנות לשם קידושין, שהרי אינם נוהגים לשלוח מתנות אלה בדרך אחרת. אבל במקום שבו <strong>מסבלי והדר מקדשי</strong> <small>[שולחים מתנות ואחר כך מקדשים]</small> — <strong>לא חיישינן</strong> <small>[אין אנו חוששים].</small>
 ושואלים: אם זה מקום שבו <strong>מקדשי והדר מסבלי</strong> <small>[מקדשים ואחר כל שולחים מתנות]</small> — <strong>פשיטא</strong> <small>[פשוט,</small> מובן מאליו<small>]</small> שאם שלח מתנות ודאי קידש קודם! ודוחים: <strong>לא צריכא</strong> <small>[נצרכה]</small> להשמיענו אלא במקרה <strong>דרובא</strong> <small>[שרובם]</small> של אנשי המקום <strong>מקדשי והדר מסבלי</strong> <small>[מקדשים ואחר כך שולחים מתנות]</small> <strong>ומיעוטא מסבלי והדר מקדשי</strong> <small>[ומיעוט</small> של אנשי המקום <small>שולחים מתנות ואחר כך מקדשים].</small> <strong>מהו דתימא</strong> <small>[שתאמר]:</small> <strong>ניחוש למיעוטא</strong> <small>[נחשוש למיעוט],</small> על כן <strong>קא משמע לן</strong> <small>[השמיע לנו]</small> שאין חוששים למיעוט בכגון זה.
 <strong>בעא מיניה</strong> <small>[שאל אותו]</small> <strong>רב אחא בר רב הונא מרבא: הוחזק שטר כתובה בשוק,</strong> כלומר, אם אנשים ראו שטר כתובה לאשה זו, <strong>מהו?</strong> האם יש לחשוש משום כך שהיא נשואה? <strong>אמר ליה</strong> <small>[לו]:</small> <strong>וכי מפני שמחזיק שטר כתובה בשוק, נחזיק בה כאשת איש?</strong> שהרי שטר כתובה יכול אדם לכתוב אפילו קודם הקידושין, ואינו זקוק להסכמת האשה בזה וממילא אין בו כדי להוכיח שהיא נשואה. ושואלים: <strong>מאי הוי עלה</strong> <small>[מה היה</small> מה נאמר <small>עליה</small> על בעיה זו<small>]</small> ומהי ההלכה? ומשיבים: <strong>אמר רב אשי: באתרא דמקדשי והדר כתבי</strong> <small>[במקום ש</small>קודם <small>מקדשים ואחר כך כותבים]</small> <strong>כתובה</strong> — <strong>חיישינן</strong> <small>[חוששים אנו]</small> שהיו קידושין קודם, אבל במקום שבו <strong>כתבי והדר מקדשי</strong> <small>[כותבים ואחר כך מקדשים]</small> — <strong>לא חיישינן</strong> <small>[אין אנו חוששים].</small>
 ותוהים: אם ברור כי באותו מקום <strong>מקדשי והדר כתבי</strong> <small>[מקדשים ואחר כך כותבים]</small> אם כן <strong>פשיטא</strong> <small>[פשוט,</small> מובן מאליו<small>]</small> שיש לחשוש שהיו קידושין לפני כן! ומשיב ים: <strong>לא צריכא</strong> <small>[נצרכה]</small> אלא למקום ש<strong>לא שכיח ספרא</strong> <small>[מצוי</small> בו <small>סופר</small> באותו מקום<small>].</small> <strong>מהו דתימא</strong> <small>[מהו שתאמר]</small> <strong>ספרא</strong> <small>[הסופר]</small> <strong>הוא דאתרמי</strong> <small>[שהזדמן]</small> לשם, ולכן הקדימו וכתבו את הכתובה כדי להשתמש בשירותיו של הסופר, והתכוונו לעשות את הקידושין לאחר מכן, על כן <strong>קא משמע לן</strong> <small>[השמיע לנו]</small> שבכל זאת, כיון שמנהג המקום הוא לקדש קודם — יש לחשוש שהיו כאן קידושין.
 <big>ג משנה</big> <strong>המקדש אשה ובתה, או אשה ואחותה כאחת,</strong> שמקדש את שתיהן במעשה קידושין אחד (כגון שאמר "שתיכן מקודשות לי") — שתיהן <strong>אינן מקודשות</strong> כלל. <strong>ומעשה בחמש נשים ובהן</strong> (ביניהן) היו <strong>שתי אחיות, וליקט אדם אחד כלכלה</strong> (סל) <strong>של תאנים. ושלהן היתה, ושל</strong> פירות <strong>שביעית היתה, ואמר "הרי כולכם מקודשות לי בכלכלה זו", וקיבלה אחת מהן על ידי</strong> (בשביל) <strong>כולן. ואמרו חכמים: אין אחיות מקודשות.</strong>
 <big>ד גמרא</big> על הלכה זו שבמשנה שאם מקדש בבת אחת שתי נשים — אין קידושין חלים, שואלים: <strong>מנהני מילי</strong> <small>[מניין הדברים הללו]?</small> <strong>אמר רמי בר חמא:</strong> ש<strong>אמר קרא</strong> <small>[הכתוב]:</small> "ו <strong>אשה אל אחתה לא תקח לצרר"</strong> (ויקרא יח, יח) <strong>התורה אמרה: בשעה</strong> שהוא מקדשן כאחת, <strong>שנעשו</strong> בכך <strong>צרות זו לזו, לא יהא לו</strong> (אין חלים) <strong>ליקוחים</strong> (קידושין) <strong>אפילו באחת מהם. אמר ליה</strong> <small>[לו]</small> <strong>רבא: אי הכי</strong> <small>[אם כך]</small> אתה מפרש, <strong>היינו דכתיב</strong> <small>[זה שנאמר]</small> אחר כך בסוף הענין <strong>"ונכרתו הנפשות העשת מקרב עמם"</strong> (שם כט) — <strong>אי</strong> <small>[אם]</small> <strong>קידושין לא תפסי</strong> <small>[תופסים]</small> <strong>בה כרת מי מחייב</strong> <small>[האם מתחייב]?</small> שהרי אם לא תפסו קידושין לא בזו ולא בזו אף אם בא על אחת מהן אין היא נחשבת כאחות אשתו, ואין כאן מקום לחיוב כרת!
 <strong>אלא אמר רבא: קרא</strong> <small>[הכתוב]</small> מדבר באופן שעשה זאת <strong>בזה אחר זה,</strong> שקידש אשה אחת ואחר כך בא על אחותה, ובכך יש חיוב כרת. <strong>ומתניתין</strong> <small>[ומשנתנו]</small> יש לה הסבר <strong>כ</strong>דברי <strong>רבה.</strong> ש<strong>אמר רבה: כל</strong> דבר <strong>שאינו בזה אחר זה,</strong> שאין לו תוקף משפטי אם עושה אותו לאחר המעשה האחר, <strong>אפילו</strong> אם עושים את שניהם <strong>בבת אחת</strong> — <strong>אינו</strong> חל. ואף כאן, כיון שלא היה יכול לקדש אחת מהן אחר השניה, גם אם יקדש את שתיהן כאחת — אין לקידושין כל תוקף.
 <big>ה</big> <strong>גופא</strong> <small>[לגופה]</small> של אותה אמרה. <strong>אמר רבה: כל שאינו בזה אחר זה אפילו בבת אחת אינו. איתיביה</strong> <small>[הקשה לו]</small> <strong>אביי</strong> ממה ששנינו:
## דף נא.
 <strong>המרבה במעשר</strong> שנתן יותר מהשיעור הראוי — <strong>פירותיו,</strong> כלומר, הפירות שעבורם הפריש את המעשרות <strong>מתוקנים,</strong> משום שעל כל פנים הפריש מעשר עליהם, <strong>ומעשרות מקולקלין</strong> (ואינם מותרים אף לכהנים). שכיון שאין קדושת המעשר חלה אלא על עשירית מהפירות בלבד, נמצא שבתוך מה שהפריש למעשר מעורב חלק שהוא טבל שלא הופרש מהם מעשר. <strong>ו</strong>לשיטתך <strong>אמאי</strong> <small>[מדוע]</small> יהיה כך? <strong>נימא</strong> <small>[נאמר]:</small> <strong>כל שאינו בזה אחר זה אפילו בבת אחת אינו.</strong> שהרי אם הפריש מעשר כדין ורוצה אחר כך לחזור ולהפריש — אין קדושת מעשר חלה על התוספת. ואם כן לשיטת רבה, גם אם מוסיף על השיעור בבת אחת לא היה צריך שם מעשר לחול כלל!
 <strong>אמר ליה</strong> <small>[לו]</small> רבה: <strong>שאני</strong> <small>[שונה]</small> <strong>מעשר דאיתיה</strong> <small>[שישנו]</small> גם <strong>לחצאים, דאי</strong> <small>[שאם]</small> <strong>אמר "תתקדש פלגא דחיטתא</strong> <small>[חצי חיטה]</small> למעשר <strong>"</strong>הרי בכך <strong>קדשה</strong> ואף כאן אפשר לומר שכאשר נתן כמות גדולה יותר מן השיעור למעשר — חלה קדושה על חלק מסויים מכל חיטה וחיטה שהפריש, ואם כן שאר הפירות מתוקנים, אלא כיון שאין חלק המעשר שבכל חיטה שהפריש מוגדר לעצמו נמצא כל מה שהפריש בגדר מעשר מקולקל.
  ומקשים:  <strong>והרי מעשר בהמה דליכא</strong> <small>[שאינו]</small> חל <strong>לחצאין,</strong> שקדושת מעשר בהמה חלה רק על בהמה שלימה, <strong>ו</strong>גם <strong>ליכא</strong> <small>[אין]</small> אפשרות להפרישו <strong>בזה אחר זה</strong> שאחר שהפריש בהמה אחת למעשר אינו יכול להפריש עוד אחרת לצורך זה. <strong>ואמר רבא:</strong> אם מוציא גדיים מן הדיר כדי למנותם להפריש מהם את העשירי למעשר בהמה, ו<strong>יצאו שנים</strong> בבת אחת <strong>בעשירי, וקראן</strong> לשניהם <strong>"עשירי"</strong> — הרי נמצא <strong>עשירי ואחד עשר מעורבים זה בזה.</strong> ומדוע לא יאמר שכיון שאין אפשרות לקדש את שניהם בקדושת מעשר בהמה בזה אחר זה, אין קדושת מעשר חלה עליהם גם בבת אחת!
  ודוחים:  <strong>שאני</strong> <small>[שונה]</small> <strong>מעשר בהמה</strong> שחל גם במקרה זה, משום <strong>דאיתיה</strong> <small>[שישנו</small> שחל<small>]</small> גם <strong>בטעות. דתנן</strong> <small>[ששנינו</small> במשנה<small>]:</small> אם <strong>קרא לתשיעי</strong> בטעות <strong>"עשירי", ולעשירי</strong> קרא <strong>"תשיעי", ולאחד עשר "עשירי"</strong> — <strong>שלשתן מקודשין.</strong> שיש לנו לימוד מיוחד מן הכתוב שבטעות כגון זו חלה קדושת מעשר על העשירי גם אם נקרא "תשיעי" בטעות. וכיון שחל דין מעשר בהמה על ידי טעות חל הוא גם על שנים בבת אחת.
  ומקשים עוד: <strong>הרי</strong> ארבעים חלות שמביאים יחד עם קרבן <strong>תודה, דליתא</strong> <small>[שאין]</small> מתקדשות <strong>בטעות</strong> אם התכוון לקדש חלות אחרות, <strong>וליתא נמי</strong> <small>[ואינה גם כן]</small> <strong>בזה אחר זה,</strong> שאם הפריש חלות נוספות אינן קדושות. <strong>ואיתמר</strong> <small>[ונאמר]</small> שנחלקו אמוראים בבעיה הזו: <strong>תודה שנשחטה על שמונים חלות,</strong> שהפריש לצורך תודה שמונים חלות במקום ארבעים כדין — <strong>חזקיה אמר: קדשי</strong> <small>[נתקדשו]</small> <strong>לה ארבעים מתוך שמונים. ור' יוחנן אמר: לא קדשי</strong> <small>[נתקדשו]</small> <strong>לה ארבעים מתוך שמונים.</strong> וקשה מדברי חזקיה על רבה: כיצד יכולות ארבעים להתקדש, שהרי לא היה יכול לקדש ארבעים אחר ארבעים, ולדעת רבה במקרה כזה אין קדושה חלה עליהם כלל!
 ודוחים: <strong>לאו איתמר עלה</strong> <small>[האם לא נאמר עליה],</small> על מחלוקת זו, ש<strong>אמר ר' יהושע בן לוי: הכל מודים כל היכא דאמר</strong> <small>[מקום ש</small>הוא <small>אומר]</small> <strong>"קדשי</strong> <small>[יתקדשו]</small> <strong>לה ארבעים</strong> חלות <strong>מתוך שמונים"</strong> — <strong>קדשי</strong> <small>[</small>הריהן <small>מתקדשות]</small> וכן אם אמר <strong>"לא יקדשו ארבעים אלא אם כן קדשי</strong> <small>[יתקדשו]</small> ה<strong>שמונים</strong> כולם" — <strong>לא קדשי</strong> <small>[אינן מתקדשות]</small> כלל,
 <strong>לא נחלקו אלא ב</strong>אומר <strong>סתם.</strong> והמחלוקת היא בפירוש כוונתו של המקדיש; <strong>מר</strong> <small>[חכם זה,</small> חזקיה<small>]</small> <strong>סבר:</strong> אף על פי שהביא שמונים — <strong>לאחריות קא מיכוון</strong> <small>[</small>הוא <small>מתכוון],</small> שאם יאבדו או ייטמאו ארבעים, יהיו לו אחרות במקומן, אך לא התכוון לקדשן ולכן חלה קדושה על ארבעים מהן. <strong>ומר</strong> <small>[וחכם זה,</small> ר' יוחנן<small>],</small> <strong>סבר:</strong> ש<strong>לקרבן גדול</strong> של שמונים חלות <strong>קא מיכוון</strong> <small>[</small>הוא <small>מתכוון]</small> ומשום כך לא חלה עליהן קדושה כלל. עד כאן ביאור שיטתו של רבה.
  אבל שואלים שאלה אחרת על ענין ראשון: <strong>ורבא למה ליה</strong> <small>[לו]</small> <strong>לשנויי</strong> <small>[לתרץ]</small> את משנתנו <strong>כ</strong>שיטת <strong>רבה? תיפוק ליה</strong> <small>[תצא,</small> תילמד, <small>לו]</small> טעמה של ההלכה במשנה שלנו על פי הסברה שלו עצמו ש<strong>קידושין שאין מסורין לביאה נינהו</strong> <small>[הם],</small> שכל קידושין שמחמת האיסור שבהם אינם יכולים לבוא לידי ביאה — אינם קידושין כלל. ולשיטתו יכול היה להסביר את המשנה בפשטות, שכיון שאם היו שתיהן מתקדשות לו הריהו אסור בשתיהן (שהרי כל אחת מהן היא אחות אשתו) — הריהם ק ידושין שאינן מסורים לביאה, ואינם חלים כלל.
  ומשיבים: רבא יכול היה באמת לתרץ כן לשיטתו, אלא  <strong>לדבריו</strong> של <strong>רמי בר חמא קאמר</strong> <small>[אמר],</small> וכך יש להבין את דבריו: לשיטתך שהנך למד את דין המשנה מן הפסוק — אין זה הסבר נכון, כי הפסוק הוא דווקא במקדשן בזו אחר זו. אלא שטעם המשנה הוא אם קידש אותן כאחת, שכן כל שאינו בזה אחר זה אפילו בבת אחת אינו.
 <big>א</big> <strong>איתמר</strong> <small>[נאמר]</small> שנחלקו בבעיה זו: <strong>קידושין שאין מסורין לביאה, אביי אמר: הוו</strong> <small>[הריהם]</small> <strong>קידושין,</strong> שאי־אפשרות הביאה אינה מעכבת בחלות הקידושין. <strong>רבא אמר: לא הוו</strong> <small>[אין הם]</small> <strong>קידושין. אמר רבא:</strong> החכם <strong>בר אהינא אסברא</strong> <small>[הסביר]</small> <strong>לי</strong> והביא ראיה שאינם קידושין מן הכתוב: נאמר <strong>"כי יקח איש אשה ובעלה"</strong> (דברים כד, א), ללמד כי <strong>קידושין המסורין לביאה,</strong> כלומר, שיש אפשרות הלכתית של בעילה אחר כך — <strong>הוו</strong> <small>[הריהם]</small> <strong>קידושין, קידושין שאין מסורין לביאה</strong> — <strong>לא הוו</strong> <small>[אין הם]</small> <strong>קידושין.</strong>
 ומעתה באים לדון בשיטות אלה, <strong>תנן</strong> <small>[שנינו</small> במשנתנו<small>]:</small> <strong>המקדש אשה ובתה, או</strong> שקידש <strong>אשה ואחותה כאחת</strong> — <strong>אינן מקודשות.</strong> ונדייק: <strong>הא</strong> <small>[הרי]</small> אם הוא אמר שהוא מקדש רק <strong>אחת מאשה ובתה או</strong> אחת <strong>מאשה ואחותה</strong> ולא פירש איזו מהן — הרי היא <strong>מקודשת,</strong> שאי אפשר לברר איזו מהן נתקדשה, למרות שבפועל אסור בשתיהן (שמא אחות אשתו היא). <strong>ואמאי</strong> <small>[ומדוע]</small> יחולו הקידושין? והלא <strong>קידושין שאין מסורין לביאה נינהו</strong> <small>[הם],</small> ולשיטת רבא לא היו צריכים לחול כלל! ואם כן הרי זו <strong>תיובתא</strong> <small>[קושיה חמורה]</small> ל<strong>רבא!</strong>
 ומשיבים: <strong>אמר</strong> <small>[</small>יכול היה <small>לומר,</small> לתרץ<small>]</small> <strong>לך רבא:</strong> <strong>ולטעמיך</strong> <small>[ולטעמך,</small> לשיטתך<small>]</small> שאתה סבור שקידושין שאין מסורים לביאה הריהם קידושין, <strong>אימא סיפא</strong> <small>[אמור</small> את <small>סופה]</small> של משנתנו: <strong>מעשה בחמש נשים ובהן שתי אחיות, וליקט אחד כלכלה של תאנים, ושלהן היתה, ושל שביעית היתה, ואמר: הרי כולכם מקודשות לי בכלכלה זו. ואמרו חכמים: אין אחיות מקודשות.</strong> ונדייק: <strong>אחיות הוא</strong> ש<strong>אינן מקודשות, הא</strong> <small>[הרי]</small> <strong>נכריות,</strong> כלומר, שאר שלוש הנשים שלא היו קרובות זו לזו — <strong>מקודשות.</strong>
 ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> ש<strong>אמר</strong> בלשון זו <strong>"כולכם</strong> מקודשות לי <strong>"</strong>— אם כן הרי זה כמקנה דבר לחבירו ואומר <strong>"קני את</strong> <small>[קנה</small> דבר זה <small>אתה]</small> <strong>וחמור" הוא, ו</strong>האומר <strong>"את וחמור" לא קנה</strong> המקבל, שכיון שאין קנין לחמור אף האדם לא קנה משום שתלה את הקניינים זה בזה. ואף כאן, כיון שהוא עושה קנין קידושין בכולן כאשר חלק מן הנשים אינן ראויות לו (שהרי אחת מן האחיות ודאי אינה נקנית לו בקידושין), אף שהאחרות ראויות לו — אין הקידושין חלים כלל, גם בהם.
## דף נא:
 <strong>אלא לאו</strong> <small>[</small>האם <small>לא]</small> מדובר באופן ש<strong>אמר להו</strong> <small>[להן]</small> <strong>"אחת מכם</strong> מקודשת <strong>",</strong> <strong>וקתני</strong> <small>[ושנה]:</small> <strong>אין אחיות מקודשות,</strong> והטעם הוא משום שלגבי האחיות הם קידושין שאינם מסורים לביאה. ומעירים: אם כן <strong>לרבא קשיא רישא</strong> <small>[קשה ראשה,</small> תחילתה<small>]</small> של המשנה, ואילו <strong>לאביי קשיא סיפא</strong> <small>[קשה סופה].</small> ומסבירים: <strong>אביי מתרץ</strong> מסביר את המשנה <strong>לטעמיה</strong> <small>[לטעמו,</small> לשיטתו<small>]</small> ו<strong>רבא מתרץ לטעמיה</strong> <small>[לטעמו,</small> לשיטתו<small>].</small>
 <strong>אביי מתרץ לטעמיה</strong> <small>[לטעמו,</small> לשיטתו<small>]</small> כך: <strong>המקדש אשה ובתה, או אשה ואחותה כאחת</strong> — <strong>אינן מקודשות. הא</strong> <small>[הרי]</small> אם קידש <strong>אחת מאשה ובתה,</strong> או אחת <strong>מאשה ואחותה</strong> שאמר "אחת מכם מקודשת לי" — <strong>מקודשת</strong> כל אחת מהן מספק שמא זו היא שקידש וצריכה גט, ואף שאין הקידושין ראויים לביאה כי שמא זו שבא עליה היא אחות אשתו.
 <strong>ואם אמר</strong> במפורש: <strong>"הראויה לביאה תתקדש לי"</strong> — <strong>אינה מקודשת,</strong> שהרי שתיהן אינן ראויות לביאה, שהרי אינו יודע איזו היא אחות אשתו. <strong>ומעשה נמי</strong> <small>[גם כן]</small> <strong>בחמש נשים ובהן שתי אחיות, וליקט אחד כלכלה של תאנים ואמר: "הראויה לי מכם</strong> לביאה <strong>תתקדש לי", ואמרו חכמים: אין</strong> שתי ה<strong>אחיות</strong> <strong>מקודשות.</strong>
 <strong>ורבא מתרץ לטעמיה</strong> <small>[לטעמו</small> לשיטתו<small>]:</small> <strong>המקדש אחת מאשה ובתה או אחת מאשה ואחותה</strong> — <strong>נעשה כמי שקידש אשה ובתה, או אשה ואחותה כאחת, ואינן מקודשות,</strong> כי קידושין שאינם מסורים לביאה אינם קידושין. <strong>ומעשה נמי</strong> <small>[גם כן]</small> <strong>בחמש נשים ובהם שתי אחיות, וליקט אחד כלכלה של תאנים ואמר: הרי כולכם ואחת משתי אחיות מקודשות לי בכלכלה זו, ואמרו חכמים: אין אחיות מקודשות.</strong> ואין איפוא להוכיח ממשנתנו דבר לענין קידושין שאין מסורים לביאה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממקור אחר: <strong>המקדש את בתו סתם</strong> לאדם אחד ולא פירש איזו בת — <strong>אין הבוגרות בכלל,</strong> לפי שאינן ברשותו לקדשן. ונדייק מכאן: <strong>הא</strong> <small>[הרי]</small> <strong>קטנות בכלל. ואמאי</strong> <small>[ומדוע]</small> הקטנות בכלל קידושין אלה? והלא <strong>קידושין שאין מסורין לביאה נינהו</strong> <small>[הם],</small> שכיון שלא אמר איזו מן הקטנות — אין קידושין אלה יכולים להגיע לידי ביאה, ולשיטת רבא אין קידושין כאלה חלים על אף אחת מהן, <strong>ותיובתא</strong> <small>[וקושיה חמורה]</small> היא על דברי
 <strong>רבא! אמר</strong> <small>[</small>יכול היה <small>לומר]</small> <strong>לך</strong> <strong>רבא: הכא במאי עסקינן</strong> <small>[כאן במה אנו עוסקים]</small> <strong>כשאין שם אלא גדולה וקטנה</strong> בלבד, ולכן כשאמר שאין הבוגרות בכלל נמצא שנשארה רק הקטנה וממילא קידושיה ראויים לביאה.
  ומקשים:  <strong>הא</strong> <small>[הרי]</small> <strong>בוגרות</strong> בלשון רבים <strong>קתני</strong> <small>[שנה]</small> במשנה! ומשיבים: <strong>מאי</strong> <small>[מה</small> פירוש<small>]</small> <strong>בוגרות</strong> — <strong>בוגרות דעלמא</strong> <small>[בכלל],</small> כלומר, שבמקרה שאדם מקדש את בתו סתם אין בנות בוגרות בכלל, אלא בנות קטנות. ושואלים: <strong>אי הכי</strong> <small>[אם כך]</small> שמדובר כשיש רק גדולה וקטנה <strong>מאי למימרא</strong> <small>[מה</small> בא <small>לומר]</small> מה החידוש בכך? בודאי אין אדם מקדש את בתו גדולה שלא מדעתה, אלא את בתו הקטנה!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> <strong>דשויתיה</strong> <small>[שעשתה,</small> שמינתה <small>אותו]</small> בתו הבוגרת כ<strong>שליח</strong> שלה, שימצא לה בעל ותתקדש על ידי אביה. <strong>מהו דתימא</strong> <small>[שתאמר]</small> <strong>כי</strong> <small>[כאשר]</small> הוא <strong>מקבל קידושי</strong> <small>[קידושין]</small> מאדם עבור בתו סתם — <strong>אדעתה דידה קא</strong> <small>[על דעת שלה הוא]</small> <strong>מקבל,</strong> ואותה קידש ולא את הקטנה, על כן <strong>קא משמע לן</strong> <small>[השמיע לנו]:</small> ש<strong>לא שביק איניש מידי דאית ליה</strong> <small>[עוזב,</small> מניח, <small>אדם דבר שיש לו]</small> <strong>הנאה מיניה</strong> <small>[ממנו],</small> ומכיון שהוא מקבל את כסף קידושי בתו הקטנה ובקידושי בתו הגדולה אין לו זכות כזו — בודאי התכוון לקידושי בתו הקטנה.
  ומקשים:  <strong>מי לא עסקינן</strong> <small>[האם אין אנו עוסקים]</small> אף במקרה <strong>דאמרה ליה "קידושי לדידך"</strong> <small>[שאמרה לו</small> הבוגרת "כסף <small>הקידושין</small> יהיה שלך <small>בשבילך"]</small> כשכר טירחה? ואם כן מדוע שיתכוון דווקא לקידושי בתו הקטנה? ודוחים: <strong>אפילו הכי</strong> <small>[כך],</small> אין לומר שהתכוון לקדש את בתו הגדולה, כי <strong>לא שביק איניש</strong> <small>[עוזב,</small> מניח, <small>אדם]</small> <strong>מצוה דרמיא עליה</strong> <small>[המוטלת עליו]</small> לקדש את בתו הקטנה <strong>ועביד</strong> <small>[ועושה]</small> <strong>מצוה דלא רמיא עליה</strong> <small>[שאינה מוטלת עליו].</small>
 ומציעים עוד: <strong>תא שמע</strong> <small>[בוא</small> ו<small>שמע]:</small> <strong>מי שיש לו שתי כתי</strong> (קבוצות) <strong>בנות משתי נשים,</strong> שהיו לו בנות מאשה אחת שנשא קודם ובנות מאשה שניה, <strong>ואמר: "קידשתי את בתי הגדולה, ואיני יודע אם</strong> זאת ה<strong>גדולה שב</strong>קבוצת הבנות ה<strong>גדולות, ואם גדולה שב</strong>קבוצת הבנות ה<strong>קטנות,</strong> או <strong>אם קטנה שב</strong>קבוצת הבנות ה<strong>גדולות שהיא</strong> עדיין <strong>גדולה מן הגדולה שבקטנות",</strong> וכיון שאינו יודע — <strong>כולן אסורות</strong> להינשא לאדם אחר בלא שקיבלו גט לפני כן מפני הספק, <strong>חוץ מקטנה שבקטנות</strong> שאינה בכלל הספק, ומותרת להנשא בלי גט, אלו <strong>דברי ר' מאיר.</strong> והרי קידושין אלה הם קידושין שאינם מסורים לביאה (שמא אחות אשתו היא), ובכל זאת הם קידושין, שאם לא כן היו כולן מותרות להינשא!
  ודוחים:  <strong>הכא במאי עסקינן</strong> <small>[כאן במה אנו עוסקים]</small> <strong>כשהוכרו ולבסוף נתערבו.</strong> כלומר, שלא קידש סתם בת גדולה, אלא קידש אחת מהן במפורש, אלא שלאחר מכן שכח במי היה מדובר ולכן חלו הקידושין מספק. ומעירים: <strong>דיקא נמי</strong> <small>[מדוייק גם כן]</small> הדבר מלשון הברייתא <strong>דקתני</strong> <small>[ששנה</small> בה<small>]:</small> לשון <strong>"איני יודע",</strong> לומר שהיה הדבר ידוע ועכשיו אינו ידוע, <strong>ולא קתני</strong> <small>[שנה]</small> <strong>"אין ידוע",</strong> ומסכמים, אכן, <strong>שמע מינה</strong> <small>[למד מכאן]</small> שכן הוא.
  ושואלים:  <strong>אי הכי</strong> <small>[אם כך]</small> היה הדבר <strong>מאי למימרא</strong> <small>[מה</small> בא <small>לומר</small> בכך<small>],</small> מה החידוש שבדבר? הרי ברור שיש כאן ספק, וכולן אסורות מספק! ומשיבים: יש בכך חידוש כי בא <strong>לאפוקי</strong> <small>[להוציא]</small> <strong>מ</strong>שיטת <strong>ר' יוסי,</strong> ש<strong>אמר: לא מחית איניש נפשיה לספיקא</strong> <small>[אין אדם מוריד,</small> מכניס, <small>את עצמו לספק],</small> שאין אדם אומר דבר שיש בו כדי להביאו למצב של ספק, ולכן כשאמר "גדולה" ודאי התכוון לגדולה שבגדולות, שהיא גדולה בודאי. על כן <strong>קא משמע לן</strong> <small>[השמיע לנו]</small> ר' מאיר <strong>דמחית איניש נפשיה לספיקא</strong> <small>[שמוריד,</small> מכניס, <small>אדם עצמו לספק]</small> ויש מקום להסתפק בכל אחת מהן.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>מי שקידש אחת משתי אחיות ואינו יודע איזו</strong> מהן <strong>קידש</strong> — <strong>נותן גט לזו וגט לזו.</strong> והרי כשקידש אחת מהן היו אלה קידושין שאין מסורים לביאה ומדוע יש צורך בגט?! ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>כשהוכרו,</strong> כלומר, שקידש אחות אחת מסויימת <strong>ולבסוף נתערבו,</strong> וכיון שבשעת הקידושין היה ראוי לביאה — חלו הקידושין. ומעירים: <strong>דיקא נמי</strong> <small>[מדוייק</small> הדבר <small>גם כן]</small> מן הלשון <strong>דקתני</strong> <small>[ששנה]</small> <strong>"אינו יודע", ולא קתני</strong> <small>[שנה]</small> <strong>"אינו ידוע".</strong>
 ושואלים אף כאן: <strong>אי הכי מאי למימרא</strong> <small>[אם כך מה</small> בא <small>לומר</small> בזה<small>]?</small> הרי הדבר פשוט! ומשיבים: דבר זה אכן לא היה נחוץ, ואולם <strong>סיפא איצטריכא ליה</strong> <small>[סוף</small> אותה משנה <small>היה צריך לו]</small> שיש בו חידוש, ששנינו שם: אם <strong>מת</strong> המקדש הזה <strong>ולו אח אחד</strong> ונופלות שתי האחיות מספק לייבום, הרי היבם <strong>חולץ לשתיהן</strong> מפני הספק, ואינו יכול לייבם, כיון שאסור באחות יבמתו מדברי חכמים. <strong>היו לו</strong> למקדש <strong>שנים</strong> שני אחים — <strong>אחד</strong> מהם <strong>חולץ ואחד</strong> אם רוצה <strong>מייבם,</strong> שאם זו שחלצו לה היתה המקודשת לאחיו, הרי נשא המייבם אשה שאינה קרובה ומותרת לו, ואם נשא את זו שנתקדשה — הרי ייבם את אשת אחיו. ו<strong>אם קדמו וכנסו,</strong> שלא שאלו, ושניהם נשאו את שתי האחיות הללו — <strong>אין מוציאין אותם מידם,</strong> שכל אחד מהם יכול להיות שהוא שייבם את אשת אחיו ובדיעבד שכבר נשא לא גזרו חכמים.
  ובהלכה זו יש חידוש, שממנה למדים כי <strong>דוקא מיחליץ והדר יבומי</strong> <small>[קודם חולץ</small> אחד <small>ואחר כך ייבם</small> השני<small>],</small> <strong>אבל יבומי והדר מיחליץ</strong> <small>[אבל לייבם ואחר כך לחלוץ</small> לשניה<small>]</small> — <strong>לא,</strong> שהרי ייתכן שדוקא זו שמייבם אותה לא ארוסתו של אחיו היא אלא אחותה, ונמצא <strong>דקא פגע</strong> <small>[שהוא פוגע]</small> <strong>ב</strong>איסור של <strong>אחות זקוקתו,</strong> כלומר, אחות של יבמתו, הזקוקה לו לייבום. וכל זמן שלא חלצו ליבמה יש איסור באחותה שהיא כעין אחות אשה על ידי זיקת הייבום.
  ומציעים עוד <strong>תא שמע</strong> <small>[בוא</small> ו<small>שמע]</small> ממה ששנינו: <strong>שנים שקדשו שתי אחיות, זה אינו יודע איזו קידש וזה אינו יודע איזו קידש,</strong> כדי לפתור את הבעיה — <strong>זה נותן שני גטין, וזה נותן שני גטין,</strong> שכל אחד נותן גט לכל אחת מהן. והרי היו אלה מתחילה קידושין שאין מסורים לביאה, ולשיטת רבא לא היו צריכים לגט! ודוחים: <strong>הכא נמי</strong> <small>[כאן גם כן]</small> מדובר באופן <strong>שהוכרו,</strong> שכל אחד קידש אחות מסויימת אחת, <strong>ולבסוף נתערבו.</strong> ומעירים: <strong>דיקא נמי</strong> <small>[מדויק גם כן]</small> <strong>דקתני</strong> <small>[ששנה]</small> <strong>"אינו יודע", ולא קתני</strong> <small>[שנה]</small> <strong>"אין ידוע",</strong> ומסכמים אכן, <strong>שמע מינה</strong> <small>[למד מכאן]</small> שכן הוא.
  ושוב שואלים: <strong>אי הכי מאי למימרא</strong> <small>[אם כך מה</small> בא <small>לומר],</small> הלא אין בכך חידוש! ומשיבים: <strong>סיפא איצטריכא ליה</strong> <small>[</small>הדין שנאמר <small>בסוף</small> הברייתא <small>היה צריך לו]</small> ומשום כך כתב את הדין הזה. ששנינו שם: אם <strong>מת,</strong> מתו המקדשים, <strong>ולזה אח ולזה אח</strong> — <strong>זה חולץ לשתיהן וזה חולץ לשתיהן,</strong> אבל לא מייבמים, שמא זו שנפלה לפניו היא אחות יבמתו. היה <strong>לזה</strong> לאחד מהמקדשים הללו אח <strong>אחד, ולזה,</strong> לשני, היו <strong>שנים</strong>
## דף נב.
 <strong>האחד חולץ לשתיהן</strong> ואינו יכול לייבם אף אחת מהן — שמא היא אחות זקוקתו. <strong>והשנים</strong> — <strong>אחד חולץ ואחד</strong> אם רוצה <strong>מיבם. אם קדמו</strong> השנים <strong>וכנסו</strong> — <strong>אין מוציאין אותן מידם.</strong>
 והחידוש בכך הוא ש<strong>דוקא מיחלץ והדר יבומי</strong> <small>[לחלוץ ואחר כך לייבם],</small> <strong>אבל יבומי והדר מיחלץ</strong> <small>[אבל לייבם ואחר כך לחלוץ]</small> — <strong>לא,</strong> שיש לחשוש <strong>דקא פגע</strong> <small>[</small>שמא <small>הוא פוגע]</small> <strong>ביבמה לשוק,</strong> שהוא נושא יבמה שעדיין לא חלצו לה שאסורה לכל אדם.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> החכם <strong>טביומי</strong> ברייתא זו: היו <strong>ל</strong>אדם <strong>זה חמשה בנים, ול</strong>אדם <strong>זה חמשה בנות, ואמר: אחת מבנותיך מקודשת לאחד מבני</strong> — <strong>כל אחת ואחת</strong> מן הבנות <strong>צריכה</strong> מספק <strong>חמשה גיטין,</strong> גט מכל אחד מחמשת הבנים. <strong>מת אחד מהם</strong> לפני שנתנו את הגיטין — <strong>כל אחת ואחת צריכה ארבעה גיטין, וחליצה מאחד מהן,</strong> שמא היא ארוסתו של האח שמת, ועל ידי חליצה של אחד מן האחים נפטרה מן הזיקה. ולשיטת רבא הרי אין הקידושין של האחיות מסורים לביאה ומדוע צריכות הן גט?
 <strong>וכי תימא הכי נמי</strong> <small>[ואם תאמר כאן גם כן]</small> מדובר <strong>כשהוכרו ולבסוף נתערבו, הא</strong> <small>[הרי]</small> <strong>"אחת מבנותיך לאחד מבני" קתני</strong> <small>[שנה],</small> הרי שקידושין אלה לא היו מסורים לביאה כבר בשעת הקידושין ובכל זאת קידושין הם, ואם כן הרי זו <strong>תיובתא</strong> <small>[קושיה חמורה]</small> ל<strong>רבא.</strong> ומסכמים: אכן, <strong>תיובתא</strong> <small>[קושיה חמורה]</small> היא, ונדחו דבריו. ומסכמים: <strong>והילכתא כוותיה</strong> <small>[והלכה כשיטתו]</small> של <strong>אביי</strong> כנגד רבא <strong>ב</strong>שש הלכות שסימנן <strong>יע"ל קג"ם</strong> (<strong>י</strong> אוש שלא מדעת, <strong>ע</strong> ד זומם נפסל למפרע, <strong>ל</strong>חי העומד מאליו, <strong>ק</strong> ידושין שלא נמסרו לביאה, <strong>ג</strong> ילוי דעת בגט,
 <strong>מ</strong>ומר להכעיס). שאף שבדרך כלל הלכה כרבא במחלוקותיו עם אביי, באלה הלכה כאביי. <big>א</big> שנינו במשנה: <strong>מעשה בחמש נשים</strong> ובהן שתי אחיות וליקט אדם אחד כלכלה של תאנים ושלהן היתה ושל שביעית היתה, ואמר "הרי כולכן מקודשות לי בכלכלה זו", וקבלה אחת מהן בשביל כולן שאמרו חכמים שאין האחייות מקודשות. <strong>אמר רב: שמע מינה ממתניתין</strong> <small>[</small>אפשר <small>ללמוד ממנה, ממשנתנו]</small> <strong>ארבע</strong> הלכות, <strong>ונקיט</strong> <small>[ומחזיק</small> יה<small>]</small> <strong>רב בידיה תלת</strong> <small>[בידו שלוש</small> מהן<small>]</small> והרביעית לא היתה ברורה לו.
  ומפרטים:  <strong>שמע מינה</strong> <small>[למד ממנה]</small> ש<strong>המקדש בפירות שביעית</strong> — <strong>מקודשת,</strong> ואין אומרים שפירות אלה נועדו לאכילה בלבד ואינו יכול להשתמש בהם לצורך אחר. <strong>ושמע מינה</strong> <small>[ולמד ממנה]</small> עוד שאם <strong>קידשה בגזל</strong> — <strong>אינה מקודשת, אפילו בגזל דידה</strong> <small>[שלה]</small> במה שגזל ממנה, ואין אומרים שאם קיבלה ממנו — משמע שמחלה לו על הגזל ותתקדש בו. <strong>ממאי</strong> <small>[ממה]</small> מסיק אתה את שתי המסקנות הללו — <strong>מדקתני</strong> <small>[ממה ששנה]</small> <strong>"שלהם היתה ושל שביעית היתה"</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>שביעית</strong> היתה, ש<strong>הפקר הוא</strong> מה שלקט מן השדה של אותן אחיות, <strong>הא</strong> <small>[הרי]</small> אם זה היה של <strong>שאר שני שבוע</strong> (שבע שנים) — <strong>לא</strong> היו הקידושין תופסים מפני שהוא גזל גם אם מקבלת ממנו אותם כקידושין.
 <strong>ו</strong>עוד <strong>שמע מינה</strong> <small>[למד ממנה,</small> מן המשנה<small>]</small> הלכה שלישית ש<strong>אשה נעשית שליח לחבירתה</strong> לקבל קידושין, <strong>ואפילו במקום שנעשית לה צרה</strong> על ידי כך, שכך היה המעשה במשנה.
  ושואלים:  <strong>ואידך מאי</strong> <small>[ו</small>ההלכה <small>האחרת,</small> הרביעית, <small>מה]</small> <strong>היא,</strong> שהרי אמרנו שיש ללמוד ארבעה דברים מהמשנה. ומשיבים: <strong>קידושין שאין מסורים לביאה.</strong> ושואלים: <strong>וניחשבה</strong> <small>[ושיחשיב</small> רב גם <small>אותה]</small> ומסבירים: <strong>משום דמספקא ליה</strong> <small>[שמסופק לו]</small> פירוש המשנה <strong>אי</strong> <small>[אם]</small> <strong>כאביי</strong> והרי הם קידושין, <strong>אי</strong> <small>[אם]</small> <strong>כרבא</strong> ואינם קידושין.
  מסופר:  <strong>כי סליק</strong> <small>[כאשר עלה]</small> <strong>ר' זירא</strong> לארץ ישראל <strong>אמרה להא שמעתא קמיה</strong> <small>[להלכה זו לפני]</small> <strong>ר' יוחנן. אמר ליה</strong> <small>[לו]:</small> <strong>מי</strong> <small>[האם]</small> <strong>אמר רב הכי</strong> <small>[כך]?</small> ולכאורה מובן מכאן שתהה ר' יוחנן על דברי רב. ותמהים על דברי ר' יוחנן: <strong>והוא</strong> עצמו <strong>לא אמר</strong> כן? <strong>והאמר</strong> <small>[והרי אמר]</small> <strong>ר' יוחנן:</strong> מי ש<strong>גזל</strong> חפץ <strong>ולא נתייאשו הבעלים</strong> ממנו — <strong>שניהם אינם יכולים להקדיש</strong> את הגזילה; <strong>זה,</strong> הגזלן — <strong>לפי שאינו שלו, וזה,</strong> בעל החפץ — <strong>לפי שאינו ברשותו.</strong> ואם כן, מאותו טעם אף אינו יכול לקדש בגזל! ומשיבים: יש להבין את דברי ר' יוחנן לא כתמיהה על שיטת רב, אלא <strong>הכי קאמר ליה</strong> <small>[כך אמר לו]:</small> <strong>מי</strong> <small>[האם]</small> <strong>אמר רב כוותי</strong> <small>[כמותי]?</small>
 <strong>מיתיבי</strong> <small>[מקשים]</small> על דברי רב שהמקדש בגזל אינה מקודשת, ממה ששנינו בתוספתא: <strong>קידשה בגזל,</strong> או <strong>בחמס,</strong> שלקח חפץ ושילם עבורו, אבל כנגד רצון הבעלים, או <strong>בגניבה, או שחטף סלע מידה וקדשה</strong> בו — <strong>מקודשת,</strong> משמע שיכול לקדש בגזל! ודוחים: <strong>התם</strong> <small>[שם]</small> מדובר <strong>בגזל דידה</strong> <small>[שלה,</small> שגזל ממנה<small>]</small> והואיל וקיבלה מידו כקידושין הרי שמחלה לו.
  ומקשים:  <strong>הא מדקתני סיפא</strong> <small>[הרי ממה ששנה</small> ב<small>סופה]</small> של הברייתא: <strong>או שחטף סלע משלה</strong> — <strong>מכלל</strong> הדברים אתה למד <strong>דרישא</strong> <small>[ש</small>ב<small>ראשה]</small> <strong>בגזל דעלמא עסקינן</strong> <small>[סתם אנו עוסקים]!</small> ומסבירים: אין כאן שני דינים אלא <strong>פירושי קא מפרש</strong> <small>[מפרש הוא</small><small>]</small> התנא את הדברים שאמר קודם: <strong>קידשה בגזל,</strong> או <strong>בחמס,</strong> או <strong>בגניבה כיצד? כגון שחטף סלע מידה וקדשה בו.</strong>
## דף נב:
 <strong>והא מתניתין</strong> <small>[והרי משנתנו]</small> ש<strong>גזל דידה</strong> <small>[שלה,</small> ממנה<small>]</small> <strong>וקאמר</strong> <small>[ואמר]</small> <strong>רב: אינה מקודשת!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> — <strong>דשדיך</strong> <small>[ששידך]</small> קודם, ונתרצתה להתקדש לו, שמן הסתם מחלה על מה שגזל ממנה, <strong>הא</strong> <small>[זה]</small> — ש<strong>לא שדיך</strong> <small>[שידך]</small> ובכגון זה ודאי גזל הוא, ואינה מקודשת.
  מסופר:  <strong>ההיא איתתא דהוה קא משיא כרעא במשיכלא דמיא</strong> <small>[אשה אחת שהיתה רוחצת</small> את <small>רגליה בכלי של מים],</small> <strong>אתא ההוא גברא</strong> <small>[בא איש אחד]</small> <strong>חטף זוזי מחבריה</strong> <small>[דינרים מחבירו]</small> <strong>ושדא</strong> <small>[וזרק]</small> <strong>לה.</strong> <strong>אמר לה: מיקדשת</strong> <small>[מקודשת את]</small> <strong>לי. אתא ההוא גברא לקמיה</strong> <small>[בא אותו אדם לפני]</small> <strong>רבא</strong> לשאול מה דינה של האשה. <strong>אמר</strong> רבא: <strong>לית דחש להא</strong> <small>[אין</small> מי <small>שחושש לזו]</small> שאמר <strong>ר' שמעון,</strong> ש<strong>אמר: סתם גזילה</strong> — <strong>יאוש בעלים הוי</strong> <small>[הוא],</small> ומשום כך היא שייכת לגזלן, אלא אנו אומרים שבסתם גזילה אין יאוש בעלים, וכיון שאין הדינרים שנגזלו של המקדש — אין אלה קידושין.
  מסופר:  <strong>ההוא אריסא דקדיש במוזא דשמכי</strong> <small>[אריס אחד שקידש</small> אשה <small>במלוא החופן בצלים]</small> שלקח מן השדה שבו עבד, <strong>אתא לקמיה</strong> <small>[בא לפני]</small> <strong>רבא</strong> לשאול מה דינה של האשה. <strong>אמר ליה</strong> <small>[לו]</small> רבא: <strong>מאן אחלך</strong> <small>[מי מחל לך]</small> על הבצלים הללו? וכיון שלא מחל לך בעל הבית עליהם — הרי הם גזל, ואין האשה מקודשת. ומעירים: <strong>והני מילי במוזא</strong> <small>[ודברים אלה</small> אמורים דווק א <small>במלוא החופן],</small> <strong>אבל</strong> אם לקח <strong>כישא</strong> <small>[אגודה]</small> של בצלים לקדש בו <strong>מצי אמר ליה</strong> <small>[יכול</small> האריס <small>לומר לו</small> לבעלים<small>]:</small> <strong>אנא שקלי כישא, שקיל את כישא</strong> <small>[אני לקחתי אגודה, קח אתה אגודה],</small> <strong>כישא כי כישא</strong> <small>[אגודה כמו,</small> תמורת, <small>אגודה],</small> שמאחר שבין כה וכה הם מחלקים ביניהם את היבול אין זה גזל.
  מסופר:  <strong>ההוא סרסיא דקדיש בפרומא דשיכרא</strong> <small>[פועל אחד</small> שהיה <small>עושה שיכר</small> של תמרים, <small>שקידש</small> אשה <small>בשמרים של השיכר].</small> <strong>אתא מריה דשיכרא אשכחיה</strong> <small>[בא בעל השיכר</small> ו<small>מצא אותו].</small> <strong>אמר ליה</strong> <small>[לו]:</small> <strong>אמאי</strong> <small>[מדוע]</small> <strong>לא תיתיב מהאי חריפא</strong> <small>[תתן</small> לה לקידושין <small>מהחריף הזה]?</small> מסוג שמרים משובח וחריף יותר מזה שנתת לה. <strong>אתא לקמיה</strong> <small>[בא לפני]</small> <strong>רבא</strong> לשאול האם יש לראות בדבריו אלה של בעל הבית מחילה על שלקח משלו, ותהא האשה מקודשת. <strong>אמר</strong> לו רבא: <strong>לא אמרו</strong> חכמים שאם בא בעל הבית ואמר למי שלקח ממנו דבר שלא ברשות <strong>"כלך</strong> (לך) <strong>אצל יפות"</strong> שהוא סימן להסכמתו למה שעשה, <strong>אלא לענין תרומה בלבד.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כיצד אמרו</strong> ב<strong>תורם שלא מדעת</strong> בכל זאת <strong>תרומתו תרומה?</strong> ומבארים: <strong>הרי שירד לתוך שדה חבירו וליקט</strong> משם תבואה <strong>ותרם שלא ברשות, אם חושש,</strong> שמקפיד בעל הבית על מה שליקט ורואה בכך <strong>משום גזל</strong> — <strong>אין תרומתו תרומה, ואם לאו</strong> <small>[לא]</small> — <strong>תרומתו תרומה.</strong>
 <strong>ומנין היה יודע</strong> המלקט <strong>אם חושש</strong> בעל הבית <strong>משום גזל אם לאו</strong> <small>[לא]?</small> <strong>הרי שבא בעל הבית ומצאו</strong> תורם <strong>ואמר לו "כלך אצל יפות</strong> מהן ואותן תפריש לתרומה <strong>",</strong> <strong>אם</strong> באמת <strong>נמצאו יפות מהם</strong> — <strong>תרומתו תרומה,</strong> שנראה שבעל הבית התכוון באמת למה שאמר ומרוצה שהפריש האיש תרומה מפירותיו, <strong>ואם לאו</strong> <small>[לא]</small> <strong>אין תרומתו תרומה,</strong> שנראים הדברים שבעל הבית כעס עליו, ובלעג אמר לו: צריך היית לקחת יותר יפות. אך אם <strong>היו הבעלים מלקטים ומוסיפים</strong> על התרומה ומשמעות הדבר שמסכימים הם לתרומתו — <strong>בין כך ובין כך,</strong> אזי בין שנמצאו יפות מהן או לא — <strong>תרומתו תרומה.</strong> אולם דבר זה נאמר בתרומה בלבד שהיא מצוה, ובין כה וכה היה צריך בעל הבית להפריש.
 <strong>אבל הכא</strong> <small>[כאן]</small> <strong>משום כיסופא</strong> <small>[בושה]</small> <strong>הוא דעבד</strong> <small>[שעשה]</small> בעל הבית, שלא היה נעים לו למחות, אבל באמת לא ויתר על השמרים <strong>ואינה מקודשת.</strong>
 <big>א משנה</big> כהן <strong>המקדש בחלקו,</strong> באותו חלק שמקבל מן הקרבנות שמחלק עם אחיו הכהנים, <strong>בין</strong> שקידש ב<strong>קדשי קדשים, בין</strong> ב<strong>קדשים קלים</strong> — <strong>אינה מקודשת.</strong> המקדש אשה <strong>במעשר שני, בין</strong> שעשה זאת ב<strong>שוגג בין</strong> שעשה זאת ב<strong>מזיד</strong> — <strong>לא קידש,</strong> אלו <strong>דברי ר' מאיר. ר' יהודה אומר:</strong> אם עשה זאת <strong>בשוגג</strong> — <strong>לא קידש, במזיד</strong> — <strong>קידש. ו</strong>אם קידש את האשה
 <strong>ב</strong>רכוש השייך ל<strong>הקדש</strong> בדק הבית, <strong>במזיד</strong> — <strong>קידש, ובשוגג</strong> — <strong>לא קידש,</strong> אלו <strong>דברי ר' מאיר. רבי יהודה אומר</strong> להיפך: <strong>בשוגג</strong> — <strong>קידש, במזיד</strong> — <strong>לא קידש.</strong>
 <big>ב גמרא</big> ומציעים: <strong>נימא מתניתין</strong> <small>[</small>האם <small>לומר</small> כי <small>משנתנו]</small> ש<strong>לא כ</strong>שיטת <strong>ר' יוסי הגלילי. דתניא</strong> <small>[ש</small>כן <small>שנינו</small> בברייתא<small>]</small> לענין הבאת קרבן אשם מעילות: <strong>"ומעלה מעל בה'"</strong> (ויקרא ה, כא), הכתוב בא <strong>לרבות קדשים קלים שהן ממונו</strong> של בעל הקרבן להתחייב עליהם אשם. אלו <strong>דברי ר' יוסי הגלילי.</strong> ואם החלקים שזוכה בהם הכהן ממונו הם, מדוע אינו יכול לקדש בהם?
  ודוחים:  <strong>אפילו תימא</strong> <small>[תאמר]</small> שמשנתנו כשיטת <strong>ר' יוסי הגלילי,</strong> ואולם <strong>כי קאמר</strong> <small>[כאשר אמר]</small> <strong>ר' יוסי הגלילי</strong> שהם ממונו, הרי זה דווקא <strong>מחיים,</strong> כלומר, כאשר הבהמה בחיים <strong>אבל לאחר שחיטה</strong> — <strong>לא. מאי טעמא</strong> <small>[מה הטעם]</small> של דבר? <strong>כי קא זכו</strong> <small>[כאשר זוכים</small> הכהנים בחלקם<small>]</small> לאחר השחיטה — <strong>משלחן גבוה קא זכו,</strong> כלומר, הם מקבלים את חלקם מתוך מה שזכה בו המזבח ואין להם בעלות משלהם בקרבן.
  ומעירים:  <strong>דיקא נמי</strong> <small>[מדוייק גם כן]</small> ממה <strong>דקתני</strong> <small>[ששנה]</small> במשנתינו: <strong>המקדש בחלקו,</strong> כלומר, בחלק שקיבל לאחר שהתחלק עם חבריו הכהנים, <strong>בין קדשי קדשים ובין קדשים קלים לא קידש.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>תנו רבנן</strong> <small>[שנו חכמים]:</small> <strong>לאחר פטירתו של ר' מאיר אמר להם ר' יהודה לתלמידיו: אל יכנסו תלמידי ר' מאיר לכאן,</strong> לבית המדרש שלנו, <strong>מפני שקנתרנים</strong> (מרגיזים) <strong>הם, ולא ללמוד תורה הם באים אלא לקפחני</strong> (לצערני) <strong>בהלכות הם באים. דחק סומכוס</strong> שהיה תלמידו של ר' מאיר <strong>ונכנס</strong> בכל זאת. <strong>אמר להם: כך שנה לי ר' מאיר: המקדש בחלקו, בין קדשי קדשים ובין קדשים קלים</strong> — <strong>לא קידש.</strong>
 כששמע ר' יהודה את הדברים <strong>כעס ר' יהודה עליהם,</strong> על התלמידים. <strong>אמר להם: לא כך אמרתי לכם: אל יכנסו מתלמידי ר' מאיר לכאן מפני שקנתרנים הם, ולא ללמוד תורה הם באים אלא לקפחני בהלכות הם באים.</strong> כי הלכה זו אין לה מקום כלל: <strong>וכי אשה בעזרה מנין?!</strong> שהרי אין נשים נכנסות לעזרה במקום ששם אוכלים הכהנים את קדשי קדשים, ואין טעם לדון בדבר בלתי מציאותי.
 <strong>אמר ר' יוסי</strong> שהיה שם: <strong>יאמרו: מאיר שכב</strong> (מת), <strong>יהודה כעס, יוסי שתק</strong> — <strong>דברי תורה מה תהא עליה?</strong> שאין לומר שאין מקום להלכה זו — <strong>וכי אין אדם עשוי לקבל קידושין לבתו בעזרה?</strong> ואין הכרח שנותן את הקידושין במישרין ליד האשה אלא ליד אביה. ועוד, <strong>ו</strong>כי <strong>אין אשה עשויה לעשות לה שליח לקבל</strong> את <strong>קידושיה בעזרה? ועוד:</strong> אם <strong>דחקה</strong> האשה <strong>ונכנסה מאי</strong> <small>[מה]</small> יהא הדין? וכיון שהדבר אפשרי, יש לדון בבעיה זו.
 <strong>תניא</strong> <small>[שנויה</small> ברייתא<small>]</small> שנחלקו חכמים אלה בבעיה זו, <strong>ר' יהודה אומר: מקודשת, ר' יוסי אומר: אינה מקודשת. אמר ר' יוחנן: שניהם מקרא אחד דרשו,</strong> שנאמר בתורה לכהן: <strong>"זה יהיה לך מקדש הקדשים מן האש"</strong> (במדבר יח, ט). <strong>ר' יהודה סבר</strong> מה שנאמר <strong>"לך"</strong> הכוונה היא שהחלק הניתן הוא שלך <strong>ולכל צרכיך</strong> וגם לקדש בו אשה. <strong>ור' יוסי סבר:</strong> הושווה בכתוב זה חלקו של אהרן <strong>כאש</strong> על המזבח. <strong>מה</strong> החלק שניתן ל<strong>אש</strong> הוא <strong>לאכילה,</strong> שנאכל באש המזבח, <strong>אף הוא,</strong> מה שמקבל הכהן, <strong>נמי</strong> <small>[גם כן]</small> <strong>לאכילה</strong> בלבד, ולא לכל צורך אחר.
 <strong>אמר ר' יוחנן:</strong>
## דף נג.
 <strong>נמנו,</strong> עמדו חכמים להצבעה בנושא זה, <strong>וגמרו</strong> בהלכה זו: <strong>המקדש בחלקו, בין</strong> ב<strong>קדשי קדשים ובין קדשים קלים לא קידש,</strong> וכר' יוסי, וגם ר' יהודה חזר בו והודה לו. <strong>ורב אמר: עדיין היא מחלוקת,</strong> ולא גמרו בדבר. <strong>אמר אביי: כוותיה</strong> <small>[כשיטתו]</small> של <strong>ר' יוחנן</strong> שחזר בו ר' יהודה <strong>מסתברא</strong> <small>[מסתבר]</small> לומר, 
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מנין שאין</strong> הכהנים <strong>חולקים מנחות כנגד זבחים,</strong> שאינם יכולים לתת את חלקם במנחה ולהחליפה בחלק מקרבן בהמה שלא עבדו בו — <strong>תלמוד לומר: "וכל מנחה אשר תאפה בתנור... לכל בני אהרן תהיה"</strong> (ויקרא ז, ט–י), ללמד שכל בני אהרן מחלקים בשווה את המנחה, והדבר מודגש, לומר שאין מחליפים אותו בקרבן אחר.
  וממשיכים לדון: <strong>יכול לא יחלקו מנחות כנגד זבחים</strong> (בהמות שצריכות שחיטה) וסברה היא, משום שאין קשר בין מנחות וזבחים <strong>שלא קמו תחתיהם בדלות</strong> שגם הדל שאינו יכול להביא בהמה לקרבן (כגון בקרבן חטאת עולה ויורד) — אינו מביא במקומה מנחה, וכיון שהמנחות אינן באות במקום זבחים משמע שאין כל קשר ביניהן. <strong>אבל</strong> אולי תאמר כי <strong>יחלקו מנחות כנגד עופות, שהרי קמו תחתיהן בדלות,</strong> שאם היה המקריב עני מאד ("דלי דלות") ואינו יכול להביא עוף — מביא מנחה — <strong>תלמוד לומר</strong> באותם פסוקים גם: "<strong>וכל נעשה במרחשת... לכל בני אהרן תהיה"</strong> (שם), להדגיש שבאותה מנחה כולם חולקים בשווה.
  ועוד, <strong>יכול לא יחלקו מנחות כנגד עופות</strong> — <strong>שהללו מיני דמים</strong> (שיש בהם נתינת דם על המזבח) <strong>והללו מיני קמחים, אבל יחלקו עופות כנגד זבחים, שהללו והללו מיני דמים</strong> — <strong>תלמוד לומר: "</strong>ו<strong>על מחבת"</strong> (שם, ט), ומייתור המילים למדנו שאין חולקים אף עופות כנגד זבחים.
 <strong>יכול לא יחלקו עופות כנגד זבחים</strong> משום שיש הבדל ביניהם <strong>שהללו</strong> העופות <strong>מעשיהם</strong> (מליקתם) <strong>ביד, והללו</strong> הזבחים <strong>מעשיהם</strong> (שחיטתם) <strong>בכלי</strong> (בסכין), <strong>אבל יחלקו מנחות כנגד מנחות שהללו</strong> <strong>והללו מעשיהם ביד</strong> — <strong>תלמוד לומר</strong> כהדגשה: <strong>"וכל מנחה בלולה בשמן</strong> וחרבה <strong>לכל בני אהרן</strong> תהיה
 <strong>"</strong>(שם, י). <strong>יכול לא יחלקו</strong> מנחת <strong>מחבת כנגד</strong> מנחת <strong>מרחשת, ו</strong>מנחת <strong>מרחשת כנגד</strong> מנחת <strong>מחבת, שזו</strong> הנעשית במרחשת, <strong>מעשיהם</strong> (דרך אפייתן) <strong>רכים וזו,</strong> העשויה במחבת, <strong>מעשיהם קשים. אבל יחלקו</strong> מנחות הנעשות ב<strong>מחבת כנגד</strong> מנחות הנעשותץ ב<strong>מחבת, ו</strong>אלו הנעשות ב<strong>מרחשת כנגד</strong> אלו הנעשות ב<strong>מרחשת, שהללו והללו,</strong> הנעשות במחבת, <strong>מעשיהם קשים,</strong> <strong>אי נמי</strong> <small>[או גם כן]</small> הנעשות במרחשת ששניהם <strong>מעשיהם רכים</strong> — <strong>תלמוד לומר: "וחרבה לכל בני אהרן תהיה"</strong> (שם).
 <strong>יכול לא יחלקו</strong> זה כנגד זה <strong>ב</strong>קרבנות שהם <strong>קדש הקדשים</strong> כמו מנחות, <strong>אבל יחלקו בקדשים קלים</strong> — <strong>תלמוד לומר</strong> בענין מנחה: <strong>"איש כאחיו"</strong> (שם) <strong>וסמיך ליה</strong> <small>[וסמוך לו]</small> הכתוב <strong>"אם על תודה</strong> יקריבנו<strong>"</strong> (שם, יב), לומר: <strong>כשם שאין חולקין</strong> קרבן כנגד קרבן אחר <strong>בקדשי קדשים כך אין חולקים בקדשים קלים</strong> (תודה).
  ועוד דרשו בכתוב זה: נאמר בכתוב <strong>"איש</strong> כאחיו <strong>",</strong> וכוונתו — <strong>איש,</strong> כלומר, גדול, מבוגר, <strong>חולק, אפילו</strong> היה <strong>בעל מום, ואין הקטן חולק ואפילו</strong> היה <strong>תם</strong> (שלם). ברייתא זו נמצא בספרא (מדרש הלכה לספר ויקרא) וידוע כי שיטת <strong>סתם ספרא מני</strong> <small>[</small>כדעת <small>מי היא]</small> — כדעת <strong>ר' יהודה,</strong> <strong>והוא קאמר</strong> <small>[אומר]</small> כאן <strong>דלית</strong> <small>[שאין]</small> <strong>בה דין חלוקה כלל,</strong> ומכאן שאין לכהנים זכות קניינית בחלקם אף להחליפו במנה אחרת, ועל כן אינם יכולים לקדש אשה בחלקם. <strong>שמע מינה</strong> <small>[למד מכאן]</small> שר' יהודה חזר והודה שאין לכהן זכות קנין בקדשים שהוא מקבל.
 <strong>אמר רבא: וכ</strong>שיטת <strong>רב מי</strong> <small>[האם]</small> <strong>לא תניא</strong> <small>[שנינו]?</small> <strong>והתניא</strong> <small>[והרי שנינו</small> בברייתא<small>]:</small> כשנותנים לכהנים מלחם הפנים, <strong>הצנועים מושכין את ידיהם</strong> ואינם לוקחים, <strong>והגרגרנים</strong> (זללנים) <strong>חולקים.</strong> משמע שיש בקדשים דין קנין וחלוקה! ודוחים: <strong>מאי</strong> <small>[מה</small> פירוש<small>]</small> <strong>חולקים,</strong> אין הכוונה לומר שמחליפים בחלק מסויים אחר, אלא זו היא לשון נקיה, לומר שהם <strong>חוטפים</strong> חלק חבריהם. <strong>כדקתני סיפא</strong> <small>[כמו ששנה</small> ב<small>סופה]</small> של אותה ברייתא: <strong>מעשה באחד שחטף חלקו וחלק חברו, והיו קוראין אותו "בן חמצן"</strong> (בן־חטפן) <strong>עד יום מותו.</strong>
 <strong>אמר רבה בר רב שילא: מאי קראה</strong> <small>[מהו הכתוב]</small> שממנו למדים ש"חמצן" פירושו חמסן, חטפן — שנאמר: <strong>"אלהי פלטני מיד רשע מכף מעול וחומץ"</strong> (תהלים עא, ד), <strong>רבה אמר: מהכא</strong> <small>[מכאן]</small> למדים, שנאמר <strong>"למדו היטב דרשו משפט אשרו חמוץ"</strong> (ישעיה א, יז) כלומר, ישרו ותקנו את הנגזל.
 <big>א</big> שנינו במשנה: המקדש ב<strong>מעשר שני, בין</strong> שעשה זאת <strong>בשוגג, בין במזיד</strong> — <strong>לא קידש,</strong> אלו <strong>דברי ר' מאיר. ר' יהודה אומר</strong> <strong>: שוגג</strong> — <strong>לא קידש, מזיד</strong> — <strong>קידש.</strong> ושואלים: <strong>מנא הני מילי</strong> <small>[מניין הדברים הללו]</small> שאמר ר' מאיר שמעשר שני אינו נחשב כרכושו של המקדש אף שהוא זכאי לאכלו? <strong>אמר רב אחא בריה</strong> <small>[בנו]</small> של <strong>רבא משמיה דגמרא</strong> <small>[משם המסורת]:</small> נאמר <strong>"וכל מעשר הארץ מזרע הארץ מפרי העץ לה' הוא קדש לה'"</strong> (ויקרא כז, ל), ודיוק הדברים: <strong>לה' הוא, ולא לקדש בו אשה.</strong>
 ומקשים: <strong>הרי תרומת מעשר דכתיב</strong> <small>[שנאמר]</small> בה <strong>"כן תרימו גם אתם תרומת ה'"</strong> (במדבר יח, כח), <strong>ותנן</strong> <small>[ושנינו</small> במשנה<small>]:</small> <strong>המקדש בתרומה</strong> — <strong>מקודשת!</strong> ומשיבים: משום ש<strong>לא כתיב ביה</strong> <small>[נאמר בו]</small> <strong>"לה'"</strong> להדגיש: ולא לדבר אחר, אלא נאמר בה "תרומת ה'" שזאת היא תרומה שציווה עליה ה'.
  ומקשים:  <strong>והרי חלה דכתיב</strong> <small>[שנאמר]</small> <strong>בה "תתנו לה'"</strong> (שם טו, כא) <strong>ותנן</strong> <small>[ושנינו</small> במשנה<small>]:</small> <strong>המקדש בתרומות</strong> (וחלה היא בכלל התרומות לכל ענין) — <strong>מקודשת!</strong> ומשיבים: משום ש<strong>לא כתיב ביה</strong> <small>[נאמר בו]</small> <strong>"קדש",</strong> אלא רק "לה'".
  ומקשים:  <strong>והרי שביעית דכתיב</strong> <small>[שנאמר]</small> <strong>בה "יובל היא קדש תהיה לכם"</strong> (ויקרא כה, יב), <strong>ותנן</strong> <small>[ושנינו</small> במשנה<small>]:</small> <strong>המקדש בפירות שביעית</strong> — <strong>מקודשת!</strong> ודוחים: אמנם כתוב בה "קדש", אבל <strong>לא כתיב ביה</strong> <small>[נאמר בו]</small> <strong>"לה'".</strong>
 ומקשים: <strong>והרי תרומה דכתיב</strong> <small>[שנאמר]</small> בה <strong>"קדש ישראל לה' ראשית תבואתה"</strong> (ירמיה ב, ג), <strong>ותנן</strong> <small>[ושנינו</small> במשנה<small>]:</small> <strong>המקדש בתרומה</strong> — <strong>מקודשת!</strong> ודוחים: <strong>ההוא</strong> <small>[אותו</small> מקרא<small>]</small> <strong>בישראל כתיב</strong> <small>[נאמר],</small> כלומר, שעם ישראל קודש הוא לה', אבל לא נאמר בתרומה ממש.
## דף נג:
 <strong>ולאו</strong> <small>[ו</small>כי <small>לא]</small> <strong>ממילא,</strong> מתוך הדבר, <strong>שמעת מינה</strong> <small>[אתה שומע זאת]?</small> שכיון שכתוב זה משווה את ישראל לתרומה, מובן מזה שהוא הדין בתרומה! <strong>תרגמה</strong> <small>[תירגם,</small> הסביר, <small>אותה]</small> <strong>רבין סבא</strong> <small>[הזקן]</small> <strong>קמיה</strong> <small>[לפני]</small> <strong>רב</strong> ואמר: הטעם לגבי מעשר הוא משום ש<strong>אמר קרא</strong> <small>[הכתוב]</small> לגבי מעשר <strong>"</strong>לה' <strong>הוא",</strong> כלומר, <strong>בהוייתו יהא,</strong> שיישאר כמו שהוא ממון גבוה.
 <big>א</big> שנינו במשנה שהמקדש אשה <strong>בהקדש,</strong> אם עשה זאת <strong>במזיד</strong> — <strong>קידש, בשוגג</strong> — <strong>לא קידש,</strong> אלו <strong>דברי ר' מאיר. ר' יהודה אומר: בשוגג</strong> — <strong>קידש, במזיד</strong> — <strong>לא קידש. אמר ר' יעקב: שמעית מינה</strong> <small>[שמעתי ממנו]</small> מ<strong>ר' יוחנן תרתי</strong> <small>[שני</small> דברים<small>]:</small> <strong>שגגת מעשר</strong> לפי שיטתו של <strong>ר' יהודה,</strong> ו<strong>שגגת הקדש</strong> לשיטת <strong>ר' מאיר,</strong> ב<strong>שניהם אין אשה מתקדשת בהם.</strong>
 והסביר את טעם הדברים: <strong>חדא</strong> <small>[</small>ב<small>אחד</small> מהם אמר<small>]:</small> <strong>לפי שאין אשה רוצה</strong> להתקדש בו, <strong>וחדא</strong> <small>[ו</small>ב<small>אחד</small> אמר<small>]:</small> <strong>לפי שאין שניהם,</strong> הבעל והאשה, <strong>רוצים. ולא ידענא הי מינייהו</strong> <small>[ואיני יודע איזה מהם]</small> בגלל האשה, ואיזה מהם גם בגלל שניהם. <strong>אמר ר' ירמיה: ניחזי אנן</strong> <small>[נראה אנו],</small> כלומר, נעיין אנו ונראה איזה טעם מתאים לנושא. ונאמר: <strong>מעשר</strong> שני שאינו נאכל אלא בירושלים <strong>איהי</strong> <small>[היא]</small> <strong>לא ניחא</strong> <small>[נוח]</small> <strong>לה</strong> לקבלו ככסף קידושין, <strong>משום טרחא דאורחא</strong> <small>[טירחת הדרך],</small> שהרי צריכה היא להביאו לירושלים כדי ליהנות ממנו, אבל <strong>איהו ניחא ליה דניקני איתתא</strong> <small>[הוא נוח לו</small> בכך, <small>שהוא קונה אשה]</small> <strong>ממילא</strong> ואינו צריך להוציא כסף משל עצמו עבור הטירחה. <strong>אלא הקדש</strong> — <strong>תרוייהו</strong> <small>[שניהם]</small> <strong>לא ניחא להו דנתחיל</strong> <small>[נוח</small> <strong>להם שיתחלל]</strong> ה<strong>הקדש על ידייהו</strong> <small>[על ידם]</small> בכך שייעשו הקידושין על ידו.
 <strong>ור' יעקב אמר:</strong> כנגד הסברו של ר' ירמיה, שאין הטעמים ברורים, כי גם <strong>איפכא מסתברא</strong> <small>[ההיפך מסתבר],</small> <strong>מי לא איכא למימר</strong> <small>[האם אין לומר]</small> <strong>מעשר איהי</strong> <small>[היא]</small> <strong>לא ניחא ליה</strong> <small>[נוח לה]</small> לקבל אותו <strong>משום טירחא דאורחא</strong> <small>[טירחת הדרך],</small> <strong>איהו</strong> <small>[הוא]</small> <strong>לא ניחא ליה</strong> <small>[נוח לו]</small> <strong>משום אונסא דאורחא</strong> <small>[אונס הדרך],</small> שאם יקרה שהמעשר יאבד בדרך נמצא שלא נהנתה כלל ממנו, ולא נוח לו לקדשה בדבר שתצטער בו. <strong>אלא הקדש, בשלמא איהי</strong> <small>[נניח</small> ש<small>היא]</small> <strong>לא ניחא</strong> <small>[נוח]</small> <strong>לה דנתחיל</strong> <small>[שיתחלל]</small> <strong>הקדש על ידה, אלא איהו מי</strong> <small>[הוא האם]</small> <strong>לא ניחא ליה דניקני איתתא</strong> <small>[נוח לו שיקנה אשה]</small> <strong>ממילא</strong> בלי להוציא הוצאות בשביל לפדות את ההקדש? ואם כן אין להוכיח מסברות את דברי ר' יוחנן.
 <strong>בעא מיניה</strong> <small>[שאל אותו]</small> <strong>רבא מרב חסדא: אשה אין מתקדשת</strong> במעות הקדש לדעת ר' מאיר, ואולם <strong>מעות</strong> שנתן לה בקידושין <strong>מהו שיצאו לחולין</strong> על ידי מעשה הקידושין? <strong>אמר ליה</strong> <small>[לו]</small> רב חסדא: אם <strong>אשה אין מתקדשת</strong> — <strong>מעות היאך יצאו לחולין?</strong> הרי נמצא שהמעות הללו לא קנו דבר ואין לומר שנתחללו, ואם כן נשאר ההקדש כמות שהוא.
 <strong>בעא מינה</strong> <small>[שאל ממנו]</small> <strong>רב חייא בר אבין מרב חסדא: במכר מאי</strong> <small>[מהו]</small> הדין? האם כאשר קנה דבר בשגגה במעות הקדש האם נקנה המיקח בכך? <strong>אמר ליה</strong> <small>[לו]:</small> <strong>אף במכר לא קנה.</strong>
 <strong>איתיביה</strong> <small>[הקשה לו]:</small> שנינו שאם הפקיד אדם מעות אצל שולחני, אם היו המעות צרורות — אסור לו להשתמש בהן. ואם פתח השולחני את הצרור והיו אלה מעות הקדש והשתמש בהן, כיון שעשה שלא ברשות המפקיד — מעל. ואם לא היו המעות צרורות, רשאי השולחני להשתמש בהן, שהמפקיד יודע שעיסוקו במעות, ולכן אם היו אלה מעות הקדש המפקיד מעל, שהשולחני נחשב כמוציאם מדעת המפקיד. אולם אם הפקיד מעות בידי בעל בית (סתם אדם), בכל מקרה אין לו להשתמש בהן, ואם השתמש — מעל. ונחלקו לענין חנווני ואמרו: מוסר מעות ל<strong>חנוני</strong> דינו <strong>כבעל הבית</strong> לענין זה, אלו <strong>דברי ר' מאיר. ר' יהודה אומר: חנוני כשולחני.</strong>
 ומדייקים: <strong>עד כאן לא קא מיפלגי</strong> <small>[אין הם חלוקים]</small> <strong>אלא דמר</strong> <small>[חכם זה]</small> <strong>סבר: חנוני כשולחני, ומר</strong> <small>[וחכם זה]</small> <strong>סבר חנוני כבעל הבית. אבל דכולי עלמא</strong> <small>[לדעת הכל]</small> <strong>אם הוציא</strong> החנווני בסוף את הכסף — <strong>מעל,</strong> משמע שהמיקח נקנה על אף שקונהו במעות הקדש! ודוחים: <strong>ר' מאיר לדבריו,</strong> לפי שיטתו, של <strong>ר' יהודה קאמר</strong> <small>[אומר]:</small> <strong>לדידי</strong> <small>[לשיטתי]</small> <strong>אם הוציא</strong> את הכסף <strong>נמי</strong> <small>[גם כן]</small> <strong>לא מעל, אלא לדידך אודי</strong> <small>[לשיטתך הודה]</small> <strong>לי מיהא</strong> <small>[על כל פנים]</small> ש<strong>חנוני</strong> נידון <strong>כבעל הבית. ואמר ליה</strong> <small>[לו]</small> ר' יהודה: <strong>לא,</strong> אף בזה איני מודה לך, ולדעתי חנווני הוא <strong>כשולחני.</strong>
 <strong>אמר רב:</strong>
## דף נד.
 <strong>חזרנו על כל צדדים של ר' מאיר,</strong> כלומר, ביררנו את כל שמועותיו בהלכות הקדש של ר' מאיר <strong>ולא מצינו</strong> (מצאנו) שהוא סבור כי <strong>הקדש בשוגג אין מתחלל,</strong> ודווקא <strong>במזיד מתחלל.</strong>
 <strong>ומשנתינו</strong> שממנה למדים דברים אלה בשיטת ר' מאיר אין להבינה כהלכה כללית אלא כמקרה מיוחד, לא בכל מיני הקדש אלא רק <strong>בכתנות כהונה שלא בלו</strong> שראויות עוד לעבוד בהן, וקידש בהן הכהן אשה. ובאלה אמר ר' מאיר שבשוגג לא קידש, משום שבגדי כהונה כאלו אינם מתחללים ואין מועלים בהם כאשר משתמשים בהם בשגגה שלא לצורך העבודה, <strong>הואיל ו</strong>מתחילת הקדשתן <strong>ניתנו</strong> על תנאי שמותר יהיה לכהן <strong>ליהנות בהן</strong> גם שלא בזמן עבודת המקדש, <strong>לפי שלא ניתנה תורה למלאכי השרת</strong> ולא ייתכן שיוכל הכהן ללבוש את הבגדים רק באותו זמן בו הוא עובד ולא ליהנות בהם כלל בזמן אחר. ורק אם מתכוון במזיד לחללם יוצאים לחולין.
  על דברי רב מקשים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>כתנות כהונה שבלו מועלין בהם,</strong> אלו <strong>דברי ר' מאיר. מאי לאו</strong> <small>[</small>האם <small>לא]</small> מועלין בהן <strong>אפילו</strong> אם <strong>לא בלו,</strong> אלא שרצה להשמיענו דבר חידוש, שגם לאחר שבלו עדיין מועלים בהן? ודוחים: <strong>לא,</strong> הכוונה היא לכתנות ש<strong>בלו דוקא.</strong> שכיון שאינן ראויות עוד לכהנים בטל ההיתר להשתמש בהן גם לצורך חול, והריהן כשאר הקדש שמועלים בו.
  ומקשים עוד: <strong>תא שמע</strong> <small>[בוא</small> ו<small>שמע]:</small> <strong>מועלים בחדתין</strong> <small>[ב</small>שקלים <small>החדשים]</small> שהפרישו לקרבנות שנה זו <strong>ואין מועלים ב</strong>שקלים <strong>עתיקים</strong> הניתנים על ידי מי שלא נתן שקלו בשנה הקודמת. ש"שקלים עתיקים" אלה אינם מוצאים לצורך הקרבנות, אלא דינם כדין שיירי הלשכה, אלו <strong>דברי ר' יהודה. ר' מאיר אומר: מועלין אף בעתיקים.</strong> וטעמו של דבר — <strong>שהיה ר' מאיר אומר: מועלין</strong> לא רק בכסף שנועד לקרבנות, אלא אפילו <strong>בשירי הלשכה</strong> שנועדו לצרכים אחרים.
 <strong>ואמאי</strong> <small>[ומדוע]</small> הוא אומר שמועלים בהם? <strong>נימא</strong> <small>[נאמר]</small> מאותו טעם: <strong>הואיל</strong> <strong>וניתנו ליהנות,</strong> מותר להנות מהם <strong>לפי שלא ניתנה תורה למלאכי השרת, דהא</strong> <small>[שהרי]</small> <strong>חומת העיר</strong> ירושלים <strong>ומגדלותיה, משירי הלשכה אתו</strong> <small>[</small>הם <small>באים,</small> נבנים<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>חומת העיר ומגדלותיה, וכל צרכי העיר באין משירי הלשכה</strong> ובודאי אי אפשר להיזהר שלא ליהנות מהם. ודוחים: <strong>לא תימא</strong> <small>[אל תאמר]</small> ששיטת <strong>ר' מאיר</strong> היא שמועלין בשיירי הלשכה, <strong>אלא</strong> תקן את הגירסה ו<strong>אימא</strong> <small>[אמור]</small> שזוהי שיטת <strong>ר' יהודה.</strong>
 <strong>תא שמע</strong> <small>[בוא</small> ו<small>שמע]</small> ראיה נוספת: <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' ישמעאל בר ר' יצחק: אבני ירושלים שנשרו</strong> מן החומות והמגדלים <strong>מועלים בהם,</strong> אלו <strong>דברי ר' מאיר.</strong> משמע שר' מאיר סבור שיש מעילה אף באלה, למרות שניתנו גם לתשמיש של חול! ודוחים שוב: <strong>לא תימא</strong> <small>[אל תאמר,</small> תגרוס<small>]</small> בברייתא זוש אלו הם דברי <strong>ר' מאיר, אלא אימא</strong> <small>[אמור,</small> תקן<small>]</small> שהם דברי <strong>ר' יהודה.</strong>
 ושואלים: <strong>אי</strong> <small>[אם]</small> כשיטת <strong>ר' יהודה,</strong> לדעתו <strong>ירושלים מי מיקדשא</strong> <small>[האם מקודשת</small> היא<small>]?</small> <strong>והתנן</strong> <small>[והרי שנינו</small> במשנה<small>]:</small> האומר על דבר שיהא <strong>כאימרא</strong> (טלה של קרבן), <strong>כדירים</strong> (של הקרבנות), <strong>כעצים</strong> (של המזבח), <strong>כאישים</strong> (אש של מזבח), <strong>כהיכל, כמזבח, כירושלים</strong> — הרי זה נדר ונאסר הדבר, שכן תלה את הנדר בדבר של הקדש. וזה הוא עיקרו של נדר — שאומר על חפץ שיהא עבורו כעין הקדש. <strong>ר' יהודה אומר: כל האומר "ירושלים" לא אמר כלום.</strong>
 <strong>וכי תימא</strong> <small>[ואם תאמר]</small> שטעמו של ר' יהודה אינו בגלל שחולק על דין הקדושה שיש בירושלים, אלא <strong>משום דלא אמר "כירושלים"</strong> אלא רק "ירושלים" ואין זה ביטוי ברור של נדר. <strong>והתניא</strong> <small>[והרי שנויה]</small> ברייתא אחרת, <strong>ר' יהודה אומר: כל האומר "כירושלים"</strong> — <strong>לא אמר כלום, עד שידור בדבר הקרב בירושלים,</strong> ומשמע איפוא שירושלים עצמה לא התקדשה!
## דף נד:
 ומשיבים: <strong>תרי תנאי נינהו</strong> <small>[שני תנאים הם]</small> שנחלקו בענין זה <strong>ו</strong>שניהם <strong>אליבא</strong> <small>[על פי</small> שיטתו<small>]</small> של <strong>ר' יהודה</strong> והם חלוקים בדעותיהם אם נתקדשה ירושלים עצמה או לא.
 <strong>אמר עולא משמיה</strong> <small>[משמו]</small> של <strong>בר פדא</strong> שיטה אחרת בנושא זה, <strong>אומר היה ר' מאיר: הקדש במזיד</strong> — <strong>מתחלל, בשוגג</strong> — <strong>אין מתחלל. ולא אמרו</strong> שהקדש <strong>בשוגג מתחלל</strong> — <strong>אלא לענין קרבן בלבד,</strong> שאם חללו חייב להביא אשם מעילות. ומקשים: <strong>וכי מאחר</strong> ש<strong>אין מתחלל</strong> בשוגג, <strong>קרבן במאי מחייב</strong> <small>[במה</small> הוא <small>מתחייב],</small> הרי לא עשה דבר?!
 <strong>אלא כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>פריש משמיה</strong> <small>[פירש משמו]</small> של <strong>בר פדא, אומר היה ר' מאיר: הקדש במזיד</strong> — <strong>מתחלל, בשוגג אין מתחלל. ולא אמרו</strong> כי <strong>בשוגג מתחלל אלא לענין אכילה בלבד,</strong> שכאשר אכל דבר של הקדש השתמש וכילה את ההקדש, ועל כך מביא קרבן, אבל כשמוציא מעות הקדש — אינו מתחלל, והכסף נשאר בקדושתו.
 <big>א</big> <strong>אמר רב נחמן אמר רב אדא בר אהבה: הלכה כ</strong>שיטת <strong>ר' מאיר במעשר</strong> שני, שהוא נחשב לכל דבר כממון גבוה, <strong>הואיל וסתם לן</strong> <small>[לנו]</small> ה<strong>תנא</strong> במשנה אחרת <strong>כותיה</strong> <small>[כמותו],</small> <strong>והלכה כ</strong>שיטת <strong>ר' יהודה בהקדש הואיל וסתם לן</strong> <small>[לנו]</small> ה<strong>תנא כותיה</strong> <small>[כמותו].</small>
 ומבארים: משנה זו שסתמה <strong>כר' מאיר במעשר, מאי</strong> <small>[מה]</small> <strong>היא</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כרם רבעי</strong> בשנתו הרביעית, לאחר שלוש שנים של ערלה שצריך להעלות את פירותיו לירושלים ולאכלם שם, <strong>בית שמאי אומרים: אין לו חומש,</strong> כלומר, אין צריך להוסיף על שוויו חומש אם הוא עצמו מחללו בכסף כדי להעלות את הכסף לירושלים כמו מעשר שני, <strong>ואין לו ביעור</strong> שאין חובה לבערו בערב פסח של השנה הרביעית לשמיטה שאז מבערים את כל המעשרות שלא ניתנו בשעתם. <strong>ובית הלל אומרים: יש לו</strong> חומש וביעור.
  ועוד, <strong>בית שמאי אומרים: יש לו פרט ויש לו עוללות,</strong> שהכרם בשנה זו נחשב כרכוש הבעלים ולכן חייב לתת ממנו מתנות העניים. <strong>ובית הלל אומרים: כולו</strong> הולך <strong>לגת</strong> לעשות ממנו יין, כיון שהוא של גבוה אינו חייב בהפרשת מתנות עניים.
 <strong>מאי טעמא</strong> <small>[מה הטעם]</small> של <strong>בית הלל</strong> — <strong>גמרי</strong> <small>[למדים]</small> הם בגזירה שווה <strong>"קדש"</strong> שנאמר ברבעי "קודש הלולים לה'" (ויקרא יט, כד) מ<strong>"קדש"</strong> הנאמר גבי <strong>מעשר</strong> שני שנאמר עליו "קודש לה'" (ויקרא כז, ל); <strong>מה מעשר יש לו חומש ויש לו ביעור</strong> — <strong>אף כרם רבעי יש לו חומש ויש לו ביעור. ובית שמאי לא גמרי</strong> <small>[אינם לומדים]</small> <strong>"קדש" "קדש" ממעשר.</strong>
 ומעתה נברר את שיטתם בנוגע לחיוב פרט ועוללות מכרם רבעי: <strong>ובית הלל</strong> ש<strong>אומרים</strong> שדין רבעי <strong>כמעשר, כמאן סבירא להו</strong> <small>[כ</small>דעת <small>מי הם סבורים]</small> בדין מעשר? <strong>אי</strong> <small>[אם]</small> <strong>כ</strong>שיטת <strong>ר' יהודה אמאי</strong> <small>[מדוע]</small> <strong>כולו לגת?</strong> <strong>האמר</strong> <small>[הרי אמר]</small> ר' יהודה ש<strong>מעשר</strong> שני עצמו <strong>ממון הדיוט הוא</strong> ולדעתו צריך להתחייב בפרט ועוללות! <strong>אלא לאו</strong> <small>[</small>האם <small>לא]</small> שהם סבורים <strong>כ</strong>שיטת <strong>ר' מאיר</strong> שמעשר שני ממון גבוה הוא. משמע מסתם משנה זו שהלכה כר' מאיר, שכן הלכה כבית הלל בכל מקום.
  ואותה משנה שבה סתם לנו התנא <strong>כ</strong>שיטת <strong>ר' יהודה בהקדש מאי</strong> <small>[מה]</small> <strong>היא</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שילח</strong> שליח לקנות לו דבר ונתן לו בטעות מעות הקדש, אם שילח <strong>ביד פיקח ונזכר</strong> בעל הבית שהן מעות הקדש <strong>עד שלא הגיע</strong> השליח <strong>אצל</strong> ה<strong>חנווני</strong> — <strong>חנווני מעל לכשיוציא</strong> את הכסף לצרכי עצמו. משמע שמועלים בהקדש אף בשוגג.
  ושואלים:  <strong>וכ</strong>שיטת <strong>ר' יהודה במעשר מי</strong> <small>[האם]</small> <strong>לא תנן</strong> <small>[שנינו]</small> סתם משנה כשיטתו? <strong>והתנן</strong> <small>[והרי שנינו</small> במשנה<small>]:</small> <strong>הפודה מעשר שני שלו,</strong> של עצמו — <strong>מוסיף עליו חמישיתו, בין</strong> שהיה המעשר <strong>משלו בין שני</strong> <strong>תן לו במתנה.</strong> ונברר, <strong>מני</strong> <small>[</small>כשיטת <small>מי היא]</small> משנה זו? <strong>אילימא</strong> <small>[אם תאמר]</small> שכשיטת <strong>ר' מאיר היא</strong> — אולם לדעתו <strong>מי מצי יהיב ליה</strong> <small>[האם יכול לתת אותו]</small> <strong>במתנה? והאמר</strong> <small>[והרי אמר]:</small> <strong>מעשר</strong> שני <strong>ממון גבוה הוא,</strong> וכיון שאינו שלו ודאי אינו יכול לתתו במתנה לאחר! <strong>אלא לאו</strong> <small>[האם אין</small> זאת<small>]</small> שיטת <strong>ר' יהודה</strong> שמעשר שני ממון הדיוט הוא, הרי שיש סתם משנה אף כשיטתו!
  ודוחים:  <strong>לא, לעולם</strong> שיטת <strong>ר' מאיר</strong> היא <strong>והכא במאי עסקינן</strong> <small>[וכאן במה אנו עוסקים]</small> לא שנתן לו מעשר ממש במתנה, אלא <strong>כגון דיהיב ניהליה בטיבליה</strong> <small>[שנתן לו</small> את כל התבואה <small>בטיבלה]</small> כשהיא עדיין טבל, בלתי מעושרת. שבתוך מה שנתן יש גם מעשר שעדיין לא הופרש בפועל. <strong>וקסבר</strong> <small>[וסבור</small> הוא<small>]:</small> <strong>מתנות שלא הורמו</strong> (שעדיין לא הפריש אותן) <strong>כמי שלא הורמו דמיין</strong> <small>[</small>הן <small>נחשבות],</small> שכיון שעדיין לא הופרשו אין בהן דיני קדושה השייכים בהן, ולכן יכול לתת אותן במתנה.
  ומביאים עוד ראיה שסתם כר' יהודה, <strong>תא שמע</strong> <small>[בוא</small> ו<small>שמע]:</small> <strong>הפודה נטע רבעי שלו,</strong> של עצמו — <strong>מוסיף עליו חמישיתו, בין</strong> שהיה זה <strong>מ</strong>מטע <strong>שלו, בין שניתן לו במתנה.</strong> ונברר: <strong>מני</strong> <small>[</small>שיטת <small>מי היא]?</small> <strong>אילימא</strong> <small>[אם תאמר]</small> כי שיטת <strong>ר' מאיר</strong> היא — <strong>מי מצי יהיב ליה</strong> <small>[האם יכול לתת אותו]?</small> <strong>והא גמרי</strong> <small>[והרי לומדים]</small> גזירה שווה <strong>"קדש" "קדש" ממעשר</strong> ולכן מוסיף עליו חומש, אם נלמד את הגזירה שווה שכשם שמעשר ממון גבוה הוא ואינו יכול לתת במתנה גם נטע רבעי אינו יכול לתת! <strong>אלא לאו</strong> <small>[</small>האם <small>לא]</small> שיטת <strong>ר' יהודה</strong> היא?
  ודוחים:  <strong>לעולם</strong> שיטת <strong>ר' מאיר</strong> היא, <strong>והכא במאי עסקינן</strong> <small>[וכאן במה אנו עוסקים]</small> לא שנתן לו את פירות הנטע רבעי כאשר היו כבר בשלים, אלא <strong>כגון דיהיב</strong> <small>[שנתן]</small> את הפירות <strong>כשהוא סמדר</strong> (לפני שהבשילו). <strong>ודלא</strong> <small>[ושלא]</small> <strong>כ</strong>שיטת <strong>ר' יוסי,</strong> ש<strong>אמר</strong> ש<strong>סמדר</strong> לענין ערלה <strong>אסור, מפני שהוא</strong> כבר <strong>פרי.</strong> שר' מאיר סבור שאין הסמדר נחשב לפרי, ואין דיני ערלה ונטע רבעי חלים עליו אלא לאחר שיבשיל, ויכול ליתנם במתנה.
  ועוד ראיה מביאים, <strong>תא שמע</strong> <small>[בוא</small> ו<small>שמע]:</small> המוכר מעשר שני שלו לחבירו ו<strong>משך הימנו</strong> הקונה <strong>מעשר ב</strong>שווי <strong>סלע</strong> (מטבע), <strong>ולא הספיק לפדותו עד שעמד</strong> ערכו <strong>בשתים</strong> בשני סלעים ועדיין לא שילם למוכר — <strong>נותן</strong> הקונה <strong>סלע</strong> למוכר, <strong>ו</strong>נמצא <strong>משתכר</strong> (מרוויח) <strong>בסלע, ומעשר שני שלו</strong> הוא, שהרי נקנה לו בשעה שמשך. ונברר: <strong>מני</strong> <small>[</small>שיטת <small>מי היא]?</small> <strong>אילימא</strong> <small>[אם תאמר]</small> כי שיטת <strong>ר' מאיר</strong> היא — <strong>אמאי</strong> <small>[מדוע]</small> <strong>משתכר בסלע?</strong> הלא בהקדש <strong>"ונתן את הכסף וקם לו"</strong> (ראה ויקרא כז, יט) <strong>אמר רחמנא</strong> <small>[אמרה תורה],</small> שאין קונים מן ההקדש אלא לאחר מתן הכסף, והרי ברשות ההקדש עלה ערכו! <strong>אלא לאו</strong> <small>[</small>האם <small>לא]</small> שיטת <strong>ר' יהודה</strong> היא הסבור שמעשר שני הוא ממון הדיוט, ואף לענין דיני קניינים דינו כן שהקנין נגמר בשעת המשיכה.
  ואומרים: אכן  <strong>לעולם</strong> הלכה זו כשיטת <strong>ר' יהודה</strong> היא, ואולם בכל זאת אנו אומרים שפוסקים בעיקרו של דבר כר' מאיר כי <strong>והכא חד סתמא</strong> <small>[וכאן</small> יש <small>סתם אחד]</small> שסתמה המשנה כר' יהודה, <strong>ו</strong>אילו <strong>הכא תרי סתמי</strong> <small>[כאן</small> יש <small>שני סתמים]</small> שפעמיים נשנתה המשנה ממנה מבואר שדעת בית הלל כר' מאיר במסכת מעשר שני ובמסכת עדויות.
  ומקשים:  <strong>ואי סתמא</strong> <small>[ואם הסתם]</small> הוא ב<strong>דוקא</strong> שלמדים הלכה ממנו, <strong>מה לי</strong> אם היה זה <strong>חד סתמא</strong> <small>[סתם אחד]</small> <strong>מה לי תרי סתמי</strong> <small>[שני סתמים]?!</small> אלא <strong>אמר רב נחמן בר יצחק: הלכה כ</strong>שיטת <strong>ר' מאיר הואיל ותנן בבחירתא כוותיה</strong> <small>[ושנינו ב</small>מסכת ה<small>נבחרת,</small> מסכת עדויות, <small>כשיטתו].</small> שכיון שיש במסכת זו דברי עדות מדוייקים — עליה יש לסמוך יותר מאשר על מסכת אחרת.
## דף נה.
 <strong>תנן התם</strong> <small>[שנינו</small> במשנה <small>שם]</small> במסכת שקלים: <strong>בהמה</strong> תועה <strong>שנמצאת</strong> בתחום ש<strong>מירושלים למגדל עדר וכמדתה</strong> של דרך זו <strong>לכל רוח</strong> (צד) של ירושלים, אם אותן בהמות שנמצאו הן <strong>זכרים</strong> — יש לחשוש שמא הן בהמות שהוקדשו ל<strong>עולות,</strong> וברחו מבעליהן, ואם אותן בהמות שנמצאו הן <strong>נקבות</strong> — הרי הן מן הסתם <strong>זבחי שלמים.</strong>
 ותוהים: <strong>אלא זכרים, עולות הוא דהוו</strong> <small>[שהינם],</small> ואילו <strong>זבחי שלמים לא הוו</strong> <small>[אינם]?</small> והרי קרבנות שלמים באים מן הזכרים ומן הנקבות, וייתכן שזכר זה הוקדש לזבח שלמים! <strong>אמר ר' אושעיא: הכא</strong> <small>[כאן]</small> אין דנים בהבאת הבהמות עצמן לקרבן, אלא <strong>בבא לחוב בדמיהן עסקינן</strong> <small>[אנו עוסקים],</small> שהמוצא רוצה להקדיש את דמיה של בהמה זו ולעשות על ידי כך תקנה לבהמה זו <strong>והכי קאמר</strong> <small>[וכך אמר]:</small> בזכרים — <strong>חיישינן</strong> <small>[חוששים אנו]</small> <strong>שמא</strong> הן <strong>עולות</strong> וצריך להקדיש המעות גם לשם עולה. <strong>ו</strong>שיטת <strong>ר' מאיר היא</strong> ש<strong>אמר: הקדש במזיד מתחלל</strong> (נעשה חולין). ולכן יכול לחלל בכוונה תחילה את קדושת הבהמה שמצא והכסף שנתחללה קדושת הבהמה עליו צריך להביא בו גם קרבן שלמים וגם קרבן עולה, כדי לצאת מידי הספק.
  ושואלים:  <strong>ו</strong>דבר הקדוש <strong>קדושת הגוף</strong> כגון בהמה זו שגופה הוקדש לקרבן, <strong>מי</strong> <small>[האם]</small> <strong>מתחלל? והתנן</strong> <small>[והרי שנינו</small> במשנה<small>]:</small> <strong>אין מועל אחר מועל במוקדשין,</strong> שאם מעל פעם אחת בהקדש, הרי הדבר יוצא מיד לחולין ולכן אין דין מעילה בו יותר, <strong>אלא בבהמה</strong> שהוקדשה לקרבן, <strong>ובכלי שרת בלבד</strong> שאינם מתחללים במעילה כי קדושים הם בקדושת הגוף.
 <strong>כיצד?</strong> — <strong>היה רוכב על גבי בהמה</strong> של הקדש, <strong>בא</strong> אחרי כן <strong>חבירו ורכב, בא חבירו</strong> אחר <strong>ורכב</strong> — <strong>כולם מעלו.</strong> וכן אם <strong>היה שותה ב</strong><strong>כוס של זהב</strong> המשמשת לעבודת הקודש, <strong>בא חבירו ושתה, בא חבירו ושתה</strong> — <strong>כולם מעלו,</strong> משמע שדבר שיש בו קדושת הגוף אינו מתחלל ויוצא מידי קדושתו גם אם משתמש בו או מוכרו! ומשיבים: ההלכה <strong>ההיא</strong> שאין מעילה אחר מעילה — שיטת <strong>ר' יהודה היא,</strong> ואילו <strong>הא</strong> <small>[זו]</small> שיטת <strong>ר' מאיר</strong> היא.
 ושואלים <strong>מ</strong>דברי <strong>ר' יהודה נשמע לר' מאיר; לאו</strong> <small>[</small>האם <small>לא]</small> <strong>אמר ר' יהודה: הקדש בשוגג מתחלל ו</strong>בכל זאת <strong>קדושת הגוף לא מתחלא</strong> <small>[מתחללת].</small> <strong>לר' מאיר נמי</strong> <small>[גם כן],</small> <strong>אף על גב</strong> ש<strong>הקדש במזיד מתחלל</strong> מכל מקום <strong>קדושת הגוף לא מתחלא</strong> <small>[מתחללת]!</small> ומשיבים: יש לחלק; <strong>התם</strong> <small>[שם]</small> אצל ר' יהודה המשתמש בחפץ של הקדש בשוגג <strong>לא קא מכוין לאפוקינהו</strong> <small>[אינו מתכוון להוציאו]</small> <strong>לחולין</strong> אלא להשתמש בו, ומשום כך קדושת הגוף אינה מתחללת. <strong>הכא</strong> <small>[כאן]</small> אצל ר' מאיר מדובר במזיד — <strong>קא מכוין לאפוקינהו</strong> <small>[מתכוון להוציאו]</small> <strong>לחולין</strong> ובדין הוא שגם קדושת הגוף תתחלל.
  ושואלים: על אף הסברו של ר' אושעיא  <strong>אימר דשמעת ליה</strong> <small>[אמור ששמעת אותו]</small> את <strong>ר' מאיר</strong> שאומר שאפשר לחלל הקדש במזיד זה <strong>בקדשי קדשים,</strong> ואולם <strong>בקדשים קלים מי שמעת ליה</strong> <small>[האם שמעת אותו]</small> גם כן שאומר שיכול לחללם? שקדשים קלים (כגון שלמים) אין בהם דין מעילה עד שנשחטו ונזרק דמם. וכיון שכך — זכרים שיש בהם ספק שמא שלמים הם, שמא אין בו כוח אף להוציאם לחולין במזיד? <strong>אמר ליה</strong> <small>[לו]</small> <strong>ההוא מרבנן</strong> <small>[אחד החכמים]</small> <strong>ור' יעקב שמיה</strong> <small>[שמו]:</small> דבר זה נלמד ב<strong>קל וחומר:</strong> אם <strong>קדשי קדשים מתחללים</strong> — <strong>קדשים קלים לא כל שכן?!</strong>
 <strong>איתמר נמי</strong> <small>[נאמר גם כן]</small> באופן זה, <strong>אמר ר' חמא בר' עקיבא, אמר ר' יוסי בר' חנינא: אומר היה ר' מאיר: הקדש במזיד מתחלל, בשוגג אין מתחלל, אחד קדשי קדשים ואחד קדשים קלים.</strong> ו<strong>קל וחומר</strong> הוא: <strong>קדשי קדשים מתחללים</strong> — <strong>קדשים קלים לא כל שכן?!</strong>
## דף נה:
 <strong>תהי</strong> <small>[</small>היה <small>תוהה]</small> <strong>בה ר' יוחנן,</strong> והקשה: <strong>וכי אומרים לו לאדם: עמוד וחטא בשביל שתזכה?</strong> שאף אם ההקדש מתחלל במזיד, מכל מקום הלא ודאי אסור לעשות כן לכתחילה! <strong>אלא אמר ר' יוחנן:</strong> אין מדובר במשנה שמחלל את הבהמה בעודה תמימה, אלא <strong>ממתין לה</strong> לבהמה שמצא <strong>עד שתומם</strong> (יפול בה מום) ואז אין בה עוד קדושת הגוף אלא קדושת דמים, <strong>ומייתי</strong> <small>[ומביא]</small> <strong>שתי בהמות</strong> תמימות בעלות אותו ערך <strong>ומתנה</strong> שאם היתה הבהמה שמצא עולה — תהיה זו עולה תחתיה והאחרת תקרב לשלמים, ואם היתה הבהמה שנמצאה שלמים — תתקדש הבהמה האחרת לשלמים תחתיה, והראשונה תהיה עולת נדבה, והבהמה שמצא מותרת לו לאכילה.
 <big>א</big> וממשיכים לברר את דין המשנה <strong>אמר מר</strong> <small>[החכם]:</small> אם אותן בהמות שנמצאו הן <strong>זכרים</strong> — יש לחשוש שמא הן בהמות שהוקדשו לעולות וברחו מבעליהן והרי אלה <strong>עולות.</strong> ושואלים: בזכרים מדוע דווקא עולות <strong>דילמא</strong> <small>[שמא]</small> <strong>תודה היא?</strong> שיכול לבוא ממין זכר. ומשיבים: אכן, לא די לו בכך כדי לצאת מספק זה אלא <strong>דמייתי נמי</strong> <small>[שמביא גם כן]</small> בהמה שלישית לשם <strong>תודה</strong> ומתנה גם עליה באותו אופן. ושואלים: אם מביא את הבהמה השלישית לקרבן תודה <strong>והא בעיא</strong> <small>[והרי צריכה]</small> להביא איתה <strong>לחם!</strong> ומשיבים: <strong>דמייתי נמי</strong> <small>[שמביא גם כן]</small> <strong>לחם.</strong>
 ושואלים: <strong>ודילמא</strong> <small>[ושמא]</small> <strong>אשם הוא,</strong> שגם הוא זכר? ודוחים: איל <strong>אשם בן שתי שנים</strong> הוא, <strong>ו</strong>במשנה מדובר ש<strong>אישתכח</strong> <small>[ונמצא</small> הטלה<small>]</small> שהיה <strong>בן שנה.</strong> ומקשים: אם בכך מדובר <strong>ודילמא</strong> <small>[ושמא]</small> <strong>אשם מצורע הוא</strong> או <strong>אשם נזיר הוא</strong> שהם כבשים בני שנה? ומשיבים: מצורע ונזיר <strong>לא שכיחי</strong> <small>[אינם מצויים]</small> ואין צריך לחשוש לכך.
  ומקשים:  <strong>ודילמא</strong> <small>[ושמא]</small> קרבן <strong>פסח הוא?</strong> ומשיבים: לזה אין לחשוש, כי קרבן <strong>פסח</strong> שיקרב <strong>בזמנו,</strong> לפני פסח <strong>מזהר זהירי ביה</strong> <small>[זהירים בו]</small> בעליו שלא יאבד ואין לחשוש שקרבן פסח הוא זה שנמצא, <strong>ו</strong>פסח <strong>שלא בזמנו,</strong> כלומר, לאחר זמן הקרבת הפסח — <strong>שלמים הוא,</strong> שדינו לכל ענין כדין שלמים.
  ושואלים:  <strong>ודילמא</strong> <small>[ושמא]</small> <strong>בכור ומעשר נינהו</strong> <small>[הם]</small> שנמצאו? ומשיבים: <strong>למאי הילכתא</strong> <small>[לאיזו הלכה]</small> לאיזה ענין, יש משמעות אם בהמה זו היא בכור או מעשר — <strong>למיכלינהו</strong> <small>[לאכול אותן]</small> <strong>במומן,</strong> שבכור ומעשר אין להם פדיון גמור אף כשנפל בהם מום, אבל <strong>הכי נמי</strong> <small>[כך גם כן]</small> <strong>במומן מתאכלי</strong> <small>[הם נאכלים],</small> שהרי כפי שאמרנו אינו פודה אותם כל זמן שלא נפל בהם מום.
 <strong>אמר מר</strong> <small>[החכם]</small> במשנה שאם היו אלה <strong>נקבות</strong> — הרי הן <strong>זבחי שלמים.</strong> ושואלים: <strong>דילמא</strong> <small>[שמא]</small> <strong>תודה היא?</strong> ומשיבים: אכן, <strong>דמייתי</strong> <small>[שמביא]</small> גם בהמה ל<strong>תודה.</strong> ומקשים: <strong>והא בעינן</strong> <small>[והרי צריכים אנו]</small> <strong>לחם</strong> לצרפו לקרבן התודה! ומשיבים: <strong>דמייתי נמי</strong> <small>[שמביא גם כן]</small> <strong>לחם.</strong>
 ומקשים: <strong>ודילמא</strong> <small>[ושמא]</small> <strong>חטאת היא?</strong> ומשיבים: <strong>חטאת</strong> היא דווקא <strong>בת שנתה</strong>, <strong>ו</strong>מדובר במצב שבהמה זו <strong>אישתכח</strong> <small>[נמצאה]</small> <strong>בת שתי שנים.</strong> ושואלים: <strong>ודילמא</strong> <small>[ושמא]</small> היתה זו <strong>חטאת שעברה שנתה,</strong> שהוקדשה לחטאת ועברה שנתה, ודינה שתמות! ומשיבים: <strong>לא שכיח</strong> <small>[אין</small> הדבר <small>מצוי]</small> ואין חוששים לדבר בלתי מצוי.
  ושואלים: את המשנה הסברנו במוצא בהמה בת שנתיים, אבל אם  <strong>אשתכח</strong> <small>[נמצא]</small> שהיתה <strong>בת שנתה, מאי</strong> <small>[מה]</small> הדין? ומשיבים: <strong>תניא</strong> <small>[שנויה</small> ברייתא<small>],</small> <strong>חנניא בן חכינאי אומר:</strong> אם מצא <strong>עז בת שנתה</strong> הרי היא <strong>לחטאת.</strong> ומקשים: <strong>לחטאת סלקא דעתך</strong> <small>[עולה על דעתך]?!</small> כיצד יכול להביא אותה לחטאת כשאינו יודע אם קרבן חטאת היא, והרי אין מביאים חטאת נדבה! <strong>אלא אמר אביי:</strong> נוהג בה <strong>כ</strong>אילו היתה <strong>חטאת</strong> — <strong>כונסה לכיפה</strong> (מקום סגור) <strong>והיא מתה מאליה.</strong> שיש לחשוש שהיא חטאת שאבדה — לכן דנים אותה כספק חטאת אבודה והולכת היא למיתה.
 <big>ב</big> <strong>תנו רבנן</strong> <small>[שנו חכמים]:</small> <strong>אין לוקחים</strong> (קונים) <strong>בהמה במעות מעשר שני</strong>
## דף נו.
 <strong>אם לקח</strong> (קנה) <strong>בשוגג,</strong> שלא ידע שהן מעות מעשר שני — <strong>יחזרו דמים למקומם,</strong> כלומר, המיקח בטל שמיקח טעות היה, שלא היה מקבל הכסף רוצה לטרוח בו לעלות לאכלו בירושלים. אם היה זה <strong>במזיד</strong> — <strong>תעלה</strong> הבהמה <strong>ותאכל במקום,</strong> בירושלים. <strong>אמר ר' יהודה: במה דברים אמורים</strong> — <strong>במתכוין ולקח</strong> מ<strong>תחילה</strong> את הבהמה הזו <strong>לשם שלמים,</strong> שמתחילה התכוון להביא את הבהמה לירושלים, <strong>אבל במתכוין להוציא מעות מעשר שני לחולין, בין</strong> אם היה זה <strong>שוגג,</strong> שלא ידע שהן של מעשר, <strong>בין</strong> אם היה זה <strong>ב</strong><strong>מזיד</strong> — <strong>יחזרו דמים למקומם.</strong>
 ותוהים: <strong>והאנן תנן</strong> <small>[והרי אנו שנינו]</small> במשנתנו ש<strong>ר' יהודה אומר</strong> שמעשר שני אם הוציאו <strong>במזיד</strong> — <strong>קידש</strong> בו את האשה, ואין אומרים שהוא כקנין שהמיקח בטל! <strong>אמר ר' אלעזר:</strong> צריכים לפרש כי <strong>אשה יודעת שאין מעות מעשר שני מתחללין על ידה,</strong> על ידי עצם הקידושין, במה שהסכימה לקבל את המעשר השני בקידושיה, <strong>ו</strong>הרי זה כאילו היה תנאי מפורש שהיא <strong>עולה ואוכלתו בירושלים.</strong>
 <strong>מתקיף לה</strong> <small>[מקשה על כך]</small> <strong>ר' ירמיה: והרי בהמה טמאה, עבדים וקרקעות,</strong> ש<strong>אדם יודע שאין מעות מעשר שני מתחללין עליהן, ותנן</strong> <small>[ושנינו</small> במשנה<small>]:</small> <strong>אין לוקחים</strong> (קונים) <strong>בהמה טמאה עבדים וקרקעות במעות מעשר שני אפילו בירושלים. ואם לקח</strong> — <strong>יאכל כנגדן,</strong> כנגד דמיהם, פירות אחרים, כלומר, שיקח מעות באותו סכום ויחלל את המעות שביד המוכר על מעות אלו ויעלם לירושלים ויקנה בהם דבר מאכל, ואם אנו אומרים שאדם יודע שאין הכספים מתחללים על בהמה טמאה מדוע לא נאמר שהמוכר יודע שהכסף שבידו הריהו כסף מעשר שני, והוא עצמו מעלהו ואוכלו בירושלים, כדרך שאמרנו באשה?
 <strong>אלא</strong> יש לומר כי <strong>הכא</strong> <small>[כאן]</small> <strong>באשה חבירה</strong> (מלומדת) <strong>עסקינן</strong> <small>[עוסקים אנו]</small> <strong>דידעה</strong> <small>[שיודעת]</small> את דיני המעשר, והיא אכן מקבלת אותם על דעת כן. אבל סתם אדם אינו יודע, והמוכר סבור שנתחללה קדושת המעות על הבהמה הטמאה.
  ועל מה ש<strong>אמר מר</strong> <small>[החכם]:</small> <strong>אם לקח יאכל כנגדן</strong> שואלים: <strong>ואמאי</strong> <small>[ומדוע]</small> יעשה כן? נאמר ש<strong>יחזרו דמיו למקומם, כי התם</strong> <small>[כמו</small> שאמרנו <small>שם]</small> בקונה בהמה במעות מעשר שאפילו ידע שהם מעות מעשר — קונסים את המוכר שיחזיר את המעות!
 <strong>אמר שמואל:</strong>
## דף נו:
 <strong>כשברח</strong> המוכר כשהכסף בידו, ואין לנו דרך לבטל את המיקח ולהחזיר את הכסף למקומו. ומעירים: <strong>וטעמא</strong> <small>[והטעם</small> דווקא<small>]</small> ש<strong>ברח, הא</strong> <small>[הרי]</small> אם <strong>לא ברח קנסינן</strong> <small>[היינו קונסים]</small> את ה<strong>מוכר</strong> ויחזרו המעות. ושואלים: <strong>ונקנסיה</strong> <small>[ונקנוס]</small> את ה<strong>לוקח</strong> שיעלה מעות אחרים לירושלים! ומשיבים: <strong>לאו עכברא גנב</strong> <small>[לא העכבר גונב]</small> <strong>אלא חורא גנב</strong> <small>[החור גונב],</small> שאין העכבר גונב דברים אלא אם כן יש לו חור להחביא בו, ואף כאן לולא מוכר זה לא היה הכסף מתחלל.
  ותוהים:  <strong>ואי</strong> <small>[ואם]</small> <strong>לא עכברא</strong> <small>[העכבר]</small> <strong>חורא מאי קעביד</strong> <small>[החור מה עשה]?</small> וכיון ששניהם שותפים בדבר יש לקנוס גם אותו! ומשיבים: <strong>מסתברא</strong> <small>[מסתבר</small> לומר<small>]</small> ש<strong>כל היכא דאיכא איסורא</strong> <small>[מקום שנמצא האיסור]</small> — <strong>התם קנסינן</strong> <small>[שם אנו קונסים]</small> ומכיון שהאיסור (מעות המעשר) הוא כעת ביד המוכר — קונסים אותו.
 <big>א משנה</big> <strong>המקדש ב</strong>פירות <strong>ערלה,</strong> או <strong>בכלאי הכרם,</strong> או <strong>בשור הנסקל,</strong> או <strong>בעגלה ערופה,</strong> או <strong>בצפורי מצורע,</strong> או <strong>בשער נזיר,</strong> או <strong>ב</strong><strong>פטר חמור,</strong> או ב<strong>בשר בחלב,</strong> או ב<strong>חולין שנשחטו בעזרה</strong> שכל אלה הם איסורי הנאה — <strong>אינה מקודשת.</strong> אבל אם <strong>מכרן וקידש בדמיהן</strong> — <strong>מקודשת,</strong> ואין אומרים שהכסף שבידו שקיבל תמורת איסור הנאה אף הוא אסור בהנאה.
 <big>ב גמרא</big> ומבררים: <strong>בערלה מנלן</strong> <small>[מניין לנו]</small> שהפירות אסורים בהנאה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר "שלוש שנים יהיה לכם <strong>ערלים לא יאכל"</strong> (ויקרא יט, כג), <strong>אין לי אלא</strong> ללמוד <strong>איסור אכילה,</strong> איסור <strong>הנאה מנין? שלא יהנה ממנו</strong> באופן אחר, <strong>ולא יצבע בו</strong> (אם היה זה פרי שאפשר להשתמש בו לצביעה) <strong>ולא ידליק בו את הנר</strong> (אם אפשר להפיק ממנו שמן)? — <strong>תלמוד לומר: "וערלתם ערלתו"</strong> (שם) — <strong>לרבות את כולם,</strong> שכל הנאה ממנו אסורה.
 <big>ג</big> <strong>בכלאי הכרם מנלן</strong> <small>[מניין לנו]</small> שהם אסורים בהנאה? <strong>אמר חזקיה: אמר קרא</strong> <small>[הכתוב]:</small> <strong>"</strong>לא תזרע כרמך כלאים פן תקדש המלאה הזרע אשר תזריע ותבואת הכרם" (דברים כב, ט), ומפרש <strong>"פן תקדש"</strong> — <strong>פן תוקד אש,</strong> שאת זרע הכלאים צריך לשרוף באש, שאין לו כל דרך ליהנות מהם.
 <strong>רב אשי אמר</strong> אפשר לפרש כפשוטו: <strong>פן יהיה קדש</strong> ואסור בהנאה. ותוהים להסברו של רב אשי: <strong>אי</strong> <small>[אם]</small> כן אפשר לומר: <strong>מה קדש תופס את דמיו,</strong> שאם מוכרים את הקודש הרי הכסף הזה שקיבלו עבורו נכנס בקדושה זו <strong>ו</strong>הוא עצמו <strong>יוצא לחולין, אף כלאי הכרם תופס את דמיו ויוצא לחולין,</strong> והרי מן המשנה למדנו שאינו כן! <strong>אלא מחוורתא</strong> <small>[מחוור,</small> ברור<small>]</small> <strong>כ</strong>דברי <strong>חזקיה.</strong>
 <big>ד</big> וממשיכים עוד לברר: <strong>"שור הנסקל" מנין</strong> שהוא אסור בהנאה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ממשמע שנאמר</strong> בשור שהרג אדם <strong>"סקול יסקל השור"</strong> (שמות כא, כח) <strong>איני יודע ש</strong>על ידי סקילה <strong>נבילה היא, ונבילה אסורה באכילה?</strong> אם כן <strong>מה תלמוד לומר "</strong>ו<strong>לא יאכל את בשרו"</strong> (שם) — <strong>מגיד לך שאם שחטו לאחר שנגמר</strong> בבית דין <strong>דינו</strong> להריגה, אפילו לפני שנסקל — <strong>אסור באכילה.</strong>
 <strong>בהנאה מנין</strong> שהוא אסור? <strong>תלמוד לומר: "ובעל השור נקי"</strong> (שם). ושואלים: <strong>מאי משמע</strong> <small>[מה המשמעות],</small> כיצד נובע מן הביטוי "ובעל השור נקי" שהשור אסור בהנאה? <strong>שמעון בן זומא אומר: כאדם שאומר לחבירו "יצא פלוני נקי מנכסיו ואין לו בהם הנאה של כלום",</strong> וכך הוא מפרש "בעל השור נקי" — כלומר, אין לו שום דבר מן השור.
  ושואלים:  <strong>ממאי דהאי</strong> <small>[מנין ש</small>הכתוב <small>הזה]</small> <strong>"לא יאכל את בשרו" להיכא דשחיט</strong> <small>[למקום,</small> למקרה <small>ששחט]</small> אותו <strong>לאחר שנגמר דינו הוא דאתא</strong> <small>[שבא]?</small> <strong>דילמא היכא דשחיט</strong> <small>[שמא היכן ששחט]</small> <strong>לאחר שנגמר דינו שרי</strong> <small>[מותר]</small> באכילה, <strong>והא</strong> <small>[וזה]</small> שכתוב <strong>"לא יאכל"</strong> — <strong>היכא דסקליה מיסקל</strong> <small>[במקום שסקלו אותו]</small> <strong>הוא דאתא</strong> <small>[שבא]</small> ולא לאסור באכילה שהרי הוא נבילה, אלא לאוסרו בהנאה, <strong>וכ</strong>שיטת <strong>ר' אבהו</strong> ש<strong>אמר</strong> בשם <strong>ר' אלעזר.</strong>
 ש<strong>אמר ר' אבהו אמר ר' אלעזר: כל מקום</strong> בתורה <strong>שנאמר</strong> בו <strong>"לא יאכל" "לא תאכל" ו"לא תאכלו"</strong> — <strong>אחד איסור אכילה ואחד איסור הנאה</strong> במשמע, שלא רק אכילת הדבר עצמו אסורה אלא גם כל הנאה אחרת בכלל אכילה, שהרי היא ניתנת להמרה בדבר הראוי לאכילה. <strong>עד שיפרט לך הכתוב כדרך שפרט לך בנבילה</strong> (דברים יד, כא) שמותר ליהנות ממנה. ואם כן מדוע לא נפרש כך גם כאן!
  ומשיבים:  <strong>הני מילי היכא דנפקא לן</strong> <small>[דברים אלה</small> אמורים <small>במקום שיוצא לנו]</small> <strong>איסור אכילה מ"לא יאכל",</strong> ואז מפרשים שהכוונה היא — לא יאכל בכל דרך, אבל <strong>הכא</strong> <small>[כאן]</small> <strong>איסור אכילה מ</strong><strong>"סקול יסקל" נפקא</strong> <small>[יוצא,</small> נלמד<small>]</small> שכיון שנסקל ולא נשחט הרי הוא נבילה ואסור באכילה. <strong>דאי סלקא דעתך</strong> <small>[שאם עולה על דעתך]</small> לומר ש"לא יאכל את בשרו" <strong>לאיסור הנאה הוא דכתיב</strong> <small>[שנאמר]</small> <strong>נכתוב קרא</strong> <small>[שיאמר הכתוב]</small> <strong>"לא יהנה",</strong> ולמה לו לכתוב בלשון אכילה ("לא יאכל") הרי איסור אכילה לא נלמד מכאן,
 <strong>אי נמי</strong> <small>[או גם כן]</small> אפילו היה נאמר שננקוט כבשאר איסורי הנאה בלשון <strong>"לא יאכל"</strong> בלבד, התוספת <strong>"את בשרו" למה לי?!</strong> אלא ודאי כוונת המילים "את בשרו" ללמדנו ש<strong>אף על גב דשחטיה</strong> <small>[אף על פי ששחטו]</small> לאחר שנגמר דינו לסקילה ונעשה <strong>כעין בשר</strong> אחר שאינו נבילה — בכל זאת <strong>אסור</strong> באכילה.
 <strong>מתקיף לה</strong> <small>[מקשה על כך]</small> <strong>מר זוטרא: ואימא הני מילי</strong> <small>[ואמור</small> ש<small>דברים אלה]</small> שנאסר באכילה אמורים דווקא <strong>היכא</strong> <small>[במקום]</small> ש<strong>בדק</strong> אבן <strong>צור</strong> חדה ומצא שאין בה פגימה <strong>ושחט בה</strong> שזו שחיטה כשירה, שהרי <strong>מיחזי</strong> <small>[נראית]</small> <strong>כסקילה</strong> שאין להבדיל אם זרק עליו אבן או שחטו באבן, <strong>אבל</strong> אם <strong>שחטיה</strong> <small>[שחט אותו]</small> <strong>בסכין</strong> — <strong>לא,</strong> אינו כן, ויהא מותר! ותוהים: ולמה עולה על דעתך להבחין בין שחיטה בסכין לשחיטה בצור <strong>מידי סכין באורייתא כתיב</strong> <small>[וכי סכין כתובה בתורה]?</small> שהרי בתורה נאמר רק שיש לשחוט בדבר הראוי לשחוט בו. <strong>ועוד תניא</strong> <small>[שנויה</small> ברייתא<small>]</small> במפורש: <strong>בכל שוחטין, בין בצור, בין בזכוכית, בין בקרומית</strong> (קליפה) <strong>של קנה,</strong> ואם כן אין הבדל בהלכה בין סכין לצור.
  ושואלים:  <strong>והשתא דנפקא לן</strong> <small>[ועכשיו שיצא לנו,</small> שלמדנו<small>]</small> <strong>איסור אכילה ואיסור הנאה</strong> בש ור הנסקל <strong>תרוייהו</strong> <small>[שניהם]</small> <strong>מ"לא יאכל"; האי</strong> <small>[אותו]</small> כתוב <strong>"בעל השור נקי" למאי אתא</strong> <small>[ל</small>צורך <small>מה בא]?</small> ומשיבים: <strong>להנאת עורו,</strong> ללמד שגם מעורו אסור ליהנות. שלולא כתוב זה <strong>סלקא דעתך אמינא</strong> <small>[יעלה על דעתך לומר]:</small> כי כיון ש<strong>"לא יאכל את בשרו" כתיב</strong> <small>[נאמר]</small> ולכן אולי <strong>בשרו אסור ועורו מותר,</strong> ולכן נצרך לומר "ובעל השור נקי" לאסור אף את עורו בהנאה.
  ושואלים:  <strong>ולהנך תנאי</strong> <small>[ולאותם תנאים]</small> <strong>דמפקי ליה האי</strong> <small>[שמוציאים אותו</small> את הביטוי <small>הזה]</small> <strong>"בעל השור נקי" ל</strong>ענין <strong>חצי כופר,</strong> שאם השור הנוגח היה שור תם, אין בעליו משלם חצי כופר נפש של הנהרג, אף כי בכלל בעל שור תם משלם חצי נזק. <strong>ולדמי ולדות</strong> אם גרם השור להפיל עוברה של אשה, שאינו משלם, שלענין זה נאמר שהוא נקי. אם כן איסור <strong>הנאת עורו מנא להו</strong> <small>[מניין להם]?</small>
 ומשיבים: הם למדים זאת <strong>מ</strong>מה שנאמר <strong>"את בשרו",</strong> "את" משמעו תוספת, וכאן הכוונה את <strong>הטפל,</strong> הנוסף, <strong>לבשרו,</strong> כלומר, עורו. ושואלים: <strong>ואידך</strong> <small>[והאחר]</small> שלא למד באופן זה מה דורש הוא מ"את בשרו"
## דף נז.
 <strong>"את"</strong> כלשון ריבוי והוספה <strong>לא דריש</strong> <small>[אינו דורש].</small> <strong>כדתניא</strong> <small>[כפי ששנינו</small> בברייתא<small>]</small> <strong>שמעון העמסוני, ואמרי לה</strong> <small>[ויש אומרים]</small> שהיה זה <strong>נחמיה העמסוני, היה דורש כל אתין שבתורה</strong> כמלה של ריבוי להוסיף דבר. <strong>כיון שהגיע ל"את ה' אלהיך תירא"</strong> (דברים ו, יג) <strong>פירש,</strong> הפסיק, לדרוש באופן זה כיון שחשש להוסיף דבר שיש לירוא ממנו כמו מן הקדוש ברוך הוא. ולכן נמנע מלדרוש עוד לשון זו.
 <strong>אמרו לו תלמידיו: רבי, כל אתין שדרשת מה תהא עליהם? אמר להם: כשם שקבלתי שכר על הדרישה</strong> שדרשתי עד כה, <strong>כך קבלתי על הפרישה</strong> שאני מפסיק לדרוש כדי שלא לבוא לחשש מינות. <strong>עד שבא ר' עקיבא ולימד: "את ה' אלהיך תירא"</strong> אף כאן יש מקום לדרוש זאת כלשון ריבוי — <strong>לרבות תלמידי חכמים</strong> ואם כן יש תנא (שמעון העמסוני) שאינו דורש "את" לרבות.
 <big>א</big> שנינו במשנה שהמקדש אשה <strong>בעגלה ערופה</strong> אינה מקודשת משום שהיא אסורה בהנאה. ומבררים: <strong>מנלן</strong> <small>[מניין לנו]</small> שעגלה ערופה אסורה בהנאה? <strong>אמרי דבי</strong> <small>[אמרו בבית</small> מדרשו של<small>]</small> <strong>ר' ינאי:</strong> לשון <strong>"כפרה" כתיב</strong> <small>[נאמר]</small> <strong>בה</strong> ("כפר לעמך ישראל". דברים כא, ח) כמו ב<strong>קדשים,</strong> וכמו קדשים — אף היא אסורה בהנאה.
 <big>ב</big> <strong>"ציפורי מצורע" מנלן</strong> <small>[מניין לנו]</small> שהן אסורות בהנאה? <strong>דתנא דבי</strong> <small>[ששנה</small> החכם <small>בבית</small> מדרשו<small>]</small> של <strong>ר' ישמעאל: נאמר</strong> בענין מצורע ציווי על <strong>מכשיר,</strong> היינו אשם מצורע שתפקידו להכשיר את המצורע לבוא בקהל ולאכול קדשים, <strong>ומכפר מבפנים</strong> אלו שאר הקרבנות הנעשים בפנים המקדש, <strong>ונאמר מכשיר</strong> — ציפורי מצורע המכשירים אותו לבוא למחנה, <strong>ומכפר</strong> — עגלה ערופה הבאה <strong>מבחוץ</strong> למקדש המכפרת על אנשי העיר הקרובה שממנה יצא הרוצח.
 <strong>מה מכשיר ומכפר האמור בפנים עשה בו מכשיר</strong> (אשם מצורע) <strong>כמכפר</strong> ואסור בהנאה, <strong>אף מכשיר ומכפר האמור בחוץ עשה בו מכשיר</strong> (ציפורי מצורע) <strong>כמכפר</strong> ואסורים בהנאה.
 <strong>איתמר</strong> <small>[נאמר]</small> שנחלקו אמוראים בבעיה הבאה: <strong>ציפורי מצורע מאימתי אסורים</strong> בהנאה? <strong>ר' יוחנן אמר: משעת שחיטה</strong> ששוחט את הציפור הריהם נאסרות בהנאה, <strong>וריש לקיש אמר: משעת לקיחה</strong> (קניה) לצורך זה. ומבארים את טעם החולקים: <strong>ר' יוחנן אמר משעת שחיטה,</strong> ומדוע — כי <strong>שחיטה הוא דאסרה לה</strong> <small>[היא שאוסרת אותה],</small> שאין עליה קדושה לפני השחיטה. <strong>ריש לקיש אמר: משעת לקיחה,</strong> כי <strong>מעגלה ערופה נפקא</strong> <small>[יוצאת,</small> נלמדת<small>]</small> הלכה זו, <strong>מה עגלה ערופה</strong> אסורה בהנאה <strong>מחיים</strong> — <strong>אף ציפורי מצורע</strong> נאסרות <strong>מחיים.</strong>
 ושואלים: <strong>ועגלה ערופה גופה</strong> <small>[עצמה]</small> <strong>מאימתי</strong> היא נאסרת בהנאה? <strong>אמר ר' ינאי: גבול שמעתי בה,</strong> שקיבלתי שיש שלב קובע לענין זה, <strong>ושכחתי</strong> מהו, <strong>ונסבין חבריא</strong> <small>[והיו</small> נוטים <small>בני החבורה</small> של חכמים<small>]</small> <strong>לומר</strong> ש<strong>ירידתה לנחל איתן</strong> כדי לעורפה שם <strong>היא אוסרתה.</strong> ומקשים: <strong>אי</strong> <small>[אם</small> כך<small>]</small> <strong>מה עגלה ערופה משעת לקיחה</strong> שלוקחים אותה לצורך העריפה <strong>לא מיתסרא</strong> <small>[נאסרת]</small> אלא רק לאחר מכן, <strong>אף ציפורי מצורע נמי</strong> <small>[גם כן]</small> <strong>משעת לקיחה לא מיתסרי</strong> <small>[אינן נאסרות]!</small> ודוחים: <strong>הכי השתא</strong> <small>[כיצד אתה משווה]?!</small> <strong>התם אית ליה</strong> <small>[שם יש לו]</small> <strong>גבול אחרינא</strong> <small>[אחר],</small> של מעשה מסויים שממנו ואילך תהיה אסורה, דהיינו ירידתה לנחל איתן, <strong>הכא מי אית ליה</strong> <small>[כאן,</small> בציפורי מצורע, <small>האם יש לו]</small> <strong>גבול אחרינא</strong> <small>[אחר]?!</small>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו: נאמר <strong>"כל צפור טהרה תאכלו"</strong> (שם יד, יא) ולמדו כי ריבוי זה ("כל") בא <strong>לרבות את המשולחת,</strong> אותה ציפור שהשתמשו בה לטהרת המצורע שמשלחים אותה לחופשי, ומה שנאמר <strong>"וזה אשר לא תאכלו מהם"</strong> (שם, יב) — <strong>לרבות את</strong> ציפור המצורע השניה, <strong>השחוטה</strong> שהיא אסורה. <strong>ואי סלקא דעתך</strong> <small>[ואם עולה על דעתך]</small> לומר ש<strong>מחיים אסורה</strong> הציפור, אם כן <strong>לאחר שחיטה מיבעיא</strong> <small>[נצרכה]</small> לומר?! ולשם מה צריך ריבוי מיוחד לאסור לאחר שחיטה! ודוחים: בכל זאת יש צורך בריבוי, שכן <strong>מהו דתימא</strong> <small>[שתאמר]</small> <strong>מידי דהוה</strong> <small>[כשם שהדבר הוא]</small> בדין <strong>קדשים, דמחיים אסירי</strong> <small>[שבחייהם אסורים]</small> בהנאה, <strong>ואתיא</strong> <small>[ובא]</small> <strong>שחיטה ומכשרה להו</strong> <small>[ומכשירה אותם]</small> באכילה, על כן <strong>קא משמע לן</strong> <small>[השמיע לנו]</small> הייתור שציפור המצורע אינה כן, ואף לאחר שחיטה אסורה היא.
 <strong>איתיביה</strong> <small>[הקשה לו]</small> עוד ר' יוחנן: שנינו אם <strong>שחטה</strong> את הציפור האחת של המצורע <strong>ונמצאת טריפה</strong> — <strong>יקח זוג,</strong> כלומר, ציפור אחרת ל<strong>שניה והראשונה</strong> שנמצאה טריפה <strong>מותרת בהנאה. ואי סלקא דעתך</strong> <small>[ואם עולה על דעתך]</small> שציפור מצורע <strong>מחיים אסורה</strong> — <strong>הראשונה אמאי</strong> <small>[מדוע]</small> <strong>מותרת בהנאה?</strong> הרי כבר נאסרה לפני השחיטה! <strong>אמר ליה</strong> <small>[לו]</small> ריש לקיש: <strong>הכא במאי עסקינן</strong> <small>[כאן במה אנו עוסקים]</small> <strong>כגון שנמצאת</strong> הציפור השחוטה <strong>טריפה בבני מעיה,</strong> ש<strong>לא חל עלה</strong> <small>[חלה עליה]</small> <strong>קדושה כלל</strong> מתחילה, עוד לפני השחיטה, שהתברר שהיה זה הקדש בטעות.
 <strong>איתיביה</strong> <small>[הקשה לו]</small> ר' יוחנן עוד ממה ששנינו: <strong>שחטה</strong> את הציפור <strong>שלא באזוב ושלא בעץ ארז ושלא בשני תולעת, ר' יעקב אומר: הואיל והוקצה למצותה אסורה</strong> גם כך, <strong>ר' שמעון אומר: הואיל ונשחטה שלא כמצותה</strong> — <strong>מותרת.</strong>
 ונדייק: <strong>עד כאן לא</strong> שמענו כי <strong>פליגי</strong> <small>[שנחלקו]</small> <strong>אלא</strong> ש<strong>מר סבר</strong> <small>[שחכם זה סבור]:</small> <strong>שחיטה שאינה ראויה</strong> למצותה בכל זאת <strong>שמה</strong> (נחשבת) <strong>שחיטה</strong> ואוסרת, <strong>ומר סבר</strong> <small>[וחכם זה סבור]:</small> <strong>שחיטה שאינה ראויה לא שמה שחיטה.</strong> ואולם <strong>דכולי עלמא מיהא</strong> <small>[על כל פנים לדעת הכל]</small> <strong>מחיים לא מיתסרא</strong> <small>[אינה נאסרת],</small> אלא רק לאחר שחיטה!
  ענה לו ריש לקיש: <strong>תנאי</strong> <small>[</small>מחלוקת <small>תנאים]</small> <strong>היא</strong> בנושא זה; <strong>דתנא דבי ר'</strong> <small>[ששנה</small> החכם <small>בבית</small> מדרשו<small>]</small> של <strong>ר' ישמעאל: נאמר מכשיר ומכפר מבפנים, ונאמר מכשיר ומכפר בחוץ.</strong>
 <strong>מה מכשיר ומכפר האמור בפנים</strong> — <strong>עשה בו מכשיר כמכפר, אף מכשיר ומכפר האמור בחוץ</strong> — <strong>עשה בו מכשיר כמכפר.</strong> הרי שיש תנא המשווה ציפורי מצורע לעגלה ערופה, ונאסרות מחיים, וריש לקיש סובר גם כן כאותו תנא.
 <strong>גופא</strong> <small>[לגופה]</small> של הלכה שהזכרנו קודם, שנינו שם: מה שנאמר <strong>"כל צפור טהרה תאכלו"</strong> (דברים יד, יא), הרי זה בא <strong>לרבות את המשולחת, "וזה אשר לא תאכלו מהם"</strong> (שם, יב) — <strong>לרבות את השחוטה.</strong> ויש לשאול: מדוע דורשים דווקא כך?
 <strong>ואיפוך אנא</strong> <small>[ואהפוך אני]</small> ואומר להיפך, שהרי לא נאמרו הדברים במפורש! <strong>אמר ר' יוחנן משום</strong> (בשם) <strong>ר' שמעון בן יוחי:</strong> יש סברה בדבר; <strong>לא מצינו בעלי חיים</strong> כשרים <strong>ש</strong>יהיו <strong>אסורים</strong> לעולם באכילה, ואם כן בודאי בא הריבוי לאסור את השחוטה ולא את החיה. <strong>מתקיף לה</strong> <small>[מקשה על כך]</small> על הסברה הזו <strong>רב שמואל בר רב יצחק: ו</strong>האם <strong>לא</strong> מצאנו בעלי חיים אסורים?! <strong>הרי</strong>
## דף נז:
 <strong>מוקצה</strong> בהמה שהיקצו אותה לקרבן לעבודה זרה, או <strong>נעבד</strong> (בעל חיים שהוא עצמו נעבד כעבודה זרה) ש<strong>בעלי חיים נינהו</strong> <small>[הם]</small> <strong>ואסירי</strong> <small>[ואסורים]</small> בכל זאת! ומשיבים: בכל זאת יש לחלק: <strong>כי אסירי</strong> <small>[כאשר</small> הם <small>אסורים]</small> הרי זה <strong>לגבוה,</strong> לשמש כקרבן, אבל <strong>להדיוט מישרא שרי</strong> <small>[מותרים</small> הם<small>].</small>
 <strong>מתקיף לה</strong> <small>[מקשה על כך]</small> <strong>ר' ירמיה: הרי</strong> בהמה שהיתה <strong>רובע</strong> של אשה או <strong>נרבע</strong> לזכר <strong>בעדים,</strong> ש<strong>בעלי חיים נינהו</strong> <small>[הם]</small> <strong>ואסירי</strong> <small>[ואסורים]</small> בהנאה, שאף הם נסקלים ומשעה שנגמר דינם אסורים בהנאה, הרי שיש בעלי חיים האסורים לעולם! <strong>אלא</strong> יש לומר בדרך שונה במקצת: <strong>אמר ר' יוחנן משום</strong> (בשם) <strong>ר' שמעון בן יוחי: לא מצינו רוב בעלי חיים שאסורים</strong> מחיים, ולכן מסתבר שהריבוי במקרא בא לאסור מעין הרוב.
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]</small> הסבר אחר: ש<strong>אמר קרא</strong> <small>[הכתוב]:</small> <strong>"ושלח</strong> את הציפור החיה <strong>על פני השדה"</strong> (ויקרא יד, ז), לומר שדינה של הציפור המשולחת הוא <strong>כשדה, מה שדה מותרת</strong> — <strong>אף האי נמי</strong> <small>[אף זו</small> הציפור <small>גם כן]</small> <strong>מותרת.</strong> ושואלים: <strong>האי</strong> <small>[</small>והמלה <small>הזו]</small> <strong>"שדה" להכי</strong> <small>[לכך]</small> <strong>הוא דאתא</strong> <small>[שבאה]</small> ללמד? <strong>ההוא מיבעי ליה לכדתניא</strong> <small>[אותו</small> ביטוי <small>נצרך לו לכפי ששנינו]</small> בברייתא אחרת: מה שנאמר <strong>"שדה"</strong> הרי זה בא ללמד <strong>שלא יעמוד ביפו ויזרקנה</strong> את הציפור המשתלחת <strong>לים,</strong> או יעמוד <strong>בגבת ויזרקנה למדבר, ושלא יעמוד חוץ לעיר ויזרקנה בתוך העיר. אלא כל שעומד בעיר ויזרקנה חוץ לחומה</strong> לשדה. הרי שמן המלה "שדה" למדים שישלחנה על פני השדה ולא למקום אחר!
 <strong>ואידך</strong> <small>[והאחר]</small> הלומד מן המלה "שדה" לענין היתר הנאה, אומר: <strong>אם כן</strong> שרק לצורך זה נכתבה המלה <strong>ניכתוב קרא</strong> <small>[יאמר הכתוב]</small> <strong>"שדה", מאי</strong> <small>[מה]</small> מה משמעות ההדגשה בלשון <strong>"השדה"</strong> — <strong>שמע מינה תרתי</strong> <small>[למד מכאן שני</small> דברים<small>],</small> הן לענין המקום, והן לענין היתר הנאה.
 <strong>רבא אמר</strong> סברה אחרת יש בכך: <strong>לא אמרה תורה "שלח" לתקלה,</strong> שתיווצר על ידי כך תקלה לבריות. שאם היתה צפור זו אסורה, לא היתה התורה מצוה לשלח אותה, שמא יזדמן שייכשלו בה בני אדם.
 <big>א</big> בין הדברים האסורים בהנאה שנינו במשנה <strong>גם את</strong> <strong>שער</strong> ה<strong>נזיר.</strong> ושואלים: <strong>מנלן</strong> <small>[מניין לנו]</small> שהוא אסור בהנאה? ומשיבים: ש<strong>אמר קרא</strong> <small>[הכתוב]</small> בנזיר <strong>"קדש יהיה גדל פרע שער ראשו"</strong> (במדבר ו, ה), לומר: <strong>גידולו</strong> (שערו) <strong>יהיה קדוש.</strong>
 ועל כך שואלים: <strong>אי</strong> <small>[אם]</small> כך נאמר: <strong>מה קודש תופס את דמיו</strong> כאשר מוכרים אותו, שהדמים נעשים הקדש <strong>ו</strong>הוא עצמו <strong>יוצא לחולין</strong> — <strong>אף שער נזיר</strong> יהא <strong>תופס את דמיו</strong> לקדושה <strong>ו</strong>הוא עצמו <strong>יוצא לחולין!</strong> ודוחים: <strong>מי קרינן</strong> <small>[האם אנו קוראים]</small> במקרא כאן לשון <strong>"קודש"?</strong> הלא <strong>"קדוש" קרינן</strong> <small>[קוראים אנו].</small> ו"קדוש" פירושו שחלה רק עליו קדושה, ולא שהוא עצמו קודש ויכול לקדש אחרים.
 <big>ב</big> עוד שנינו במשנה בין הדברים האסורים בהנאה <strong>"בפטר חמור".</strong> ומציעים: <strong>נימא מתניתין</strong> <small>[</small>האם <small>נאמר</small> ש<small>משנתנו]</small> ש<strong>לא כ</strong>שיטת <strong>ר' שמעון, דתניא</strong> <small>[ש</small>כן <small>שנינו</small> בברייתא<small>]:</small> <strong>פטר חמור אסור בהנאה,</strong> אלו <strong>דברי ר' יהודה, ור' שמעון מתיר. אמר רב נחמן אמר רבה בר אבוה:</strong> אפשר לומר כי במשנתנו מדובר בפטר חמור <strong>לאחר עריפה, ו</strong>אז ל<strong>דברי הכל</strong> הוא אסור בהנאה.
 <big>ג</big> עוד שנינו במשנה בין הדברים האסורים בהנאה <strong>בשר בחלב.</strong> ומבררים: <strong>מנלן</strong> <small>[מניין לנו]</small> שהוא אסור בהנאה? — <strong>דתנא דבי</strong> <small>[ששנה</small> החכם <small>בבית</small> מדרשו<small>]</small> של <strong>ר' ישמעאל:</strong> נאמר <strong>"לא תבשל גדי בחלב אמו" שלש פעמים</strong> (שמות כג, יט; שמות לד, כו; דברים יד, כא) ולמה נאמרו? — <strong>אחד</strong> ללמד <strong>איסור אכילה, ואחד</strong> — <strong>איסור הנאה, ואחד</strong> — <strong>איסור בישול.</strong>
 ומעירים: <strong>מתניתין</strong> <small>[משנתנו]</small> ש<strong>לא כי האי תנא</strong> <small>[כ</small>שיטת <small>תנא זה].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן יהודה אומר: בשר בחלב אסור באכילה ומותר בהנאה, שנאמר "כי עם קדוש אתה לה' אלהיך לא תבשל גדי בחלב אמו"</strong> (דברים יד, כא) <strong>ולהלן הוא אומר</strong> בענין איסור נבילה <strong>"ואנשי קדש תהיון לי"</strong> (שמות כב, ל). <strong>מה להלן</strong> באיסור נבילה <strong>אסור באכילה ומותר בהנאה,</strong> כמפורש בתורה שמותר למוכרה לגוי — <strong>אף כאן</strong> בשר בחלב <strong>אסור באכילה ומותר בהנאה.</strong>
 <big>ד</big> בין איסורי הנאה שאין מקדשים בהם אשה נמנו גם חולין שנשחטו בעזרה. ושואלים: <strong>וחולין שנשחטו בעזרה</strong> ששנינו <strong>מנא הני מילי</strong> <small>[מניין הדברים הללו]</small> שהם אסורים בהנאה? <strong>אמר</strong> <strong>ר' יוחנן משום</strong> (בשם) <strong>ר' מאיר, אמרה תורה: שחוט לי,</strong> כלומר, קרבנות לשם ה' — <strong>בשלי,</strong> בתוך התחום שלי, כלומר, במקדש. <strong>ושלך</strong> את בהמות החולין שאתה לוקח לצרכך לאכילתך — <strong>בשלך,</strong> בתוך התחום שלך מחוץ למקדש. <strong>מה שלי בשלך אסור,</strong> שאם שוחט אדם בהמת קדשים מחוץ למקדש הריהי אסורה בהנאה — <strong>אף שלך</strong> בהמת חולין <strong>בשלי</strong> בתחום המקדש — <strong>אסור</strong> בהנאה.
  ויש לשאול: <strong>אי</strong> <small>[אם]</small> כך נאמר גם: <strong>מה שלי בשלך</strong> שאם שחט בהמת קדשים בחוץ <strong>ענוש כרת</strong> על כך, <strong>אף שלך בשלי,</strong> השוחט חולין בעזרה יהא <strong>ענוש</strong> אף הוא <strong>כרת?</strong> על כך <strong>אמר קרא</strong> <small>[הכתוב]:</small> <strong>"</strong>איש איש מבית ישראל אשר ישחט שור או כשב... <strong>ואל פתח אהל מועד לא הביאו להקריב קרבן לה'... ונכרת"</strong> (ויקרא יז, ג–ד) למעט שרק <strong>על קרבן</strong> שמקריב מחוץ לאהל מועד — <strong>ענוש כרת,</strong> ואילו <strong>על חולין שנשחטו בעזרה</strong> — <strong>אין ענוש כרת.</strong>
 ומקשים: כיון שדינים אלה אכן נבדלים בהלכה <strong>איכא למיפרך</strong> <small>[יש</small> אם כן <small>מקום לפרוך]</small> את ההשוואה מעיקרה ולומר: <strong>מה לשלי בשלך</strong> — <strong>שכן ענוש כרת</strong> ולפיכך יש מקום לומר שנאסר גם בהנאה, תאמר בחולין שנשחטו בעזרה שאין ענוש כרת — אינו נאסר בהנאה! ואין איפוא ללמוד מכאן.
 <strong>אלא אמר אביי: מהכא</strong> <small>[מכאן]</small> אפשר ללמוד: נאמר בקרבנות <strong>"ושחטו" "ושחט אתו" "ושחט אתו"</strong> (שם ג, ב. שם ח. שם יג) <strong>תלתא קראי יתירי</strong> <small>[שלושה כתובים יתירים],</small> שהלא יכול היה לכתוב "ושחט", <strong>מה</strong> אם כן <strong>תלמוד לומר?</strong>
 — <strong>לפי שנאמר "כי ירחק ממך המקום... וזבחת..."</strong>(דברים יב, כא), לומר: <strong>ברחוק מקום</strong> מן המקדש <strong>אתה זובח</strong> חולין <strong>ואי</strong> (אין) <strong>אתה זובח במקום קרוב,</strong> וכוונת הכתוב: <strong>פרט לחולין, שלא ישחטו בעזרה.</strong>
 <strong>ואין לי אלא תמימים,</strong> בהמות שאין בהן מום, <strong>הראוים ליקרב, מנין</strong> שאיסור זה בא <strong>לרבות</strong> אף <strong>בעלי מומין</strong> שאינם ראויים לקרבן? — יש לומר <strong>מרבה אני את בעלי מומים שכן</strong> הם על כל פנים מ<strong>מין המכשיר</strong> (שהוא כשר) לקרבן. <strong>מנין לרבות את החיה</strong> אף שאינה ממין הבא לקרבנות כלל, שאסור אף אותה לשחוט בעזרה — <strong>מרבה אני את החיה שהיא</strong> נאכלת <strong>בשחיטה כבהמה. מנין לרבות את העופות</strong> שאין מצות שחיטה מפורשת בהם בתורה, שגם אותם אסור לשחוט בעזרה — <strong>תלמוד לומר: "ושחטו" "ושחט אתו" "ושחט אתו"</strong> שלושה כתובים יתירים. ולמדנו גם מן הכתוב למעט בעלי מומין, חיה ועופות.
 <strong>יכול לא ישחוט</strong> לכתחילה <strong>ואם שחט</strong> בדיעבד <strong>יהא מותר</strong> — <strong>תלמוד לומר: "כי ירחק ממך המקום... וזבחת... ואכלת...",</strong> לומר: <strong>מה שאתה זובח ברחוק מקום,</strong> שלא במקדש — <strong>אתה אוכל, ואי אתה אוכל מה שאתה זובח במקום קרוב,</strong> כלומר, <strong>פרט לחולין שנשחטו בעזרה</strong>
 <strong>. ואין לי אלא תמימים</strong>
## דף נח.
 <strong>הראוים ליקרב, מנין לרבות</strong> איסור זה ב<strong>בעלי מומין?</strong> ואומרים: <strong>מרבה אני בעלי מומין שכן</strong> מכל מקום הם מ<strong>מין המכשיר. ומנין לרבות את החיה? מרבה אני את החיה שהיא בשחיטה כבהמה. מנין לרבות את העופות</strong> — <strong>תלמוד לומר: "ושחטו" "ושחט אתו" "ושחט אתו".</strong>
 ועוד יש לדרוש: <strong>יכול לא ישחוט</strong> חולין בעזרה, <strong>ואם שחט ישליכנו לפני כלבים</strong> — <strong>תלמוד לומר:</strong> <strong>"</strong>ובשר בשדה טרפה לא תאכלו <strong>לכלב תשלכון אתו"</strong> (שמות כב, ל), שאף שאסור באכילה, מכל מקום הוא מותר בהנאה, והמלה "אותו" באה להדגשה ולמיעוט: <strong>אותו אתה משליך לכלב, ואי</strong> (אין) <strong>אתה משליך חולין שנשחטו בעזרה</strong> שהם אסורים אף בהנאה.
  מסופר:  <strong>אשכחינהו</strong> <small>[מצא אותם]</small> <strong>מר יהודה לרב יוסף ולרב שמואל בריה</strong> <small>[בנו]</small> של <strong>רבה בר בר חנה דהוו קיימי אפיתחא דבי</strong> <small>[שהיו עומדים על פתחו של בית</small> מדרשו<small>]</small> של <strong>רבה. אמר להו</strong> <small>[להם]:</small> <strong>תניא</strong> <small>[שנויה</small> ברייתא<small>]:</small> <strong>המקדש בפטר חמור,</strong> או <strong>בבשר בחלב,</strong> או <strong>בחולין שנשחטו בעזרה, ר' שמעון אומר: מקודשת, וחכמים אומרים: אינה מקודשת. אלמא</strong> <small>[מכאן]</small> ש<strong>חולין שנשחטו בעזרה ל</strong>דעת <strong>ר' שמעון לאו דאורייתא</strong> <small>[לא</small> אסורים בהנאה <small>מן התורה]</small> ולכן חלים הקידושין.
 <strong>ורמינהו</strong> <small>[ומשליכים</small> מראים סתירה<small>]</small> ממה ששנינו בברייתא אחרת: <strong>ר' שמעון אומר: חולין שנשחטו בעזרה</strong> — <strong>ישרפו, וכן חיה שנשחטה בעזרה,</strong> משמע שהוא סבור שהם אסורים בהנאה. <strong>אישתיקו</strong> <small>[שתקו]</small> ולא מצאו תשובה לדבר.
 <strong>אתו לקמיה</strong> <small>[באו לפני]</small> <strong>רבה</strong> וסיפרו לו על קושיה זו. <strong>אמר להו</strong> <small>[להם]:</small> <strong>פלגא אוקמינכי</strong> <small>[בעל מחלוקת העמיד אתכם]</small> בשאלה זו, אבל לאמיתו של דבר אין זו קושיה, כי <strong>הכא במאי עסקינן</strong> <small>[כאן,</small> בברייתא הראשונה, <small>במה אנו עוסקים]</small> — <strong>כגון שנשחטה ונמצאת טריפה. ור' שמעון</strong> הולך בענין זה <strong>לטעמיה</strong> <small>[לטעמו,</small> לשיטתו<small>].</small>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>השוחט את הטריפה</strong> בעזרה<strong> וכן השוחט ונמצאת</strong> שהיתה <strong>טריפה, זה וזה</strong> נחשבים <strong>חולין</strong> שנשחטו <strong>בעזרה. ר' שמעון מתיר בהנאה,</strong> שלשיטתו שחיטה שאינה ראויה לאכול ממנה אינה קרויה שחיטה ואין אלה חולין שנשחטו בעזרה, ולכן אין בהם איסור הנאה, <strong>וחכמים אוסרים</strong> לפי שאינם מחלקים בין שחיטה הראויה לאכילה לשחיטה שאינה ראויה. ודווקא במקרה זה אמר ר' שמעון שאם קידש באלה — חלים הקידושין.
 <big>א</big> שנינו במשנה שבכל איסורי הנאה הללו, אם <strong>מכרן וקידש בדמיהן</strong> — <strong>מקודשת.</strong> ושואלים: <strong>מנלן</strong> <small>[מניין לנו]</small> שדמיהם של איסורי הנאה אינם נאסרים גם הם? ומשיבים: <strong>מדגלי רחמנא</strong> <small>[מ</small>תוך <small>שגילתה תורה]</small> <strong>בעבודה זרה "והיית חרם כמהו"</strong> (דברים ז, כו), ללמד ש<strong>כל</strong> מה <strong>שאתה מהייה</strong> (יוצר, מקבל) <strong>הימנה</strong> בתמורתה — <strong>הרי הוא כמוהו, מכלל</strong> הדברים אתה לומד ש<strong>כל</strong> ה<strong>איסורים</strong> האחרים <strong>שבתורה שרו</strong> <small>[מותרים].</small> שאף שהם עצמם אסורים — דמיהן אינם נתפסים באותו איסור.
  ושואלים:  <strong>ונילף מינה</strong> <small>[ונלמד ממנה]</small> מעבודה זרה הלכה כללית לכל איסורי הנאה! ומשיבים: <strong>משום דהוה</strong> <small>[שהיו]</small> <strong>עבודה זרה ושביעית שני כתובים הבאים כאחד,</strong> שבשניהם יש דין זה שדמיהם נתפסים באיסור <strong>וכל שני כתובים הבאים כאחד אין מלמדין.</strong>
 ומפרטים: <strong>עבודה זרה הא דאמרן</strong> <small>[זו שאמרנו].</small> <strong>שביעית מאי</strong> <small>[מה]</small> <strong>היא</strong> — שנאמר: <strong>"יובל היא קדש תהיה לכם"</strong> (ויקרא כה, יב) ללמד: <strong>מה קודש תופס את דמיו</strong> — <strong>אף שביעית</strong> שדינה כיובל <strong>תופסת דמיה,</strong> שכל מה שקונים בדמי שביעית, אף הוא — חלה עליו קדושת שביעית.
  אלא שיש הבדל, <strong>אי</strong> <small>[אם]</small> כך נאמר: <strong>מה קודש תופס את דמיו ו</strong>הוא עצמו <strong>יוצא לחולין</strong> — <strong>אף שביעית תופסת דמיה ויוצאה לחולין</strong> — <strong>תלמוד לומר "תהיה",</strong> לומר: <strong>בהוייתה תהא,</strong> שהיא עצמה אינה יוצאת מקדושתה.
  ומפרטים:  <strong>כיצד? לקח</strong> (קנה) <strong>בפירות שביעית בשר</strong> — <strong>אלו ואלו מתבערים בשביעית,</strong> שגם על הבשר חלה קדושת שביעית ויש להשתמש בו כמו בפירות השביעית המקוריים ולבערם באותו זמן שחובה לבער את הפירות הללו. ואם קנה <strong>בבשר</strong> זה שלקח בדמי שביעית <strong>דגים</strong> — <strong>יצא בשר</strong> מקדושת שביעית ו<strong>נכנסו</strong> במקומו ה<strong>דגים.</strong> קנה <strong>בדגים</strong> אלה <strong>יין</strong> — <strong>יצאו</strong> ה<strong>דגים</strong> מקדושת שביעית ו<strong>נכנס יין.</strong> קנה <strong>ביין שמן</strong> — <strong>יצא יין נכנס שמן. הא</strong> <small>[הרי]</small> <strong>כיצד? אחרון אחרון</strong> שלוקח מדמי השביעית <strong>נתפס בשביעית, ופירי</strong> (פרי) <strong>עצמו</strong> של שביעית נשאר <strong>אסור.</strong>
 ושואלים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ששני כתובים הבאים כאחד <strong>אין מלמדין. אלא למאן דאמר</strong> <small>[ל</small>דעת <small>מי שאומר]</small> ששני כתובים הבאים כאחד <strong>מלמדין, מאי איכא למימר</strong> <small>[מה יש לומר]</small> ומדוע לא נלמד לכל האיסורים בהנאה שמכרם שאסורות המעות בהנאה? ומשיבים: <strong>מיעוטי כתיבי</strong> <small>[</small>לשונות של <small>מיעוט כתובים</small> כאן<small>];</small> <strong>כתיב הכא</strong> <small>[נאמר כאן]</small> בעבודה זרה <strong>"כי חרם הוא"</strong> (דברים ז, כו) לומר: הוא ולא אחר כיוצא בו. <strong>וכתיב התם</strong> <small>[ונאמר שם]</small> בשביעית <strong>"יובל היא"</strong> (ויקרא שם) לומר: <strong>היא</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא,</strong> אין בו דין זה.
 <big>ב משנה</big> <strong>המקדש</strong> אשה <strong>בתרומות ובמעשרות,</strong> או <strong>במתנות</strong> כהונה מן הבהמה (הזרוע הלחיים והקיבה), או <strong>במי חטאת,</strong> מים שמזים מהם להיטהר מטומאת מת, או <strong>באפר חטאת</strong> (אפר פרה אדומה) — <strong>הרי זו מקודשת, ואפילו</strong> היה המקדש באלה <strong>ישראל.</strong>
 <big>ג גמרא</big> <strong>אמר עולא: טובת הנאה אינה ממון.</strong> כלומר, הזכות שיש לאדם לתת ממון שאינו שייך לו למי שירצה — אינה נחשבת כממון. <strong>איתיביה</strong> <small>[הקשה לו]</small> <strong>ר' אבא לעולא</strong> ממה ששנינו: <strong>המקדש בתרומות, ובמעשרות, ובמתנות במי חטאת, ובאפר פרה</strong> — <strong>הרי זו מקודשת, ואפילו</strong> היה המקדש <strong>ישראל.</strong> משמע שישראל יכול לקדש את האשה בזכות שיש לו במתנות כהונה. שאף שהוא עצמו אינו רשאי להשתמש בהן, מכל מקום זכות נתינתן לאיזה כהן שירצה שווה משהו, ובטובת הנאה זו הוא מקדש.
 <strong>אמר ליה</strong> <small>[לו]:</small> לא כך צריך להבין אלא <strong>הכא</strong> <small>[כאן]</small> <strong>בישראל שנפלו לו טבלים,</strong> פירות שאינם מעושרים בירושה, <strong>מבית אבי אמו</strong> שהיה <strong>כהן. וקא סבר</strong> <small>[וסבור]</small> התנא ש<strong>מתנות</strong> כהונה <strong>ש</strong>עדיין <strong>לא הורמו</strong> (הופרשו) <strong>כמי שהורמו דמיין</strong> <small>[</small>הן <small>נחשבות]</small> ואנו רואים את הטבל כאילו היה בתוכו גם חלק מסויים של תרומות ומעשרות ששייך לסבו, וכיון שמכוח הירושה יש לו זכות בתרומה זאת, הרי יש לו קנין ממון בה, שאף שאסור לו לאכול אותה מכל מקום רשאי למוכרה לכהנים וליהנות מדמיה, ולכן יכול גם לקדש אשה בזה.
  באותו ענין <strong>בעא מיניה</strong> <small>[שאל אותו]</small> <strong>ר' חייא בר אבין מרב הונא: טובת הנאה</strong> האם נחשבת היא כ<strong>ממון או אינה</strong> נחשבת כ<strong>ממון? אמר ליה</strong> <small>[לו]:</small> <strong>תניתוה</strong> <small>[</small>כבר <small>למדתם אותה</small> במשנתנו<small>]:</small> <strong>המקדש בתרומות ובמעשרות ובמתנות במי חטאת ובאפר פרה</strong> — <strong>הרי זו מקודשת, ואפילו</strong> הוא <strong>ישראל,</strong> משמע שטובת הנאה ממון היא! <strong>אמר ליה</strong> <small>[לו]:</small> <strong>ולאו אוקימנא</strong> <small>[ו</small>האם <small>לא העמדנו,</small> פירשנו<small>]</small> כבר את הדבר הזה כדברי עולא <strong>בישראל שנפלו לו טבלים מבית אבי אמו כהן?</strong>
## דף נח:
 <strong>אמר ליה</strong> <small>[לו]</small> רב הונא: <strong>הוצאה את</strong> <small>[מוצא אתה].</small> <strong>איכסיף</strong> <small>[התבייש]</small> ר' חייא בר אבין, <strong>הוא סבר: משמעתא קאמר ליה</strong> <small>[מן השמועה</small> הזו, <small>אמר לו],</small> שהבין שרצה רב הונא לומר לו: מוצא אתה מדבר הלכה זו. מכיון שראה רב הונא שהתבייש רב חייא בר אבין <strong>אמר ליה</strong> <small>[אמר לו]:</small> <strong>הכי קאמינא</strong> <small>[כך אמרתי,</small> לכך התכוונתי<small>]:</small> <strong>רב אסי</strong> מהעיר <strong>הוצל קאי כותיך</strong> <small>[עומד בשיטתך],</small> כלומר, התכוונתי לומר "הוצלאה את" — הולך אתה בשיטת איש הוצל.
  מציעים:  <strong>נימא כתנאי</strong> <small>[</small>האם <small>נאמר</small> שיש מחלוקת <small>תנאים]</small> בדבר, ששנינו: <strong>הגונב טבלו של חבירו</strong> — <strong>משלם לו דמי טבלו של חבירו,</strong> אלו <strong>דברי רבי. ר' יוסי בר' יהודה אומר: אינו משלם אלא דמי חולין שבו. מאי לאו בהא קמיפלגי</strong> <small>[האם לא בזה</small> הם <small>חלוקים]</small> <strong>דמר סבר</strong> <small>[שחכם זה,</small> רבי, <small>סבור]:</small> <strong>טובת הנאה</strong> נחשבת כ<strong>ממון,</strong> ולכן צריך לשלם את דמי הטבל כולו, שהם קצת יותר מדמי החולין בלבד, שהרי יש לו גם טובת הנאה — בתרומות ומעשרות, שיכול לתיתם לאיזה כהן שירצה. <strong>ומר סבר</strong> <small>[וחכם זה,</small> ר' יוסי בר' יהודה, <small>סבור]:</small> <strong>טובת הנאה אינה</strong> נחשבת כ<strong>ממון</strong> ולכן אין הגנב חייב לשלם לו דמי טובת ההנאה שיש לו מהתרומות והמעשרות.
  ודוחים:  <strong>לא, דכולי עלמא</strong> <small>[לדעת הכל]</small> <strong>טובת הנאה אינה ממון, והכא</strong> <small>[וכאן]</small> מדובר <strong>בטבלים שנפלו לו</strong> בירושה <strong>מבית אבי אמו</strong> ה<strong>כהן,</strong> ו<strong>ב</strong>בעיה האם <strong>מתנות שלא הורמו כמי שהורמו דמיין</strong> <small>[נחשבות]</small> ורכוש סבו הם, <strong>קמיפלגי</strong> <small>[חלוקים</small> הם<small>].</small> <strong>מר סבר</strong> <small>[חכם זה,</small> רבי, <small>סבור]:</small> <strong>כמי שהורמו דמיין</strong> <small>[</small>הן <small>נחשבות]</small> והנכד ירש את הקנין הממוני של תרומה זו מסבו הכהן ולפיכך משלם לו הגנב גם דמי התרומה ומעשרות. <strong>ומר סבר</strong> <small>[וחכם זה,</small> ר' יוסי בר' יהודה, <small>סבור]:</small> <strong>לאו כמי שהורמו דמיין</strong> <small>[לא כמו שנתרמו</small> הן <small>נחשבות],</small> וממילא חייב הוא להפריש בעצמו, ואין לו בהם אלא טובת הנאה שאינה ממון ומשום כך מחזיר לו הגנב רק דמי חולין.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> <strong>כמי שהורמו דמיין</strong> <small>[</small>הן <small>נחשבות]</small> <strong>וטובת הנאה אינה ממון,</strong> ואינם חולקים בישראל שנפלו לו טבלים מאבי אמו כהן, <strong>ו</strong>אולם <strong>הכא</strong> <small>[כאן]</small> <strong>ב</strong>דברי <strong>שמואל קמיפלגי</strong> <small>[</small>הם <small>חלוקים].</small> ש<strong>אמר שמואל:</strong> אפילו <strong>חיטה אחת</strong> שנותן בתרומה <strong>פוטרת</strong> מדין תו רה <strong>את הכרי</strong> כולו, שמן התורה אין לתרומה שיעור כלל.
 <strong>דמר אית ליה</strong> <small>[שחכם זה,</small> רבי, <small>יש לו,</small> הריהו מקבל<small>]</small> את דברי <strong>שמואל</strong> ולכן צריך הגנב להחזיר לו את כל הטבל, שכיון שאין לתרומה שיעור, יכול הבעלים לומר לו "פוטר אני את תבואתי בחיטה אחת לתרומה וכל השאר הוא חולין". <strong>ומר</strong> <small>[וחכם זה,</small> ר' יוסי בר' יהודה<small>]</small> <strong>לית ליה</strong> <small>[אין לו,</small> אינו מקבל<small>]</small> את דברי <strong>שמואל</strong> ולכן צריך לנכות מן הטבל שיעור תרומה שהוא לפחות אחד לשישים מהתבואה.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא לית להו</strong> <small>[לדעת הכל אין להם,</small> אינם מקבלים<small>]</small> את דברי <strong>שמואל והכא היינו טעמא</strong> <small>[וכאן זהו הטעם]</small> של <strong>רבי,</strong> שאף שאין טובת הנאה נחשבת ממון מכל מקום <strong>קנסוהו רבנן</strong> <small>[קנסו חכמים]</small> <strong>לגנב</strong> שלא תשאר בידיו התרומה שגנב.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא אית להו</strong> <small>[לדעת הכל יש להם,</small> הם מקבלים<small>]</small> את דברי <strong>שמואל</strong> וחטה אחת פוטרת את כל הכרי <strong>והכא היינו טעמא</strong> <small>[וכאן זהו הטעם]</small> של <strong>ר' יוסי בר' יהודה:</strong> ש<strong>קנסוהו רבנן</strong> <small>[חכמים]</small> <strong>לבעל הבית,</strong> משום ש<strong>לא איבעי ליה לשהויה לטיבליה</strong> <small>[היה צריך לו להשהות את טבלו]</small> והיה צריך לתת תרומה מיד.
 <strong>תנן</strong> <small>[שנינו</small> במשנתנו<small>]:</small> <strong>המקדש בתרומות, ובמעשרות, ובמתנות, במי חטאת, ובאפר פרה</strong> — <strong>הרי זו מקודשת ואף על פי</strong> שהוא <strong>ישראל. ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>הנוטל שכר לדון</strong> — <strong>דיניו בטלים,</strong> הנוטל שכר <strong>להעיד</strong> — <strong>עדותו בטלה, להזות</strong> מי חטאת על טמא מת, <strong>ולקדש</strong> מי חטאת על ידי נתינת אפר הפרה בהם — <strong>מימיו</strong> נחשבים כ<strong>מי מערה,</strong> סתם מים סרוחים, <strong>ואפרו אפר מקלה,</strong> אפר שריפה סתם. ואם כן, אם מקדשה במים אלה, הריהו כמקבל שכר עבור מלאכת קודש, וכל ערך המים והאפר בטל, ואין כאן קידושין!
 <strong>אמר אביי: לא קשיא</strong> <small>[אין זה קשה]</small> <strong>כאן בשכר הבאה ומילוי</strong> מי החטאת בכלי, שעבור טירחה זו רשאי לקבל שכר ומשום כך הרויחה על ידו את שכר הבאתם ומקודשת, <strong>כאן</strong> בברייתא של הנוטל שכר להזות ולקדש, מדובר <strong>בשכר הזאה וקידוש</strong> עצמם.
  ומעירים:  <strong>דיקא נמי</strong> <small>[מדוייק גם כן]</small> מן הלשון שכך הוא פירוש הדברים <strong>דקתני הכא</strong> <small>[ששנה כאן]</small> במשנתנו <strong>"</strong>מקודשת <strong>במי חטאת ובאפר פרה"</strong> כאשר כל אחד מהם הוא מובדל ועדיין לא עירב המים באפר. <strong>וקתני התם</strong> <small>[ושנה שם]</small> <strong>"להזות ולקדש",</strong> כלומר, שמקבל שכר על ההזאה והקידוש. ומסכמים: אכן, <strong>שמע מינה</strong> <small>[למד מכאן]</small> שכן הוא.
 
 <big>א משנה</big> <strong>האומר לחבירו "צא וקדש לי אשה פלונית", והלך</strong> השליח <strong>וקדשה לעצמו</strong> — הרי זו <strong>מקודשת לשני. וכן האומר לאשה "הרי את מקודשת לי לאחר שלשים יום" ובא אחר וקידשה בתוך שלשים יום</strong> — <strong>מקודשת לשני.</strong> וקידושי השני הם קידושין גמורים, ואם היתה המקודשת <strong>בת ישראל</strong> שנתקדשה <strong>ל</strong>שני שהוא <strong>כהן</strong> — <strong>תאכל בתרומה.</strong>
 אבל אם אמר לאשה "הרי את מקודשת <strong>מעכשיו ו</strong>רק <strong>לאחר שלשים יום</strong> יחולו הקידושין" <strong>ובא אחר וקידשה בתוך שלשים יום</strong> — <strong>מקודשת ואינה מקודשת</strong> לשניהם, מספק, ואם היתה <strong>בת ישראל</strong> שנתקדשה <strong>לכהן, או בת כהן לישראל</strong> — <strong>לא תאכל בתרומה</strong> שכיון שיש ספק בקידושיה, אינה נעשית על ידם כאשת כהן, אבל יוצאת מתורת בת כהן.
 <big>ב גמרא</big> שנינו במשנה ש<strong>האומר לחבירו "צא וקדש</strong> לי אשה <strong>",</strong> והלך וקידשה לעצמו — הריהי מקודשת לשני. ומביאים, <strong>תנא</strong> <small>[שנה</small> חכם אחר בדין זה<small>]:</small> <strong>מה שעשה עשוי,</strong> שהאשה מקודשת לשליח, <strong>אלא שנהג בו מנהג רמאות,</strong> שאסור הדבר. ומעירים: <strong>ו</strong>ה<strong>תנא דידן</strong> <small>[שלנו]</small> הלשון היתירה בדבריו <strong>"הלך"</strong> ("הלך וקידשה") <strong>נמי דקתני</strong> <small>[גם כן ששנה]</small> כוונתו <strong>הלך ברמאות,</strong> שעשה שלא כראוי.
  ועוד שואלים על סגנון המשנה: <strong>מאי שנא הכא דקתני</strong> <small>[מה שונה כאן ששנה]</small> <strong>"האומר לחבירו"</strong>
## דף נט.
 <strong>ומאי שנא התם</strong> <small>[ומה שונה שם]</small> בפרק הקודם <strong>דקתני</strong> <small>[ששנה]</small> <strong>"האומר לשלוחו</strong> צא וקדש לי אשה פלוני במקום פלוני והלך וקידשה במקום אחר אינה מקודשת
 <strong>",</strong> שנקט שם בלשון "לשלוחו"? ומשיבים: <strong>הכא</strong> <small>[שם]</small> <strong>רבותא,</strong> חידוש <strong>קא משמע לן</strong> <small>[השמיע לנו],</small> <strong>והתם</strong> <small>[ושם]</small> <strong>רבותא קא משמע לן</strong> <small>[השמיע לנו].</small> <strong>הכא</strong> <small>כאן</small> <strong>רבותא קא משמע לן</strong> <small>[השמיע לנו]</small> בשימוש לשון זה: <strong>דאי תנא</strong> <small>[שאילו שנה]</small> <strong>"</strong>האומר ל<strong>שלוחו" הוה אמינא</strong> <small>[הייתי אומר]:</small> <strong>שלוחו הוא דהוי</strong> <small>[שהוא]</small> נחשב <strong>רמאי</strong> במקרה כזה, משום <strong>דסמכה דעתיה</strong> <small>[שסומכת דעתו]</small> של המשלח על השליח, <strong>סבר</strong> <small>[סבור</small> הוא<small>]:</small> <strong>עבד</strong> <small>[עושה]</small> הוא <strong>לי שליחותי,</strong> ששלחו לשם כך, <strong>אבל חבירו</strong> שלא עשאו שליח לכך, <strong>דלא סמכה דעתיה</strong> <small>[שאין דעתו סומכת עליו],</small> שהרי אינו שליח שלו <strong>אימא</strong> <small>[אמור]</small> <strong>לא ליהוי</strong> <small>[יהא]</small> נחשב <strong>רמאי.</strong>
 וכן <strong>התם</strong> <small>[שם]</small> <strong>רבותא קא משמע לן</strong> <small>[השמיע לנו]:</small> <strong>דאי תנא</strong> <small>[שאילו שנה]</small> <strong>"האומר לחבירו" הוה אמינא</strong> <small>[הייתי אומר]:</small> <strong>חבירו הוא דכי</strong> <small>[שכאשר]</small> <strong>קדשה במקום אחר אינה מקודשת, דסבר</strong> <small>[ש</small>הוא <small>סבור]:</small> ש<strong>לא טרח</strong> <small>[יטרח]</small> החבר לחפש לו במקום אחר, ולכן לא אמר לו אלא על דעת שיקדש את האשה דווקא במקום זה, <strong>אבל שלוחו דטרח</strong> <small>[ש</small>הוא <small>טורח]</small> במיוחד עבור שליחות זאת <strong>אימא</strong> <small>[אמור]</small> ש<strong>מראה מקום הוא לו</strong> בלבד, לומר שם תוכל למצוא אותה, על כן <strong>קא משמע לן</strong> <small>[השמיע לנו]</small> שאף באלו נוהג דין המשנה.
 <big>א</big> מסופר: <strong>רבין חסידא</strong> <small>[החסיד]</small> <strong>אזיל לקדושי ליה איתתא לבריה</strong> <small>[הלך לקדש אשה לבנו]</small> שנעשה שליח עבורו לקדשה, ולבסוף <strong>קידשה לנפשיה</strong> <small>[קידש אותה לעצמו].</small> ומקשים: <strong>והתניא</strong> <small>[והרי שנינו</small> בברייתא<small>]:</small> <strong>מה שעשה</strong> השליח — <strong>עשוי, אלא שנהג בו מנהג רמאות,</strong> וכיצד נהג כך אדם חסיד!? ומשיבים: <strong>לא יהבוה ניהליה</strong> <small>[נתנו</small> משפחת האשה <small>אותה לו]</small> לבן, והסכימו להשיאה רק לאב. ושואלים: מכל מקום <strong>איבעי ליה לאודועי</strong> <small>[צריך היה לו להודיעו]</small> לבן לפני שקידש אותה שאין רוצים לתת לו אשה זו! ומשיבים: <strong>סבר אדהכי והכי אתא איניש אחרינא מקדש לה</strong> <small>[סבור</small> היה <small>בין כך ובין כך,</small> עד שיודיע לבנו ויחזור, <small>יבוא אדם אחר ויקדש אותה].</small>
 בדומה לכך מסופר: <strong>רבה בר בר חנה יהיב ליה זוזי</strong> <small>[נתן לו כסף]</small> <strong>לרב, אמר: זבנה ניהלי להאי ארעא</strong> <small>[קנה בשבילי את הקרקע הזו].</small> <strong>אזל זבנה לנפשיה</strong> <small>[הלך</small> רב ו<small>קנה אותה לעצמו].</small> ומקשים: <strong>והתניא</strong> <small>[והרי שנינו</small> בברייתא<small>]</small> אף לענין שליח לקניה שקנה לעצמו: <strong>מה שעשה</strong> — <strong>עשוי, אלא שנהג בו מנהג רמאות!</strong> ומשיבים: <strong>באגא דאלימי הוה ליה</strong> <small>[בקעה,</small> איזור <small>של</small> אנשים <small>אלימים היה</small> זה<small>],</small> <strong>לרב</strong> — <strong>נהגי ביה</strong> <small>[היו נוהגים בו]</small> <strong>כבוד</strong> והיו מוכנים למכור לו, <strong>לרבה בר בר חנה</strong> — <strong>לא נהגי ביה</strong> <small>[היו נוהגים בו]</small> <strong>כבוד.</strong> ושואלים: מכל מקום <strong>איבעי ליה לאודועי</strong> <small>[צריך היה לו להודיעו]!</small> ומשיבים, <strong>סבר</strong> <small>[סבור</small> היה<small>]:</small> <strong>אדהכי והכי אתא איניש אחרינא זבין לה</strong> <small>[בין כך ובין כך יבוא אדם אחר</small> ו<small>יקנה אותה]</small> קרקע.
  ועוד מסופר: <strong>רב גידל הוה מהפיך בההיא ארעא</strong> <small>[היה מתעסק בקרקע אחת],</small> והיה משתדל לקנותה. <strong>אזל</strong> <small>[הלך]</small> <strong>ר' אבא זבנה</strong> <small>[</small>ו<small>קנה אותה].</small> <strong>אזל</strong> <small>[הלך]</small> <strong>רב גידל קבליה</strong> <small>[</small>ו<small>קבל,</small> התלונן <small>עליו]</small> <strong>לר' זירא. אזל</strong> <small>[הלך]</small> <strong>ר' זירא וקבליה</strong> <small>[וקבל עליו]</small> לפני <strong>רב יצחק נפחא. אמר ליה</strong> <small>[לו]</small> רב יצחק: <strong>המתן עד שיעלה</strong> ר' אבא <strong>אצלנו לרגל</strong> כאשר יבואו הכל לשמוע את דרשת הרגל אז אדבר עימו בענין זה. <strong>כי סליק</strong> <small>[כאשר עלה,</small> בא<small>]</small> ר' אבא, <strong>אשכחיה</strong> <small>[מצא אותו]</small> רב יצחק, <strong>אמר ליה</strong> <small>[לו]:</small> <strong>עני מהפך בחררה</strong> שמצא פת לחם ומתעסק בה, אף שעדיין לא זכה בה <strong>ובא אחר ונטלה הימנו, מאי</strong> <small>[מה]</small> דינו?
 <strong>אמר ליה</strong> <small>[לו]:</small> <strong>נקרא רשע.</strong> אמר לו רב יצחק: אם כן, <strong>ואלא מר מאי טעמא</strong> <strong>עבד הכי</strong> <small>[אדוני מה טעם עשה כך]</small> שרב גידל היה מתעסק בקרקע זו לקנותה, ובאת אתה ולקחתה? <strong>אמר ליה</strong> <small>[לו]:</small> <strong>לא הוה ידענא</strong> <small>[הייתי יודע]</small> שהיה מחזר אחרי קרקע זו לקנותה. אמר לו: <strong>השתא נמי ניתבה ניהליה מר</strong> <small>[עכשיו גם כן</small> ש<small>יחזיר אותה אדוני לו]</small> כיון שנודע לך שהתעסק בה קודם. <strong>אמר ליה</strong> <small>[לו]:</small> <strong>זבוני</strong> <small>[למכור]</small> <strong>לא מזבנינא לה</strong> <small>[אמכור אותה],</small> כיון <strong>דארעא קמייתא</strong> <small>[שקרקע ראשונה]</small> <strong>היא</strong> שאני קונה, <strong>ולא מסמנא מילתא</strong> <small>[ואין</small> זה <small>סימן</small> טוב <small>הדבר]</small> אם אני מוכר אותה. <strong>אי בעי</strong> <small>[אם רוצה]</small> לקבל אותה <strong>במתנה</strong> — <strong>נישקליה</strong> <small>[</small>ש<small>יקחנה].</small>
 <strong>רב גידל לא נחית לה</strong> <small>[ירד</small> לזכות בקרקע <small>זו]</small> במתנה משום <strong>דכתיב</strong> <small>[שנאמר]:</small> <strong>"ושונא מתנת יחיה"</strong> (משלי טו, כז). <strong>ר' אבא לא נחית לה</strong> <small>[ירד אליה]</small> <strong>משום דהפיך</strong> <small>[ש</small>כבר <small>הפך]</small> <strong>בה רב גידל.</strong> ונמצא שלבסוף <strong>לא מר נחית לה ולא מר נחית לה</strong> <small>[לא חכם זה ירד</small> לטפל <small>בה ולא חכם זה ירד</small> לטפל <small>בה]</small> <strong>ומיתקריא ארעא דרבנן</strong> <small>[והיתה נקראת קרקע של</small> ה<small>חכמים].</small>
 <big>ב</big> שנינו במשנה: <strong>וכן האומר לאשה התקדשי לי</strong> לאחר שלושים יום ובא אחר וקידשה בינתיים. ושואלים: אם <strong>לא בא אחר וקידשה בתוך שלשים, מהו</strong> הדין? <strong>רב ושמואל דאמרי תרוייהו</strong> <small>[שאמרו שניהם]:</small> <strong>מקודשת</strong> אחרי שלושים יום, <strong>ואף על פי שנתאכלו</strong> (נאכלו, כלו) <strong>המעות</strong> שנתן לקידושין לפני הזמן שאמר שיחולו בו הקידושין, מכל מקום היא מקודשת כיון שהחל בה ענין קידושין משעת נתינת הכסף.
  ומסבירים:  <strong>מאי טעמא</strong> <small>[מה טעם]</small> הדבר שמקודשת על אף שאין מעות בזמן חלות הקידושין? — <strong>הני זוזי</strong> <small>[הכספים הללו]</small> שנתן כקידושין <strong>לא למלוה דמו</strong> <small>[</small>הם <small>דומים]</small> <strong>ולא לפקדון</strong> שהופקד אצלה ואבד <strong>דמו</strong> <small>[</small>הם <small>דומים],</small> שבשניהם אינה מקודשת.
 <strong>לפקדון לא דמו</strong> <small>[אינם דומים]</small> כי <strong>פקדון ברשותא דמרא קא מתאכלי</strong> <small>[ברשות בעליו</small> של הפקדון הם <small>נאכלים],</small> שאם נפסדו מעצמם, הרי זה הפסדו של בעליהם, <strong>והני ברשותא דידה קא מתאכלי</strong> <small>[ואלה ברשות שלה</small> הם <small>נאכלים],</small> שהרי נתן לה כספים אלה בתורת קידושין, שיהיו שלה. <strong>למלוה נמי לא דמו</strong> <small>[גם כן אינם דומים],</small> כי <strong>מלוה להוצאה ניתנה</strong> ולפיכך אין בשעת הקידושין מעות בהן תתקדש, <strong>הני</strong> <small>[אלה]</small> <strong>בתורת קידושין יהבינהו ניהלה</strong> <small>[נתן אותם לה]</small> מלכתחילה.
  ועוד שאלו: <strong>לא בא אחר וקידשה, וחזרה בה</strong> המקודשת בתוך שלושים יום, ואינה רוצה עוד בקידושין, <strong>מהו</strong> הדין? <strong>ר' יוחנן אמר: חוזרת</strong> בה. ומדוע? <strong>אתי</strong> <small>[בא]</small> <strong>דיבור</strong> שאומרת שחוזרת בה מהקידושין, <strong>ומבטל דיבור</strong> ראשון שאמרה שמסכימה לקידושין. <strong>ריש לקיש אמר: אינה חוזרת,</strong> ולדעתו <strong>לא אתי</strong> <small>[בא]</small> <strong>דיבור</strong> אחד <strong>ומבטל דיבור</strong> קודם לו.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו: מינה שליח להפריש תרומה מתבואתו עבורו ו<strong>ביטל</strong> אחר כך את השליחות. <strong>אם עד שלא תרם</strong> השליח <strong>ביטל</strong> את השליחות — <strong>אין תרומתו</strong> של השליח שתרם אחר כך <strong>תרומה. והא הכא</strong> <small>[והרי כאן]</small> ש<strong>דיבור ודיבור הוא,</strong> שהרי בדיבור מינה אותו שליח ובדיבורו ביטל, <strong>ו</strong>מכאן רואים כי <strong>קאתי</strong> <small>[בא]</small> <strong>דיבור ומבטל דיבור!</strong> ענה לו ריש לקיש: <strong>שאני</strong> <small>[שונה]</small> <strong>נתינת מעות ליד אשה, דכי</strong> <small>[שכמו]</small> <strong>מעשה דמו</strong> <small>[נחשב</small> הדבר<small>],</small> <strong>ולא אתי</strong> <small>[בא]</small> <strong>דיבור</strong> בלבד <strong>ומבטל מעשה</strong> של נתינת המעות.
 <strong>איתיביה</strong> <small>[הקשה לו]</small> עוד ר' יוחנן ממה ששנינו: <strong>השולח גט לאשתו ו</strong>אחר כך <strong>הגיע</strong> (פגש) המשלח <strong>בשליח, או ששלח אחריו שליח ואמר לו "גט שנתתי לך בטל הוא"</strong> — <strong>הרי זה בטל. והא</strong> <small>[והרי]</small> <strong>נתינת גט ליד שליח דכי</strong> <small>[שכמו]</small> <strong>נתינת מעות ליד אשה דמי</strong> <small>[</small>היא <small>נחשבת],</small> <strong>וקתני</strong> <small>[ושנה]:</small> <strong>הרי זה בטל,</strong> ומשמע שדיבור יכול לבטל אף מעשה!
  השיב לו ריש לקיש: <strong>התם נמי</strong> <small>[שם גם כן]</small> <strong>כל כמה</strong> <small>[זמן]</small> ש<strong>לא מטא גיטא</strong> <small>[הגיע הגט]</small> <strong>לידה</strong> של האשה — <strong>דיבור ודיבור הוא,</strong> שאין משמעות הלכתית למסירת הגט לשליח, והמעשה שבדבר הוא נתינת הגט לאשה עצמה, ומשום כך <strong>אתי</strong> <small>[בא]</small> <strong>דיבור ומבטל דיבור.</strong>
 מצד שני <strong>איתיביה</strong> <small>[הקשה לו]</small> <strong>ריש לקיש לר' יוחנן,</strong> שנינו: <strong>כל הכלים יורדין לידי טומאתן,</strong> שנעשים מוכשרים לקבל טומאה, <strong>במחשבה.</strong> שאם החליט אדם שכלי מסויים שברשותו הוא גמור כבר ואינו צריך תיקון נוסף, הרי הוא מיד ראוי לקבל טומאה, <strong>ואין עולים</strong> (יוצאים) <strong>מידי</strong> הכשרם לקבל <strong>טומאתן</strong> על ידי מחשבה זו <strong>אלא בשינוי מעשה,</strong> כאשר עושה מעשה בפועל בכלי הזה, וכל זמן שלא עשה מעשה אינו מקבל טומאה.
## דף נט:
 <strong>מעשה</strong> שמתחיל לעשות בכלי כדי לתקנו ולשכללו יותר <strong>מוציא מיד מעשה</strong> קודם שעשה בו כדי לתקנו ולהשלימו <strong>ומיד מחשבה</strong> שחשב שלא לתקנו יותר, ואין הכלי מקבל טומאה עד שתושלם מלאכתו, אבל <strong>מחשבה,</strong> שרק חושב לשכלל יותר את הכלי, <strong>אין מוציאה לא מיד מעשה ולא מיד מחשבה</strong> קודמים. <strong>בשלמא</strong> <small>[נניח]</small> שמחשבה <strong>מיד מעשה לא מפקה</strong> <small>[אינה מוציאה],</small> כיון שאנו אומרים ש<strong>לא אתי</strong> <small>[בא]</small> <strong>דיבור ומבטל מעשה, אלא מיד מחשבה מיהא תפיק</strong> <small>[על כל פנים תוציא]?</small> משמע מכאן שאין דיבור מבטל דיבור!
  ומשיבים:  <strong>שאני</strong> <small>[שונה]</small> <strong>מחשבה</strong> של <strong>טומאה</strong> שיש דין מיוחד בזה לענין טומאה, <strong>דכי</strong> <small>[שכמו]</small> <strong>מעשה דמי</strong> <small>[</small>היא <small>נחשבת],</small> <strong>וכ</strong>דברי <strong>רב פפא.</strong> ש<strong>רב פפא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> בענין הכשרת אוכל על ידי מים לקבל טומאה <strong>"כי יתן"</strong> (ויקרא יא, לח) בכתיב חסר, שמשמעו שאדם נותן בעצמו, <strong>וקרינן</strong> <small>[ואנו קוראים]</small> לפי מסורת הקריאה <strong>"כי יתן",</strong> שמשמעו אפילו מעצמם נשפכו המים על האוכל. <strong>הא כיצד</strong> אנו מיישבים את הסתירה בין הכתיב והקרי — שאנו אומרים כי לענין זה
 <strong>"כי יתן" דומיא</strong> <small>[בדומה]</small> ל<strong>"כי יתן".</strong> לומר: <strong>מה "יתן"</strong> משמעו <strong>דניחא ליה</strong> <small>[שנוח לו]</small> לבעלים, שהוא רוצה בנתינת המים בכך שהרי עושה זאת מרצונו, <strong>אף "יתן"</strong> כוונתו שאף אם לא נתן את המים מעצמו, מוכשר האוכל לטומאה בזמן <strong>דניחא ליה</strong> <small>[שנוח לו]</small> בכך. ומכאן ראיה מן התורה שלענין טומאה מחשבה נחשבת כמעשה, שהרי כשמתרצה בנפילת המים על האוכל הרי זה כאילו עשה מעשה ונתן את המים בפועל. ולכן גדול כוחה של מחשבה לענין קבלת טומאה שכדי להוציא ממחשבה כזו צריך לעשות מעשה בפועל.
 <big>א</big> עד כאן היתה גירסה אחת של הסוגיה, ואילו <strong>רב זביד מתני להא שמעתתא אהא</strong> <small>[</small>היה <small>שונה את השמועה הזו על</small> הלכה <small>זו],</small> ששנינו: <strong>וכן היא שנתנה רשות לשלוחה לקדשה, והלכה היא וקדשה את עצמה</strong> לאדם אחר, <strong>אם</strong> קידושיה <strong>שלה קדמו</strong> — <strong>קידושיה קידושין, ואם של שלוחה קדמו</strong> — <strong>אין קידושיה קידושין.</strong>
 ודנו בשאלה: אם <strong>לא קדשה את עצמה ו</strong>רק <strong>חזרה בה</strong> משליחות זו <strong>מהו</strong> הדין? <strong>ר' יוחנן אמר: חוזרת</strong> בה, <strong>וריש לקיש אמר: אינה חוזרת.</strong> ומסבירים: <strong>ר' יוחנן אמר: חוזרת,</strong> כי <strong>אתי</strong> <small>[בא]</small> <strong>דיבור</strong> של ביטול השליחות <strong>ומבטל דיבור</strong> קודם, שמינתה את השליח. <strong>ריש לקיש אמר: אינה חוזרת, לא אתי</strong> <small>[בא]</small> <strong>דיבור ומבטל דיבור.</strong>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו: <strong>ביטל</strong> את שליחות השליח שמינה להפריש עבורו תרומה, <strong>אם עד שלא תרם</strong> השליח <strong>ביטל</strong> את השליחות — <strong>אין תרומתו</strong> של השליח <strong>תרומה,</strong> הרי שדיבור מבטל דיבור! <strong>אמר רבא: הכא במאי עסקינן</strong> <small>[כאן במה אנו עוסקים]</small> <strong>כגון שקדם בעל הבית ותרם</strong> הוא עצמו <strong>את כריו, דהוה ליה</strong> <small>[שהרי</small> הוא <small>לו]</small> <strong>מעשה,</strong> ומעשה ודאי מוציא מיד דיבור.
 <strong>איתיביה</strong> <small>[הקשה לו]</small> <strong>ריש לקיש</strong> <strong>לר'</strong> יוחנן ממה ששנינו: <strong>כל הכלים יורדים לידי טומאתן במחשבה, ואין עולין מטומאתן אלא בשינוי מעשה. מעשה מוציא מיד מעשה ומיד מחשבה, מחשבה אינה מוציאה לא מיד מעשה ולא מיד מחשבה. בשלמא</strong> <small>[נניח]</small> שמחשבה <strong>מיד מעשה לא מפקה</strong> <small>[אינה מוציאה]</small> כי <strong>לא אתי</strong> <small>[בא]</small> <strong>דיבור ומבטל מעשה, אלא מיד מחשבה מיהא תפיק</strong> <small>[על כל פנים תוציא]!</small>
 <strong>אמר ליה</strong> <small>[לו]</small> ר' יוחנן: <strong>שאני</strong> <small>[שונה]</small> <strong>מחשבה</strong> של <strong>טומאה, דכי</strong> <small>[שכמו]</small> <strong>מעשה דמי</strong> <small>[</small>היא <small>נחשבת],</small> <strong>וכ</strong>דברי <strong>רב פפא.</strong> ש<strong>רב פפא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"כי יתן", וקרינן</strong> <small>[ואנו קוראים]</small> <strong>"כי יתן" הא</strong> <small>[הרי]</small> <strong>כיצד?</strong> — <strong>"כי יתן" דומיא</strong> <small>[בדומה]</small> ל<strong>"יתן", מה "יתן"</strong> כוונתו <strong>דניחא ליה</strong> <small>[שנוח לו]</small> בכך <strong>אף "יותן" נמי</strong> <small>[גם כן]</small> הרי זה באופן <strong>דניחא ליה</strong> <small>[שנוח לו]</small> בכך.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו: <strong>השולח גט לאשתו והגיע</strong> (פגש) הוא עצמו <strong>בשליח, או ששלח אחריו שליח ואמר לו "גט שנתתי לך בטל הו</strong> <strong>א"</strong> — <strong>הרי זה בטל,</strong> ומשמע שאפשר לבטל שליחות אף בדיבור! ומסכמים: <strong>תיובתא</strong> <small>[קושיה חמורה]</small> היא ל<strong>ריש לקיש תיובתא</strong> <small>[קושיה</small> היא<small>],</small> ונדחו דבריו.
  ומעירים:  <strong>והילכתא כוותיה</strong> <small>[והלכה כשיטתו]</small> של <strong>ר' יוחנן ואפילו בקמייתא</strong> <small>[ב</small>גירסה <small>ראשונה]</small> כשחזרה בה האשה לאחר שקיבלה את כסף הקידושין. <strong>ואף על גב דאיכא למימר</strong> <small>[ואף על פי שיש</small> מקום <small>לומר]</small> <strong>שאני</strong> <small>[שונה]</small> <strong>נתינת מעות</strong> הקידושין <strong>ליד אשה</strong> ש<strong>כמעשה דמי</strong> <small>[נחשב]</small> <strong>אפילו הכי</strong> <small>[כך]</small> <strong>אתי</strong> <small>[בא]</small> <strong>דיבור ומבטל דיבור</strong> של הסכמה ראשונה לקידושין כל זמן שהקידושין לא חלו עוד.
  ושואלים:  <strong>קשיא הילכתא אהילכתא</strong> <small>[קשה</small> מפסק <small>הלכה</small> זה <small>על הלכה</small> אחרת<small>];</small> <strong>אמרת</strong> מצד אחד ש<strong>הילכתא</strong> <small>[הלכה]</small> <strong>כ</strong>שיטת <strong>ר' יוחנן, וקיימא לן</strong> <small>[ומוחזק בידינו]</small> ש<strong>הילכתא</strong> <small>[הלכה]</small> <strong>כ</strong>שיטת <strong>רב נחמן</strong> בענין הבא; <strong>דאיבעיא להו</strong> <small>[שנשאלה להם]</small> ללומדים שאלה זו: גט ששלח הבעל ביד שליח וחזר וביטלו לפני שניתן הגט לאשתו, <strong>מהו שיחזור</strong> המשלח <strong>ויגרש בו,</strong> באותו גט עצמו?
  — <strong>רב נחמן אמר: חוזר ומגרש בו, רב ששת אמר: אינו חוזר ומגרש בו. וקיימא לן הילכתא כותיה</strong> <small>[ומוחזק בידינו</small> ש<small>הלכה כשיטתו]</small> של <strong>רב נחמן</strong> בענין זה. ולכאורה לדברי ר' יוחנן כיון שביטל את הגט, אין הוא כשר לגרש בו עוד! ומתרצים: אין זה קושי, <strong>נהי דבטליה</strong> <small>[אם אמנם שביטלו]</small> את השליח <strong>מתורת שליח,</strong> אבל את הגט <strong>מתורת גט לא בטליה</strong> <small>[ביטלו].</small>
 <big>ב</big> שנינו במשנה שאם אמר שמקדשה לאחר שלושים יום ובא אחר וקידשה בתוך שלושים יום — <strong>מקודשת לשני. אמר רב: מקודשת לשני לעולם,</strong> כלומר, קידושין אלה תופסים בה לחלוטין, <strong>ושמואל אמר: מקודשת לשני עד שלשים יום</strong> ואולם <strong>לאחר שלשים יום פקעי</strong> <small>[פוקעים]</small> <strong>קידושי</strong> ה<strong>שני וגמרי</strong> <small>[וגומרים]</small> <strong>קידושי</strong> ה<strong>ראשון</strong> שקדמו להם.
 <strong>יתיב</strong> <small>[ישב]</small> <strong>רב חסדא וקא קשיא ליה</strong> <small>[והיה קשה לו]:</small> <strong>קידושי</strong> ה<strong>שני במאי פקעי</strong> <small>[במה</small> הם <small>פוקעים]?</small> שהרי כשתפסו קידושי השני עדיין לא חלו על אשה זו קידושי הראשון כל עיקר! <strong>אמר ליה</strong> <small>[לו]</small> <strong>רב יוסף: מר ארישא מתני לה וקשיא ליה</strong> <small>[אדוני על ראשה,</small> תחילתה של המשנה, <small>שונה</small> את המחלוקת ה<small>זו וקשה לו],</small> ואילו <strong>רב יהודה אסיפא מתני לה ולא קשיא ליה</strong> <small>[על סופה</small> של המשנה <small>שונה אותה ולא קשה לו],</small> שעל מה ששנינו אם אמר לה
 <strong>"מעכשיו ולאחר שלשים יום"</strong> וקידשה אחר בתוך שלושים יום — הרי זו מקודשת ואינה מקודשת, <strong>אמר רב:</strong> כוונתו <strong>מקודשת ואינה מקודשת לעולם,</strong> שאין התרה למצב זה אלא כשיתנו לה שניהם גט. <strong>ושמואל אמר: מקודשת ואינה מקודשת אלא עד שלשים יום, לאחר שלשים פקעי</strong> <small>[פוקעים]</small> <strong>קידושי</strong> ה<strong>שני וגמרי</strong> <small>[וגומרים]</small> <strong>קידושי</strong> ה<strong>ראשון.</strong>
 ומסבירים את טעמיהם: <strong>לרב מספקא ליה</strong> <small>[מסופק לו]</small> מה התכוון המקדש כשאמר לשון זה; <strong>אי תנאה הואי</strong> <small>[האם תנאי הוא]</small> שאמר לה: אם לא אחזור בי בתוך שלושים הרי את מקודשת מעכשיו, <strong>אי</strong> <small>[או]</small> ש<strong>חזרה הואי</strong> <small>[היא],</small> שחזר בו תוך כדי דיבורו ממה שאמר "מעכשיו", והתכוון לומר שתתקדש דווקא לאחר שלושים יום, וספק זה אינו נפתר אף לאחר שלושים יום. ואילו <strong>לשמואל פשיטא ליה דתנאה הואי</strong> <small>[פשוט לו שתנאי הוא],</small> ולפי זה בתוך שלושים יום שאפשר שיחזור בו ומשום כך מקודשת ואינה מקודשת לשני, אולם לאחר שלושים יום חלו קידושי הראשון למפרע מעכשיו, ופוקעים קידושי השני.
  ומעירים:  <strong>ו</strong>חולקים הם רב ושמואל <strong>בפלוגתא דהני תנאי</strong> <small>[ובמחלוקתם של תנאים אלה]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> האומר לאשתו שהוא נותן לה גט <strong>"מהיום ולאחר מיתה"</strong> — הרי זה <strong>גט ואינו גט,</strong> אלו <strong>דברי חכמים,</strong> שהם מסופקים אם היתה כוונתו שיחול הגט למפרע מעכשיו, וגט הוא, או שהיתה כוונתו לחזור בו ולומר שיחול לאחר מותו ואינו גט כלל. <strong>רבי אומר: כזה גט,</strong> כלומר, גט כשר הוא לפי שזה היה תנאי הגט — שיחול מעכשיו רק לאחר שימות.
  ומקשים:  <strong>ונימא</strong> <small>[ושיאמר]</small> <strong>רב</strong> במקום לפרש את שיטתו: <strong>הלכה כרבנן</strong> <small>[כחכמים],</small> <strong>ונימא</strong> <small>[ויאמר]</small> <strong>שמואל הלכה כרבי!</strong> ומשיבים: <strong>צריכא</strong> <small>[צריך]</small> שתיאמר מחלוקתם זו במפורש. ש<strong>אילו אמר רב</strong> רק <strong>הלכה כרבנן</strong> <small>[כחכמים]</small> <strong>הוה אמינא</strong> <small>[הייתי אומר]:</small> <strong>התם דלרחוקה קאתי</strong> <small>[שם</small> בגט <small>שלרחק אותה הוא בא]</small> אומרים אנו שמא רצה לחזור בו מן הגירושין, <strong>אבל הכא דלקרובה קאתי</strong> <small>[כאן</small> בקידושין <small>שלקרב אותה הוא בא]</small> <strong>אימא</strong> <small>[אמור]</small> ש<strong>מודה ליה</strong> <small>[לו]</small> <strong>לשמואל דתנאה הואי</strong> <small>[ש</small>בודאי <small>תנאי הוא]</small> ורוצה לקדש אותה בזמן קרוב.
 <strong>ו</strong>להיפך, <strong>אי</strong> <small>[אילו]</small> <strong>אמר שמואל</strong> רק ש<strong>הלכה כ</strong>שיטת <strong>רבי, הוה אמינא</strong> <small>[הייתי אומר]:</small> <strong>התם</strong> <small>[שם]</small> <strong>הוא</strong> שאומר רבי שהוא גט משום <strong>שאין גט לאחר מיתה,</strong> ולכן לא מסתבר לומר שחזר בו ורצונו לגרשה רק לאחר מיתה. <strong>אבל הכא</strong> <small>[כאן]</small> ש<strong>יש קידושין לאחר שלשים,</strong> וייתכן שכוונתו היתה לחזור בו, <strong>אימא מודי ליה</strong> <small>[אמור</small> ש<small>מודה לו]</small> שמואל <strong>לרב</strong> בקידושין, על כן <strong>צריכא</strong> <small>[צריכה]</small> המחלוקת בענין קידושין להיאמר במפורש.
 <strong>אמר אביי: ולטעמיה</strong> <small>[ולטעמו,</small> לפי שיטתו<small>]</small> של <strong>רב</strong> אם <strong>בא אחד ואמר לה "הרי את מקודשת לי מעכשיו ולאחר שלשים יום", ובא אחר</strong> בתוך שלושים יום אלה <strong>ואמר לה "הרי את מקודשת לי מעכשיו ולאחר עשרים יום"</strong>
## דף ס.
 <strong>ובא אחר ואמר לה "הרי את מקודשת לי מעכשיו ולאחר עשרה ימים</strong>", <strong>מראשון ומאחרון</strong> — <strong>צריכה גט, מאמצעי</strong> — <strong>אינה צריכה גט.</strong>
 ומה הטעם: <strong>מה נפשך</strong> <small>[רצונך],</small> כלומר, בכל אופן שתרצה לדון בדבר <strong>אי תנאה הואי</strong> <small>[אם</small> לשון זו לשון <small>תנאי היא],</small> שמקודשת מעכשיו אם לא יחזור בו בתוך שלושים יום <strong>דקמא קידושי, דהנך לאו קידושי</strong> <small>[</small>קידושין <small>של ראשון קידושין</small> הם, <small>של אלה,</small> האחרים, <small>אינם קידושין].</small> <strong>אי</strong> <small>[אם]</small> <strong>חזרה הואי</strong> <small>[היא],</small> שחזר בו לאחר שאמר "מעכשיו" ודחה את זמן חלות הקידושין, אם כן רק <strong>דבתרא קידושי, דהנך לאו קידושי</strong> <small>[של האחרון</small> הם <small>קידושין, של אלה,</small> הראשונים, <small>אינם קידושין],</small> שכולם דחו את הקידושין לזמן יותר מאוחר.
  ושואלים:  <strong>פשיטא</strong> <small>[פשוט,</small> מובן מאליו<small>]</small> שכן הוא, ומה חידש אביי? ומשיבים: <strong>מהו דתימא</strong> <small>[שתאמר]:</small> <strong>האי לישנא משמע תנאה ומשמע חזרה</strong> <small>[לשון זו משמעה</small> גם <small>תנאי ומשמעה</small> גם <small>חזרה]</small> <strong>ו</strong>לכן מספק <strong>תיבעי גיטא</strong> <small>[תצטרך</small> <strong>גט]</strong> <strong>מכל חד וחד</strong> <small>[אחד ואחד],</small> ואפילו מן האמצעי, שייתכן שהראשון התכוון לחזרה והאמצעי לתנאי ולפי אפשרות זאת רק הקידושין של השני חלו — על כן <strong>קא משמע לן</strong> <small>[השמיע לנו]</small> שלדעת רב יש כאן רק ספק עקרוני במשמעות הלשון לצד זה או אחר, אבל לא ספק פרטי לכל אחד מהשלושה, ומשום כך לעולם אינה מקודשת לאמצעי.
 <strong>עולא אמר</strong> בשם <strong>ר' יוחנן: אפילו</strong> אם קידשוה <strong>מאה</strong> בדרך זו — קידושיהם <strong>תופסין בה. וכן אמר ר' אסי אמר ר' יוחנן: אפילו מאה תופסין בה. אמר ליה</strong> <small>[לו]</small> <strong>רב משרשיא בריה</strong> <small>[בנו]</small> של <strong>רב אמי לר' אסי: אסברה</strong> <small>[אסביר]</small> <strong>לך טעמא</strong> <small>[</small>את <small>הטעם]</small> של <strong>ר' יוחנן: שוו נפשיה כי שרגא דליבני</strong> <small>[עשו</small> את <small>עצמם</small> על ידי תנאי זה <small>כמו נדבך של לבנים]</small> ש<strong>כל חד וחד</strong> <small>[אחד ואחד]</small> <strong>רוחא לחבריה שבק</strong> <small>[משאיר רווח לחבירו],</small> שכיון שנותר זמן מסויים שלא חלו בו הקידושין, יכולים קידושין אחרים לחול באותו זמן.
 <strong>מתיב</strong> <small>[מקשה]</small> על כך <strong>רב חנינא</strong> ממה ששנינו: האומר לאשתו <strong>"</strong>הרי זה גיטך <strong>מהיום ולאחר מיתה"</strong> — הרי זה <strong>גט ואינו גט, ואם מת</strong> — <strong>חולצת ולא מתייבמת,</strong> שיש ספק שמא אינם גירושין ולכן חלה עליה זיקת יבום, אבל אינה יכולה להתייבם שמא נתגרשה ואז אסורה היא איסור כרת לאחי בעלה.
 <strong>בשלמא</strong> <small>[נניח]</small> <strong>לרב</strong> — <strong>מסייעא ליה</strong> <small>[מסייעת לו]</small> הברייתא, שהרי רב סבור שיש ספק במשמעותה של לשון זו, <strong>לשמואל</strong> שלדעתו לשון זו משמעה תנאי ולא חזרה <strong>נמי</strong> <small>[גם כן]</small> אפשר לתרץ: <strong>הא מני</strong> <small>[זו</small> הברייתא כדעת <small>מי היא]</small> — כדעת <strong>רבנן</strong> <small>[חכמים]</small> <strong>היא</strong> שאמרו בכגון זה שהוא גט ואינו גט, <strong>ואנן דאמרי</strong> <small>[ואני,</small> שמואל, <small>שאמרתי]</small> שזה ודאי תנאי <strong>כ</strong>דעת <strong>רבי</strong> אמרתי.
 <strong>אלא לר' יוחנן</strong> ש<strong>אמר</strong> שלשון זו <strong>שיורא הוי</strong> <small>[הריהי שיור]</small> שמשמעה שמשייר מקום, אפשרות לקידושין נוספים, ואם אומר לשון כזו בגט הרי <strong>כל גיטא</strong> (גט) ש<strong>משייר בה</strong> משהו <strong>ולא כלום הוא,</strong> שאינו נידון כגט, שגט צריך להיות מעשה כריתות גמור. ואם כן גט כזה אינו גט כלל, וצריך אחי בעלה <strong>יבומי מייבם</strong> <small>[לייבם]</small> אותה!
 <strong>אמר רבא:</strong> כיון ש<strong>גט</strong> בא <strong>להוציא</strong> את האשה מבעלה, <strong>ומיתה</strong> גם כן גורמת <strong>להוציא</strong> אשה מבעלה שתהא מותרת להינשא, יש לומר <strong>מה ששייר</strong> מאותו <strong>גט</strong> על ידי לשון זו, מכל מקום <strong>גמרתו מיתה</strong> ועשתה מעשה כריתות גמור. <strong>אמר ליה</strong> <small>[לו]</small> <strong>אביי: מי דמי</strong> <small>[האם דומים]</small> הדברים שנוכל לומר שהאחד משלים את השני? <strong>גט מוציאה</strong> לא רק מרשות בעלה אלא גם <strong>מרשות יבם,</strong> שאין חובת יבום חלה עליה עוד, ואילו <strong>מיתה מכנסה</strong> <small>[מכניסה]</small> <strong>לרשות יבם!</strong>
 <strong>אלא אמר אביי:</strong> יש לדחות פירוש זה ולומר <strong>התם טעמא מאי</strong> <small>[שם מה הטעם]</small> שחששו לגט זה — לא מפני שיש בו ממש, אלא <strong>גזירה משום</strong> האומר לאשתו <strong>"</strong>הרי זה גיטך <strong>מהיום אם מתי"</strong> שלכל הדעות <strong>הרי זה גט,</strong> שחל מהיום כאשר ימות ויתקיים התנאי, וכיון שאפשר לטעות ולדמות את המקרים, אמרו חכמים שהאומר "מהיום ולאחר מיתה" חוששים לו כאילו היה זה גט ואסורה להתייבם.
  ושואלים:  <strong>ונגזור</strong> גם במקרה שאמר <strong>"מהיום אם מתי"</strong> ש<strong>תחלוץ</strong> ולא תתייבם, <strong>אטו</strong> <small>[משום]</small> שהוא דומה לגט של <strong>"מהיום ולאחר מיתה"!</strong> ומשיבים: אין מחייבים אותה לחלוץ, ש<strong>אם אתה אומר חולצת</strong> יטעו אנשים ויחשבו שזה שחלצה היה מפני שבמקרה מסויים זה לא רצה בה היבם, אבל אם רוצה בה היבם <strong>מתייבמת,</strong> והרי לאמיתו של דבר היא גרושה ואסורה ליבם, נמצא שעל ידי גזירה זו אפשר לגרום למכשול בדבר אסור.
  ומקשים: אם אתה חושש לטעות כזו  <strong>הכא נמי</strong> <small>[כאן גם כן]</small> ב"מהיום ולאחר מית ה" <strong>אם אתה אומר חולצת</strong> יטעו אנשים ויאמרו ש<strong>מתייבמת!</strong> ומשיבים: חשש זה אינו חשוב, כי יש לומר ש<strong>תתייבם ואין בכך כלום,</strong> שהרי מה שמחשיבים אותה כגרושה שאסורה ליבם רק <strong>חששא דרבנן</strong> <small>[חשש של חכמים]</small> <strong>הוא</strong> שגזרו משום "מהיום אם מתי" ומעיקר הדין אינו גט, ומותרת להתייבם.
 <big>א משנה</big> <strong>האומר לאשה "הרי את מקודשת לי</strong> בפרוטה זו <strong>על מנת שאתן לך מאתים זוז"</strong> — <strong>הרי זו מקודשת</strong> מיד, <strong>והוא יתן,</strong> שעליו לקיים את הבטחתו. אם אמר לה <strong>"על מנת שאתן לך</strong> סכום מסויים <strong>מכאן ועד שלשים יום"</strong> אם <strong>נתן לה בתוך שלשים</strong> יום — הרי זו <strong>מקודשת, ואם לאו</strong> <small>[לא]</small> — <strong>אינה מקודשת.</strong>
 אם אמר לה <strong>"על מנת שיש לי מאתים זוז"</strong> — <strong>הרי זו מקודשת, ו</strong>בלבד שבאמת <strong>יש לו.</strong> אם אמר לה <strong>"על מנת שאראך מאתים זוז"</strong> — <strong>הרי זו מקודשת, ויראה לה. ואם</strong> שולחני הוא ו<strong>הראה</strong> לה <strong>על השלחן</strong> כסף שאינו שלו — <strong>אינה מקודשת,</strong> שכוונת ביטוי זה היתה שיראה לה סכום כסף זה משלו.
 <big>ב גמרא</big> <strong>איתמר</strong> <small>[נאמר]</small> שנחלקו אמוראים לגבי משנה זו, <strong>רב הונא אמר</strong> שיש לגרוס: <strong>"והוא יתן",</strong> כלומר, הקידושין הם קידושין גמורים וחלים מיד בשעת מעשה הקידושין, והמקדש חייב לתת את הכסף שהבטיח. ו<strong>רב יהודה אמר</strong> שיש לגרוס: <strong>"לכשיתן",</strong> כלומר, רק כאשר יתן את הכסף יחולו הקידושין. ומסבירים, <strong>רב הונא אמר: "והוא יתן";</strong> סבור הוא כי לשון זו <strong>תנאה הוי</strong> <small>[תנאי הוא]</small> שקבע המקדש לגבי קידושין אלה, והאשה מקודשת ורק <strong>מקיים תנאה ואזיל</strong> <small>[תנאו והולך]</small> הוא. <strong>רב יהודה אמר: "לכשיתן"; לכי יהיב הוו קידושי</strong> <small>[כאשר יתן יהיו</small> אלה <small>קידושין],</small> <strong>השתא מיהא לא הוו קידושי</strong> <small>[עכשיו על כל פנים אין</small> אלה <small>קידושין].</small>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> למעשה? שהרי שניהם מודים שאם לא נתן אין אלה קידושין. ומשיבים: <strong>איכא בינייהו</strong> <small>[יש</small> הבדל <small>ביניהם]</small> למעשה, כגון <strong>שפשטה ידה וקבלה קידושין מאחר</strong> במשך הזמן שבין מעשה הקידושין עד שנתן לה הראשון מה שהבטיח; <strong>לרב הונא</strong> קידושי השני <strong>לא הוו קידושי</strong> <small>[אינם קידושין],</small> שהרי לשיטתו לאחר שנתן חלו קידושי הראשון משעה הראשונה, ואילו <strong>לרב יהודה הוו קידושי</strong> <small>[הריהם קידושין],</small> לפי שעדיין לא חלו קידושי הראשון עד שיתן.
  ומעירים:  <strong>ותנן נמי</strong> <small>[ושנינו</small> במשנה <small>גם כן]</small> ל<strong>גבי גיטין כי האי גוונא</strong> <small>[כגון זה]:</small> <strong>האומר לאשה "הרי זה גיטך על מנת שתתני לי מאתים זוז"</strong> — <strong>הרי זו מגורשת והיא תתן. איתמר</strong> <small>[נאמר]</small> שנחלקו אמוראים בפירוש הביטוי <strong>רב הונא אמר:</strong> יש לגרוס <strong>"והיא תתן". רב יהודה אמר:</strong> יש לגרוס <strong>"לכשתתן".</strong> ומאותם הטעמים שנאמרו במחלוקתם בקידושין, <strong>רב הונא אמר: "והיא תתן",</strong> כי <strong>תנאה הוי</strong> <small>[תנאי הוא],</small> <strong>מקיימא תנאה ואזלה</strong> <small>[מקיימת</small> את ה<small>תנאי והולכת].</small> <strong>רב יהודה אמר: לכשתתן,</strong> אכן <strong>לכי יהיבה ליה</strong> <small>[כאשר תיתן לו]</small> <strong>הוא דהוי</strong> <strong>גט</strong> <small>[שיהיה גט],</small> ואולם <strong>השתא מיהא לא הוי</strong> <small>[עכשיו על כל פנים אינו]</small> <strong>גט.</strong> 
## דף ס:
 <strong>מאי בינייהו</strong> <small>[מה</small> ההבדל <small>ביניהם]</small> למעשה? שהרי אף לדעת רב הונא אינה יכולה להנשא לאדם אחר עד שתתן! שכל עוד לא התקיים התנאי לא חל הגט והריהי אשת הראשון! ומשיבים: <strong>איכא בינייהו</strong> <small>[יש</small> הבדל <small>ביניהם]</small> למעשה כגון <strong>שנתקרע הגט או שאבד</strong> בינתיים; <strong>לרב הונא הוי</strong> <small>[הריהו]</small> <strong>גט,</strong> שהרי חלו הגירושין משעת נתינה, <strong>לרב יהודה לא הוי</strong> <small>[אינו]</small> <strong>גט,</strong> שצריך שיהיה הגט קיים בזמן חלותו.
  ומעירים:  <strong>וצריכא</strong> <small>[וצריך]</small> שתיאמרנה שתי המחלוקות ואי אפשר ללמוד אחת מחברתה. <strong>דאי אשמעינן</strong> <small>[שאילו היה משמיע לנו]</small> שחולקים רק ל<strong>גבי קידושין,</strong> היינו אומרים כי דווקא <strong>בהא קאמר</strong> <small>[בזו אומר]</small> <strong>רב הונא</strong> שהקידושין חלים מיד, אף שצריך אחר כך לתת, <strong>משום</strong> שבקידושין <strong>דלקרובה קאתי</strong> <small>[שלקרב אותה</small> הוא <small>בא]</small> מן הסתם התכוון שיחו לו הקידושין מיד, <strong>אבל</strong> ב<strong>גירושין דלרחקה קאתי</strong> <small>[שלרחק אותה</small> הוא <small>בא]</small> <strong>אימא מודי ליה</strong> <small>[אמור</small> ש<small>מודה לו]</small> <strong>לרב יהודה</strong> שלא יחולו הגירושין אלא משעה שתתן.
  ולהיפך, <strong>ואי איתמר בהך</strong> <small>[ואם</small> היתה <small>נאמרת</small> מחלוקתם רק <small>בזו,</small> בגירושין<small>]</small> היינו אומרים: <strong>בהך קאמר</strong> <small>[בזו אומר]</small> <strong>רב הונא</strong> שהגט חל מיד <strong>משום דאיהו לא כסיף ליה למתבעה</strong> <small>[שהוא אינו מתבייש לתבוע ממנה]</small> את הכסף כאשר ירצה ויעמוד ויגרש מיד, <strong>אבל הכא</strong> <small>[כאן]</small> בקידושין, <strong>דאיהי כסיפא לה למיתבעיה</strong> <small>[שהיא מתביישת לתבוע אותו]</small> <strong>אימא מודי ליה</strong> <small>[אמור</small> ש<small>מודה לו]</small> <strong>לרב יהודה</strong> שהאשה אינה גומרת בליבה להתקדש עד שתקבל את הכסף בפועל, על כן <strong>צריכא</strong> <small>[צריך]</small> שתיאמר המחלוקת בשני המקרים.
 <strong>מיתיבי</strong> <small>[מקשים]</small> על רב יהודה ממה ששנינו: האומר לאשתו <strong>"הרי זה גיטך על מנת שתתני לי מאתים זוז", אף על פי שנתקרע הגט או שאבד</strong> — <strong>הרי זו מגורשת,</strong> ואולם <strong>לאחר לא תנשא עד שתתן,</strong> כדברי רב הונא שהגט חל מיד בשעת נתינתו.
 <strong>ועוד תניא</strong> <small>[שנויה</small> ברייתא<small>]:</small> <strong>אמר לה "הרי זה גיטך על מנת שתתני לי מאתים זוז" ומת,</strong> אם <strong>נתנה</strong> לו — <strong>אין זקוקה ליבם,</strong> שהרי גרושה גמורה היא, <strong>לא נתנה</strong> — <strong>זקוקה ליבם. רבן שמעון בן גמליאל אומר:</strong> אם לא נתנה בחייו <strong>נו‍תנת לאחיו או לאביו או לאחד מן הקרובים</strong> היורשים אותו ומגורשת למפרע.
  ונדייק:  <strong>עד כאן לא</strong> שמענו כי <strong>פליגי</strong> <small>[חלוקים</small> הם<small>]</small> <strong>אלא דמר סבר</strong> <small>[שחכם זה,</small> סתם ברייתא, <small>סבור]</small> ש"על מנת שתתני <strong>לי"</strong> כוונתו לי <strong>ולא ליורשיי</strong> ומשום כך, אם לא נתנה לו אינה מגורשת כי לא התקיים התנאי, <strong>ומר סבר</strong> <small>[וחכם זה,</small> רבן שמעון, <small>סבור]</small> שכוונתו <strong>אפילו</strong> כשתתני <strong>ליורשיי,</strong> אבל <strong>דכולי עלמא מיהא</strong> <small>[לדעת הכל על כל פנים]</small> <strong>תנאה הוי</strong> <small>[תנאי הוא],</small> וחלות הגירושין היא כבר משעת נתינה, והרי זו <strong>תיובתא</strong> <small>[קושיה חמורה]</small> על דברי <strong>רב יהודה!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רב יהודה: הא מני</strong> <small>[</small>ברייתא <small>זו</small> כשיטת <small>מי היא]</small> — שיטת <strong>רבי היא.</strong> ש<strong>אמר רב הונא אמר רבי: כל האומר "על מנת" כאומר "מעכשיו" דמי</strong> <small>[נחשב],</small> שלשיטת רבי לשון "על מנת" משמעה העמדת תנאי על מעשה שחל מעכשיו, <strong>ו</strong>אולם <strong>פליגי רבנן עליה</strong> <small>[חלוקים חכמים עליו]</small> וסבורים שבלשון זאת אין המעשה חל מעכשיו, אלא רק משעה שיעשה את הדבר. <strong>ואנא דאמרי כרבנן</strong> <small>[ואני שאמרתי כ</small>דברי <small>חכמים]</small> ולפי שיטתם אמרתי.
 <big>א</big> <strong>גופא</strong> <small>[לגופה]</small> של אותה הלכה, <strong>אמר רב הונא אמר רבי: כל האומר "על מנת" כאומר "מעכשיו" דמי</strong> <small>[נחשב].</small> <strong>אמר ר' זירא: כי הוינן</strong> <small>[כאשר היינו]</small> <strong>בבבל הוה אמרינן</strong> <small>[היינו אומרים]:</small> <strong>הא</strong> <small>[זו]</small> ש<strong>אמר רב הונא אמר רבי: כל האומר "על מנת" כאומר "מעכשיו" דמי</strong> <small>[נחשב],</small> <strong>פליגי רבנן עליה</strong> <small>[חלוקים חכמים עליו].</small>
 <strong>כי סלקי להתם</strong> <small>[כאשר עליתי לשם,</small> לארץ ישראל<small>]</small> <strong>אשכחיה</strong> <small>[מצא]</small> את <strong>ר' אסי דיתיב וקאמר לה משמיה</strong> <small>[שישב ואמר אותה משמו]</small> של <strong>ר' יוחנן,</strong> וכך אמר: <strong>הכל מודים באומר "על מנת"</strong> ש<strong>כאומר "מעכשיו" דמי</strong> <small>[נחשב],</small> <strong>לא נחלקו אלא</strong> באומר <strong>"מהיום ולאחר</strong> <strong>מיתה"</strong> אם לאחר מיתה נחשב כתנאי או כחזרה.
 <strong>והתניא</strong> <small>[ו</small>אכן <small>כן שנינו</small> בברייתא<small>]:</small> האומר <strong>"</strong>הרי זה גיטך <strong>מהיום ולאחר מיתה"</strong> — הרי זה <strong>גט ואינו גט,</strong> אלו <strong>דברי חכמים,</strong> שמסופקים הם אם חזר בו ממה שאמר "מהיום" והתכוון בגט לאחר מיתה, שאינו גט כלל. או שמא היה זה תנאי, שחלות הגט מהיום תלויה בזה שימות. ואילו <strong>רבי אומר: כזה</strong> הוא <strong>גט</strong> גמור.
 ושואלים: <strong>ולרב יהודה</strong> ש<strong>אמר ב"על מנת" נמי פליגי</strong> <small>[גם כן</small> הם <small>חלוקים],</small> <strong>אדמיפלגי</strong> <small>[עד שהם,</small> רבי וחכמים, <small>חולקים]</small> <strong>ב</strong>בעיה של <strong>"מהיום ולאחר מיתה"</strong> — <strong>ניפלגי</strong> <small>[שיחלקו]</small> <strong>ב</strong>מקרה שאמר תנאי זה בלשון <strong>"על מנת"?</strong>
 ומשיבים: לשיטתו יש לומר שהם חלוקים גם בדבר זה, אבל שנה בלשון זו כדי <strong>להודיעך כח</strong> של <strong>רבי</strong> עד כמה הוא מרחיק ללכת בשיטתו ש<strong>"מהיום ולאחר מיתה" נמי</strong> <small>[גם כן]</small> <strong>הרי זה גט.</strong> ומקשים: <strong>וניפלגי</strong> <small>[ושיחלקו]</small> <strong>ב"על מנת" להודיעך כח</strong> של <strong>רבנן</strong> <small>[חכמים]</small> עד כמה הם מחמירים, שסבורים שאף זה אינו גט! ומשיבים: מכל מקום <strong>כח דהיתירא</strong> <small>[של היתר]</small> <strong>עדיף</strong> להודיענו, שעדיף לנו לשנות את המחלוקת בדרך שיתברר עד כמה מרחיק המתיר בסברתו.
 <big>ב</big> שנינו במשנה שהאומר לאשה <strong>"</strong>הרי את מקודשת לי <strong>על מנת שאתן לך מכאן</strong> ועד שלושים יום <strong>"</strong>— יתן לה בתוך הזמן והיא מקודשת. ושואלים: <strong>פשיטא</strong> <small>[פשוט,</small> מובן מאליו<small>]</small> שכך הוא! ומשיבים: <strong>מהו דתימא</strong> <small>[שתאמר]:</small> הזמן שקבע <strong>לאו תנאה הוא</strong> <small>[אינו תנאי]</small> מהותי <strong>ו</strong>רק <strong>לזרוזיה קאמר</strong> <small>[לזרז</small> בדבר <small>אמר</small> אותו<small>],</small> שרצה להוכיח על ידי קביעת הזמן שכוונתו רצינית, על כן <strong>קא משמע לן</strong> <small>[השמיע לנו]</small> שגם זה הוא חלק מהותי בתנאי, וביטולו מבטל את הקידושין.
 עוד שנינו במשנה שהאומר <strong>"על מנת שיש לי מאתים זוז",</strong> אם יש לו — הרי זו מקודשת ואם לאו — אינה מקודשת. ושואלים: <strong>וניחוש</strong> <small>[ונחשוש]</small> <strong>שמא יש לו</strong> אף שלא הראה אותם לה, וכיצד ניתן לבטל את הקידושין מהעדר הוכחה חיובית? <strong>ועוד, תניא</strong> <small>[שנויה</small> ברייתא<small>]</small> במפורש: <strong>חיישינן</strong> <small>[חוששים אנו]</small> <strong>שמא יש לו!</strong>
 ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה,</small> במשנתנו<small>],</small> מדובר <strong>בקידושי ודאי,</strong> וכיון שלא הוכיח שיש לו — אין אלה קידושי ודאי, <strong>הא</strong> <small>[זה</small> בברייתא<small>]</small> מדובר <strong>בקידושי ספק</strong> שמידי הספק לא יצא, ואי אפשר לבטל קידושין אלה לחלוטין.
  על מה ששנינו <strong>"על מנת שאראך מאתים זוז"</strong> — הרי זו מקודשת ויראה לה. <strong>תנא</strong> <small>[שנה</small> החכם<small>]</small> בתוספתא: <strong>לא נתכונה</strong> האשה <strong>אלא לראות משלו,</strong> ולא לראות סתם סכום כסף. על מה ששנינו ש<strong>אם הראה לה על השלחן אינה מקודשת,</strong> שואלים: <strong>פשיטא</strong> <small>[פשוט,</small> מובן מאליו<small>]</small> שכך הוא, שהרי האשה נתכוונה לראות כסף שלו! ומשיבים: <strong>לא צריכא</strong> <small>[נצרכה]</small> אלא <strong>אף על גב דנקט דמי בעיסקא</strong> <small>[אף על פי שמחזיק כספים</small> אלה <small>בעיסקה],</small> שבעל הכסף נתן לו כספים אלה לצורך עיסקה משותפת, ומכל מקום כיון שאינם שלו לא נתקיים התנאי.
 <big>ג משנה</big> האומר לאשה <strong>"</strong>הרי את מקודשת לי <strong>על מנת שיש לי</strong> שטח זריעה של <strong>בית כור עפר"</strong> — <strong>הרי זו מקודשת ו</strong>בלבד ש<strong>יש לו.</strong> ואם אמר לה <strong>"על מנת שיש לי במקום פלוני", אם יש לו באותו מקום</strong> — <strong>מקודשת, ואם לאו</strong> <small>[לא]</small> — <strong>אינה מקודשת.</strong> אמר <strong>"על מנת שאראך בית כור עפר"</strong> — <strong>הרי זו מקודשת ויראנה. ואם הראה בבקעה,</strong> כלומר, שדה בין השדות, שאינו שלו — <strong>אינה מקודשת.</strong>
 <big>ד גמרא</big> על דברי המשנה, שרק אם יש לו בית כור מקודשת ואם לא אינה מקודשת. שואלים: <strong>וניחוש</strong> <small>[ונחשוש]</small> <strong>שמא</strong> באמת <strong>יש לו! ועוד, תניא</strong> <small>[שנויה</small> ברייתא במפורש<small>]:</small> <strong>חיישינן</strong> <small>[חוששים אנו]</small> במקרה כזה <strong>שמא יש לו!</strong> ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> דין משנתנו מדבר בענין <strong>קידושי ודאי,</strong> וכיון שלא הוכיח זאת אינם קידושין, <strong>הא</strong> <small>[זה]</small> הדין בברייתא מדובר <strong>בקידושי ספק.</strong>
 ושואלים: <strong>למה לי למיתנא</strong> <small>[לשנות]</small> את המשנה הזאת <strong>גבי ארעא</strong> <small>ביחס לקרקע]</small> <strong>ולמה לי למיתנא</strong> <small>[לשנות]</small> במשנה הקודמת <strong>גבי זוזי</strong> <small>[ביחס לכספים],</small> הלא לכאורה אין הבדל כלל בין המקרים! ומשיבים: <strong>צריכא</strong> <small>[צריך]</small> שייאמר הדבר בשני המקרים; <strong>דאי אשמעינן</strong> <small>[שאם</small> היה <small>משמיע לנו]</small> רק ל<strong>גבי זוזי</strong> <small>[כספים]</small> היינו אומרים דווקא בכספים היא ספק מקודשת <strong>משום דעבידי אינשי דמצנעי</strong> <small>[שעשויים אנשים שמחביאים]</small> את מעותיהם ואין הכל יודעים אם יש להם כסף. <strong>אבל ארעא</strong> <small>[קרקע],</small> <strong>אימא</strong> <small>[אמור]:</small> <strong>אי דאית ליה ארעא</strong> <small>[אם יש לו קרקע]</small> — <strong>קלא אית ליה</strong> <small>[קול,</small> פירסום, <small>יש לו],</small> שהרי אינו יכול להחביא אותה, על כן <strong>קא משמע לן</strong> <small>[השמיע לנו]</small> שייתכן שיש קרקע בבעלותו ואף על פי כן אין הדבר ידוע לרבים.
  על מה ששנינו שאם אמר <strong>"על מנת שיש לי במקום פלוני", אם יש לו</strong> באותו מקום — הרי זו מקודשת. שואלים: <strong>פשיטא</strong> <small>[פשוט,</small> מובן מאליו<small>]</small> שאם אין לו באותו מקום אינה מקודשת, שהרי תנאי היה! ומשיבים: <strong>מהו דתימא</strong> <small>[שתאמר]:</small> <strong>אמר</strong> <small>[</small>יכול היה <small>לומר]</small> <strong>לה: מאי נפקא</strong> <small>[מה יוצא]</small> <strong>לך מינה</strong> <small>[מזה],</small> שגם אם השדה אינו במקום זה אלא במקום אחר, ואפילו מרוחק יותר <strong>אנא טרחנא ומייתינא</strong> <small>[אני אטרח ואביא]</small> מן השדה אל הבית, ומה את מפסידה? על כן <strong>קמשמע לן</strong> <small>[השמיע לנו]</small> שכיון שלא נתקיים התנאי בטלו הקידושין.
  עוד על מה ששנינו שאם אמר לה <strong>"על מנת שאראך בית כור עפר"</strong> — הרי זו מקודשת ויראנה, <strong>תאנא</strong> <small>[שנה</small> החכם<small>]</small> בתוספתא: <strong>לא נתכוונה זו אלא לראות משלו.</strong> שנינו במשנה ש<strong>אם הראה</strong> לה בית כור עפר <strong>בבקעה</strong> — <strong>אינה מקודשת.</strong> ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא לאופן <strong>דנקיט בדיסתורא</strong> <small>[שמחזיק</small> את השדה <small>באריסות]</small> ויש לו שותפות מסויימת בו, ובכל זאת אינו שלו ולא לכך נתכוונה ואינה מקודשת.
  ומעירים: ל<strong>גבי הקדש תנן</strong> <small>[שנינו</small> במשנה<small>]:</small>
## דף סא.
 <strong>המקדיש שדהו בשעת היובל,</strong> כלומר, באותם הזמנים שדין היובל נוהג בהם, כשבא לפדותו מן ההקדש <strong>נותן ב</strong>פדיון שטח של <strong>זרע חומר</strong> (כור) <strong>שעורים חמשים שקל כסף. היו</strong> בשדה <strong>נקעים</strong> (שקעים, מקומות עמוקים) <strong>עמוקים עשרה טפחים, או סלעים גבוהים עשרה טפחים</strong> — <strong>אין נמדדין עמה</strong> כאשר משערים את גובה דמי הפדיון. <strong>פחות מכאן</strong> — <strong>נמדדין עמה.</strong>
 <strong>והוינן</strong> <small>[והיינו עוסקים,</small> מתקשים<small>]</small> <strong>בה,</strong> בבעיה זו: <strong>נהי דבהדי ארעא</strong> <small>[אם אמנם שיחד עם השדה]</small> <strong>לא קדשו,</strong> שהרי הם נבדלים ממנה על ידי מרחק של עשרה טפחים לגובה או לעומק, אבל <strong>נקדשו באפי נפשייהו</strong> <small>[שיתקדשו</small> הנקעים והסלעים <small>בפני עצמם]</small> וכשיצטרפו לבית כור יפדם בחמישים שקל! <strong>וכי תימא כמה דלא הוי</strong> <small>[ואם תאמר כל עוד אין]</small> השטח <strong>בית כור</strong> ביחד <strong>לא חשיב</strong> <small>[אינו נחשב],</small> <strong>ורמינהו</strong> <small>[ומשליכים,</small> מראים סתירה<small>]</small> על כך ממה ששנינו: נאמר ביטוי מיותר בענין מקדיש שדהו
 <strong>"שדה</strong> אחוזתו<strong>"</strong> (ויקרא כז, טז), ו<strong>מה תלמוד לומר?</strong> — <strong>לפי שנאמר "זרע חמר שערים בחמשים", אין לי אלא שהקדיש בענין הזה,</strong> כלומר, רק שטח של זרע חומר שעורים, <strong>מנין לרבות</strong> שטח קטן יותר, וכגון בית זריעת <strong>לתך</strong> (חצי כור) <strong>וחצי לתך,</strong> בית <strong>סאה, תרקב</strong> (חצי סאה), <strong>וחצי תרקב, ואפילו</strong> בית <strong>רובע</strong> הקב <strong>מנין</strong> שיש בו דין קדושה ופדיון לפי הערך הקבוע בתורה? — <strong>תלמוד לומר "שדה", מכל מקום!</strong> אם כן חוזרת הקושיה שאותם נקעים וסלעים ימדדו בפני עצמן!
 <strong>אמר מר עוקבא בר חמא: הכא</strong> <small>[כאן]</small> <strong>בנקעים מלאים מים עסקינן</strong> <small>[עוסקים אנו]</small> <strong>משום דלאו בני זריעה נינהו</strong> <small>[שאינם ראויים לזריעה]</small> ואינם בכלל "שדה". ומעירים: <strong>דיקא נמי</strong> <small>[מדוייק גם כן]</small> מלשון המשנה לפרש כך, <strong>דקתני דומיא</strong> <small>[ששנה</small> נקעים <small>בדומה]</small> ל<strong>סלעים גבוהים,</strong> שאף הם אינם ראוים לזריעה. ומסכמים: אכן <strong>שמע מינה</strong> <small>[למד מכאן]</small> שכן הוא.
  ומקשים:  <strong>אי הכי</strong> <small>[אם כך]</small> שאינם ראויים לזריעה <strong>אפילו פחות מיכן</strong> מעשרה טפחים בעומק ובגובה <strong>נמי</strong> <small>[גם כן]</small> לא ייחשבו עם הקרקע! ומשיבים: אם אינם נבדלים כל כך מן השדה <strong>הנהו נאגני דארעא מיקרו</strong> <small>[אלה,</small> הנקעים הפחותים מעשרה טפחים, <small>סדקי הארץ</small> הם <small>נקראים],</small> וכן הסלעים <strong>שדרא דארעא מקרו</strong> <small>[שדרת הארץ נקראים],</small> והם חלק משדה רגיל שיש בו קצת בורות וגבשושיות.
  ל<strong>גבי מכר תנן</strong> <small>[שנינו</small> במשנה<small>]:</small> <strong>האומר לחבירו "בית כור עפר אני מוכר לך", והיו שם נקעים עמוקים עשרה טפחים או סלעים גבוהים עשרה טפחים</strong> — <strong>אין נמדדים עמה. פחות מכאן</strong> — <strong>נמדדים עמה. ואמר מר עוקבא בר חמא: אף על פי שאין מלאים מים</strong> בכל זאת אין נמדדים.
  ושואלים:  <strong>מאי טעמא</strong> <small>[מה טעם]</small> ההבדל בין הדינים? <strong>אמר רב פפא:</strong> גבי מכר שדהו הטעם הוא <strong>לפי שאין אדם רוצה שיתן את מעותיו בשדה אחת, ויראה לו כשנים וכשלשה מקומות,</strong> ולכן אינם נמדדים עימו.
  והשאלה היא <strong>הכא מאי</strong> <small>[כאן</small> לענין קידושין <small>מה</small> הדין<small>]</small> במקומות כאלה לענין מדידת גודל השדה, האם <strong>להקדש מדמינן לה</strong> <small>[מדמים אנו אותה]</small> ומצטרפים, <strong>או למכר מדמינן לה</strong> <small>[מדמים אותה]</small> ואינם מצטרפים? ומשיבים: <strong>מסתברא</strong> <small>[מסתבר]</small> לומר כי <strong>להקדש מדמינן לה</strong> <small>[מדמים אנו אותה],</small> <strong>דאמר</strong> <small>[ש</small>יכול <small>לומר]</small> <strong>לה</strong> הבעל: <strong>אנא טרחנא וזרענא ומייתינא</strong> <small>[אני אטרח ואזרע ואביא]</small> גם מן המקומות הנמוכים, שאף שיש לי קצת יותר טירחה — מכל מקום יש כאן שטח של בית כור.
 <big>א משנה</big> <strong>ר' מאיר אומר: כל תנאי שאינו</strong> כפול ואין מפורש בו גם מה יהיה אם יתקיים התנאי ומה יהא אם יתבטל <strong>כתנאי</strong> שעשה משה רבינו עם <strong>בני גד ובני ראובן</strong> כשרצו לקבל את נחלתם בעבר הירדן המזרחי — <strong>אינו תנאי</strong> ואין מתחשבים בו כלל. <strong>שנאמר, "ויאמר</strong> משה <strong>אלהם אם יעברו בני גד ובני ראובן</strong> איתכם את הירדן כל חלוץ למלחמה... ונתתם להם את ארץ הגלעד לאחוזה<strong>"</strong> (במדבר לב, כט), <strong>וכתיב</strong> <small>[ונאמר]</small> אחרי כן גם <strong>"ואם לא יעברו חלוצים</strong> איתכם, ונאחזו בתוככם בארץ כנען
 <strong>"</strong>(שם, ל). <strong>ר' חנינא בן גמליאל אומר:</strong> אי אפשר ללמוד משם לכל מקום שכן במקרה של ביטול התנאי על ידי בני גד ובני ראובן <strong>צריך הדבר לאומרו, שאלמלא כן,</strong> אם לא היה נאמר מקרא זה, <strong>יש במשמע ש</strong>אם לא יעברו חלוצים <strong>אפילו בארץ כנען לא ינחלו</strong> ואיבדו כל זכויותיהם לנחול בכל מקום, ולכן היה צריך לומר שבכל זאת לא תיבטל זכותם בארץ. ואין כאן איפוא שני צדדים של אותו תנאי, אלא השלמה וביאור של התנאי.
 <big>ב גמרא</big> ומעירים: <strong>שפיר קאמר ליה</strong> <small>[יפה אמר לו]</small> <strong>ר' חנינא בן גמליאל לר' מאיר,</strong> ולכאורה פרך את דברי ר' מאיר לגמרי ומה תשובה יש לו על כך? ומשיבים: <strong>אמר</strong> <small>[</small>יכול היה <small>לומר]</small> <strong>לך ר' מאיר: אי סלקא דעתך</strong> <small>[אם עולה על דעתך]</small> לומר כי <strong>לאו</strong> <small>[לא]</small> <strong>ל</strong>למדנו שצריך <strong>תנאי כפול הוא דאתא</strong> <small>[שבא],</small> <strong>לכתוב</strong> <small>[שיכתוב]</small> אם כן רק <strong>"ואם לא יעברו</strong> חלוצים איתכם <strong>ונאחזו בתככם",</strong> ומכאן כבר משמע שיש להם נחלה בארץ, מה שנאמר הלאה <strong>"ב</strong> <strong>ארץ כנען"</strong>
## דף סא:
 <strong>למה לי? שמע מינה</strong> <small>[למד מכאן]</small> ש<strong>ל</strong>למד ענין <strong>תנאי כפול הוא דאתא</strong> <small>[שבא],</small> שאם לא יקיימו את התנאי ינחלו יחד עם אחיהם בארץ כנען דווקא ולא בארץ הגלעד.
 <strong>ור' חנינא בן גמליאל (אמר): אי</strong> <small>[אילו]</small> <strong>לא כתב רחמנא</strong> <small>[היתה כותבת התורה]</small> <strong>"בארץ כנען", הוה אמינא</strong> <small>[הייתי אומר]</small> <strong>"ונאחזו בתככם"</strong> (במדבר לב, ל) כוונתו — <strong>בארץ גלעד,</strong> שיחלקו בה עם שאר השבטים. <strong>אבל ארץ כנען</strong> — <strong>כלל לא</strong> יקבלו בה נחלה. ושואלים: <strong>ור' מאיר</strong> מה הוא אומר על כך? ומשיבים: לדעתו <strong>"בתככם"</strong> — <strong>כל היכא דאית לכו משמע</strong> <small>[מקום שיש לכם</small> בו אחוזה <small>משמע]</small> ובכלל זה ארץ כנען. ולפיכך לא בא הביטוי "ארץ כנען" אלא לכפול את התנאי.
 <strong>תניא</strong> <small>[שנויה</small> ברייתא<small>]</small> בענייננו: <strong>אמר ר' חנינא בן גמליאל: משל למה הדבר,</strong> תנאי בני גד ובני ראובן, <strong>דומה</strong> — <strong>לאדם שהיה מחלק נכסיו לבניו, אמר: פלוני בני יירש שדה פלונית, ופלוני בני יירש שדה פלונית, ופלוני בני יתן מאתים זוז ויירש שדה פלונית, ואם לא יתן</strong> — <strong>יירש עם אחיו בשאר נכסים.</strong>
 <strong>מי גרם לו לירש עם אחיו בשאר נכסים</strong> — <strong>כפילו גרם לו.</strong> כלומר, זה שהוסיף וכפל האב והסביר מה יהא כשלא יתן. שאם לא היה כופל דבריו, ולא היה הבן נותן מאתים זוז לא היה נוטל כלום בשאר הנכסים.
  ומקשים:  <strong>והא לא דמיא</strong> <small>[והרי אינו דומה]</small> ה<strong>משל למתניתין</strong> <small>[למשנתנו];</small> <strong>התם קתני</strong> <small>[שם</small> במשנה <small>שנה]:</small> <strong>יש במשמע שאפילו בארץ כנען לא ינחלו,</strong> וכל שכן בארץ הגלעד, <strong>אלמא</strong> <small>[מכאן]</small> ש<strong>כפילה לארץ גלעד נמי מהני</strong> <small>[גם כן מועילה]</small> שיחלקו בה עם שאר השבטים, שאלמלא כן לא היו בני גד ובני ראובן נוטלים חלק אף בגלעד,
 <strong>והכא קתני</strong> <small>[וכאן שנה]:</small> <strong>מי גרם לו לירש עם אחיו בשאר נכסים</strong> שכבר חילק לאחיו — <strong>כפילו גרם לו, אלמא</strong> <small>[מכאן]</small> ש<strong>כפילה</strong> דווקא <strong>לשאר נכסים הוא דקמהני</strong> <small>[שמועילה],</small> אבל בחלק המגיע מן השדה שהיה צריך למלא בו תנאי היה זוכה בכל מקרה ולפי דרך זו, גם אלמלא הכפל היו בני גד וראובן נוטלים חלק בארץ הגלעד!
 ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שאמר ר' חנינא במשנה — אמר <strong>מקמי דנימא ליה</strong> <small>[לפני שאמר לו]</small> <strong>ר' מאיר</strong> שלשיטתו די היה לכתוב <strong>"ונאחזו"</strong> ואז היה במשמע שבלי הכפל לא יטלו בשניהם,
 <strong>הא</strong> <small>[זה]</small> המשל שאמר בברייתא — <strong>לבתר דנימא ליה</strong> <small>[זה</small> <small>לאחר שאמר לו]</small> <strong>ר' מאיר "ונאחזו".</strong> וענה לו ר' חנינא ש"ונאחזו" הכוונה לגלעד והכפל לארץ כנען, ולזה מתאים המשל. ומעתה באים לדון בשיטות אלה.
 <strong>בשלמא</strong> <small>[נניח]</small> <strong>ל</strong>שיטת <strong>ר' מאיר</strong> המצריך תנאי כפול <strong>היינו דכתיב</strong> <small>[זהו שנאמר]</small> בדברי הקדוש ברוך הוא לקין <strong>"אם תיטיב</strong> — <strong>שאת, ואם לא תיטיב</strong> — <strong>לפתח חטאת רבץ"</strong> (בראשית ד, ז). <strong>אלא לר' חנינא למה לי</strong> לפרט את שני הצדדים? ומשיבים: <strong>סלקא דעתך אמינא</strong> <small>[יעלה על דעתך לומר]</small> בלי כפל הדברים: <strong>אם תיטיב</strong> — תקבל <strong>אגרא</strong> <small>[שכר],</small> <strong>אם לא תיטיב</strong> — אין לך <strong>לא אגרא</strong> <small>[שכר]</small> <strong>ולא דינא</strong> <small>[דין</small> (עונש)<small>],</small> על כן <strong>קא משמע לן</strong> <small>[השמיע לנו]</small> כפל הדברים שאם אינו עושה טוב הרי הוא נענש.
  ועוד, <strong>בשלמא</strong> <small>[נניח]</small> <strong>ל</strong>שיטת <strong>ר' מאיר</strong> — <strong>היינו דכתיב</strong> <small>[זהו שנאמר]</small> בדברי אברהם לאליעזר כששלחו להביא אשה ליצחק <strong>"אז תנקה מאלתי"</strong> (שם כד, מא), <strong>אלא לר' חנינא בן</strong> גמליאל למה לי? והלא מכלל הן אתה שומע לאו! ומשיבים: <strong>איצטריך</strong> <small>[צריך]</small> הדבר לאומרו, שאם היה אומר רק "ולקחת אשה לבני" (שם לח)
 <strong>סלקא דעתך אמינא</strong> <small>[יעלה על דעתך לומר]:</small> <strong>היכא דניחא לה לדידה ולא ניחא ליה לדידהו מייתי בעל כרחייהו</strong> <small>[במקום שנוח לה עצמה ולא נוח להם</small> לבני המשפחה <small>יביא</small> אותה <small>בעל כורחם],</small> על כן <strong>קא משמע לן</strong> <small>[השמיע לנו]</small> שגם במקרה כזה אין עליו חובה להביאה.
  ושואלים על הכתוב באותה פרשה: "ו <strong>אם לא תאבה האשה</strong> ללכת אחריך" (שם ח) <strong>למה לי?</strong> ומשיבים: <strong>איצטריך</strong> <small>[צריך]</small> הדבר לאומרו, <strong>סלקא דעתך אמינא</strong> <small>[יעלה על דעתך לומר]:</small> <strong>היכא דניחא להו לדידהו ולא ניחא לה לדידה</strong> <small>[במקום שנוח להם ולא נוח לה]</small> — <strong>נייתי</strong> <small>[שיביא]</small> אותה <strong>בעל כרחה,</strong> על כן <strong>קא משמע לן</strong> <small>[השמיע לנו]</small> שלא.
  ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>ר' מאיר</strong> — <strong>היינו דכתיב</strong> <small>[זהו שנאמר]</small> <strong>"אם בחקתי תלכו"</strong> (ויקרא כו, ג) יבואו עליכם הברכות וכתוב גם <strong>"ואם בחקתי תמאסו"</strong> (שם טו) תבואנה עליכם הקללות, <strong>אלא ל</strong>שיטת <strong>ר' חנינא בן גמליאל למה לי</strong> כל זה? ומשיבים: <strong>אצטריך</strong> <small>[הוצרך]</small> הדבר לאומרו, <strong>סלקא דעתך אמינא</strong> <small>[יעלה על דעתך לומר]:</small> <strong>אם בחקתי תלכו</strong> — הרי לכם <strong>ברכה,</strong> ואולם <strong>אם בחקותי תמאסו</strong> — אין לכם <strong>לא ברכה ולא קללה,</strong> על כן <strong>קא משמע לן</strong> <small>[השמיע לנו]</small> שיש קללה בדבר.
  ועוד, <strong>בשלמא</strong> <small>[נניח]</small> <strong>ל</strong>דעת <strong>ר' מאיר היינו דכתיב</strong> <small>[זהו שנאמר]</small> <strong>"אם תאבו ושמעתם</strong> טוב הארץ תאכלו<strong>"</strong> (ישעיה א, יט), <strong>"ואם תמאנו ומריתם</strong> חרב תאכלו<strong>"</strong> (שם כ), <strong>אלא ל</strong>דעת <strong>ר' חנינא בן גמליאל למה לי</strong> לכפול? ומשיבים באותה דרך: <strong>אצטריך, סלקא דעתך אמינא</strong> <small>[צריך</small> הדבר, שמא <small>יעלה על דעתך לומר]</small> <strong>"אם תאבו"</strong> — תהא לכם <strong>טובה, "ואם תמאנו"</strong> — לא תהיה לכם <strong>לא טובה ולא רעה,</strong> על כן <strong>קא משמע לן</strong> <small>[השמיע לנו]</small> שלא.
  אגב הזכרת הפסוק הזה שואלים: <strong>מאי</strong> <small>[מה]</small> פירוש המילים
## דף סב.
 <strong>"חרב תאכלו"?</strong> (ישעיה א, כ)? <strong>אמר רבא:</strong> יש לפרש כאילו היה כתוב "חרב תאכלו" — מאכל המזיק לגוף כחרב. והכוונה היא ל<strong>מילחא גללניתא, נהמא דשערי אקושא, ובצלי</strong> <small>[מלח בגרגרים גסים, לחם שעורים קשה, ובצלים].</small> ש<strong>אמר מר</strong> <small>[החכם]:</small> <strong>פת פורני חריבה</strong> <small>[פת מאפיה יבשה]</small> שאוכלים <strong>במלח, ובצלים</strong> — <strong>קשים לגוף כחרבות.</strong>
 ושואלים עוד: <strong>בשלמא</strong> <small>[נניח]</small> <strong>ל</strong>דעת <strong>ר' חנינא בן גמליאל היינו דכתיב</strong> <small>[זה הוא שנאמר]</small> <strong>"אם לא שכב איש אתך ואם לא שטית טמאה תחת אישך הנקי"</strong> (במדבר ה, יט), ולא נתפרש צד השלילה בתנאי זה, <strong>אלא לר' מאיר "</strong>ואם שכב איש אותך <strong>חנקי"</strong> (תיחנקי, תמותי) <strong>מיבעי ליה</strong> <small>[צריך היה לו</small> לומר<small>]!</small> שלשיטתו היה צריך לפרש גם מה יקרה בצד האחר של התנאי ומה העונש שלו. <strong>אמר ר' תנחום:</strong> באמת <strong>"הנקי" כתיב</strong> <small>[כתוב]</small> בכתיב חסר, שאפשר לדרוש את הכתוב גם באופן זה.
  ועוד שואלים: <strong>בשלמא</strong> <small>[נניח]</small> <strong>לר' מאיר היינו דכתיב</strong> <small>[זהו שנאמר]</small> <strong>"הנקי"</strong> חסר, ללמוד גם את צידו השני של התנאי; <strong>אלא לר' חנינא בן גמליאל למה לי</strong> (לו) לומר דבר זה? ומשיבים: <strong>אצטריך</strong> <small>[צריך]</small> הדבר לאומרו כי <strong>סלקא דעתך אמינא</strong> <small>[יעלה על דעתך לומר]:</small> <strong>"אם לא שכב איש"</strong> — <strong>הנקי, "ואם שכב"</strong> — <strong>לא הנקי ולא חנקי, אלא איסורא בעלמא</strong> <small>[איסור בלבד]</small> אבל אין בכך עונש, על כן <strong>קא משמע לן</strong> <small>[השמיע לנו]</small> בכתיב החסר שלא.
  ועוד, <strong>בשלמא</strong> <small>[נניח]</small> <strong>ל</strong>דעת <strong>ר' מאיר</strong> — <strong>היינו דכתיב</strong> <small>[זהו שנאמר]</small> לגבי אפר פרה אדומה "הנוגע במת... וטמא שבעת ימים <strong>הוא יתחטא בו ביום השלישי וביום השביעי יטהר ואם לא יתחטא</strong> ביום השלישי וביום השביעי לא יטהר" (שם יט, יא–יב), <strong>אלא ל</strong>דעת <strong>ר' חנינא בן גמליאל למה לי</strong> כפילות זו?
 ומשיבים: <strong>אצטריך</strong> <small>[הוצרך]</small> הדבר לאומרו, כי <strong>סלקא דעתך אמינא</strong> <small>[יעלה על דעתך לומר]:</small> <strong>מצות הזאה בשלישי ובשביעי</strong> לכתחילה, <strong>והיכא דעבד בחד מינייהו</strong> <small>[והיכן שעשה באחד מהם</small> בלבד<small>]</small> <strong>עבד</strong> — <small>[עשה]</small> והוא טהור בדיעבד, על כן <strong>קא משמע לן</strong> <small>[השמיע לנו]</small> שאף בדיעבד אינו טהור.
  ושואלים על פסוק נוסף בהמשך: <strong>"והזה הטהר על הטמא ביום השלישי וביום השביעי"</strong> (שם, יט) <strong>למה לי</strong> לכפול את הציווי? ומשיבים: <strong>אצטריך</strong> <small>[הוצרך]</small> הדבר להיאמר <strong>סלקא דעתך אמינא</strong> <small>[יעלה על דעתך לומר]:</small> כי <strong>שלישי</strong> כוונתו <strong>למעוטי</strong> <small>[למעט]</small> <strong>שני</strong> שאינו יכול להזות לפני היום השלישי, וכן <strong>שביעי למעוטי</strong> <small>[למעט]</small> <strong>ששי,</strong> שאינו יכול להזות לפני כן, משום <strong>דקא</strong> <small>[שהוא]</small> <strong>ממעט בימי טהרה</strong> לפני ההזאה, <strong>אבל היכא דעבד</strong> <small>[מקום שעשה]</small> למשל <strong>בשלישי ובשמיני, דקא מפיש</strong> <small>[שמוסיף,</small> מרבה<small>]</small> <strong>בימי טהרה</strong> — <strong>אימא שפיר דמי</strong> <small>[אמור שטוב הדבר],</small> על כן <strong>קא משמע לן</strong> <small>[השמיע לנו]</small> שצריך להיות גם מרחק קבוע של ארבעה ימים בין ההזאות.
 ושואלים: הכתוב <strong>"וחטאו ביום השביעי"</strong> (שם) <strong>למה לי?</strong> ומשיבים: <strong>אצטריך</strong> <small>[הוצרך]</small> הדבר לאומרו, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הני מילי</strong> <small>[דברים אלה]</small> שצריך להטהר שתי פעמים הם רק <strong>ל</strong>ענין אכילה ונגיעה ב<strong>קדשים, אבל לתרומה</strong> — <strong>בחד נמי סגיא</strong> <small>[ב</small>הזאה <small>אחת גם כן מספיק],</small> על כן <strong>קא משמע לן</strong> <small>[השמיע לנו]</small> שלא.
 <big>א משנה</big> <strong>המקדש את האשה ואמר</strong> לאחר מכן: <strong>כסבור הייתי</strong> כשקידשתיה <strong>שהיא כהנת</strong> (בת למשפחת כהנים) <strong>ו</strong>נמצא ש<strong>הרי היא לויה,</strong> או שחשב שהיא <strong>לויה והרי היא כהנת,</strong> או שחשב שהיא <strong>עניה והרי היא עשירה,</strong> או שהיא <strong>עשירה והרי היא עניה</strong> — <strong>הרי זו מקודשת, מפני ש</strong>היא <strong>לא הטעתו</strong> ולא היה ביניהם תנאי מפורש בדבר.
 <strong>האומר לאשה "הרי את מקודשת לי לאחר שאתגייר", או</strong> שאמר לה "הרי את מקודשת לי <strong>לאחר שתתגיירי</strong> את", או שהיה עבד ואמר <strong>"</strong>הרי את מקודשת לי <strong>לאחר שאשתחרר", או</strong> שהיא היתה שפחה ואמר לה <strong>"לאחר שתשתחררי",</strong> או שאומר לאשת איש <strong>"לאחר שימות בעליך", או</strong> לאחות אשתו <strong>"לאחר שתמות אחותיך",</strong> או לזקוקה לייבום (שלדעת תנא זה אין קידושין תופסים בה) <strong>"לאחר שיחלוץ ליך</strong> (לך) <strong>יבמיך</strong> (זה שאת זקוקה לו לייבום <strong>"</strong>— בכל אלה <strong>אינה מקודשת,</strong> שכיון שעתה אין קידושין יכולים לחול בה, נמצא שהוא מקדש באופן שלא בא לעולם עדיין ואינו קיים במציאות.
 <strong>וכן האומר לחבירו: "אם ילדה</strong> (תלד) <strong>אשתך נקבה הרי זו מקודשת לי"</strong> — גם אם נולדה בת <strong>אינה מקודשת.</strong> אבל <strong>אם</strong> כשאמר לשון זו <strong>היתה אשת חברו מעוברת ו</strong>כבר <strong>הוכר עוברה</strong> באותה שעה, שהיה ידוע שהיא מעוברת — <strong>דבריו קיימין, ואם ילדה נקבה</strong> — <strong>מקודשת.</strong>
 <big>ב גמרא</big> <strong>תנן התם</strong> <small>[שנינו שם]</small> במשנה: <strong>אין תורמין מן</strong> הפרי <strong>התלוש</strong> מן הקרקע <strong>על</strong> הפרי <strong>המחובר</strong> לקרקע, שעדיין אין הפרי המחובר חייב בתרומה. <strong>ואם תרם</strong> — <strong>אין תרומתו תרומה</strong> גם כשיתלשו.
 <strong>בעא מיניה</strong> <small>[שאל אותו]</small> <strong>רב אסי מר' יוחנן:</strong> אם <strong>אמר "פירות ערוגה זו</strong> שהם <strong>תלושים, יהיו תרומה על פירות ערוגה זו</strong> ה<strong>מחוברים",</strong> או <strong>"פירות ערוגה זו</strong> ה<strong>מחוברים יהיו תרומה על פירות ערוגה זו</strong> ה<strong>תלושים,</strong> לא עכשיו אלא <strong>לכשיתלשו", ונתלשו, מהו? אמר ליה</strong> <small>[לו]:</small> <strong>כל</strong> דבר <strong>שבידו</strong> לעשותו <strong>לאו</strong> <small>[לא]</small> <strong>כמחוסר מעשה דמי</strong> <small>[</small>הוא <small>נחשב],</small> וכיון שבידו לתלוש כעת את הפירות המחוברים, חל דין תרומה עליהם.
 <strong>איתיביה</strong> <small>[הקשה לו]:</small> <strong>האומר לאשה "הרי את מקודשת לי לאחר שאתגייר",</strong> או <strong>"לאחר שתתגיירי",</strong> או <strong>"לאחר שאשתחרר",</strong> או <strong>"לאחר שתשתחררי",</strong> או <strong>"לאחר שימות בעליך",</strong> או <strong>"לאחר שתמות אחותיך",</strong> או <strong>"לאחר שיחלוץ ליך יבמיך"</strong> — <strong>אינה מקודשת.</strong>
 <strong>בשלמא כולהו</strong> <small>[נניח כולם]</small> <strong>לאו</strong> <small>[לא]</small> <strong>בידו</strong> הם, וכל דבר שאינו כעת במציאות אין דרך לקנותו, <strong>אלא גר</strong> (כלומר, האומר "לאחר שאתגייר") <strong>הוי</strong> <small>[הרי]</small> <strong>בידו</strong> הדבר, שאם ירצה יתגייר, ולשיטת ר' יוחנן כיון שיכול לעשות את הדבר כעת הריהו כאילו נעשה! ודוחים: <strong>גר נמי לאו</strong> <small>[גם כן לא]</small> <strong>בידו</strong> <small>[גם כן אינו בידו]</small> להתגייר בכל עת שירצה, ש<strong>אמר ר' חייא בר אבא אמר ר' יוחנן:</strong>
## דף סב:
 <strong>גר צריך שלשה</strong> ישראלים שיקבל גרות בפניהם. <strong>מאי טעמא</strong> <small>[מה טעם]</small> הדבר — <strong>"משפט</strong> אחד יהיה לכם כגר כאזרח<strong>"</strong> (ויקרא כד, כב) <strong>כתיב ביה</strong> <small>[נאמר בו]</small> בגר, וצריך לנהוג בגיורו כמו <strong>דין</strong> (משפט), שצריך שיהיו בו שלושה דיינים, ואם כן <strong>מי יימר דמזדקקו ליה הני תלתא</strong> <small>[מי יאמר שיזקקו לו אותם שלושה]</small> ונמצא שאין הדבר בידו.
 <strong>מתקיף לה</strong> <small>[מקשה על כך]</small> <strong>ר' אבא בר ממל: אלא מעתה, הנותן פרוטה לשפחתו</strong> שלו, <strong>ואמר "הרי את מקודשת לי לאחר שאשתחרריך</strong> (שאשחררך)" — <strong>הכי נמי דהוו</strong> <small>[כך גם כן</small> תאמר <small>שיהיו]</small> <strong>קידושין</strong> כיון שבידו לשחררה? ודוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> — <strong>מעיקרא</strong> היתה נחשבת השפחה ל<strong>בהמה, השתא</strong> <small>[עכשיו]</small> היא כ<strong>דעת אחרת,</strong> שלאחר שנשתחררה הריהי כישראל ואינה נחשבת כאותה אישיות כלל.
  ומקשים:  <strong>ואלא הא</strong> <small>[זו]</small> ש<strong>אמר ר' אושעיא: הנותן פרוטה לאשתו ואמר לה "הרי את מקודשת לי לאחר שאגרשיך"</strong> — <strong>אינה מקודשת, הכי נמי</strong> <small>[כך גם כן]</small> <strong>ל</strong>דעת <strong>ר' יוחנן</strong> תאמר <strong>דהוו</strong> <small>[שיהיו]</small> <strong>קידושין</strong> שהרי בידו לגרשה? ומשיבים: <strong>נהי</strong> <small>[אם אמנם]</small> ש<strong>בידו לגרשה,</strong> אבל וכי <strong>בידו לקדשה</strong> שלא מרצונה? ואם כן אין הדבר ברשותו, שלאחר שתתגרש תעמוד ברשות עצמה ולא יהא הדבר תלוי בו עוד.
  ושואלים: אם כן,  <strong>תפשוט</strong> <small>[תפתור]</small> מכאן את השאלה <strong>דבעי</strong> <small>[ששאל]</small> <strong>רב אושעיא: הנותן שתי פרוטות לאשה, באחת אמר לה "התקדשי לי היום", ובאחת אמר לה "התקדשי לי לאחר שאגרשיך"</strong> שהשארנו את השאלה מה דינה של אשה זו לאחר שנתגרשה כשאלה ללא תשובה, <strong>תפשוט מינה</strong> <small>[תפתור מכאן]</small> <strong>שלא הוו</strong> <small>[יהיו]</small> <strong>קידושין!</strong> ומשיבים: ספיקו של רב אושעיא היה <strong>דלמא</strong> <small>[שמא]</small> במקרה זה <strong>כי היכי דתפסי</strong> <small>[כמו שתופסים]</small> <strong>קידושין השתא</strong> <small>[עכשיו]</small> — <strong>תפסי נמי</strong> <small>[תופסים גם כן]</small> <strong>לאחר</strong> מ<strong>כן,</strong> שכיון שעכשיו היא ברשות עצמה ומסכימה להתקדש לו יכול הוא לקדשה מעכשיו גם לזמן אחר.
  ומעירים:  <strong>תניא כותיה</strong> <small>[שנויה</small> ברייתא <small>כשיטתו]</small> של <strong>ר' יוחנן:</strong> <strong>אין תורמין מן התלוש על המחובר, ואם תרם</strong> — <strong>אין תרומתו תרומה. כיצד? אמר "פירות ערוגה זו</strong> שהם <strong>תלושין יהיו תרומה על פירות ערוגה זו מחוברת" או "פירות ערוגה זו מחוברת יהיו תרומה על פירות ערוגה זו תלושין" — לא אמר כלום,</strong> שאין חובת תרומה אלא על התלוש. <strong>אבל אמר</strong> שיהיו תרומה <strong>"לכשיתלשו" ונתלשו</strong> — <strong>דבריו קיימין,</strong> שבידו לתולשם.
 <strong>יתר על כן אמר ר' אליעזר בן יעקב: אפילו אמר "פירות ערוגה זו תלושין יהיו תרומה על פירות ערוגה זו מחוברת",</strong> או <strong>"פירות ערוגה זו מחוברת יהיו תרומה על פירות ערוגה זו תלושין לכשיביאו שליש ויתלשו"</strong> ובאותה שעה עדיין לא הגיעו לבישול, ואז אין עליהם עוד כל חיובי תרומות ומעשרות כלל, <strong>והביאו שליש, ונתלשו</strong> — <strong>דבריו קיימין.</strong>
 <strong>אמר רבה: לא אמר ר' אליעזר בן יעקב אלא בשחת,</strong> שאף שעדיין לא בשלו השיבולים היטב, מכל מקום יש כבר שיבולים, למרות שאינן בשלות, <strong>אבל באגם,</strong> כלומר, שהתבואה היתה עדיין רכה לגמרי — <strong>לא. רב יוסף אמר: אפילו באגם.</strong> ואגב הדברים שואלים: <strong>מאי משמע דהאי אגם לישנא דבוצלנא הוא</strong> <small>[כיצד משתמע שאגם זה לשון צמיחה היא]?</small> ומשיבים: <strong>אמר ר' אלעזר:</strong> ש<strong>אמר קרא</strong> <small>[הכתוב]</small> <strong>"הלכף כאגמן ראשו"</strong> (ישעיה נח, ה) כלומר, כצמח רך הנראה ככופף ראשו.
  ושואלים:  <strong>כמאן אזלא הא דתניא</strong> <small>[כ</small>דעת <small>מי הולכת</small> ברייתא <small>זו ששנינו]:</small> <strong>האומר לחברו "אם ילדה</strong> (תלד) <strong>אשתך נקבה,</strong> תהא אותה בת <strong>מקודשת לי"</strong> — <strong>לא אמר כלום. ואמר ר' חנינא: לא שנו</strong> שלא אמר כלום <strong>אלא שאין אשתו מעוברת, אבל</strong> אם <strong>אשתו מעוברת</strong> — <strong>דבריו קיימין</strong>. <strong>כמאן</strong> <small>[כ</small>שיטת <small>מי]?</small> ומשיבים: את הברייתא אפשר לפרש כדברי הכל, <strong>אי</strong> <small>[אם]</small> <strong>כ</strong>דעת <strong>רבה</strong> צריך לומר <strong>כשהוכר עוברה</strong> כבר, כמו שחת, שניכרות בה כבר השיבולים, <strong>אי</strong> <small>[אם]</small> <strong>כ</strong>דעת <strong>רב יוסף</strong> — <strong>אף על פי ש</strong>עדיין <strong>לא הוכר עוברה.</strong>
 <strong>ואיכא דאמרי</strong> <small>[ויש שאומרים]</small> את כל המחלוקת הזו בלשון אחרת: <strong>אמר רבה: לא אמר ר' אליעזר בן יעקב</strong> את דבריו <strong>אלא בשחת דבי כיבשא</strong> <small>[של שדה בעל]</small> שאינה צריכה השקיה, <strong>אבל בשחת דבי שקיא</strong> <small>[של בית שלחין, שצריך להשקות]</small> — <strong>לא,</strong> כיון שאם לא ישקנה לא תגדל מעצמה, ונחשבת היא כדבר שלא בא לעולם כלל. <strong>רב יוסף אמר: אפילו בשחת דבי שקיא</strong> <small>[של בית שלחין]</small> שכיון שכבר הגיעה לכדי שחת הריהי דבר שבא לעולם.
  ושואלים: לפי לשון זו של המחלוקת,  <strong>כמאן אזלא הא דתניא</strong> <small>[כ</small>דעת <small>מי הולכת</small> ברייתא <small>זו ששנינו]:</small> <strong>האומר לחבירו "אם ילדה</strong> (תלד) <strong>אשתך נקבה</strong> תהא זו <strong>מקודשת לי"</strong> — <strong>לא אמר כלום. ואמר ר' חנינא: לא שנו אלא שאין אשתו מעוברת, אבל אשתו מעוברת</strong> — <strong>דבריו קיימים. כמאן</strong> <small>[כ</small>דעת <small>מי]</small> — בודאי <strong>כשהוכר עוברה, ו</strong>אז הדברים הם כ<strong>דברי הכל,</strong> כלומר, גם רבה וגם רב יוסף, שלא נאמרו דבריו של ר' אליעזר בן יעקב אלא בשחת שכבר ניכרות בה השיבולים.
 <strong>אמר אביי: ר' אליעזר בן יעקב, ורבי, ור' מאיר כולהו סבירא להו</strong> <small>[כולם סבורים]</small> סברה אחת שווה — ש<strong>אדם</strong> <strong>מקנה דבר שלא בא לעולם,</strong> כלומר, שיכול להיות קנין בדבר שעדיין לא הגיע לעולם. <strong>ר' אליעזר בן יעקב</strong> — <strong>הא דאמרן</strong> <small>[זו שאמרנו],</small> שיכול אדם להרים תרומה אפילו על דבר שלא הגיע עדיין לכלל חיוב במצוה זו. <strong>רבי</strong> היכן מוצאים שגילה דעה זו — <strong>דתניא</strong> <small>[ש</small>כן <small>שנינו</small> בברייתא<small>]:</small>
## דף סג.
 <strong>"לא תסגיר עבד אל אדניו"</strong> (דברים כג, טז) <strong>רבי אומר: בלוקח</strong> (קונה) <strong>עבד על מנת לשחררו הכתוב מדבר,</strong> שאסור לבית דין להסגירו לאותו אדם, משום שאינו עבדו ואסור להשתעבד בו. ושואלים: <strong>היכי דמי</strong> <small>[כיצד בדיוק היה הדבר]?</small> <strong>אמר רב נחמן בר יצחק: כגון</strong> ש<strong>כתב ליה</strong> <small>[לו]</small> לעבד בשטר השחרור <strong>"לכשאקחך, הרי עצמך קנוי לך מעכשיו",</strong> ואף שעדיין לא היה קנוי לו. ומכל מקום נקנה העבד לעצמו מאותה שעה. הרי שלדעתו אדם מקנה דבר שלא בא לעולם, שיכול אדם לעשות מעשה שחרור בעבדו עוד לפני שקנאו.
 <strong>ר' מאיר, דתניא</strong> <small>[ש</small>כן <small>שנינו</small> בברייתא<small>]:</small> <strong>האומר לאשה "הרי את מקודשת לי לאחר שאתגייר",</strong> או <strong>"לאחר שתתגיירי",</strong> או <strong>"לאחר שאשתחרר",</strong> או <strong>"לאחר שתשתחררי",</strong> או <strong>"לאחר שימות בעליך",</strong> או <strong>"לאחר שתמות אחותיך",</strong> או <strong>"לאחר שיחלוץ לך יבמיך"</strong> — <strong>אינה מקודשת. ר' מאיר אומר: מקודשת. ר' יוחנן הסנדלר אומר: אינה מקודשת.</strong>
 <strong>ר' יהודה הנשיא אומר: מקודשת. ומה טעם אמרו "</strong><strong>אינה מקודשת"</strong> — <strong>משום איבה,</strong> בין האחיות, שקידושיה של אחת תלויים במותה של האחרת, ובין הבעל לאשתו. ומשום כך גזרו שלא תהיה מקודשת, אבל מעיקר הדין מקודשת היא. ומכל מקום, לשיטת ר' מאיר ור' יהודה הנשיא יכול אדם לקדש אשה גם אם עכשיו היא אסורה עליו, והרי זה דבר שלא בא לעולם.
  ושואלים:  <strong>ונחשוב נמי</strong> <small>[ושימנה,</small> בין הסבורים שאדם מקנה דבר שלא בא לעולם <small>גם כן]</small> את <strong>ר' יהודה הנשיא!</strong> ומשיבים: <strong>היינו רבי, היינו ר' יהודה הנשיא,</strong> כלומר, זהו אותו התנא.
  ושואלים:  <strong>ונחשוב נמי</strong> <small>[ונמנה גם כן]</small> את <strong>ר' עקיבא, דתניא</strong> <small>[ש</small>כן <small>שנינו</small> בברייתא<small>],</small> נדרה אשה לבעלה: <strong>"קונם</strong> (אסור כחרם) מה <strong>שאני עושה, לפיך",</strong> שלא תוכל להנות ממנו — <strong>אין</strong> הבעל <strong>צריך להפר</strong> את הנדר, משום שהיא חייבת מכוח הנישואין לעשות מלאכה עבורו ואין הנדר חל.
 <strong>ר' עקיבא אומר:</strong> מכל מקום <strong>יפר, שמא תעדיף עליו</strong> (תרבה במלאכה עבורו) <strong>יתר מן הראוי לו</strong> שקצבו חכמים לעבודת האשה, ועל העודף הזה חל האיסור, שהרי לגבי העודף אינה משועבדת לבעלה. ואף שבשעת הנדר לא היתה עדיין ההעדפה מכל מקום הנדר חל, משמע שיכול הנדר לחול אף על דבר שעדיין לא בא לעולם. ודוחים: <strong>האיתמר עלה</strong> <small>[הרי</small> כבר <small>נאמר עליה]</small> ש<strong>אמר רב הונא בריה</strong> <small>[בנו]</small> של <strong>רב יהושע:</strong> כאן מדובר <strong>באומרת "יקדשו ידי לעושיהם"</strong> (למי שעשה, שברא אותם), כלומר, שהיא מקדישה את ידיה עצמן, <strong>וידים</strong> הרי <strong>איתנהו</strong> <small>[ישנן]</small> <strong>בעולם</strong> ומשום כך חל הנדר.
 <big>א משנה</big> <strong>האומר לאשה "הרי את מקודשת לי על מנת שאדבר עליך</strong> לטובה <strong>לשלטון",</strong> או <strong>"</strong>על מנת ש<strong>אעשה</strong> (אעבוד) <strong>עמך כפועל",</strong> אם <strong>דבר עליה לשלטון ועשה עמה כפועל</strong> — <strong>מקודשת, ואם לאו</strong> <small>[לא]</small> עשה כן — <strong>אינה מקודשת.</strong>
 <big>ב גמרא</big> <strong>אמר ריש לקיש: והוא שנתן לה</strong> בשעת קידושין <strong>שוה פרוטה,</strong> אבל בדיבור או במלאכה עצמם אינה מתקדשת, אלא הם רק בגדר תנאי. ושואלים: <strong>ובשכר</strong> העשיה והאמירה <strong>לא? והתניא</strong> <small>[והרי שנינו</small> בברייתא<small>]:</small> האומר לאשה <strong>"</strong>הרי את מקודשת לי <strong>בשכר שהרכבתיך על החמור",</strong> או <strong>"</strong>בשכר <strong>שהושבתיך בקרון" או "</strong>בשכר שהושבתיך <strong>בספינה"</strong> — <strong>אינה מקודשת,</strong> שהרי זה כחוב שנתחייבה לו כבר, והמקדש במלוה שיש לו על האשה אינה מקודשת.
  אבל אם אמר לה <strong>"</strong>הרי את מקןדשת לי <strong>בשכר שארכיבך על החמור",</strong> או <strong>"</strong>הרי את מקודשת לי בשכר <strong>שאושיבך בקרון" או "</strong>שאושיבך <strong>בספינה"</strong> — <strong>מקודשת! וכי תימא</strong> <small>[ואם</small> <strong>תאמר]:</strong> <strong>הכא נמי בדיהב</strong> <small>[כאן גם כן</small> מדובר <small>ב</small>אופן <small>שנתן]</small> <strong>לה שוה פרוטה, והא</strong> <small>[והרי]</small> <strong>"בשכר" קאמר</strong> <small>[אומר</small> הוא<small>],</small> משמע שבשכר זה היא מתקדשת!
 <strong>ועוד תניא</strong> <small>[שנויה</small> ברייתא<small>]:</small> אמרה האשה לגבר <strong>"שב עמי בצוותא ואקדש לך</strong> בשכר זה <strong>",</strong> או <strong>"שחוק</strong> (שחק) <strong>לפני",</strong> או <strong>"רקוד לפני",</strong> או <strong>"עשה</strong> לי מלאכה <strong>כדימוס</strong> (כנדבך הבנין) <strong>הזה", שמין</strong> (מעריכים), <strong>אם יש בו</strong> בשירות שהוא נותן לה כדי <strong>שוה פרוטה</strong> — <strong>מקודשת, ואם לאו</strong> <small>[לא]</small> — <strong>אינה מקודשת! וכי תימא</strong> <small>[ואם תאמר]:</small> <strong>הכא נמי בדיהב</strong> <small>[כאן גם כן</small> מדובר באופן <small>שנתן]</small> <strong>לה שוה פרוטה</strong> — <strong>והא</strong> <small>[והרי]</small> <strong>"שמין אותו" קאמר</strong> <small>[אומר</small> הוא<small>],</small> ואם היה זה רק תנאי, לשם מה צריך שומא. הרי זו <strong>תיובתא</strong> <small>[קושיה חמורה]</small> על <strong>ריש לקיש!</strong>
 ומשיבים: <strong>אמר</strong> <small>[יכול היה</small> <small>לומר]</small> <strong>לך ריש לקיש: האי</strong> <small>[זה]</small> ה<strong>תנא ברא</strong> <small>[החיצון],</small> בעל המשנה החיצונית, הברייתא, <strong>סבר</strong> <small>[סבור</small> הוא<small>]:</small> <strong>אינה לשכירות אלא לבסוף,</strong> שחיוב תשלום שכר עבודה חל רק בסוף המלאכה, ובאותה שעה הריהי מתקדשת לו בכסף זה ואין זה מלוה. <strong>ו</strong>ה<strong>תנא דידן סבר</strong> <small>[שלנו סבור]</small> ש<strong>ישנה לשכירות מתחילה ועד סוף,</strong> ובכל רגע ורגע של השכירות חל חיוב זה, ולכן בגמר העבודה נשאר רק חוב שהיא חייבת לו, ובמלוה אי אפשר לקדש.
  ושואלים:  <strong>ומאי דוחקיה</strong> <small>[ומה דוחקו]</small> של <strong>ריש לקיש לאוקמיה למתניתין</strong> <small>[להעמיד,</small> להסביר <small>את משנתנו]</small> <strong>בישנה לשכירות מתחילה ועד סוף, ובדיהב</strong> <small>[ובשנתן]</small> <strong>לה</strong> שווה פרוטה? ומדוע אינו מפרש כפשוטו שמקדשה בשכר הפעולה, וכדעת האומר שאינה לשכירות אלא לבסוף?
  ומשיבים, <strong>אמר רבא: מתניתין קשיתיה</strong> <small>[המשנה היתה קשה לו];</small> <strong>מאי איריא דתני</strong> <small>[מה שייך, מדוע</small> דווקא <small>שנה]</small> בלשון <strong>"על מנת"? ניתני</strong> <small>[שישנה]</small> בלשון <strong>"בשכר",</strong> כמו בברייתא, <strong>אלא שמע מינה</strong> <small>[למד מכאן]:</small> <strong>כל "על מנת"</strong> הוא תנאי נוסף <strong>היכא דיהב</strong> <small>[היכן שנתן]</small> <strong>לה</strong> כבר <strong>הוא</strong> שווה פרוטה, ושכר הפעולה אינו עצם כסף הקידושין.
 <big>ג משנה</big> קידש את האשה ואמר לה <strong>"על מנת שירצה אבא</strong> בקדושין אלה <strong>",</strong> אם <strong>רצה האב</strong> — <strong>מקודשת, ואם לאו</strong> <small>[לא]</small> — <strong>אינה מקודשת.</strong> אם <strong>מת האב</strong> — <strong>הרי זו מקודשת</strong> אף שלא גילה האב את דעתו. <strong>מת הבן</strong> — <strong>מלמדין</strong> את <strong>האב לומר שאינו רוצה,</strong> ונמצאים קידושיה נעקרים למפרע, ולא תזדקק ליבום.
 <big>ד גמרא</big> <strong>מאי</strong> <small>[מה]</small> משמעות <strong>"על מנת שירצה אבא"? אילימא</strong> <small>[אם תאמר]</small> שהכוונה היא <strong>עד דאמר אבא "אין"</strong> <small>[שיאמר האב "כן"]</small> ויגלה דעתו שהוא רוצה בכך, <strong>אימא מציעתא</strong> <small>[אמור</small> אם כן את <small>אמצעה]</small> של המשנה: <strong>מת האב</strong> — <strong>הרי זו מקודשת, והא</strong> <small>[והרי]</small> <strong>לא אמר "אין"</strong> <small>["כן"]</small> ולא נתקיים התנאי! <strong>אלא:</strong>
## דף סג:
 <strong>על מנת שישתוק אבא,</strong> שלא יאמר בשעת הקידושין שאינו רוצה. ואולם אם כן, <strong>אימא סיפא</strong> <small>[אמור</small> את <small>סופה]</small> של המשנה: <strong>מת הבן</strong> — <strong>מלמדין את האב לומר שאינו רוצה. אמאי</strong> <small>[מדוע]</small> מועיל הדבר? <strong>והא שתיק</strong> <small>[והרי שתק]</small> תחילה כששמע זאת! אלא משמע ששתיקתו בלבד אינה נקראת רציה! <strong>אלא</strong> בהכרח לומר ש"על מנת שירצה אבא" כוונתו ש<strong>אמר לה "על מנת שלא ימחה אבא"</strong> לעולם בקידושין אלו.
  ושואלים: מצאנו איפוא שמפרשים את המשנה  <strong>רישא בחד טעמא ומציעתא וסיפא בחד טעמא</strong> <small>[</small>את <small>ראשה בטעם</small> באופן <small>אחד, ו</small>את <small>אמצעה וסופה בטעם אחד]!</small> <strong>אמר ר' ינאי: אין</strong> <small>[כן],</small> כך באמת צריך לפרש. <strong>אמר ריש לקיש: שמע מינה</strong> <small>[למד מכאן]</small> ש<strong>ר' ינאי</strong> סבור כי <strong>דחקינן ומוקמינן מתניתין בתרי טעמא ואליבא דחד תנא</strong> <small>[דוחקים ומעמידים אנו</small> את <small>משנתנו בשני טעמים</small> שני מקרים שונים, אבל <small>לפי</small> שיטתו של <small>תנא אחד]</small> <strong>ולא מוקמינן בתרי תנאי ובחד טעמא</strong> <small>[ואין אנו מעמידים</small> אותה <small>כ</small>דעת <small>שני תנאים ובטעם אחד],</small> שיש להעדיף דרך זו של פרשנות השומרת על אחדות מחבר המשנה.
 <strong>רב יוסף בר אמי אמר: לעולם</strong> תפרש <strong>חד טעמא</strong> <small>[</small>ש<small>טעם אחד]</small> <strong>הוא,</strong> כלומר, כל המשנה מדברת באופן אחד של הסבר, <strong>ומאי</strong> <small>[ומה]</small> פירוש <strong>"על מנת שירצה אבא"</strong> — כוונתו <strong>על מנת שלא ימחה אבא מכאן ועד שלשים יום,</strong> ולכן שתיקתו עד שלושים יום מלמדת שרצונו בקידושין.
 <big>א משנה</big> אמר אדם <strong>"קדשתי את בתי</strong> הקטנה <strong>ואיני יודע למי קידשתיה", ובא אחד ואמר "אני קידשתיה"</strong> — הרי הוא <strong>נאמן;</strong> אם באו שנים, ו<strong>זה,</strong> אחד מהם, <strong>אמר "אני קידשתיה" וזה,</strong> השני, <strong>אמר "אני קידשתיה"</strong> — <strong>שניהם נותנים</strong> לה <strong>גט</strong> כדי להתירה. <strong>ואם רצו</strong> — <strong>אחד</strong> מהם <strong>נותן גט, ואחד כונס</strong> אותה כאשתו.
 <big>ב גמרא</big> <strong>אמר רב:</strong> מה שאמרנו שאם בא אחד ואמר "אני קידשתיה" נאמן, הכוונה היא — <strong>נאמן ליתן גט, ואין נאמן לכנוס.</strong> ומסבירים: <strong>נאמן ליתן גט</strong> ואנו מאמינים שהוא היה זה שקידשה, משום שחזקה היא ש<strong>אין אדם חוטא ולא לו,</strong> שאין לחשוד שאדם חוטא בדבר שאינו נהנה ממנו. ומכיון שאינו נושא אותה לעצמו — אין אנו מניחים שחטא ושיקר בלי שתהיה לו הנאה מכך. <strong>ואין</strong> הוא <strong>נאמן לכנוס,</strong> מדוע? <strong>אימא</strong> <small>[אמור]</small> <strong>יצרו תוקפו,</strong> ומשקר ואומר שהוא זה שקידשה.
 <strong>רב אסי אמר: אף נאמן לכנוס,</strong> שאינו מעיז לשקר בפני האב לטעון שקיבל ממנו קידושין. <strong>ומודה רב אסי ב</strong>אשה ה<strong>אומרת "נתקדשתי ואיני יודעת למי נתקדשתי" ובא אחד ואמר "</strong>אני הוא ש<strong>קידשתיה"</strong> — <strong>שאין נאמן לכנוס</strong> אותה.
 <strong>תנן</strong> <small>[שנינו</small> במשנתנו<small>]:</small> <strong>רצו</strong> — <strong>אחד</strong> מהם <strong>נותן</strong> לה <strong>גט, ואחד כונס</strong> אותה, והרי זו <strong>תיובתא</strong> <small>[קושיה חמורה]</small> על שיטתו של <strong>רב</strong> שהאומר שקידשה נאמן אף לכנוס! ומשיבים: <strong>אמר</strong> <small>[</small>יכול היה <small>לומר]</small> <strong>לך רב:</strong> <strong>שאני התם</strong> <small>[שונה שם]</small> במשנתנו ש<strong>כיון דאיכא</strong> <small>[שיש</small> עוד<small>]</small> <strong>אחר בהדיה</strong> <small>[איתו]</small> אדם נוסף הטוען שקידשה — <strong>אירתותי מירתת</strong> <small>[מפחד הוא]</small> לשקר.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אסי:</strong> אמר אדם <strong>"קידשתי את בתי ואיני יודע למי קידשתיה" ובא אחד ואמר</strong> <strong>"</strong>אני <strong>קידשתיה"</strong> — <strong>אף נאמן לכנוס</strong> אותה. <strong>כנסה</strong> אותו אדם, <strong>ובא אחר ואמר "אני</strong> הוא ש<strong>קדשתיה"</strong> — <strong>לא כל הימנו</strong> (אין זה בכוחו) <strong>לאוסרה עליו,</strong> על בעלה.
 <strong>האשה שאמרה "נתקדשתי ואיני יודעת למי נתקדשתי" ובא אחד ואמר "אני</strong> הוא ש<strong>קידשתי</strong> אותה <strong>"</strong>— <strong>אין</strong> הוא <strong>נאמן לכנוס</strong> אותה. ומדוע — <strong>מפני שהיא מחפה עליו.</strong> שייתכן שעכשיו היא רוצה בו, ומשקרת ואומרת שהוא האיש שקידשה למרות שמכירה שאינו זה. מה שאין כן באב, אין לחשוש שמחפה עליו, שהרי אין לו כל יצר בדבר.
 <strong>איבעיא להו</strong> <small>[נשאלה להם]</small> לחכמים: <strong>מהו לסקול על ידו,</strong> כלומר, האב שאמר "קידשתי את בתי", האם הוא נאמן עד כדי שאם זנתה סוקלים אותה? <strong>רב אמר: אין סוקלין. ורב אסי אמר: סוקלין.</strong>
 <strong>רב אמר: אין סוקלין,</strong> וטעמו: <strong>כי הימניה רחמנא</strong> <small>[כאשר האמינה התורה</small>] <strong>לאב</strong> שקידש את בתו, הרי זה <strong>ל</strong>ענין <strong>איסורא</strong> <small>[איסור],</small> שאסורה להינשא לאחר, אבל <strong>לקטלא</strong> <small>[ל</small>ענין <small>מיתה]</small> <strong>לא הימניה</strong> <small>[האמינתו]</small> התורה. <strong>רב אסי אמר:</strong> אף <strong>סוקלין,</strong> כי <strong>לכולה מילתיה הימניה רחמנא</strong> <small>[לכל דבר האמינה התורה</small>] <strong>לאב</strong> ואף לענין דיני נפשות. <strong>אמר רב אסי: ומודינא</strong> <small>[ומודה אני]</small> <strong>ב</strong>אשה ה<strong>אומרת "נתקדשתי"</strong> וזנתה, <strong>שאין סוקלים</strong> אותה על סמך הודאתה.
 <strong>ואמר רב אסי: הני שמעתתא דידי מרפסן איגרי</strong> <small>[ההלכות הללו שלי שוברות גגות],</small> כלומר, הן נראות קשות ובלתי מובנות. <strong>השתא</strong> <small>[עכשיו,</small> הרי<small>],</small> <strong>ומה במקום ש</strong>אמר האב "קידשתי את בתי ואיני יודע למי" ש<strong>אם בא</strong> אדם מן השוק <strong>לכנוס</strong> — <strong>כונס</strong> ומאמינים לו, ובכגון זה <strong>אמרת</strong> <small>[אומר אתה]</small> ש<strong>סוקלים</strong> אותה על פי עדות האב אם זנתה, <strong>מקום</strong> שאמרה אשה "נתקדשתי ואיני יודעת למי", שנאמנת לאסור את עצמה על הכל עד <strong>שאם בא</strong> אדם מן השוק <strong>לכנוס אין כונס, אינו דין שסוקלין? ו</strong>יש לדחות:
 <strong>לא היא, לאב הימניה רחמנא</strong> <small>[האמינה לו התורה]</small> ונתנה לו נאמנות גמורה להעיד שבתו מקודשת, ולכן סומכים על דיבורו גם לעונש סקילה, ואולם <strong>לדידה</strong> <small>[לה</small> עצמה<small>]</small> <strong>לא הימנה</strong> <small>[האמינתה]</small> התורה, שלא נתנה לה נאמנות מיוחדת אף שיכולה לעשות את עצמה "חתיכה דאיסורא", ולכן יש לדון מקרה זה בדיני הראיות הרגילים.
 <strong>ורב חסדא אמר: אחד זה</strong> ("קידשתי את בתי") <strong>ואחד זה</strong> ("נתקדשתי") — <strong>אין סוקלין.</strong> ומעירים: <strong>ואזדא</strong> <small>[והולך]</small> <strong>רב חסדא לטעמיה</strong> <small>[לטעמו,</small> לשיטתו<small>],</small> ש<strong>אמר רב חסדא:</strong> האומר <strong>"בני זה בן תשע שנים ויום אחד",</strong> או <strong>"בתי זו בת שלש שנים ויום אחד"</strong> ובעל הילד אשה מבוגרת האסורה לו, או הילדה נבעלה לאדם מבוגר האסור לה, הרי זה <strong>נאמן</strong> על גילם <strong>ל</strong>ענין <strong>קרבן,</strong> שאם עשו חטא זה בשגגה — צריכים המבוגרים להביא קרבן. <strong>אבל לא למכות ולא לעונשין.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב חסדא:</strong> האומר <strong>"בני זה בן שלש עשרה שנה ויום אחד"</strong> או <strong>"בתי זו בת שתים עשרה שנה ויום אחד"</strong> —
## דף סד.
 <strong>נאמן</strong> האב — ביחס לגילם של ילדיו <strong>ל</strong>גבי <strong>נדרים,</strong> שאם נדרו נדר הריהו חל, <strong>ולחרמים,</strong> אם הקדישו דבר על ידי שאמרו עליו שיהא "חרם לה'" <strong>ולהקדשות ולערכים,</strong> שנדרו לקודש ערך קבוע של עצמם או של אחרים — בכל אלה נדריהם קיימים, <strong>אבל לא ל</strong>ענין קבלת עונש <strong>מכות</strong> בבית דין <strong>ול</strong>שאר <strong>עונשין</strong> (עונשי הגוף) על עבירות שעשו, משום שעדותו אינה מספקת שהרי הוא עד אחד, וקרוב משפחה.
 <big>א משנה</big> האב האומר <strong>"קדשתי את בתי</strong> הקטנה" או שאומר <strong>"קדשתיה וגרשתיה</strong> (קיבלתי את גירושיה) <strong>כשהיא קטנה", והרי היא</strong> עדיין <strong>קטנה,</strong> כשאמר עליה דברים אלה — <strong>נאמן</strong> לאוסרה משום אשת איש, או כגרושה לכהן. אבל אם אמר <strong>"קדשתיה וגרשתיה כשהיא קטנה" והרי היא</strong> עתה כשאמר את דבריו אלה <strong>גדולה</strong> — <strong>אינו נאמן.</strong> וכן אם הוא אומר <strong>"נשבית ופדיתיה", בין שהיא קטנה בין שהיא גדולה</strong> — <strong>אינו נאמן</strong> לפסול אותה מלהינשא לכהן.
 <big>ב גמרא</big> ושואלים: <strong>מאי שנא רישא ומאי שנא סיפא</strong> <small>[מה שונה תחילת</small> המשנה <small>ומה שונה סופה],</small> שבזמן שהבת קטנה אביה נאמן להעיד עליה, וכשהיא גדולה, או להעיד שהיתה שבויה, אינו נאמן? ועונים: <strong>רישא בידיה</strong> <small>[בתחילת</small> המשנה מדובר בדבר ש<small>בידו],</small> שהרי יכול הוא גם עתה לקדשה ומשום כך נאמן לומר שקידש אותה קודם לכן, ואילו <strong>סיפא לאו בידיה</strong> <small>[בסוף</small> המשנה מדובר בדבר <small>שאינו בידו],</small> שאינו יכול לקדש את בתו הגדולה. וכיוצא בזה אינו רשאי למוסרה לגוי ולפוסלה בין שהיא קטנה ובין שהיא גדולה — ולפיכך אינו נאמן לומר שנשבית.
  ושואלים:  <strong>ולא,</strong> האם אין ביד האב לפוסלה? <strong>והרי בידו להשיאה</strong> את בתו הקטנה <strong>לחלל</strong> הנולד לכהן שנשא אשה האסורה עליו, <strong>דקא פסלה</strong> <small>[שפוסלה]</small> בכך <strong>מכהונה</strong> ואם כן יהא נאמן גם להעיד שנשבתה!
  ומשיבים:  <strong>הא לא קשיא</strong> <small>[זה אינו קשה],</small> שיש לומר שמשנתנו <strong>כ</strong>שיטת <strong>ר' דוסתאי בן יהודה</strong> ש<strong>אמר: בנות ישראל</strong> הן <strong>מקוה טהרה לחללין.</strong> כלומר, שבנות ישראל שנישאו לחלל, מטהרות (מכשירות) את זרעם, ואם נולדה להם בת היא כשירה להינשא לכהן, וגם האשה אינה נפסלת על ידי ביאת החלל, ואם מת — מותרת להינשא לכהן כשר, ואם כן, אין בידי האב לפסול בתו לכהונה.
  ושואלים:  <strong>והרי בידו להשיאה לממזר</strong> ותיפסל בכך לכהונה! ומשיבים: תנא זה סבור <strong>כ</strong>שיטת <strong>ר' עקיבא</strong> ש<strong>אמר: אין קדושין תופסין</strong> כלל <strong>בחייבי לאוין</strong> ואף לא לממזר.
  ומקשים:  <strong>הרי בידו להשיאה</strong> כשהיא <strong>אלמנה לכהן גדול, וכ</strong>שיטת <strong>ר' סימאי, דתניא</strong> <small>[ש</small>כן <small>שנינו</small> בברייתא<small>],</small> <strong>ר' סימאי אומר: מן הכל עושה ר' עקיבא ממזר,</strong> כלומר, צאצאים מכל זיווג אסור מחשיב ר' עקיבא כממזרים, <strong>חוץ מאלמנה לכהן גדול, שהרי אמרה תורה</strong> בכהן גדול: "אלמנה... <strong>לא יקח... ולא יחלל</strong> זרעו" (ויקרא כא, יד–טו), ומכאן למדים: <strong>חלולים עושה</strong> בזיווג כזה שצאצאיו נחשבים לחללים, <strong>ואין עושה ממזרים,</strong> וכיון שאינו עושה ממזרים מודה ר' עקיבא שאף הקידושין תופסים בהם.
 ומשיבים: התנא שלנו סבור <strong>כ</strong>שיטת <strong>ר' ישבב,</strong> ש<strong>אמר: בואו ונצווח על עקיבא בן יוסף שהיה אומר: כל שאין לו ביאה בישראל הולד ממזר,</strong> משמע מדבריו שלדעת ר' עקיבא אין ביאה אסורה שאין בה ממזרות, ולפיכך אין קידושין תופסים בכל איסור, ואין ביד האב לפסול את בתו.
  ומקשים:  <strong>הניחא</strong> <small>[זה נוח]</small> <strong>ל</strong>שיטת <strong>ר' ישבב אי לטעמיה דנפשיה</strong> <small>[אם</small> אמר את זה <small>מטעם עצמו]</small> קביעה כללית לשיטת ר' עקיבא, שכל שאין לו ביאה בישראל הולד ממזר — <strong>שפיר</strong> <small>[יפה,</small> טוב<small>].</small> <strong>אלא אי לאפוקי מטעמא</strong> <small>[אם להוציא מהטעם,</small> משיטתו<small>]</small> ל<strong>ר' סימאי קאתי</strong> <small>[הוא בא],</small> שכוונתו רק לחלוק על דברי ר' סימאי בדין של אלמנה לכהן גדול, שר' ישבב סבור שלדעת ר' עקיבא כיון שאסורה בלא תעשה, אין קידושין תופסים כשאר חייבי לאוין, אבל באיסורי עשה הקידושין תופסים, <strong>הרי בידו</strong> של האב <strong>להשיאה לחייבי עשה</strong> שאינם בכלל זה!
 <strong>אמר רב אשי: ותסברא</strong> <small>[וכי סבור אתה]</small> שאפשר לקיים את ההסבר הראשון שב<strong>רישא</strong> <small>[בתחילת</small> המשנה<small>]</small> <strong>משום</strong> ש<strong>בידו הוא? נהי</strong> <small>[אם אמנם]</small> ש<strong>בידו לקדשה,</strong> וכי <strong>בידו לגרשה?! ועוד: אילו אמר האי דלא ניחא בגוה מי מצי מקדש ניהליה בעל כרחיה</strong> <small>[אם אומר זה,</small> הבעל, <small>שלא נוחה דעתו בה, האם יכול</small> הוא האב <small>לקדש אותה לו בעל כרחו]?</small> הרי שאין האב יכול לקדש את בתו למי שירצה!
 <strong>אלא אמר רב אשי: רישא</strong> <small>[בתחילת</small> המשנה<small>]</small> הטעם הוא כי <strong>רחמנא הימניה</strong> <small>[התורה האמינה לו],</small> <strong>כ</strong>דברי <strong>רב הונא,</strong> ש<strong>אמר רב הונא אמר רב: מנין לאב שנאמן לאסור את בתו מן התורה</strong> — <strong>שנאמר "את בתי נתתי לאיש הזה"</strong> (דברים כב, טז), כאשר אמר <strong>"לאיש"</strong> — הרי <strong>אסרה</strong> בכך לכל אדם, שלא פירש למי קידשה, וכשאמר <strong>"הזה"</strong> — <strong>התירה</strong> לזה שקידשה.
  ויש איפוא להסביר כך: <strong>בנישואין הימניה רחמנא</strong> <small>[האמינה לו התורה]</small> <strong>לאב, בשבוייה לא הימניה</strong> <small>[האמינה לו],</small> כלומר, לא נתנה לו התורה מהימנות מיוחדת, ולכן אין עדותו מועילה שהרי הוא עד אחד.
 <big>ג משנה</big> <strong>מי שאמר בשעת מיתתו "יש לי בנים"</strong> ולכן אין אשתו זקוקה ליבם לאחר מותו — הרי זה <strong>נאמן.</strong> אבל אם אמר בשעת מיתתו <strong>"יש לי אחים"</strong> ואסורה להינשא לשום אדם עד שיחלוץ לה אחד מהם — <strong>אינו נאמן.</strong>
 <big>ד גמרא</big> <strong>אלמא</strong> <small>[מכאן</small> ממשנתנו<small>]</small> ניתן להסיק ש<strong>נאמן להתיר ואין</strong> הוא <strong>נאמן לאסור. נימא מתניתין</strong> <small>[</small>האם <small>נאמר</small> ש<small>משנתנו]</small> ש<strong>לא כ</strong>שיטת <strong>ר' נתן.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בשעת קידושין אמר</strong> ש<strong>יש לו בנים</strong> ואילו <strong>בשעת מיתה אמר</strong> ש<strong>אין לו בנים, בשעת קידושין אמר</strong> ש<strong>אין לו אחים</strong> ואילו <strong>בשעת מיתה אמר</strong> ש<strong>יש לו אחים</strong> — בכל אלה <strong>נאמן להתיר,</strong> כלומר, להוציאה מחובת הייבום, וכפי דבריו שאמר בזמן הקידושין, <strong>ואין</strong> הוא <strong>נאמן לאסור</strong> בדבריו האחרונים, אלו <strong>דברי רבי. ר' נתן אומר: אף נאמן לאסור.</strong>
 <strong>אמר רבא: שאני התם</strong> <small>[שונה שם],</small> <strong>כיון</strong> ש<strong>בשעת מיתה קא הדר ביה</strong> <small>[חוזר בו]</small> <strong>אימא קושטא קאמר</strong> <small>[אמור</small> ש<small>אמת אומר]</small> שמחמת מיתה הוא מתחרט ומודה על האמת, אבל בדרך כלל אינו נאמן לאסור. <strong>אמר ליה</strong> <small>[לו]</small> <strong>אביי: ולאו</strong> <small>[ו</small>כי <small>לא]</small> <strong>כל</strong> ש<strong>כן הוא? השתא, ומה התם דקא מרע ליה לדבוריה</strong> <small>[עכשיו,</small> הרי, <small>ומה שם ש</small>הוא <small>מרע את דיבורו]</small> הקודם, שהרי מתחילה אמר ההיפך, ועכשיו הוא משנה את דבריו — בכל זאת <strong>אמרת קושטא קאמר</strong> <small>[אומר אתה</small> ש<small>אמת הוא אומר],</small> <strong>מתניתין דלא קא מרע ליה לדבוריה</strong> <small>[</small>ב<small>משנתנו שאינו מרע את דיבורו]</small> הקודם, שלא אמר בשעת הקידושין אם היו או לא היו לו בנים או אחים, <strong>לא כל שכן</strong> שיהיה נאמן?
 <strong>אלא אמר אביי: מתניתין</strong> <small>[משנתנו]</small> מדברת במקרה ש<strong>לא מוחזק לן</strong> <small>[לנו]</small> <strong>באחי</strong> <small>[באחים</small> שיש לו<small>]</small> <strong>ולא מוחזק לן</strong> <small>[לנו]</small> <strong>בבני</strong> <small>[בבנים</small> שיש לו<small>],</small> <strong>דאמרינן</strong> <small>[שאנו אומרים]:</small> <strong>כיון</strong> ש<strong>לא מוחזק לן</strong> <small>[לנו]</small> לא <strong>בבני ולא באחי</strong> <small>[באחים]</small> אם <strong>אמר "יש לי בנים"</strong> — <strong>נאמן,</strong> ואם אמר <strong>"יש לי אחים"</strong> — <strong>אינו נאמן.</strong> ומדוע? <strong>לאו כל כמיניה דאסר לה אכולי עלמא</strong> <small>[אין זה בכוחו לאסור אותה על כל העולם]</small> רק מחמת דיבורו שהיא נגד החזקה שאין לו אחים. ואילו ה<strong>ברייתא</strong> מדברת באופן
## דף סד:
 <strong>מוחזק לן</strong> <small>[לנו]</small> <strong>באחי</strong> <small>[ב</small>זה שיש לו <small>אחים]</small> <strong>ולא מוחזק לן</strong> <small>[לנו]</small> <strong>בבני</strong> <small>[ב</small>זה שיש לו <small>בנים],</small> אף על פי שאין עדות גמורה בדבר. <strong>דאמרינן</strong> <small>[שאומרים אנו]</small> בענין זה את הנימוק: <strong>"מה לי לשקר",</strong> מדוע ישקר אדם ללא מטרה. שהרי <strong>מאי קאמר</strong> <small>[</small>לשם <small>מה</small> הוא <small>אומר]</small> שיש לו בנים או שאין לו אחים אם לא כדי <strong>למיפטרה</strong> <small>[לפטור אותה]</small> <strong>מיבם,</strong> הלא <strong>מצי אמר</strong> <small>[יכול</small> הוא <small>לומר]</small> לה באותה שעה: <strong>פטרנא לך בגיטא</strong> <small>[אני פוטר אותך בגט],</small> ולכן כיון שאמר שיש לו בנים — ודאי אמת הוא אומר.
 <strong>רבי סבר</strong> בענין זה כי כוח הנימוק של <strong>"מה לי לשקר" כי</strong> <small>[כמו]</small> עדות <strong>עדים דמי</strong> <small>[</small>הוא <small>נחשב]</small> <strong>ואתו</strong> <small>[ובאו]</small> <strong>עדים עקרי</strong> <small>[</small>ו<small>עוקרים]</small> את ה<strong>חזקה</strong> ואין בכוחו שוב לאסור אותה בשעת מיתה. <strong>ור' נתן סבר: "מה לי לשקר" כי</strong> <small>[כמו]</small> <strong>חזקה דמי</strong> <small>[</small>הוא <small>נחשב]</small>, והרי <strong>לא אתי</strong> <small>[באה]</small> <strong>חזקה ועקרה</strong> <small>[ועוקרת]</small> <strong>חזקה לגמרי.</strong> ולכן הוא נאמן אף לאסור, שאם אמר בשעת מיתה שלא היו לו בנים, חוששים לחזקתו הראשונה.
 <big>א משנה</big> <strong>המקדש את בתו סתם</strong> ולא אמר איזו מהן — <strong>אין הבוגרות בכלל. מי שיש לו שתי כיתי</strong> (קבוצות) של <strong>בנות משתי נשים</strong> שהיו לו זו אחר זו, <strong>ואמר "קדשתי את בתי הגדולה</strong> לאיש, <strong>ואיני יודע אם</strong> היה מדובר על הבת ה<strong>גדולה שב</strong>קבוצת הבנות ה<strong>גדולות, או גדולה שב</strong>קבוצת הבנות ה<strong>קטנות, או קטנה שב</strong>קבוצת הבנות ה<strong>גדולות שהיא</strong> עדיין <strong>גדולה מן הגדולות שב</strong>קבוצת ה<strong>קטנות"</strong> — כל הבנות <strong>כולן אסורות, חוץ מן הקטנה שבקטנות,</strong> אלו <strong>דברי ר' מאיר. ר' יוסי אומר:</strong> למרות הספק <strong>כולן מותרות, חוץ מן הגדולה שבגדולות,</strong> שסתם "גדולה" כוונתו לגדולה שבכולן.
  וכן אם אמר <strong>"קדשתי את בתי הקטנה, ואיני יודע אם</strong> היתה זו <strong>קטנה שבקטנות, או קטנה שבגדולות, או גדולה שבקטנות שהיא קטנה מן הקטנות שבגדולות"</strong> — <strong>כולן אסורות, חוץ מן הגדולה שבגדולות,</strong> אלו <strong>דברי ר' מאיר. ר' יוסי אומר: כולן מותרות, חוץ מן הקטנה שבקטנות.</strong>
 <big>ב גמרא</big> ושואלים: שנינו במשנה שהמקדש את בתו סתם אין הבוגרות בכלל — <strong>הא</strong> <small>[הרי]</small> שה<strong>קטנות בכלל</strong> אפילו אם היו כמה בנות,
 <strong>שמעת מינה</strong> <small>[לומד אתה מכאן]:</small> ש<strong>קידושין שאין מסורים לביאה</strong> שבפועל אינו יכול לשאת אף אחת מהן, שמא אינה זו שקידש ואסורה עליו משום אחות אשתו, בכל זאת <strong>הוו</strong> <small>[הריהם]</small> <strong>קידושין,</strong> וכולן צריכות גט כדי להתירן להינשא, והרי זה בניגוד לדעת רבא האומר שקידושין שאין מסורים לביאה אינם תופסים כלל! ודוחים: <strong>הכא במאי עסקינן</strong> <small>[כאן במה אנו עוסקים]</small> — במקרה <strong>כשאין שם אלא</strong> שתי בנות בלבד, <strong>גדולה וקטנה.</strong>
 ומקשים: <strong>והא</strong> <small>[והרי]</small> <strong>"בוגרות" קתני</strong> <small>[שנה</small> במשנה<small>]</small> בלשון רבים! ודוחים: <strong>מאי</strong> <small>[מה]</small> הכוונה בלשון הרבים של <strong>בוגרות</strong> — לא הבוגרות בין בנותיו, אלא <strong>בוגרות דעלמא</strong> <small>[בכלל],</small> כלומר, שבכל מקרה שמקדש את בתו — בנות בוגרות אינן בכלל זה.
 ושואלים: <strong>פשיטא</strong> <small>[פשוט,</small> מובן מאליו<small>],</small> <strong>בוגרות מאי עבידתייהו</strong> <small>[מה מעשיהן],</small> כלומר, כיצד אפשר להניח שמקדש את בתו הבוגרת? הרי אין רשות לאב אלא לקדש את בתו קטנה! ומשיבים: <strong>הכא במאי עסקינן</strong> <small>[כאן במה אנו עוסקים]</small> — באופן מיוחד, <strong>דשויתיה</strong> <small>[שמינתה</small> הבת הגדולה <small>אותו]</small> <strong>שליח</strong> לקבל עבורה קידושין, וקידש את בתו סתם, ובמקרה זה <strong>מהו דתימא</strong> <small>[שתאמר]:</small> <strong>כי</strong> <small>[כאשר]</small> הוא <strong>מקבל קידושי</strong> <small>[קידושין]</small> <strong>אדעתא דידה קא</strong> <small>[על דעתה שלה]</small> לקדש אותה את הבוגרת הוא <strong>מקבל,</strong> שהרי הוא שלוחה, ועל כן <strong>קא משמע לן</strong> <small>[השמיע לנו]</small> במשנה ש<strong>לא שביק איניש מידי דאית ליה</strong> <small>[אין אדם מניח דבר שיש לו]</small> <strong>הנאה מיניה</strong> <small>[ממנו]</small> כקידושי הבת הקטנה, שהוא נוטל לעצמו את כסף קידושיה, <strong>ועביד מידי דלית ליה</strong> <small>[ועושה דבר שאין לו]</small> <strong>הנאה מיניה</strong> <small>[ממנו],</small> שהרי כסף קידושי הבת הגדולה הם לעצמה.
  ודוחים:  <strong>מי לא עסקינן</strong> <small>[האם אין אנו עוסקים]</small> אפילו במקרה <strong>דאמרה ליה</strong> <small>[שאומרת לו]</small> הבת <strong>"</strong>בשכר שליחותך כסף <strong>קדושיי</strong> יהיה <strong>לך"?</strong> ואם כן, אף בקידושיה יש לו הנאה. ודוחים: <strong>אפילו הכי</strong> <small>[כך]</small> <strong>לא שביק איניש</strong> <small>[אין אדם מניח]</small> <strong>מצוה דרמיא עליה</strong> <small>[המוטלת עליו]</small> לקדש את בתו הקטנה <strong>ועביד</strong> <small>[ועושה]</small> <strong>מצוה דלא רמיא עליה</strong> <small>[שאינה מוטלת עליו]</small> במישרין בבתו הגדולה, שכיון שבוגרת היא — מוטלת המצוה עליה.
 <big>ג</big> שנינו במשנה שבענין <strong>מי שיש לו שתי כיתי בנות</strong> וקידש את הגדולה, אבל לא היה ברור לו למי מן הבנות התכוון נחלקו ר' מאיר ור' יוסי באיזו מהן מקודשת, וכן שנינו מחלוקת זו במקדש בתו הקטנה. ומעירים: <strong>וצריכא</strong> <small>[וצריך]</small> הדבר להיאמר בשני המקרים; <strong>דאי אשמעינן קמייתא</strong> <small>[שאילו היה משמיע לנו</small> רק את המחלוקת ביניהם בהלכה <small>הראשונה]</small> במקדש בתו הגדולה, היינו אומרים: <strong>בהך קאמר</strong> <small>[בזו אומר]</small> <strong>ר' מאיר</strong> שכולן אסורות חוץ מן הקטנה שבקטנות, <strong>דכיון דאיכא זוטרא מינה</strong> <small>[שיש קטנה ממנה],</small> <strong>להך</strong> <small>[לזו]</small> — <strong>"גדולה" קרי</strong> <small>[</small>הוא <small>קורא]</small> <strong>לה</strong> כל שיש קטנה ממנה,
 <strong>אבל בהא</strong> <small>[בזו],</small> במקדש בתו הקטנה <strong>אימא מודי ליה</strong> <small>[אמור</small> ש<small>מודה לו]</small> <strong>לר' יוסי</strong> ש<strong>"קטנה"</strong> — <strong>להך</strong> <small>[לזו]</small> היא ה<strong>קטנה דכולהו קרי לה</strong> <small>[שבכולן</small> הוא <small>קורא],</small> שנאה לו לאדם לאמר על בתו שהיא "גדולה". ולהיפך, <strong>ואי איתמר בהא</strong> <small>[ואילו היה נאמר</small> רק <small>בזו],</small> בקטנה, היינו אומרים: <strong>בהא קאמר</strong> <small>[בזו</small> בלבד <small>אומר]</small> <strong>ר' יוסי,</strong> מאותו טעם שהזכרנו, <strong>אבל בהך</strong> <small>[בזו],</small> בגדולה, <strong>אימא מודי ליה</strong> <small>[אמור</small> ש<small>מודה לו]</small> <strong>לר' מאיר,</strong> על כן <strong>צריכא</strong> <small>[צריך]</small> הדבר להיאמר בשני המקרים.
  לגופן של השיטות שואלים: <strong>למימרא</strong> <small>[האם לומר]</small> כמסקנה מדברים אלה ש<strong>ר' מאיר סבר</strong> <small>[סבור]</small> כי <strong>מחית איניש נפשיה לספיקא</strong> <small>[אדם מוריד,</small> מכניס, <small>את עצמו לספק],</small> כלומר, אדם מקבל על עצמו אפילו דבר שאין בו הגדרה ברורה, ויש בו ספק. <strong>ור' יוסי סבר</strong> <small>[סבור]</small> ש<strong>לא מחית איניש לספיקא</strong> <small>[מוריד,</small> מכניס <small>אדם את עצמו לספק]</small> ומתכוון רק לדברים ברורים ומוגדרים. <strong>והאיפכא שמעינן להו</strong> <small>[והרי ההיפך</small> מכך <small>אנו שומעים אותם]</small> שאמרו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנודר</strong> בדבר וקובע לו זמן, שיחול הנדר <strong>"עד הפסח",</strong> אמרו ש<strong>אסור</strong> בדבר שנדר בו <strong>עד שיגיע</strong> הפסח. אם אמר בנדרו שהוא נודר <strong>"עד שיהא פסח"</strong> — <strong>אסור עד שיצא</strong> הפסח.
  ואם אמר <strong>"עד פני פסח"</strong> — <strong>ר' מאיר אומר: אסור עד שיגיע</strong> פסח, <strong>ר' יוסי אומר: עד שיצא</strong> הפסח.
 משמע שלדעת ר' מאיר אין אדם מכניס את עצמו לספק, שאף שהזכיר פסח לא היתה כוונתו בתוך ימי הפסח, אלא עד לזמן שמגיע פסח, ואילו לדעת ר' יוסי אדם יכול להכניס את עצמו לספק בכל אחד ואחד מימי הפסח, והוא היפך הדברים שהסברנו במשנתנו! <strong>אמר ר' חנינא בר אבדימי אמר רב: מוחלפת השיטה,</strong> שצריך להחליף את הדעות במשנה זו, ולפי זה יתיישבו הדברים. <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>זה הכלל: כל</strong> דבר אם נדר למועד <strong>שזמנו קבוע, ואמר</strong> בלשון <strong>"עד פני"</strong> — <strong>ר' מאיר אומר:</strong> הכוונה <strong>עד שיצא, ר' יוסי אומר:</strong> הכוונה היא <strong>עד שיגיע,</strong> והוא כפי שהצענו בהיפוך השיטות.
 <strong>אמר אביי: מחלוקת</strong> זו של ר' מאיר ור' יוסי היא <strong>בשתי כיתי בנות,</strong> שלדעת ר' מאיר שתי הכיתות חוץ מהקטנה שבקטנות נקראות "גדולה" מספק, <strong>אבל בכת אחת,</strong> כלומר, שהיו לו רק בנות מאשה אחת — <strong>דברי הכל</strong> כשאמר <strong>גדולה,</strong> כוונתו לגדולה שבהן <strong>ממש,</strong> אמר <strong>קטנה</strong> כוונתו לקטנה שבהן <strong>ממש,</strong> ולבת <strong>אמצעית</strong> אין קוראים לה לא גדולה ולא קטנה אלא <strong>בשמה קרי לה</strong> <small>[קורא</small> הוא <small>אותה].</small>
 <strong>אמר ליה</strong> <small>[לו]</small> <strong>רב אדא בר מתנה לאביי: אלא מעתה,</strong> לפי שיטה זו,
## דף סה.
 <strong>אמצעית שבכת שניה,</strong> כלומר, שבין הבנות הקטנות <strong>תשתרי</strong> <small>[תהיה מותרת]</small> אם אמר "קידשתי את בתי הגדולה", שהרי אמרנו שהוא קורא לה בשמה ואין היא בכלל "גדולה"! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בשאין שם אלא</strong> שתי בנות: <strong>גדולה וקטנה</strong> בלבד, ואין אמצעית.
  ומעירים:  <strong>והכי נמי מסתברא</strong> <small>[ו</small>אכן <small>כך גם כן מסתבר]</small> לומר, ש<strong>אם איתא דאיכא</strong> <small>[אמנם יש]</small> בת אמצעית, <strong>ליתנייה</strong> <small>[שישנה אותה]</small> אם כן במחלוקת במשנה, שהרי גם לגביה יש ספק. ודוחים: <strong>ולטעמיך</strong> <small>[ולטעמך,</small> לשיטתך<small>]</small> שכך אתה רוצה לדייק, אם כן <strong>אמצעית שבכת ראשונה,</strong> ש<strong>ודאי</strong> היא <strong>ספיקא</strong> <small>[ספק],</small> <strong>ואסירא ליה</strong> <small>[ואסורה</small> היא <small>לו],</small> <strong>מי קתני לה</strong> <small>[האם שונה אותה]?</small>
 ודוחים: <strong>הכי השתא</strong> <small>[כיצד אתה משווה]?!</small> <strong>התם תנא</strong> <small>[שם שנה]</small> את ה<strong>קטנה דידה לאיסורא</strong> <small>[ממנה לאיסור],</small> שהרי אמר שהספק הוא אפילו בקטנה שבגדולות, <strong>והוא הדין להך דקשישא מינה</strong> <small>[לזו</small> האמצעית <small>שמבוגרת ממנה]</small> שהיא בודאי בכלל ספק זה, אבל
 <strong>הכא</strong> <small>[כאן]</small> בכת הבנות הקטנות, <strong>אם איתא דאיכא</strong> <small>[יש</small> מקום לומר <small>שיש]</small> ספק לגבי האמצעית — <strong>ניתנייה</strong> <small>[שישנה אותה]</small> ויפרש מה דינה.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא: הא</strong> <small>[הרי]</small> מצאנו שדנו בענין <strong>פסח, דכי</strong> <small>[שכמו]</small> <strong>כת אחת דמי</strong> <small>[נחשב],</small> <strong>ופליגי</strong> <small>[ו</small>הם <small>חלוקים],</small> וקשה מכאן על דברי אביי שבכת אחת אין מחלוקת!
 <strong>אמר ליה</strong> <small>[לו]:</small> <strong>התם</strong> <small>[שם]</small> <strong>בלישנא דעלמא קמיפלגי</strong> <small>[בלשון העולם</small> הם <small>חלוקים],</small> כלומר, מחלוקתם שם אינה בבעיה עקרונית אם מכניס אדם את עצמו לספק, אלא מה משמעות לשון בני אדם. <strong>מר סבר</strong> <small>[חכם זה סבור]</small> שהביטוי <strong>"עד פני הפסח"</strong> כוונתו <strong>עד קמי פיסחא</strong> <small>[לפני הפסח]</small> <strong>ומר סבר</strong> <small>[וחכם זה סבור]</small> שמובנו: <strong>עד דמיפני פיסחא</strong> <small>[שפונה הפסח</small> ויוצא<small>].</small>
 <big>א משנה</big> <strong>האומר לאשה "קדשתיך" והיא אומרת "לא קדשתני"</strong> — <strong>הוא אסור בקרובותיה,</strong> שהרי לדבריו קידש אותה, ונעשו בכך קרובותיה עבורו כ"חתיכה של איסור", <strong>והיא מותרת בקרוביו,</strong> שהרי היא טוענת שלא נתקדשה. <strong>היא אומרת "קדשתני" והוא אומר "לא קדשתיך"</strong> — <strong>הוא מותר בקרובותיה והיא אסורה בקרוביו,</strong> מאותו טעם.
  הוא אומר לה <strong>"קידשתיך" והיא אומרת "לא קידשת</strong> אותי <strong>אלא</strong> את <strong>בתי"</strong> — <strong>הוא אסור בקרובות גדולה</strong> (האם), שהרי הוא טוען שקידש אותה, <strong>וגדולה מותרת בקרוביו. הוא מותר בקרובות קטנה</strong> (הבת), שהרי לדבריו לא קידש אותה <strong>וקטנה מותרת בקרוביו,</strong> שהרי היא לא אמרה שהתקדשה לו ודבריה של האם בלבד אינם מועילים לאוסרה.
  וכן אם הוא אומר <strong>"קדשתי את בתך" והיא אומרת "לא קדשת</strong> את בתי <strong>אלא אותי"</strong> — <strong>הוא אסור בקרובות קטנה, וקטנה מותרת בקרוביו, הוא מותר בקרובות גדולה וגדולה אסורה בקרוביו.</strong>
 <big>ב גמרא</big> שנינו במשנה: <strong>האומר לאשה קדשתיך וכו'. וצריכא</strong> <small>[וצריך]</small> לשנות במשנה את כל הפרטים השונים, למרות שלכאורה עניינם אחד. <strong>דאי אשמעינן גביה דידיה</strong> <small>[שאם היה משמיע לנו</small> רק <small>לגבי עצמו],</small> שטוען שקידש את האשה, היינו אומרים שאינו נאמן לאוסרה <strong>משום דגברא</strong> <small>[שאיש]</small> <strong>לא איכפת ליה</strong> <small>[לו]</small> <strong>ומיקרי אמר</strong> <small>[ומזדמן ואומר]</small> שקידש אשה אף שלא קידש אותה, שהרי הוא יכול לשאת אשה נוספת.
 <strong>אבל איהי, אימא</strong> <small>[היא, אמור]:</small> <strong>אי לאו דקים</strong> <small>[אם לא שברור]</small> <strong>לה בדיבורה,</strong> כלומר, במה שהיא אומרת, <strong>לא הות אמרה</strong> <small>[היתה אומרת],</small> שהרי כשאומרת שקידש אותה אוסרת היא בכך את עצמה לכל העולם, ומן הסתם מדקדקת בדבר, <strong>ו</strong>משום כך <strong>ליתסר איהו</strong> <small>[שייאסר</small> גם <small>הוא]</small> <strong>בקרובותיה</strong> משום חזקה זו, על כן <strong>קא משמע לן</strong> <small>[השמיע לנו]</small> שלא.
 <big>ג</big> על מה ששנינו במשנה שהוא אומר לה <strong>"קידשתיך" והיא אומרת</strong> "קידשת את בתי", שהוא אסור בקרובותיה והיא מותרת בקרוביו, שואלים: <strong>הא תו</strong> <small>[זו עוד]</small> <strong>למה לי?</strong> הרי לכאורה אנו כבר יודעים את הפתרון העקרוני! ומשיבים: <strong>איצטריך</strong> <small>[צריך]</small> היה הדבר להיאמר, כי <strong>סלקא דעתך אמינא</strong> <small>[יעלה על דעתך לומר]:</small> <strong>מדאורייתא הימניה רחמנא</strong> <small>[מ</small>דין <small>התורה האמינה התורה]</small> <strong>לאב</strong> שאם הוא אומר שקידש את בתו לאדם מסויים — הרי הוא נאמן בכך, ושמא נאמר <strong>מדרבנן הימנוה לדידה ותיתסר ברתה</strong> <small>[מדברי חכמים האמינו</small> גם <small>לה,</small> לאם, <small>ותיאסר בתה]</small> <strong>בדיבורה</strong> (על פי מה שאמרה), על כן <strong>קא משמע לן</strong> <small>[השמיע לנו]</small> שאינה נאמנת.
 <big>ד</big> ועל מה ששנינו במשנה שהוא אומר <strong>"קידשתי את בתך"</strong> והיא אומרת "לא קידשת אלא אותי", שואלים: <strong>הא תו</strong> <small>[זו עוד]</small> <strong>למה לי,</strong> הרי אין בה שום חידוש? ומשיבים: <strong>איידי דתנא הא, תנא נמי הא</strong> <small>[מתוך ששנה</small> את <small>זו</small> ("קידשתיך", "קידשת את בתי") <small>שנה גם</small> את <small>זו]</small> כדי להשלים את כל המקרים, אף שאין בהם חידוש עקרוני.
 <strong>איתמר</strong> <small>[נאמר]</small> שנחלקו אמוראים מה עושים בפועל, <strong>רב אמר: כופין</strong> את האיש שיתן לה גט, <strong>ושמואל אמר: מבקשין</strong> ממנו שיתן. ושואלים: <strong>אהייא</strong> <small>[על איזה]</small> מקרה נחלקו? <strong>אילימא ארישא</strong> <small>[אם תאמר על ראש</small> המשנה<small>]</small> שהוא אומר לה "קידשתיך" והיא אומרת "לא נתקדשתי" — <strong>לאו</strong> <small>[לא]</small> <strong>"כופין" איכא</strong> <small>[יש</small> כאן<small>]</small> <strong>ולא "מבקשין" איכא</strong> <small>[יש</small> כאן<small>],</small> שהרי אמרנו שהיא מותרת אפילו בקרוביו, וכל שכן שהיא מותרת באדם אחר, ולשם מה יכפוהו לתת לה גט? <strong>אלא</strong> המחלוקת היא <strong>אסיפא</strong> <small>[על סופה,</small> המשך המשנה<small>],</small> שהיא אומרת שקידש אותה והוא מכחיש. שבזה, כדי לאפשר לה להינשא לאדם אחר, כופים אותו או מבקשים ממנו שיתן גט.
  ושואלים:  <strong>בשלמא</strong> <small>[נניח]</small> שאומרים <strong>"מבקשין"</strong> הרי זה <strong>לחיי</strong> <small>[בסדר],</small> שכיון שהיא אוסרת את עצמה לכול מבקשים ממנו שיתיר אותה, <strong>אלא "כופין" אמאי</strong> <small>[מדוע]?</small> הרי נאסר בכך בקרובותיה?! <strong>אמר</strong> <small>[</small>יכול הוא <small>לומר]:</small> <strong>לא ניחא</strong> <small>[נוח]</small> <strong>לי דאיתסר בקריבה</strong> <small>[שאיאסר בקרובותיה],</small> שעל י די נתינת הגט נמצא כמודה שקידשה ונאסר בקרובותיה.
 <strong>אלא</strong> יש להסביר הדבר אחרת: <strong>שמעתתא אהדדי איתמר</strong> <small>[השמועות</small> הללו, <small>זו על זו נאמרו],</small> ובאופן זה, <strong>אמר שמואל: מבקשין ממנו ליתן גט. אמר רב: אם נתן גט מעצמו</strong> בלי שיבקשו ממנו, על פי טענתה בלבד — <strong>כופין אותו ליתן</strong> גם <strong>כתובה.</strong> משום שאם נתן גט מדעת עצמו — משמע שהוא מודה לה אף שלא אמר זאת במפורש, ולכן יתן גם כתובה.
 <strong>איתמר נמי</strong> <small>[נאמר גם כן]:</small> <strong>אמר רב אחא בר אדא, אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>רב אחא בר אדא, אמר רב המנונא, אמר רב: כופין ומבקשין.</strong> ויש לתהות: והרי <strong>תרתי</strong> <small>[שתי]</small> אמירות סותרות הן?! אלא יש לתרץ כי <strong>הכי קאמר</strong> <small>[כך אמר]:</small> <strong>מבקשין ממנו ליתן גט, ואם נתן</strong> גט <strong>מעצמו</strong> — <strong>כופין אותו ליתן כתובה.</strong>
 <big>ג</big> <strong>אמר רב יהודה: המקדש בעד אחד</strong> — <strong>אין חוששין ל</strong>תפיסת <strong>קידושיו,</strong> שאין להם כל תוקף. <strong>בעו מיניה</strong> <small>[שאלו אותו]</small> התלמידים <strong>מרב יהודה:</strong> אם היו <strong>שניהם,</strong> גם האיש וגם האשה <strong>מודים</strong> שהיו קידושין, <strong>מאי</strong> <small>[מה]</small> הדין לענין תוקף הקידושין? והיה רב יהודה פעמים אומר <strong>אין</strong> <small>[כן]</small> <strong>ו</strong>פעמים היה אומר <strong>לא, ורפיא בידיה</strong> <small>[והיה</small> הדבר <small>רופף בידו],</small> שלא היתה לו תשובה ברורה לענין זה. <strong>איתמר</strong> <small>[נאמר]</small> שדנו אמוראים בשאלה זו, <strong>אמר רב נחמן אמר שמואל: המקדש בעד אחד</strong> — <strong>אין חוששין לקידושיו</strong> כלל, <strong>ואפילו שניהם מודים</strong> שהיו קידושין.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו: <strong>האומר לאשה "קדשתיך" והיא אומרת "לא קדשתני"</strong> — <strong>הוא אסור בקרובותיה והיא מותרת בקרוביו.</strong> ונברר מה היה המקרה בדיוק, <strong>אי דאיכא</strong> <small>[אם שיש]</small> <strong>עדים</strong> — <strong>אמאי</strong> <small>[מדוע]</small> היא <strong>מותרת בקרוביו?</strong> הרי היו שם עדים, וקידושין גמורים הם! <strong>ואי דליכא</strong> <small>[ואם שאין]</small> <strong>עדים</strong> כלל — <strong>אמאי</strong> <small>[מדוע]</small> הוא יהא <strong>אסור בקרובותיה</strong> אם אין כל עדות על הדבר? <strong>אלא לאו</strong> <small>[האם לא]</small> מדובר <strong>בעד אחד?</strong>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון</strong> ש<strong>אמר לה "קידשתיך בפני פלוני ופלוני",</strong> שהיו שני עדים לקידושין, <strong>והלכו להם</strong> העדים <strong>למדינת הים,</strong> ואין לנו דרך לברר מה באמת אירע באותה שעה, ואין לסמוך אלא על דברי שניהם. ולפי דבריו היו שם קידושין גמורים.
 <strong>איתיביה</strong> <small>[הקשה לו]</small> ממה ששנינו: <strong>המגרש את אשתו ו</strong>לאחר מכן <strong>לנה עמו בפונדקי</strong> (פונדק), <strong>בית שמאי אומרים: אינה צריכה הימנו גט שני,</strong> שאין אנו מניחים שחזר ובא עליה לשם קידושין, <strong>ובית הלל אומרים: צריכה הימנו גט שני,</strong> שמא נתייחד עימה לשם קידושין. ונברר: <strong>היכי דמי</strong> <small>[כיצד בדיוק היה הדבר]?</small> <strong>אי דאיכא</strong> <small>[אם שיש]</small> <strong>עדים</strong> שראו אותם — <strong>מאי טעמייהו</strong> <small>[מה טעמם]</small> של <strong>בית שמאי</strong> שאינה צריכה גט? <strong>ואי דליכא</strong> <small>[ואם שאין]</small> <strong>עדים</strong> — <strong>מאי טעמייהו</strong> <small>[מה טעמם]</small> של <strong>בית הלל? אלא לאו</strong> <small>[האם לא]</small> מדובר כאן <strong>בעד אחד</strong> בלבד?
  ודחה רב נחמן: <strong>וליטעמיך</strong> <small>[ולטעמך,</small> לשיטתך<small>]</small> שכך אתה מפרש, <strong>אימא סיפא</strong> <small>[אמור</small> את <small>סופה]</small> של משנה זו: <strong>ומודים</strong> גם בית הלל <strong>בנתגרשה מן האירוסין שאין צריכה הימנו גט שני, מפני שאין לבו גס בה</strong> וכיון שאינו רגיל בה, אין לחשוש שמא בא עליה. <strong>ואי סלקא דעתך</strong> <small>[ואם עולה על דעתך]</small> לומר ש<strong>עד אחד מהימן</strong> (נאמן) בזה — אם היה שם עד שמעיד עליהם <strong>מה לי מן האירוסין, מה לי מן הנשואין?</strong>
 <strong>אלא</strong> אין מדובר כאן בעד אחד, <strong>הכא במאי עסקינן</strong> <small>[כאן במה אנו עוסקים]</small> — <strong>כגון דאיכא</strong> <small>[שיש]</small> <strong>עדי יחוד</strong> המעידים שנתייחדו <strong>וליכא</strong> <small>[ואין]</small> <strong>עדי ביאה,</strong> והמחלוקת היא במסקנות שאנו מסיקים מן הייחוד. <strong>בית שמאי סברי</strong> <small>[סבורים]:</small> <strong>לא</strong>
## דף סה:
 <strong>אמרינן</strong> <small>[אין אנו אומרים]:</small> <strong>הן הן עדי יחוד, הן הן עדי ביאה</strong> ואף שנתייחדו אין אנו מניחים שבא עליה, ואינה אף ספק מקודשת. <strong>ובית הלל סברי</strong> <small>[סבורים]</small> <strong>אמרינן</strong> <small>[אומרים אנו]:</small> <strong>הן הן עדי יחוד, הן הן עדי ביאה</strong> ויש לחשוש שמא בא עליה לשם נישואין. <strong>ומודים</strong> בית הלל <strong>ודאי בנתגרשה מן האירוסין, דלא אמרינן</strong> <small>[שאין אנו אומרים]</small> <strong>הן הן עדי יחוד הן הן עדי ביאה, מפני שאין לבו גס בה.</strong>
 <strong>אמר רב יצחק בר שמואל בר מרתא משמיה</strong> <small>[משמו]</small> של <strong>רב: המקדש</strong> אשה <strong>בעד אחד</strong> — <strong>אין חוששין</strong> כלל <strong>לקידושיו, ואפילו שניהם מודים</strong> שנתקדשו. <strong>אמר רבה בר רב הונא: המקדש בעד אחד, בי דינא רבה אמרי</strong> <small>[בית הדין הגדול אומרים]:</small> <strong>אין חוששין לקידושיו.</strong> ושואלים: <strong>מאן בי דינא רבה</strong> <small>[מיהו בית הדין הגדול]</small> שמזכיר? ומשיבים: זהו כינוי שניתן לאמורא <strong>רב. ואיכא דאמרי</strong> <small>[ויש שאומרים]</small> בלשון אחרת: <strong>אמר רבה בר רב הונא אמר רב: המקדש בעד אחד, בי דינא רבה אמרי</strong> <small>[בית הדין הגדול אומרים]:</small> <strong>אין חוששין לקידושיו. מאן בי דינא רבה</strong> <small>[מיהו בית דין הגדול]</small> זה שנזכר — <strong>רבי.</strong>
 <strong>מתיב</strong> <small>[מקשה]</small> <strong>רב אחדבוי בר אמי</strong> מברייתא זו: <strong>שנים</strong> (שני גברים) <strong>שבאו ממדינת הים ואשה עמהם, וחבילה עמהם, זה,</strong> אחד מהם, <strong>אומר: זו אשתי, וזה,</strong> האיש השני הוא <strong>עבדי, וזו חבילתי, וזה,</strong> האיש השני, <strong>אומר: זו אשתי, וזה</strong> האיש האחר הוא <strong>עבדי, וזו חבילתי. ואשה אומרת: אלו שני עבדי, וחבילה שלי</strong> — הרי במקרה זה <strong>צריכה</strong> האשה <strong>שני גיטין,</strong> שהרי יש חשש שמא היא נשואה לכל אחד מהם לפי טענתם, <strong>וגובה כתובתה מן החבילה,</strong> שהרי אף לדבריהם לפחות דמי כתובה יש לה מן החבילה.
  ומעתה נברר: <strong>היכי דמי</strong> <small>[כיצד בדיוק היה</small> הדבר<small>]?</small> <strong>אי דאית ליה סהדי להאי ואית ליה סהדי להאי</strong> <small>[אם</small> מדובר <small>שיש לו עדים לזה ויש לו עדים לזה],</small> לכל אחד מן הגברים, <strong>מי מצי אמרה</strong> <small>[האם יכולה</small> האשה <small>לומר]:</small> <strong>אלו שני עבדי וחבילה שלי?</strong> הרי יש שני עדים שאחד משני אנשים אלה הוא בעלה! <strong>אלא לאו</strong> <small>[האם לא]</small> מדובר <strong>ב</strong>שיש <strong>עד אחד</strong> לכל אחד מן הגברים? ומכאן ראיה שיש קידושין על ידי עד אחד, שהרי צריכה גט משניהם!
  ודוחים:  <strong>ותסברא</strong> <small>[וכי סבור אתה]</small> שכך אפשר להבין? והרי במקום שיש רק <strong>עד אחד</strong> המעיד על דבר <strong>ב</strong>מקום שיש <strong>הכחשה</strong> נגדו, כגון כאן, שעד אחר מכחיש אותו שנתקדשה לאחר, <strong>מי מהימן</strong> <small>[האם נאמן]</small> העד האחד כלל? <strong>אלא</strong> כך צריך להבין: <strong>למישרי לעלמא</strong> — <small>[להתיר</small> אותה <small>לעולם,</small> לכל אדם<small>],</small> — <strong>דכולי עלמא לא פליגי דשרי</strong> <small>[</small><small>לכל הדעות אין חולקים ש</small>היא <small>מותרת]</small> אפילו בלי שיתנו לה גט,
 <strong>והכא הכי קאמר</strong> <small>[וכאן כך אמר]:</small> מה טעם <strong>צריכה שני גיטין</strong> — <strong>כדי לגבות</strong> את <strong>כתובתה מן החבילה. ו</strong>שיטת <strong>ר' מאיר היא,</strong> ש<strong>אמר:</strong> אף <strong>מטלטלי משתעבדי</strong> <small>[מטלטלים משתעבדים]</small> <strong>לכתובה</strong> ולא רק נכסי דלא ניידי. ולכן כדי לגבות כתובה מן החבילה שיש עליה שלושה טוענים — צריכה היא לקבל מהם גיטין המחייבים אותם לתת לה כתובה.
  ושואלים:  <strong>מאי הוי עלה</strong> <small>[מה היה,</small> מה אמרו <small>עליה],</small> על בעיה זו של המקדש בעד אחד? <strong>רב כהנא אמר: אין חוששין לקידושיו. רב פפא אמר: חוששין לקדושיו. אמר ליה</strong> <small>[לו]</small> <strong>רב אשי לרב כהנא: מאי דעתיך</strong> <small>[דעתך]</small> שאתה אומר שאין חוששים לקידושיו — <strong>דילפת</strong> <small>[שאתה לומד]</small> בגזירה שווה <strong>"דבר" "דבר" מממון,</strong> ונאמר שם "על פי שני עדים או על פי שלושה עדים יקום דבר" (דברים יט, טו),
 <strong>אי מה להלן</strong> <small>[אם</small> כן נאמר <small>מה שם]</small> בממון הרי <strong>הודאת בעל דין כמאה עדים דמי</strong> <small>[נחשבת]</small> ויש לה כוח לחייב את המודה, <strong>אף כאן הודאת בעל די</strong> <strong>ן כמאה עדים דמי</strong> <small>[נחשבת],</small> ובמקרה ששניהם מודים שהם נשואים תהא הודאתם מחייבת אותם. <strong>אמר ליה</strong> <small>[לו]</small> רב כהנא: יש להבחין בין הדברים; <strong>התם לא קא חייב לאחריני</strong> <small>[שם</small> שמודה שחייב ממון <small>אינו מחייב אחרים]</small> בהודאה זו, אבל <strong>הכא קא חייב לאחריני</strong> <small>[כאן הוא מחייב אחרים],</small> שהרי על ידי הודאה זו הם אוסרים זה על זה את קרוביהם, ונמצא שגם אחרים מתחייבים על ידי כך.
  מסופר:  <strong>מר זוטרא ורב אדא סבא</strong> שהיו שניהם <strong>בני רב מרי בר</strong> (בן) <strong>איסור, פליג ניכסייהו בהדי הדדי</strong> <small>[חילקו נכסיהם זה עם זה].</small> <strong>אתו לקמיה</strong> <small>[באו לפני]</small> <strong>רב אשי, אמרו</strong> (שאלו) <strong>ליה</strong> <small>[לו]</small> לרב אשי: <strong>"על פי שני עדים...</strong> יקום דבר<strong>"</strong> (דברים יט, טו) <strong>אמר רחמנא</strong> <small>[אמרה תורה],</small> ומדוע דרושים שני עדים — <strong>דאי בעי למיהדר לא מצי הדרי בהו</strong> <small>[שאם רוצים לחזור</small> בהם ולומר "לא היו דברים מעולם", <small>אינם יכולים לחזור בהם],</small> <strong>ואנן לא הדרי</strong> <small>[ו</small>אילו <small>אנו איננו חוזרים],</small> ולכן איננו זקוקים לעדים לקיים את החלוקה.
 <strong>או דלמא לא מקיימא מלתא</strong> <small>[שמא אין דבר מתקיים]</small> <strong>אלא בסהדי</strong> <small>[בעדים],</small> שהעדים באים לקיים את החלוקה מבחינה משפטית ולא לאימות בלבד? <strong>אמר להו</strong> <small>[להם]:</small> <strong>לא איברו סהדי</strong> <small>[נבראו עדים]</small> <strong>אלא לשקרי</strong> <small>[</small>עבור <small>השקרנים],</small> ובמקום שאין הכחשה, העיסקה קיימת ממילא.
  ועוד באותו ענין, <strong>אמר אביי: אמר לו עד אחד</strong> לאדם <strong>"אכלת חלב", והלה</strong> שהעידו בו <strong>שותק</strong> ואיננו מכחיש — הרי זה, העד, <strong>נאמן</strong> וחייב קרבן חטאת על שגגתו זו. <strong>ותנא תונא</strong> <small>[ושנה</small> כמו כן <small>התנא שלנו]:</small> <strong>אמר לו עד אחד "אכלת חלב" והלה אומר "לא אכלתי"</strong> — <strong>פטור</strong> מקרבן. ונבין מכאן: <strong>טעמא</strong> <small>[הטעם,</small> דווקא<small>]</small> <strong>דאמר</strong> <small>[ש</small>הוא <small>אומר]</small> בוודאות <strong>"לא</strong> אכלתי <strong>",</strong> <strong>הא אישתיק</strong> <small>[הרי</small> אם הוא <small>שותק]</small> — <strong>מהימן</strong> <small>[נאמן]</small> העד.
 <strong>ואמר אביי: אמר לו עד אחד</strong> לאדם אחד <strong>"נטמאו טהרותיך"</strong> (אוכל שנשמר בטהרה), <strong>והלה,</strong> בעל הטהרות, <strong>שותק</strong> — <strong>נאמן. ותנא תונא</strong> <small>[ו</small>כן <small>שנה התנא שלנו]:</small> <strong>עד אחד אומר "נטמאו" והלה,</strong> בעל הטהרות, <strong>אומר "לא נטמאו"</strong> — <strong>פטור. טעמא דאמר</strong> <small>[הטעם</small> דווקא <small>ש</small>הוא <small>אומר]</small> <strong>"לא</strong> נטמאו <strong>",</strong> <strong>הא אישתיק</strong> <small>[הרי</small> אם הוא <small>שותק]</small> — <strong>מהימן</strong> <small>[נאמן]</small> העד האחד.
 <strong>ואמר אביי: אמר לו עד אחד</strong>
## דף סו.
 <strong>"שורך נרבע"</strong> ופסול לקרבן <strong>והלה,</strong> בעל השור, <strong>שותק</strong> — <strong>נאמן, ותנא תונא</strong> <small>[ו</small>כן <small>שנה התנא</small> שלנו<small>]</small> במשנה: <strong>ו</strong>בהמה <strong>שנעבדה בו עבירה,</strong> או <strong>שהמית על פי עד אחד או על פי הבעלים</strong> — <strong>נאמן.</strong> ונברר: <strong>האי</strong> <small>[זה]</small> שאמרנו במשנה: ושהמית <strong>על פי עד אחד, היכי דמי</strong> <small>[כיצד בדיוק היה הדבר]?</small> <strong>אי דקא מודו</strong> <small>[אם שמודים]</small> ה<strong>בעלים</strong> — <strong>היינו</strong> <small>[הרי זה]</small> מה שאמרנו <strong>"על פי הבעלים", אלא לאו דשתיק</strong> <small>[</small>האם <small>לא</small> מדובר באופן <small>ש</small>הוא <small>שותק].</small>
 ומעירים: <strong>וצריכא</strong> <small>[וצריך]</small> שייאמרו כל המימרות של אביי; <strong>דאי אשמעינן הך קמייתא</strong> <small>[שאם היה משמיע לנו</small> רק <small>את זו, הראשונה]</small> ("אכלת חלב"), היינו אומרים שטעם הנאמנות הוא <strong>אי לאו דקים ליה בנפשיה דעבד</strong> <small>[אם לא ש</small>היה <small>מוחזק לו בעצמו שעשה</small> עבירה<small>]</small> — בהמת <strong>חולין בעזרה לא הוה מייתי</strong> <small>[היה מביא]</small> רק על פי עדות שאינה מחייבת, וכיון ששתק משמע שהוא מודה בדבר.
 <strong>אבל</strong> אם אמר לו <strong>"נטמאו טהרותיך"</strong> ושתק — <strong>מימר אמרינן</strong> <small>[אומרים אנו]:</small> <strong>האי דשתיק</strong> <small>[זה</small> <small>ש</small>הוא <small>שותק]</small> ולא מכחיש את העד — משום <strong>דסבר</strong> <small>[ש</small>הוא <small>סבור]</small> שאין הפסד גדול בדבר, שהרי <strong>חזי ליה</strong> <small>[ראוי לו]</small> הדבר לאוכלו <strong>בימי טומאתו,</strong> שגם אם אינם טהורים, מכל מקום לא נפסדו לגמרי.
 <strong>ואי אשמעינן</strong> <small>[ואם היה משמיע לנו]</small> רק במקרה של "נטמאו טהרותיך", היינו אומרים <strong>הא</strong> <small>[זה]</small> שהעד נאמן הוא <strong>משום דקא מפסיד ליה</strong> <small>[שהוא מפסיד לו]</small> <strong>בימי טהרתו,</strong> וכיון שאינו מוחה — מן הסתם אמת היה הדבר, <strong>אבל "שורו נרבע" מימר אמר</strong> <small>[אומר]</small> הבעלים לגבי השור: <strong>כל השוורים</strong> שבעולם, מן הסתם <strong>לאו</strong> <small>[לא]</small> <strong>לגבי</strong> (לצורך) <strong>מזבח קיימי</strong> <small>[</small>הם <small>עומדים],</small> ואם כן, גם אם מודה שנרבע השור, אין זה אלא פוסלו מלהיות קרבן, וכיון שאין הפסד מרובה בדבר — אינו מוחה, על כן <strong>צריכא</strong> <small>[צריך]</small> שייאמרו כל המקרים.
 <big>א</big> <strong>איבעיא להו</strong> <small>[נשאלה להם]</small> ללומדים שאלה זו: אם אומרים לו לאדם ש<strong>אשתו זינתה בעד אחד, ושותק</strong> הבעל <strong>מהו</strong> הדין בכגון זה? <strong>אמר אביי: נאמן</strong> העד. <strong>רבא אמר: אינו נאמן.</strong> ומדוע? <strong>הוי</strong> <small>[הריהו]</small> <strong>דבר שבערוה, ו</strong>כלל בידינו: <strong>אין</strong> עדות לגבי <strong>דבר שבערוה פחות משנים.</strong>
 <strong>אמר אביי: מנא אמינא לה</strong> <small>[מניין אומר אני אותה],</small> את הסברה הזו שלי — <strong>דההוא סמיא דהוה מסדר מתנייתא קמיה</strong> <small>[עיור אחד שהיה מסדר,</small> חוזר <small>משניות לפני]</small> <strong>מר שמואל. יומא חד נגה ליה ולא הוה קאתי</strong> <small>[יום אחד התאחר לו</small> העיור <small>ולא בא].</small> <strong>שדר שליחא אבתריה</strong> <small>[שלח</small> שמואל <small>שליח אחריו</small> שיבוא<small>].</small> <strong>אדאזיל</strong> <small>[ב</small>עוד <small>שהולך]</small> ה<strong>שליח</strong> לביתו של העיור <strong>בחדא אורחא</strong> <small>[בדרך אחת],</small> <strong>אתא איהו בחדא</strong> <small>[הלך הוא,</small> העיור, לבית המדרש <small>ב</small>דרך <small>אחת,</small> אחרת<small>]</small> ולכן לא פגש אותו השליח, והגיע עד ביתו. <strong>כי אתא</strong> <small>[כאשר בא]</small> ה<strong>שליח</strong> משליחותו, <strong>אמר</strong> שהיה בביתו של העיור וראה ש<strong>אשתו זינתה. אתא לקמיה</strong> <small>[בא</small> העיור <small>לפני]</small> <strong>מר שמואל</strong> לשאול האם עליו להתחשב בעדות זו, <strong>אמר ליה</strong> <small>[לו]:</small> <strong>אי מהימן לך</strong> <small>[נאמן עליך]</small> השליח הזה — <strong>זיל אפקה</strong> <small>[לך הוצא,</small> גרש <small>אותה]</small> <strong>ואי</strong> <small>[ואם]</small> <strong>לא</strong> — <strong>לא תפיק</strong> <small>[אל תוציא].</small>
 <strong>מאי לאו</strong> <small>[האם לא]</small> הכוונה <strong>אי מהימן עלך דלאו גזלנא הוא</strong> <small>[אם נאמן עליך שאינו גזלן,</small> שאינו פסול לעדות<small>],</small> וכיון שלדעתך הוא עד כשר צריך אתה לסמוך עליו, ואם כן ראיה שעד אחד כשר נאמן בכל מקרה. <strong>ורבא</strong> מפרש שהכוונה בדברי שמואל היתה: <strong>אי מהימן לך כבי תרי</strong> <small>[אם</small> הוא <small>נאמן עליך כשנים]</small> — <strong>זיל אפקה</strong> <small>[לך</small> ו<small>הוצא אותה]</small> <strong>ואי</strong> <small>[ואם]</small> <strong>לא</strong> — <strong>לא תפקה</strong> <small>[אל תוציא אותה].</small> ואם כן אין ראיה ממעשה זה.
 <strong>ואמר אביי: מנא אמינא לה</strong> <small>[מניין אומר אני אותה],</small> את הלכתי זו — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מעשה בינאי המלך שהלך ל</strong>אזור <strong>כוחלית שבמדבר, וכיבש</strong> (כבש) <strong>שם ששים כרכים, ובחזרתו היה שמח שמחה גדולה</strong> על הנצחון. <strong>וקרא לכל חכמי ישראל,</strong> ו<strong>אמר להם: אבותינו,</strong> מתוך דלותם, <strong>היו אוכלים מלוחים בזמן שהיו עסוקים בבנין בית המקדש,</strong> <strong>אף אנו נאכל מלוחים זכר לאבותינו. והעלו מלוחים על שולחנות של זהב, ואכלו.</strong>
 <strong>והיה שם אחד, איש לץ לב רע ובליעל, ואלעזר בן פועירה שמו. ויאמר אלעזר בן פועירה לינאי המלך: ינאי המלך, לבם של פרושים עליך,</strong> כלומר, יש בלבם תרעומת נסתרת עליך, ואינם אוהבים אותך. אמר לו: <strong>ומה אעשה</strong> כדי לברר אם נכון הדבר? אמר לו: <strong>הקם להם</strong> (השבע אותם) <strong>בציץ שבין עיניך,</strong> שעליו יש השם המפורש, שהיה ינאי מזרע החשמונאים, שהיו כהנים, ושימש ככהן גדול. <strong>הקים להם בציץ שבין עיניו.</strong>
 <strong>היה שם זקן אחד ויהודה בן גדידיה שמ</strong> <strong>ו, ויאמר יהודה בן גדידיה לינאי המלך: ינאי המלך! רב לך כתר מלכות,</strong> כלומר, די לך במלכות, <strong>הנח כתר כהונה לזרעו של אהרן.</strong> ומסבירים, <strong>שהיו אומרים: אמו</strong> של ינאי <strong>נשבית במודיעים</strong> ונפסלה לכהונה, ואם כן הוא אינו כהן כשר, אלא חלל. <strong>ויבוקש הדבר ולא נמצא,</strong> שחיפשו למצוא עדויות לגבי אותו מעשה ולא נמצאו עדויות. <strong>ויבדלו</strong> (הורחקו) <strong>חכמי ישראל בזעם</strong> של המלך, שכעס עליהם על שמועה זו.
 <strong>ויאמר אלעזר בן פועירה לינאי המלך: ינאי המלך, הדיוט שבישראל כך הוא דינו,</strong> כלומר, שאם נתברר שהעלילו עליו עלילה אין עושים דבר, <strong>ואתה מלך וכהן גדול כך הוא דינך</strong> שיפטר בלא כלום על דיבה זו? אמר לו ינאי: <strong>ומה אעשה?</strong> אמר לו: <strong>אם אתה שומע לעצתי: רומסם</strong> (רמוס אותם, והשמידם). שאל ינאי: <strong>ותורה מה תהא עליה?</strong> אמר לו: <strong>הרי</strong> היא <strong>כרוכה ומונחת בקרן זוית, כל הרוצה ללמוד יבוא וילמוד</strong> ואין צורך בחכמים.
 <strong>אמר רב נחמן בר יצחק: מיד נזרקה בו מינות</strong> בינאי, <strong>דהוה ליה למימר</strong> <small>[שהיה לו לומר]</small> לאלעזר בן פועירה: <strong>תינח</strong> <small>[נניח]</small> <strong>תורה שבכתב</strong> אכן היא מונחת בקרן זוית, ואולם <strong>תורה שבעל פה מאי</strong> <small>[מה]</small> יהא עליה? שהרי היא נשמרת על ידי החכמים. <strong>מיד: ותוצץ</strong> (עלתה ונתלקחה) <strong>הרעה על ידי אלעזר בן פועירה, ויהרגו כל חכמי ישראל, והיה העולם משתומם</strong> (שמם) מתורה, <strong>עד שבא שמעון בן שטח והחזיר את התורה ליושנה.</strong> עד כאן לשון הברייתא.
  ושואלים:  <strong>היכי דמי</strong> <small>[כיצד בדיוק]</small> הפריכו את השמועה שנשבתה אמו של ינאי? <strong>אילימא דבי תרי אמרי "אישתבאי"</strong> <small>[אם תאמר ששנים אמרו "נשבתה"]</small> <strong>ובי תרי אמרי "לא אישתבאי"</strong> <small>[ושנים אמרו "לא נשבתה"]</small> — <strong>מאי חזית דסמכת אהני</strong> <small>[מה ראית שאתה סומך על אלה]</small> שאמרו "לא נשבתה", <strong>סמוך אהני</strong> <small>[על אלה]</small> שאמרו "נשבתה"! ואם כן אי אפשר לומר בוודאות "ויבוקש הדבר ולא נמצא"!
 <strong>אלא</strong> מדובר <strong>בעד אחד</strong> שהעיד שנשבתה ובאו שניים ואמרו שלא נשבתה, <strong>וטעמא</strong> <small>[והטעם]</small> שאינו נאמן דווקא הוא <strong>דקא מכחשי ליה בי תרי</strong> <small>[שמכחישים אותו שנים</small> אחרים<small>],</small> <strong>הא לאו הכי מהימן</strong> <small>[הרי לולא זה היה נאמן],</small> ומכאן ראיה לאביי שעד אחד נאמן כשאין מי שמכחיש אותו.
 <strong>ורבא</strong> אומר שמכאן אין ראיה: <strong>לעולם</strong> אמור שהיו שם <strong>תרי ותרי</strong> <small>[שני</small> עדים כנגד <small>שני</small> עדים<small>]</small> <strong>וכדאמר</strong> <small>[וכפי שאמר]</small> <strong>רב אחא בר רב מניומי</strong> בענין אחר, שמדובר <strong>בעדי הזמה.</strong> כלומר, שהעדים השניים לא הכחישו את המעשה אלא הזימו את העדים הראשונים שאמרו: עמנו הייתם באותה שעה במקום אחר ואינכם יכולים איפוא להעיד על דבר שהיה באותו זמן באותו מקום, ונתבטלה עדותם של הראשונים מכל וכל, <strong>הכא נמי</strong> <small>[כאן גם כן]</small> מדובר <strong>בעדי הזמה.</strong>
 <strong>ואיבעית אימא</strong> <small>[ואם תרצה אמור]</small> שהיה הענין כפי שסיפר <strong>ר' יצחק,</strong> ש<strong>אמר ר' יצחק: שפחה הכניסו תחתיה,</strong> במקום אמו של ינאי. שהעדים הראשונים ראו שעומדים לשבות את אמו של ינאי ובאו העדים השניים וספרו ששפחה הכניסו תחתיה, ואם כן בטלה לגמרי עדותם של הראשונים.
 <strong>אמר רבא:</strong>
## דף סו:
 <strong>מנא אמינא לה</strong> <small>[מניין אומר אני אותה]</small> את דעתי שאין סומכים על עד אחד בדבר של ערוה — על זה <strong>דתנן</strong> <small>[ששנינו</small> במשנה<small>],</small> <strong>אמר ר' שמעון: מעשה במגורה</strong> (מאגר מים) <strong>של דסקים</strong> (שם מקום או אדם) <strong>ביבנה שהיתה עומדת בחזקת שלימה,</strong> שהיו סבורים שיש בה ארבעים סאה, כשיעור מקוה לטהר, <strong>ומדדו</strong> לאחר זמן <strong>ונמצאת</strong> שהיא <strong>חסירה</strong> שהיה בה פחות משיעור זה ו
 <strong>כל טהרות שנעשו על גבה,</strong> שטבלו טמאים לשם טהרות במגורה זו עד שנמדדה, <strong>היה ר' טרפון מטהר, ור' עקיבא מטמא.</strong> והיו מתדיינים בנושא זה. <strong>אמר ר' טרפון: מקוה זה בחזקת שלם הוא עומד</strong> משך כל הזמן, <strong>מספק אתה בא לחסרו,</strong> לומר שהיה חסר גם בעבר — <strong>אל תחסרנו מספק. אמר ר' עקיבא</strong> כנגד זה: <strong>אדם זה</strong> שטבל באותו מקוה <strong>בחזקת טמא הוא עומד</strong> לפני שטבל, <strong>מספק אתה בא לטהרו</strong> — <strong>אל תטהרנו מספק.</strong>
 חזר ו<strong>אמר ר' טרפון: משל ל</strong>כהן שהיה <strong>עומד ומקריב על גבי המזבח, ונודע שהוא בן גרושה או בן חלוצה</strong> — <strong>שעבודתו</strong> שעשה לפני שנודע פסולו — <strong>כשירה. אמר ר' עקיבא: משל לעומד ומקריב על גבי המזבח ונודע שהוא בעל מום</strong> — <strong>שעבודתו</strong> שעבד משנעשה בעל מום <strong>פסולה.</strong>
 <strong>אמר ר' טרפון: אתה דימיתו</strong> את דין המקוה שנמצא חסר <strong>לבעל מום, ואני דמיתיו לבן גרושה או לבן חלוצה, נראה למי דומה. אי</strong> <small>[אם]</small> <strong>דומה לבן גרושה ולבן חלוצה</strong> — <strong>נדוננו כבן גרושה או כבן חלוצה, אם דומה לבעל מום</strong> — <strong>נדוננו כבעל מום.</strong>
 <strong>התחיל ר' עקיבא לדון: מקוה פסולו ביחיד,</strong> שאין צורך בשני עדים לקבוע על פיהם שהמקוה חסר, <strong>ו</strong>כן <strong>בעל מום פסולו ביחיד,</strong> שאין צורך בשני עדים להעיד שהוא בעל מום, <strong>ואל יוכיח בן גרושה ובן חלוצה שפסולו בשנים,</strong> שצריכים שני עדים להעיד על אמו כדי לפוסלו, ולא די באחד.
 <strong>דבר אחר</strong> אפשר לומר: <strong>מקוה פסולו בגופו,</strong> וכן <strong>בעל מום פסולו בגופו, ואל יוכיח בן גרושה ובן חלוצה שפסולו מאחרים</strong> (מכוח אמו). <strong>אמר ליה</strong> <small>[לו]</small> <strong>ר' טרפון: עקיבא! כל הפורש ממך כפורש מן החיים.</strong> שהתפעל ר' טרפון מדברי ר' עקיבא וקיבלם.
  עד כאן דברי הברייתא, ומעתה לענייננו: <strong>האי</strong> <small>[זה]</small> <strong>בעל מום שפסולו ביחיד היכי דמי</strong> <small>[כיצד בדיוק היה]?</small> <strong>אי דקא</strong> <small>[אם שהוא]</small> <strong>מכחיש ליה</strong> <small>[אותו],</small> שבעל המום טוען שאין בו מום — <strong>מי מהימן</strong> <small>[האם</small> יהיה <small>נאמן]</small> העד האחד? <strong>אלא</strong> ודאי <strong>מדובר באופן</strong> <strong>דשתיק</strong> <small>[ששותק]</small> בעל המום ונחשב לו הדבר כהודאה,
 <strong>ודכותיה</strong> <small>[וכיוצא בו]</small> <strong>גבי בן גרושה ובן חלוצה</strong> גם כן צריך לומר <strong>דשתיק</strong> <small>[ש</small>האיש עצמו <small>שותק]</small> ואיננו מוחה, <strong>וקתני</strong> <small>[ושנה]</small> שם: <strong>מקוה פסולו ביחיד ובעל מום פסולו ביחיד, ואל יוכיח בן גרושה ובן חלוצה שפסולו בשנים.</strong> משמע שעל פי עד אחד, ואפילו בעל הדבר שותק — אין פוסלים אשה!
 <strong>ואביי אמר</strong> כנגד טענה זו: <strong>לעולם</strong> אתה צריך לפרש בשני המקרים <strong>דקא</strong> <small>[שהוא,</small> בעל הדבר<small>]</small> <strong>מכחיש ליה</strong> <small>[אותו]</small> את העד, <strong>ודקאמרת</strong> <small>[ו</small>מה <small>שאתה אומר]:</small> <strong>אמאי מהימן</strong> <small>[מדוע</small> הוא, העד, <small>נאמן]</small> לומר שהוא בעל מום — יש להסביר <strong>דאמר ליה</strong> <small>[שאומר לו]</small> העד: <strong>שלח אחוי</strong> <small>[פשוט</small> בגדיך ו<small>הראה]</small> שאין בך מום, וכיון שיכול הדבר להתגלות — נאמן העד, שהרי אם שקר הוא מעיד יכול הכהן להוכיח זאת. <strong>והיינו דקתני</strong> <small>[וזהו ששנינו]:</small> <strong>מקוה פסולו בגופו ובעל מום פסולו בגופו,</strong> שניתן הדבר לבדיקה בו עצמו <strong>ואל יוכיח בן גרושה ובן חלוצה שפסולו מאחרים.</strong>
 <big>א</big> לגופו של דבר שהזכרנו בברייתא שואלים: <strong>ובן גרושה ובן חלוצה,</strong> ש<strong>עבודתו</strong> בדיעבד <strong>כשירה, מנלן</strong> <small>[מניין לנו]?</small> <strong>אמר רבי יהודה אמר שמואל:</strong> ש<strong>אמר קרא</strong> <small>[הכתוב]</small> על פנחס: <strong>"והיתה לו ולזרעו אחריו</strong> ברית כהונת עולם<strong>"</strong> (במדבר כה, יג), וכוונתו: <strong>בין זרע כשר ובין זרע פסול.</strong> ומכאן למדים שבדיעבד אין עבודת כהן זה נפסלת אף שנתברר שהיה פסול.
 <strong>אבוה</strong> <small>[אביו]</small> של <strong>שמואל אמר: מהכא</strong> <small>[</small>ראיה לדבר <small>מכאן],</small> שנאמר בברכה לשבט לוי: <strong>"ברך ה' חילו ופעל ידיו תרצה"</strong> (דברים לג, יא), שדרש מן המלה "חילו" ש<strong>אפילו חולין</strong> (חללים) <strong>שבו תרצה</strong> את עבודתם בדיעבד.
 <strong>ר' ינאי אמר: מהכא</strong> <small>[מכאן]</small> יש ראיה לדבר, שנאמר בדין הביכורים: <strong>"ובאת אל הכהן אשר יהיה בימים ההם"</strong> (שם כו, ג), <strong>וכי תעלה על דעתך שאדם הולך אצל כהן שלא היה בימיו?</strong> ואם כן מהו הלשון "בימים ההם"? <strong>אלא זה</strong> שהיה כהן <strong>כשר ונתחלל,</strong> שכל ימיו שעבד בכהונה, נחשב לכהן (כשר).
  וממשיכים לברר את האמור בברייתא: <strong>בעל מום</strong> ש<strong>עבודתו פסולה</strong> למפרע <strong>מנלן</strong> <small>[מניין לנו]?</small> <strong>אמר רב יהודה אמר שמואל:</strong> ש<strong>אמר קרא</strong> <small>[הכתוב]</small> על פנחס הכהן <strong>"לכן אמר הנני נתן לו את בריתי שלום"</strong> (במדבר כה, יב), וכוונתו <strong>כשהוא שלם</strong> נכרתה לו ברית <strong>ולא כשהוא חסר</strong> אבר שהוא בעל מום. ומקשים: <strong>והא</strong> <small>[והרי]</small> <strong>"שלום" כתיב</strong> <small>[כתוב]</small> ולא "שלם"! <strong>אמר רב נחמן:</strong> האות <strong>וי"ו</strong> של המלה <strong>שלום קטיעה</strong> <small>[קטועה]</small> <strong>היא,</strong> שמסורת היא שכותבים אותה קטועה, וניתן לקרוא את המלה כאילו היתה כתובה "שלם".
 <big>ב משנה</big> כלל הוא בהלכות יוחסין: <strong>כל מקום שיש,</strong> שתופסים, <strong>קידושין ואין עבירה</strong> בנישואין הללו, שאין בהם איסור מן התורה — <strong>הולד הולך אחר הזכר,</strong> שייחוסו נחשב אחרי אביו. <strong>ואיזה זו</strong> — כגון <strong>זו כהנת,</strong> או <strong>לויה,</strong> או <strong>ישראלית, שנשאו לכהן,</strong> או ל<strong>לוי,</strong> או ל<strong>ישראל,</strong> שבכל אלה הולד מתייחס אחר משפחת אביו.
 <strong>וכל מקום שיש,</strong> שתופסים, <strong>קידושין ויש עבירה</strong> — <strong>הולד הולך אחר ה</strong>הורה ה<strong>פגום. ואיזה זו</strong> למשל <strong>זו אלמנה</strong> שנישאה <strong>לכהן גדול,</strong> או <strong>גרושה,</strong> או <strong>חלוצה</strong> שנישאה <strong>לכהן הדיוט,</strong> או <strong>ממזרת,</strong> או <strong>נתינה</strong> שנישאה <strong>לישראל,</strong> או <strong>בת ישראל</strong> שנישאה <strong>לממזר,</strong> או <strong>לנתין,</strong> שדין הולד כדין ההורה הפגום שביניהם.
 <strong>וכל מי שאין לה עליו קידושין</strong> בזיווג זה, שהקידושין אינם תופסים, <strong>אבל יש לה על אחרים קידושין,</strong> כלומר, אותה אשה יכולה באופן כללי להתקדש, שהיא מכלל ישראל — במקרה כזה <strong>הולד ממזר. ואיזה זה</strong> — <strong>זה הבא על אחת מכל העריות ש</strong>כתובות <strong>בתורה. וכל מי שאין לה לא עליו ולא על אחרים קידושין</strong> — במקרה זה <strong>הולד כמותה,</strong> שאינו מתייחס ואינו נחשב כלל כבן אביו, אלא הריהו כאמו. <strong>ואיזה זה</strong> — <strong>זה ולד שפחה,</strong> או <strong>גויה</strong> שולדה הוא כמותה עבד או גוי, ואם יתגייר אינו קרוי ממזר.
 <big>ג גמרא</big> שנינו במשנה ש<strong>כל מקום שיש קידושין</strong> ואין עבירה — הולד הולך אחר הזכר. <strong>אמר ליה</strong> <small>[לו]</small> <strong>ר' שמעון לר' יוחנן:</strong> האם <strong>כללא</strong> <small>[כלל]</small> <strong>הוא</strong> ש<strong>כל מקום שיש קידושין ואין עבירה הולד הולך</strong> תמיד <strong>אחר הזכר? הרי</strong>
## דף סז.
 <strong>גר שנשא ממזרת</strong> ש<strong>יש קידושין,</strong> שקידושיו תופסים בה <strong>ואין עבירה</strong> בדבר, שכן הם מותרים זה לזו ובכל זאת <strong>הולד הולך אחר הפגום,</strong> והוא ממזר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>גר שנשא ממזרת</strong> — <strong>הולד ממזר,</strong> אלו <strong>דברי ר' יוסי! אמר ליה</strong> <small>[לו]</small> ר' יוחנן: <strong>מי סברת</strong> <small>[האם סבור אתה]</small> כי <strong>מתניתין</strong> <small>[משנתנו]</small> כשיטת <strong>ר' יוסי היא?</strong> — לא, <strong>מתניתין</strong> <small>[משנתנו]</small> כשיטת <strong>ר' יהודה היא,</strong> ש<strong>אמר: גר לא ישא ממזרת, ו</strong>אם כן לדעתו זהו מקרה ש<strong>יש קידושין ויש עבירה,</strong> ולכן <strong>הולד הולך אחר הפגום.</strong>
 ושואלים: אם כן <strong>וניתנייה</strong> <small>[ושישנה אותה]</small> במשנה בתוך הדוגמאות שהביא! ומשיבים: <strong>תנא</strong> <small>[</small>מה <small>ששנה]</small> במשנה את הכלל <strong>"כל מקום</strong> שיש קידושין ויש עבירה <strong>"</strong><strong>דסיפא</strong> <small>[ש</small>שנינו <small>בסוף],</small> הרי זה בא <strong>לאתויי</strong> <small>[להביא</small> להוסיף<small>]</small> גם מקרה זה.
 <strong>ואיבעית אימא</strong> <small>[ואם תרצה אמור]</small> באופן אחר: <strong>לעולם</strong> משנתנו כשיטת <strong>ר' יוסי היא, ותנא</strong> <small>[ושנה]</small> <strong>"איזו זו" למעוטי</strong> <small>[למעט],</small> שרק המקרים שמנה שיש בהם קידושין ואין עבירה, הם המקרים שבהם הולד הולך אחר האב.
  ושואלים:  <strong>ו</strong>כי <strong>"איזו זו" ותו לא</strong> <small>[ואין עוד]</small> מקרים שהם בכלל זה? <strong>והרי חלל שנשא בת ישראל,</strong> ש<strong>יש קידושין ואין עבירה</strong> בכך, ובכל זאת <strong>הולד הולך אחר הזכר</strong> והוא חלל! ודוחים: <strong>הא לא קשיא</strong> <small>[זה אינו קשה],</small> שאפשר לומר שהתנא של משנתנו <strong>כ</strong>דעת <strong>ר' דוסתאי בן ר' יהודה סבירא ליה</strong> <small>[סבור הוא],</small> שלדעתו הולד כשר לגמרי.
  ומקשים:  <strong>והרי ישראל שנשא חללה,</strong> ש<strong>יש קידושין ואין עבירה</strong> בכך ועם כל זה <strong>הולד הולך אחר הזכר</strong> ובכל זאת לא נשנה הדבר במפורש! ומשיבים: <strong>תנא</strong> <small>[שנה]</small> <strong>"כל מקום</strong> שיש קידושין ואין עבירה <strong>"</strong><strong>דרישא</strong> <small>[ש</small>נאמר <small>בראש</small> המשנה<small>]</small> <strong>לאתויי</strong> <small>[להביא,</small> לרבות<small>]</small> גם מקרה זה.
  ומקשים:  <strong>וניתנייה בהדיא</strong> <small>[ושישנה זאת במפורש]!</small> ומשיבים: <strong>משום</strong> ש<strong>לא מתני</strong> <small>[נשנית]</small> <strong>לה.</strong> כלומר, אינו יכול להכניס הלכה זו בקיצור בתוך ניסוחי הדברים של המשנה. כי <strong>היכי ניתני</strong> <small>[כיצד ישנה]?</small> אם ישנה <strong>כהנת, ולויה, וישראלית, וחללה, שנשאת לכהן לוי וישראל</strong> — אולם אי אפשר לומר את המשפט כך, כי <strong>וחללה לכהן מי חזיא</strong> <small>[האם</small> היא <small>ראויה],</small> הרי יש בקידושין אלו עבירה? ולכן לא שנה בדרך זו.
  ומקשים:  <strong>והאיכא</strong> <small>[והרי יש]</small> גם ההלכה של <strong>רבה בר בר חנה.</strong> ש<strong>אמר רבה בר בר חנה, אמר ר' יוחנן: מצרי שני</strong> (בנו של גר מצרי) <strong>שנשא מצרית ראשונה</strong> (שהיא עצמה התגיירה) — <strong>בנה שלישי הוי</strong> <small>[הוא]</small> וכשר לבוא בקהל. והוא דוגמא שיש קידושין ואין עבירה והולד הולך אחר האב!
  ומשיבים:  <strong>תנא</strong> <small>[שנה]</small> <strong>"כל מקום" דרישא</strong> <small>[שבראש</small> המשנה<small>]</small> <strong>לאתויי</strong> <small>[להביא,</small> לרבות<small>]</small> גם מקרה זה. ומעירים: <strong>ול</strong>דעת <strong>רב דימי,</strong> ש<strong>אמר</strong> שולד זה מצרי <strong>שני הוי</strong> <small>[הוא],</small> אם כן לדעתו <strong>תנא</strong> <small>[שנה]</small> <strong>"איזו זו"</strong> בראש המשנה (יש קידושין ואין עבירה) <strong>למעוטי</strong> <small>[למעט]</small> מקרה זה (שהרי לדעתו עדיין בן זה אסור לבוא בקהל).
  ומקשים:  <strong>והאיכא</strong> <small>[והרי יש]</small> מקרה הסותר לדין משנתנו, <strong>דכי אתא</strong> <small>[שכאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: באומות,</strong> אם בני שתי אומות, בהיותם גויים, התחתנו זה בזה — <strong>הלך</strong> <small>[לך]</small> לענין דינו של הולד הנולד להם <strong>אחר הזכר,</strong> בין שהוא גוי סתם וראוי לבוא בקהל ישראל מיד לכשיתגייר או שהוא עמוני או מצרי ואינו ראוי לבוא בקהל, שהולד מתייחס לענין הלכה אחר האב.
  אם <strong>נתגיירו</strong> שניהם, בני שתי האומות — <strong>הלך</strong> <small>[לך]</small> <strong>אחר הפגום שבשניהם.</strong> והרי גרים אלה מותרים זה בזה ויש להם קידושין, ואם היו האב או האם מצרי — הולד הולך אחר ההורה הפגום ונחשב כמצרי, ולפי המשנה — הלך אחר הזכר! ומשיבים: <strong>תנא</strong> <small>[שנה]</small> <strong>"איזו זו" למעוטי</strong> <small>[למעט]</small> מקרה זה.
  ודוחים:  <strong>האי מאי</strong> <small>[זה</small> שהסברנו לעיל את משנתנו לפי ר' יוסי <small>מהו]?</small> <strong>אי אמרת בשלמא</strong> <small>[נניח אם אתה אומר]</small> כי <strong>מתניתין</strong> <small>[משנתנו]</small> כשיטת <strong>ר' יהודה היא,</strong> אפשר לפרש ש<strong>"כל מקום"</strong> ששנה <strong>דרישא</strong> <small>[בתחילה]</small> <strong>לאתויי</strong> <small>[להביא,</small> לרבות<small>]</small> <strong>ישראל שנשא חללה,</strong> שגם בזה הולד הולך אחר האב, <strong>ו</strong>להביא גם מה שאמר <strong>רבה בר בר חנה</strong> שמצרי שני שנשא מצרית ראשונה בנה הריהו שלישי, ומה שאמר <strong>"איזו זו"</strong> שבא למעט — הרי זה <strong>למעוטי</strong> <small>[למעט]</small> את מה שאמר <strong>רב דימי</strong> שבנה שני, או רק את מה שאמר <strong>רבין</strong> בשם ר' יוחנן
## דף סז:
 <strong>"כל מקום"</strong> (יש קידושין ויש עבירה) <strong>דסיפא</strong> <small>[ש</small>נאמר <small>בסוף</small> המשנה<small>]</small> — <strong>לאתויי</strong> <small>[להביא,</small> לרבות<small>]</small> <strong>גר שנשא ממזרת. אלא אי אמרת</strong> <small>[אם אומר אתה]</small> שמשנתנו שיטת <strong>ר' יוסי היא, "כל מקום"</strong> (יש קידושין ואין עבירה) <strong>דרישא</strong> <small>[שבראש</small> המשנה<small>]</small> <strong>כדאמרן</strong> <small>[כפי שאמרנו]</small> לרבות ישראל שנשא חללה, <strong>"איזו זו"</strong> שבא למעט גם הוא <strong>כדאמרן</strong> <small>[כפי שאמרנו],</small> כדברי רבין או רב דימי, וכן גר שנשא ממזרת, <strong>אלא "כל מקום" דסיפא</strong> <small>[ש</small>נאמר <small>בסוף]</small> <strong>לאתויי מאי</strong> <small>[להביא,</small> לרבות את <small>מה]</small> בא?
  ודוחים:  <strong>ולטעמיך</strong> <small>[ולטעמך,</small> לשיטתך<small>]</small> הלא גם <strong>לר' יהודה "איזו זו" דסיפא</strong> <small>[ש</small>נאמר <small>בסוף]</small> <strong>למה לי? אלא</strong> חייב אתה לומר: <strong>איידי דתנא רישא</strong> <small>[מתוך ששנה</small> ב<small>ראש]</small> לשון <strong>"איזו זו", תנא סיפא</strong> <small>[שנה</small> ב<small>סוף]</small> גם כן <strong>"איזו זו"</strong> אף שאינו לצורך, אלא רק לשם אחידות הלשון. אם כן <strong>הכי נמי</strong> <small>[כך גם כן]</small> תאמר לגבי שיטת ר' יוסי <strong>איידי דתנא רישא</strong> <small>[מתוך ששנה</small> ב<small>ראש]</small> <strong>"כל מקום", תנא נמי סיפא</strong> <small>[שנה גם כן</small> ב<small>סוף]</small> <strong>"כל מקום".</strong>
 <big>א</big> <strong>גופא</strong> <small>[</small>ל<small>גופה]</small> של אותה הלכה שהזכרנו: <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: באומות,</strong> כלומר, בנים להורים משתי אומות שנישאו זה לזה — <strong>הלך</strong> <small>[לך]</small> <strong>אחר הזכר</strong> ולפי זה הם נידונים בהלכה. ואם <strong>נתגיירו</strong> שניהם ואז נישאו — <strong>הלך</strong> <small>[לך]</small> <strong>אחר הפגום שבשניהם.</strong>
 ומסבירים: <strong>מאי</strong> <small>[מה]</small> פירוש <strong>"באומות הלך</strong> <small>[לך]</small> <strong>אחר הזכר"</strong> — <strong>כדתניא</strong> <small>[כפי ששנינו</small> בברייתא<small>]:</small> <strong>מנין לאחד מן האומות</strong> שמחוץ לארץ ישראל <strong>שבא על הכנענית והוליד</strong> ממנה <strong>בן, שאתה רשאי לקנותו בעבד</strong> ואינו בכלל העמים הכנענים שאסור להחיותם בארץ —
 <strong>תלמוד לומר: "וגם מבני התושבים הגרים עמכם מהם תקנו"</strong> (ויקרא כה, מה), שיש אופן שניתן לקנות עבדים גם מבני ארץ כנען. <strong>יכול אף עבד,</strong> כלומר, כנעני <strong>שבא על שפחה מן האומות והוליד בן, שאתה רשאי לקנותו בעבד</strong> — <strong>תלמוד לומר: "אשר הולידו בארצכם"</strong> (שם), וכוונתו: <strong>מן הנולדין בארצכם,</strong> אבל אביהם אינו מן האומות שבארץ, <strong>ולא מן הגרים בארצכם,</strong> אותם שאביהם משבע אומות.
 <big>ב</big> ועוד באותה הלכה שאמר ר' יוחנן, <strong>"נתגיירו הלך</strong> <small>[לך]</small> <strong>אחר הפגום שבשניהם",</strong> ונברר: <strong>במאי</strong> <small>[במה],</small> באיזה מקרה מדובר? <strong>אילימא</strong> <small>[אם תאמר]</small> כי מדובר <strong>במצרי שנשא עמונית, מאי</strong> <small>[מה]</small> <strong>פגום</strong> בשניהם <strong>איכא</strong> <small>[יש כאן]?</small> הרי העמונית אינה פגומה כלל לאחר שהתגיירה, שהרי כבר דרשו חכמים על הפסוק "לא יבוא עמוני... בקהל ה'" (דברים כג, ד) — <strong>עמוני ולא עמונית</strong> והיא רשאית לבוא בקהל ישראל.
 <strong>אלא</strong> צריך לפרש כי מדובר <strong>בעמוני שנשא מצרית ו</strong>במקרה זה, <strong>אי</strong> <small>[אם]</small> <strong>זכר הוי</strong> <small>[הוא]</small> הולד — <strong>האי, שדיא אבתריה דידיה</strong> <small>[זה, השלך,</small> הטל <small>אותו אחריו],</small> אחרי אביו, והחשב אותו לעמוני, ואסור לבוא בקהל לעולם. <strong>ואם נקבה הויא</strong> <small>[היא]</small> הנולדת מהם — <strong>שדיא אבתרה דידה</strong> <small>[השלך אותה עליה]</small> והיא נחשבת למצרית שניה, האסורה לבוא בקהל.
 <big>ג</big> שנינו במשנה כי <strong>כל שאין לה עליו קידושין</strong> אבל יש לה על אחרים קידושין — הולד ממזר. ומסבירים: <strong>מנא הני מילי</strong> <small>[מניין הדברים הללו]</small> ש<strong>אמר ר' חייא בר אבא אמר ר' יוחנן ומטו בה</strong> <small>[ו</small>יש <small>מושכים,</small> ממשיכים, <small>אותה</small> מסורת<small>]</small> <strong>משום</strong> (בשם) <strong>ר' ינאי. ורב אחא בריה</strong> <small>[בנו]</small> של <strong>רבא</strong> היה אומר <strong>ומטו בה</strong> <small>[ו</small>מגיעים, <small>מושכים אותה]</small> עד <strong>משום</strong> (בשם) <strong>ר' יוסי הגלילי: אמר קרא</strong> <small>[הכתוב]</small> בענין אשה שנתגרשה מבעלה: <strong>"ויצאה מביתו והלכה והיתה לאיש אחר"</strong> (דברים כד, ב) ויש בכך הדגשה — <strong>לאחרים</strong> יכולה היא להיות לאשה <strong>ולא לקרובים,</strong> שאין קידושין שלהם תופסים בה.
 <strong>מתקיף לה</strong> <small>[מקשה על כך]</small> <strong>ר' אבא: ואימא</strong> <small>[ואמור,</small> פרש<small>]</small> כי <strong>"לאחר"</strong> כוונתו <strong>ולא לבן</strong> בעלה, ותלמד מכאן רק למקום שיש בו איסור מיתת בית דין ולא לאיסורי כרת! ודוחים: <strong>בן בהדיא כתיב ביה</strong> <small>[במפורש נאמר בו]</small> <strong>"לא יקח איש את אשת אביו"</strong> (שם כג, א), כלומר, שאין הקידושין תופסים ("לא יקח"), ואם כן ההדגשה <strong>"אחר" למה לי</strong> — <strong>שמע מינה</strong> <small>[למד מכאן</small><small>]</small> <strong>לאחרים ולא לקרובים.</strong>
 ודוחים, <strong>ואימא</strong> <small>[ואמור]:</small> <strong>אידי ואידי</strong> <small>[זה וזה],</small> שני המקראות נאמרו <strong>לבן,</strong> ומדוע צריכים שני מקראות — <strong>הא</strong> <small>[זה]</small> הפסוק "לא יקח" — <strong>לכתחילה,</strong> ואין כוונתו לומר שאין קידושין תופסים בה, אלא רק שאסור לעשות כן, <strong>והא</strong> <small>[וזה]</small> הפסוק "והיתה לאיש אחר" ללמד שגם ב<strong>דיעבד</strong> אם קידש אותה הבן אין הקידושין תופסים.
  ומקשים: שקידושין אסורים בבן  <strong>לכתחילה</strong> יודעים אנו ממקור אחר, שכן <strong>מאחות אשה נפקא</strong> <small>[יוצא,</small> נלמד<small>],</small> שאנו למדים בקל וחומר: <strong>ומה אחות אשה</strong> שהיא <strong>בכרת</strong> — <strong>לא תקדש,</strong> שאסור לקדש אותה, שנאמר "ואשה אל אחותה לא תקח" (ויקרא יח, יח), <strong>חייבי מיתות בית דין</strong> ובהם אשת אביו <strong>לא כל שכן?</strong>
 ומקשים: <strong>ואימא</strong> <small>[ואמור]</small> כך: <strong>אידי ואידי</strong> <small>[זה וזה],</small> כלומר, גם הפסוק "לא תקח", וגם הפסוק "והיתה לאיש אחר" עוסקים <strong>באחות אשה, הא</strong> <small>[זה]</small> ("לא תקח") <strong>לכתחילה הא</strong> <small>[זה]</small> ("לאיש אחר") ב<strong>דיעבד,</strong> שאין קידושין תופסים בה. ומשיבים: <strong>אין הכי נמי</strong> <small>[כן, כך הוא גם כן]</small> כפי שאמרת מתפרש הכתוב.
  ושואלים:  <strong>אשכחן</strong> <small>[מצאנו]</small> אם כן הלכה זו ב<strong>אחות אשה, שאר עריות מנלן</strong> <small>[מנין לנו]</small> שאין קידושין תופסים בהן? ומשיבים: <strong>ילפינן</strong> <small>[למדים אנו]</small> דבר זה <strong>מאחות אשה</strong> בדרך הלימוד של בנין אב: <strong>מה אחות אשה מיוחדת</strong> (שנתייחד לה הכתוב) <strong>שהיא</strong> איסור <strong>ערוה וחייבין על זדונה</strong> (אם בא עליה בזדון) <strong>כרת, ועל שגגתה</strong> (אם בא עליה בשגגה) מביא קרבן <strong>חטאת, ולא תפסי</strong> <small>[תופסים]</small> <strong>בה קידושין</strong> — <strong>אף כל שהיא ערוה, וחייבין על זדונה כרת ועל שגגתה חטאת</strong> — <strong>לא תפסי</strong> <small>[תופסים]</small> <strong>בה קידושין.</strong>
 ואומרים: <strong>בשלמא כולהו אתיין</strong> <small>[נניח</small> שכל העריות <small>כולן באות,</small> נלמדות<small>]</small> בדרך זו, <strong>אלא אשת איש ואשת אח</strong> שהן יוצאות מן הכלל <strong>איכא למיפרך</strong> <small>[יש</small> מקום <small>לפרוך]</small> ולומר שאינן בכלל זה. כיצד? <strong>מה לאחות אשה</strong> — <strong>שכן אין לה היתר במקום מצוה,</strong> שאף במקום שיש מצות ייבום — בכל זאת אסור לייבם את אחות אשתו, <strong>תאמר באשת אח שיש לה היתר במקום מצוה</strong> של ייבום.
  וכן ב<strong>אשת איש נמי איכא למיפרך</strong> <small>[גם כן יש</small> מקום <small>לפרוך]:</small> <strong>מה להנך</strong> <small>[לאלה],</small> אחות אשה ואשת אח, <strong>שכן אין לה</strong> לערוה <strong>היתר בחיי אוסרן</strong> על כל פנים, שגם אחות אשה וגם אשת אח אין להן היתר לפחות בחייו של זה שהוא האוסר אותה, כגון אחות אשתו שאין לה היתר כל זמן שאשתו חיה, <strong>תאמר באשת איש שיש לה היתר בחיי אוסרן,</strong> כלומר, בעלה על ידי גירושין!
 <strong>אלא</strong> יש ללמוד הלכה זו ממקור אחר ש<strong>אמר ר' יונה ואיתימא</strong> <small>[ויש אומרים]</small> שאמר זאת <strong>רב הונא בריה</strong> <small>[בנו]</small> של <strong>רב יהושע: אמר קרא</strong> <small>[הכתוב]</small> בפרשת איסור עריות: <strong>"</strong>כי <strong>כל אשר יעשה מכל התועבת האלה ונכרתו"</strong> (ויקרא יח, כט) <strong>הוקשו</strong> <small>[הושוו]</small> בפסוק זה <strong>כל העריות כולם</strong> זו לזו, וממילא גם <strong>לאחות אשה; מה אחות אשה לא תפסי</strong> <small>[תופסים]</small> <strong>בה קידושין</strong> — <strong>אף כל עריות כולם לא תפסי</strong> <small>[תופסים]</small> <strong>בה קידושין.</strong>
 ומקשים: <strong>אי הכי</strong> <small>[אם כך]</small> שמכאן אתה למד
## דף סח.
 <strong>אפילו נדה נמי</strong> <small>[גם כן]</small> אם קידש אותה לא יתפסו בה קידושין ויהא הולד ממזר, שהרי גם נדה מנויה בין העריות באותה פרשה, <strong>אלמה</strong> <small>[מדוע]</small> <strong>אמר אביי: הכל מודים בבא על הנדה ועל הסוטה,</strong> אשתו שסטתה תחתיו ונאסרה עליו, <strong>שאין הולד ממזר? אמר חזקיה:</strong> בענין נדה יש לימוד מיוחד, <strong>אמר קרא</strong> <small>[המקרא]</small> <strong>"ותהי נדתה עליו"</strong> (ויקרא טו, כד), לומר: <strong>אפילו בשעת נדתה</strong> — <strong>תהא בה הויה</strong> ("תהי") של קידושין.
  ומקשים:  <strong>מכדי איכא לאקושה</strong> <small>[הרי יש</small> מקום, אפשר <small>להקיש</small> אותם<small>]</small> את כל שאר העריות <strong>לנדה, ואיכא לאקושה</strong> <small>[ויש</small> מקום <small>להקיש</small> אותם<small>]</small> <strong>לאחות אשה, מאי חזית דמקשת להו</strong> <small>[מה ראית שאתה מקיש אותן]</small> <strong>לאחות אשה? אקשה</strong> <small>[הקש</small> אותם<small>]</small> <strong>לנדה!</strong> ומשיבים: כשיש אפשרות להקיש לדבר שמסקנתו ל<strong>קולא</strong> <small>[להקל]</small> <strong>ו</strong>להקיש לדבר שיש בו <strong>חומרא</strong> <small>[להחמיר]</small> — <strong>לחומרא מקשינן</strong> <small>[להחמיר אנו מקישים].</small>
 <strong>רב אחא בר יעקב אמר</strong> מקור אחר שאין קידושין תופסים בעריות: <strong>אתיא</strong> <small>[באה,</small> נלמדת<small>]</small> הלכה זו <strong>בקל וחומר מיבמה: ומה יבמה</strong> לפני שקיבלה חליצה מהיבם, <strong>שהיא ב</strong>איסור <strong>לאו</strong> שאין בו אלא מלקות <strong>לא תפסי</strong> <small>[תופסים]</small> <strong>בה קידושין, חייבי מיתות וחייבי כריתות לא כל שכן.</strong> ושואלים: <strong>אי הכי</strong> <small>[אם כך],</small> שמכאן אתה למד, <strong>שאר חייבי לאוין נמי</strong> <small>[גם כן]</small> נלמד בבנין אב שאין קידושין תופסים בהם!
 <strong>אמר רב פפא: חייבי לאוין בהדיא כתיב בהו</strong> <small>[במפורש נאמר בהם]</small> <strong>"כי תהיין לאיש שתי נשים האחת אהובה והאחת שנואה"</strong> (דברים כא, טו), והלשון תמוהה, <strong>וכי יש שנואה לפני המקום ואהובה לפני המקום,</strong> שאמר סתם "אהובה" ו"שנואה", ולא פירש אהובה או שנואה על בעלה? <strong>אלא: "אהובה"</strong> בלשון כללית זו כוונתו <strong>אהובה בנישואיה,</strong> שהיו נישואיה כשרים, ו<strong>שנואה</strong> כוונתו <strong>שנואה בנישואיה</strong> שהיה איסור של חייבי לאוין בנישואין הללו. <strong>וקאמר רחמנא</strong> <small>[ואומרת התורה]:</small> <strong>"כי תהיין",</strong> כלומר, — יש בהן הויה של קידושין למרות האיסור.
  ושואלים:  <strong>ול</strong>דעת <strong>ר' עקיבא</strong> ש<strong>אמר: אין קידושין תופסין בחייבי לאוין, "כי תהיין" במאי מוקים</strong> <small>[במה</small> הוא <small>מעמיד]?</small> ומשיבים: <strong>באלמנה לכהן גדול, וכ</strong>דברי <strong>ר' סימאי.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' סימאי אומר: מן הכל,</strong> כלומר, הנולד מכל איסורי לאוין, <strong>היה ר' עקיבא עושה ממזר, חוץ מ</strong>הנולד מנישואי <strong>אלמנה לכהן גדול, שהרי אמרה</strong> בו <strong>תורה "</strong>ו<strong>לא יחלל"</strong> (ויקרא כא, טו), ללמד: <strong>חילולים</strong> הוא <strong>עושה,</strong> שבניו מנישואין אלה נקראים חללים <strong>ואין</strong> הוא <strong>עושה ממזרות.</strong>
 ושואלים: <strong>ול</strong>דעת <strong>ר' ישבב</strong> ש<strong>אמר: בואו ונצווח על עקיבא בן יוסף שהיה אומר: כל שאין לו ביאה בישראל,</strong> כלומר, שיש איזשהו איסור על ביאתו ואפילו איסור של אלמנה לכהן גדול, <strong>הולד</strong> הנולד לו <strong>ממזר. הניחא</strong> <small>[זה נוח]</small> <strong>לר' ישבב אי לאפוקי</strong> <small>[אם להוציא]</small> <strong>מ</strong>דברי <strong>ר' סימאי קאתי</strong> <small>[בא]</small> — <strong>שפיר</strong> <small>[יפה],</small> כלומר, שהוא מבין שר' עקיבא סבור שגם מן הלאו של אלמנה לכהן גדול הולד הוא ממזר, אבל מחייבי עשה — אין הולד ממזר ויש להעמיד איפה את הפסוק ("האחת שנואה") בחייבי עשה.
 <strong>אלא אי טעמא דנפשיה קאמר</strong> <small>[אם טעם,</small> שיטה, <small>משל עצמו הוא,</small> ר' ישבב, <small>אומר]</small> וצריך להבין את דבריו בדרך כללית, <strong>ו</strong>לכן <strong>אפילו חייבי עשה</strong> בכלל זה, שלשיטתו ר' עקיבא אומר שהולד מהם ממזר, אם כן <strong>במאי מוקים לה</strong> <small>[במה</small> הוא <small>מעמיד אותה]</small> את ה"שנואה" שבכתוב?
  ומשיבים:  <strong>ב</strong>אשה <strong>בעולה לכהן גדול,</strong> שאסורה עליו משום שיש מצות עשה על הכהן הגדול לשאת רק בתולה. ושואלים: <strong>ומאי שנא</strong> <small>[ומה שונה]?</small> שאם הוא סבור שכל חייבי עשה הולד מהם ממזר — הרי גם בנישואי בעולה לכהן גדול יש איסור עשה! ומשיבים: <strong>משום דהוי ליה</strong> <small>[שהרי הוא]</small> <strong>עשה שאין שוה בכל,</strong> שמצות עשה זו קלה יותר שכן היא חלה רק על הכהן הגדול, ולא על אדם אחר ומצוה שאינה שווה בכל ישראל קלה יותר.
  ושואלים:  <strong>ורבנן</strong> <small>[ו</small>לדעת <small>חכמים]</small> החולקים על ר' עקיבא <strong>אדמוקי לה</strong> <small>[עד שמעמידים אותה]</small> את דברי התורה "כי תהיינה... והאחת שנואה" <strong>בחייבי לאוין, נוקמא</strong> <small>[נעמיד אותה]</small> <strong>בחייבי עשה</strong> שדווקא בהן קידושין חלים!
  ואומרים:  <strong>הני</strong> <small>[אותם]</small> <strong>חייבי עשה במאי נינהו</strong> <small>[במה הם],</small> באיזו מצות עשה מדובר? <strong>אי</strong> אם תאמר ש<strong>שתיהן,</strong> שתי הנשים הן גיורות <strong>מצריות,</strong> אם כן <strong>שתיהן שנואות,</strong> שהרי יש איסור בנישואיהן, <strong>אי</strong> <small>[אם]</small> <strong>אחת מצרית ואחת ישראלית</strong> — אי אפשר לומר זאת כי <strong>"שתי נשים" מעם אחד בעינן</strong> <small>[צריכים אנו],</small> שהרי משווה התורה את שתי הנשים. <strong>אי</strong> <small>[אם]</small> <strong>בעולה לכהן גדול</strong> היא השנואה, יש לשאול: <strong>מי כתיב</strong> <small>[האם נאמר]</small> <strong>"תהיין לכהן"?</strong> הלא נאמר באופן כללי "תהיינה לאיש"! ואם כן אין מקום להעמיד את הכתוב הזה בחיובי עשה.
  ושואלים: אם כן,  <strong>ור' עקיבא</strong> הלא לשיטתו שאין קידושין תופסין בחייבי לאוין, יש להסביר את הפסוק הזה דווקא בבעולה לכהן גדול או במצרית שהן חייבי עשה! ומשיבים: לדעתו <strong>בעל כורחיך שבקיה לקרא דהוי דחיק ומוקי אנפשיה</strong> <small>[הנח למקרא שהוא,</small> המקרא, <small>דוחק ומעמיד את עצמו],</small> כלומר שמתוך כל שיטותיו שאין קידושין תופסים במקום איסור, אין לנו דרך אלא להעמיד את המקרא ("כי תהיינה") בצורה זו.
 <big>א</big> שנינו במשנה ש<strong>כל מי שאין לה עליו</strong> ולא על אחרים קידושין — הולד הולך אחריה. והן שפחה וגויה. ושואלים: <strong>שפחה כנענית מנלן</strong> <small>[מניין לנו]</small> שאין קידושין תופסים בה? <strong>אמר רב הונא: אמר קרא</strong> <small>[הכתוב]</small> שאמר אברהם לעבדיו: <strong>"שבו לכם פה עם החמור"</strong> (בראשית כב, ה), לרמז שקרא לעבדיו <strong>עם הדומה לחמור,</strong> ומכאן אנו למדים שכשם שאין קידושין תופסים בבהמה כך אין קידושין תופסים בשפחה. ואומרים: <strong>אשכחן</strong> <small>[מצאנו]</small> איפוא ש<strong>לא תפסי</strong> <small>[תופסים]</small> <strong>בה,</strong> בשפחה, <strong>קדושי</strong> <small>[קידושין</small><small>],</small> ואולם זה 
## דף סח:
 <strong>ולדה כמותה מנלן</strong> <small>[מניין לנו]?</small> ומשיבים: ש<strong>אמר קרא</strong> <small>[הכתוב]</small> לגבי עבד עברי הנשוי לשפחה כנענית: <strong>"האשה וילדיה תהיה לאדניה"</strong> (שמות כא, ד), משמע שילדיה של השפחה מן העברי הולכים אחריה והם עבדים.
 <strong>גויה מנלן</strong> <small>[מניין לנו]</small> שאין קידושין תופסים בה? <strong>אמר קרא</strong> <small>[הכתוב]:</small> "ו<strong>לא תתחתן בם"</strong> (דברים ז, ג), לומר שאין בהם דין חיתון. ושואלים: <strong>אשכחנא</strong> <small>[מצאנו]</small> איפוא מכאן ש<strong>לא תפסי</strong> <small>[תופסים]</small> <strong>בה קידושי</strong> <small>[קידושין],</small> ואולם דין זה ש<strong>ולדה כמותה מנלן</strong> <small>[מניין לנו]?</small>
 <strong>אמר ר' יוחנן משום</strong> (בשם) <strong>ר' שמעון בן יוחי:</strong> ש<strong>אמר קרא</strong> <small>[הכתוב]</small> באותו ענין <strong>"</strong>בתך לא תתן לבנו... <strong>כי יסיר את בנך מאחרי"</strong> (שם ג–ד), וכיון שהמקרא חושש כי לאחר שתתחתן הבת עם גוי יסיר גוי זה את ילדיו מעבודת ה', משמע כי <strong>בנך,</strong> כלומר, בן בנך <strong>הבא מישראלית קרוי</strong> בכתוב <strong>בנך, ואין בנך הבא מן הגויה קרוי בנך, אלא בנה.</strong>
 <strong>אמר רבינא: שמע מינה</strong> <small>[למד מכאן]</small> כי <strong>בן בתך הבא מן הגוי קרוי בנך</strong> לכל דבר. ושואלים: <strong>נימא קסבר</strong> <small>[</small>האם <small>לומר</small> ש<small>סבור]</small> <strong>רבינא</strong> כי <strong>גוי ועבד הבא על בת ישראל הולד ממזר?</strong> שאפשר ללמוד מדבריו שכיון שהוא קרוי "בנך" הרי הוא ישראל וחל עליו הכלל שבמשנה: כל מי שאין לה עליו קידושין — הולד ממזר.
  ודוחים:  <strong>נהי</strong> <small>[אם אמנם]</small> ש<strong>כשר לא הוי</strong> <small>[איננו],</small> <strong>ממזר</strong> גם כן <strong>לא הוי</strong> <small>[איננו],</small> אלא רק <strong>פסול מיקרי</strong> <small>[</small>הוא <small>נקרא]</small> שכיון שאין קידושין לגוי, אין הנולד לו נכנס בגדר "אין לה עליו קידושין ויש לאחרים קידושין". אבל מכל מקום לידתו היתה בעבירה, ולכן הוא פסול.
  ושואלים לגופם של דברי ר' יוחנן: <strong>ההוא</strong> <small>[אותו]</small> כתוב "לא תתחתן" <strong>בשבעה גוים</strong> של עמי כנען <strong>כתיב</strong> <small>[נאמר],</small> <strong>שאר אומות מנלן</strong> <small>[מניין לנו]</small> שגם כן אין קידושין תופסים בהם? ומשיבים: <strong>אמר קרא</strong> <small>[הכתוב]</small> בטעמו של איסור החיתון: <strong>"כי יסיר את בנך</strong> מאחרי<strong>",</strong> ומטעם זה אנו אומרים שיש <strong>לרבות</strong> את <strong>כל המסירים</strong> אף מאומות אחרות.
  ושואלים:  <strong>הניחא</strong> <small>[זה נוח]</small> <strong>ל</strong>שיטת <strong>ר' שמעון דדריש טעמא דקרא</strong> <small>[שדורש</small> את <small>טעם הכתוב],</small> ולכן כיון שהטעם הוא משום הסרת הלב, שוב אין להבדיל בין כנענים לאומות אחרות. <strong>אלא לרבנן</strong> <small>[לד</small> עת <small>חכמים]</small> שאינם דורשים טעמי הכתובים ואין הכתוב עוסק אלא בעמי כנען, <strong>מאי טעמא</strong> <small>[מה טעם]</small> מה מקור האיסור בשאר האומות?
  ומשיבים, <strong>אמר קרא</strong> <small>[הכתוב]</small> באשת יפת תואר: <strong>"ואחר כן תבוא אליה ובעלתה</strong> והיתה לך לאשה" (שם כא, יג), <strong>מכלל</strong> הדברים אתה למד <strong>דמעיקרא</strong> <small>[שמתחילה]</small> לפני שנעשתה ישראלית <strong>לא תפסי</strong> <small>[תופסים]</small> <strong>בה קידושין,</strong> על אף שלקחה כבר לתוך ביתו, ולחלק מן הדעות אף בא עליה.
  ועוד שואלים: <strong>אשכחן</strong> <small>[מצאנו]</small> אפוא ש<strong>לא תפסי</strong> <small>[תופסים]</small> <strong>בה קידושין,</strong> אך דבר זה ש<strong>ולדה כמותה מנלן</strong> <small>[מניין לנו]?</small> ומשיבים: <strong>אמר קרא</strong> <small>[הכתוב]:</small> <strong>"כי תהיין לאיש... וילדו לו",</strong> (שם טו), לומר: <strong>כל היכא דקרינן ביה</strong> <small>[מקום שאנו קוראים בו]</small> <strong>"כי תהיינה",</strong> כלומר, שיש לנשים הויית נישואין, <strong>קרינן ביה</strong> <small>[קוראים אנו בו]</small> גם <strong>"וילדו לו",</strong> שהילדים נחשבים ומתייחסים אחריו. <strong>וכל היכא דלא קרינן ביה</strong> <small>[ובכל מקום שאין אנו קוראים בו]</small> <strong>"כי תהיינה"</strong> — גם <strong>לא קרינן ביה</strong> <small>[אין אנו קוראים בו]</small> <strong>"וילדו לו",</strong> והילדים מתייחסים אחר אמם.
  ושואלים:  <strong>אי הכי</strong> <small>[אם כך]</small> אתה דורש, בדין <strong>שפחה נמי</strong> <small>[גם כן]</small> נלמד מכאן שוולדה כמוה ואין צורך בראיה המיוחדת שהבאנו מן הכתוב "האשה וילדיה". ומשיבים: <strong>אין, הכי נמי</strong> <small>[כן, כך</small> הוא <small>גם כן],</small> שמכאן אנו למדים גם את ההלכה שוולד השפחה מתייחס אחריה. ושואלים: <strong>אלא</strong> הכתוב <strong>"האשה וילדיה תהיה לאדניה"</strong> (שמות כא, ד) <strong>למה לי</strong>? שהרי לפי מה שאמרנו אינו מלמדנו דבר לענין יוחסין! ומשיבים: נחוץ הוא <strong>לכדתניא</strong> <small>[לכפי ששנינו</small> בברייתא<small>]:</small>
## דף סט.
 <strong>האומר לשפחתו</strong> הכנענית שהיתה מעוברת: <strong>"הרי את בת חורין, וולדך</strong> יישאר <strong>עבד"</strong> — <strong>הולד כמותה,</strong> שכאשר היא משתחררת — גם הוולד משתחרר, <strong>אלו</strong> <strong>דברי ר' יוסי הגלילי. וחכמים אומרים: דבריו קיימים, משום שנאמר "האשה וילדיה תהיה לאדניה"</strong> (שמות כא, ד).
  ותוהים:  <strong>מאי תלמודא</strong> <small>[מה הלימוד],</small> כיצד חכמים למדים מכאן שוולד שפחה משוחררת יכול להיות עבד? <strong>אמר רבא:</strong> ראיה זו מהפסוק "האשה וילדיה" לא לדברי חכמים היא אלא <strong>אדר'</strong> <small>[על</small> דברי <small>ר']</small> <strong>יוסי הגלילי</strong> האומר שהוולדות הולכים אחר האם, ולכן אם האם משוחררת — גם הוולדות אינם עבדים.
 <big>א משנה</big> <strong>ר' טרפון אומר: יכולין ממזרין ליטהר,</strong> שצאצאיהם לא יהיו ממזרים. <strong>כיצד? ממזר שנשא שפחה</strong> כנענית, הרי <strong>הולד</strong> הנולד להם — <strong>עבד,</strong> אם <strong>שיחררו</strong> — <strong>נמצא</strong> אותו <strong>הבן בן חורין,</strong> ואינו ממזר. <strong>ר' אליעזר אומר:</strong> אין הדבר מועיל, אלא <strong>הרי זה עבד ממזר.</strong>
 <big>ב גמרא</big> <strong>איבעיא להו</strong> <small>[נשאלה להם]</small> לחכמים: <strong>ר' טרפון לכתחילה קאמר</strong> <small>[אומר]</small> שלדעתו הממזר יכול לכתחילה לשאת שפחה, <strong>או</strong> רק ב<strong>דיעבד קאמר</strong> <small>[אמר],</small> שאם נשא שפחה ונולדו לו בנים, שהם אינם ממזרים, אך לכתחילה אסור לו לשאת שפחה כמו לבן ישראל רגיל? ומשיבים: <strong>תא שמע</strong> <small>[בוא</small> ו<small>שמע]</small> ממה ששנינו <strong>אמרו לו לר' טרפון: טיהרת את</strong> צאצאי הממזרים <strong>הזכרים</strong> על ידי כך, <strong>ולא טיהרת את</strong> צאצאי <strong>הנקיבות</strong> הממזרות שאף לדבריך אין להם תקנה.
 <strong>ואי אמרת</strong> <small>[ואם אומר אתה]</small> ש<strong>לכתחילה קאמר</strong> <small>[אמר]</small> שמותר לממזר לשאת שפחה, <strong>ממזרת נמי תינסיב לעבדא</strong> <small>[גם כן תנשא לעבד]</small> ואחר כך ישתחרר הוולד ויהיה כשר! ומשיבים: <strong>עבד אין לו חייס</strong> <small>[ייחוס],</small> ואף אם היא נשאת לעבד — אין הוולד הולך אחריו אלא הולך אחריה והוא ישראל ממזר כמותה. ועל כל פנים אין מכאן ראיה לבעיה שהעלינו.
  ומציעים עוד <strong>תא שמע</strong> <small>[בוא</small> ו<small>שמע]</small> ממה ששנינו: <strong>דאושפזיכניה</strong> <small>[שמארחו]</small> של <strong>ר' שמלאי ממזר הוה</strong> <small>[היה],</small> <strong>ואמר ליה</strong> <small>[לו]</small> ר' שמלאי: <strong>אי אקדמתך</strong> <small>[אם הייתי מקדים]</small> ובא אליך לפני שנשאת אשה וילדה לך ילדים — <strong>טהרתינהו לבנך</strong> <small>[הייתי מטהר את בנך],</small> שהייתי נותן לך עצה כר' טרפון לשאת שפחה. <strong>אי אמרת בשלמא</strong> <small>[נניח אם אתה אומר]</small> שדברי ר' טרפון הם <strong>לכתחילה</strong> — <strong>שפיר</strong> <small>[יפה],</small> <strong>אלא אי אמרת</strong> <small>[אם אומר אתה]</small> שרק אם ב<strong>דיעבד</strong> אמר שכן הוא, <strong>מאי ניהו</strong> <small>[מה הוא]</small> הדבר שיכול היה לייעץ לו לעשות?
  ומשיבים:  <strong>דמנסיב ליה</strong> <small>[שהיה נותן לו]</small> <strong>עצה ואמר ליה</strong> <small>[לו]:</small> <strong>זיל</strong> <small>[לך]</small> <strong>גנוב ואיזדבן</strong> <small>[והמכר]</small> <strong>בעבד עברי</strong> ואז תהיה מותר בשפחה, והוולד יהיה עבד. ושואלים: <strong>ובשני</strong> <small>[ובשנותיו,</small> בימיו<small>]</small> של <strong>ר' שמלאי</strong> דין <strong>עבד עברי מי הוה</strong> <small>[האם היה]</small> נוהג? <strong>והאמר מר</strong> <small>[והרי אמר החכם]:</small> <strong>אין עבד עברי נוהג אלא בזמן שהיובל נוהג,</strong> <strong>ור'</strong> שמלאי חי שנים רבות לאחר שבטל היובל! <strong>אלא לאו שמע מינה</strong> <small>[האם לא תלמד מכאן]</small> כי <strong>ר' טרפון לכתחילה קאמר</strong> <small>[אומר]</small> שיכול ממזר לישא שפחה. ומסכמים: אכן, <strong>שמע מינה</strong> <small>[למד ממנה]</small> שכן הוא. <strong>אמר רב יהודה אמר שמואל: הלכה כר' טרפון.</strong>
 <big>ג</big> שנינו במשנה ש<strong>ר' אליעזר אומר: הרי זה עבד ממזר. אמר ר' אלעזר: מאי טעמיה</strong> <small>[מה הטעם]</small> של <strong>ר' אליעזר</strong> — ש<strong>אמר קרא</strong> <small>[הכתוב]</small> לגבי ממזר "גם דור עשירי לא יבוא <strong>לו</strong> בקהל ה'" (דברים כג, ג), שכוונתו שגם במקרה כזה שוולד שפחה מישראל כשר, הוולד כמותה. וכשהוא ממזר <strong>הלך</strong> <small>[לך]</small> <strong>אחר פסולו,</strong> שהוולד נחשב כמוהו.
 <strong>ורבנן</strong> <small>[וחכמים],</small> כלומר, ר' טרפון, מה הם אומרים: הכתוב <strong>ההוא</strong> מדבר <strong>בישראל שנשא ממזרת. סלקא דעתך אמינא</strong> <small>[יעלה על דעתך לומר]</small> הלא <strong>"למשפחתם לבית אבתם"</strong> (במדבר ד, ב) <strong>כתיב</strong> <small>[נאמר],</small> ולכן ילך הוולד אחרי אביו ולא אחרי אמו, <strong>אתא</strong> <small>[באה]</small> המלה <strong>"לו" אפקיה</strong> <small>[</small>ו<small>הוציאה אותו]</small> מכלל יחוס האב, שהוא הולך אחרי אמו הפסולה לענין זה.
 <strong>ור' אליעזר</strong> מה הוא אומר על כך: <strong>לאו אף על גב</strong> <small>[האם לא אף על פי]</small> ש<strong>כתב</strong> המקרא <strong>"למשפחתם לבית אבתם"</strong> בכל זאת <strong>אתא</strong> <small>[באה]</small> המלה <strong>"לו" אפקיה</strong> <small>[</small>ו<small>הוציאה אותו],</small> <strong>הכא נמי</strong> <small>[כאן גם כן]</small> <strong>אף על גב דכתיב</strong> <small>[אף על פי שנאמר]</small> <strong>"האשה וילדיה תהיה לאדניה"</strong> (שמות כא, ד) ומכאן למדנו שוולד השפחה כמותה, בכל זאת <strong>אתא</strong> <small>[באה]</small> המלה <strong>"לו" אפקיה</strong> <small>[</small>ו<small>הוציאה אותו].</small> <strong>ורבנן</strong> <small>[וחכמים]</small> מה הם אומרים כנגד זה: <strong>כל ולד במעי שפחה כנענית כולד במעי בהמה דמי</strong> <small>[נחשב],</small> ולכן אין מקום לחשוב שהוולדות ילכו אחר האב.
 
 <big>א משנה</big> <strong>עשרה</strong> סוגי <strong>יוחסים עלו</strong> בעליית עזרא <strong>מבבל,</strong> כלומר, שחלוקים הם זה מזה לכמה דברים. והם: <strong>כהני</strong> (כהנים), <strong>לויי</strong> (לויים), <strong>ישראלי</strong> (ישראלים), <strong>חללי</strong> (חללים), <strong>גירי</strong> (גרים), <strong>וחרורי</strong> (עבדים משוחררים), <strong>ממזירי</strong> (ממזרים), <strong>נתיני</strong> (נתינים), מבני הגבעונים שנימולו בימי יהושע, <strong>שתוקי</strong> (שתוקים), <strong>ואסופי</strong> (אסופים).
  ומפרטים את דיניהם: <strong>כהני לויי וישראלי</strong> — <strong>מותרין לבא זה בזה,</strong> שמותר להם לכתחילה להינשא זה עם זה. <strong>לויי</strong> (אבל לא כהנים) <strong>ישראלי חללי גירי וחרורי</strong> (גרים ועבדים משוחררים) — <strong>מותרין לבא זה בזה.</strong>
 <strong>גירי וחרורי ממזירי ונתיני</strong> <strong>שתוקי ואסופי</strong> — <strong>כולם מותרין לבא זה בזה. ואלו הם: שתוקי</strong> הוא <strong>כל</strong> אדם <strong>שהוא מכיר את אמו ואינו מכיר את אביו,</strong> שאינו יודע מיהו אביו, שנולד לפנויה ולא נתברר מי אביו, <strong>אסופי</strong> — <strong>כל שנאסף מן השוק, ואינו מכיר לא את אביו ולא</strong> את <strong>אמו</strong> והרי הם ספק ממזרים. <strong>אבא שאול היה קורא לשתוקי</strong> שם אחר: <strong>"בדוקי".</strong>
 <big>ב גמרא</big> על מה ששנינו במשנה ש<strong>עשרה יוחסין עלו מבבל,</strong> שואלים: <strong>מאי איריא</strong> <small>[מה שייך]</small> <strong>דתני</strong> <small>[ששנה]</small> בלשון <strong>"עלו מבבל"? ניתני</strong> <small>[שישנה]</small> <strong>הלכו לארץ ישראל!</strong> ומדוע חשוב היה לומר מהיכן באו? ומשיבים: <strong>מילתא אגב אורחיה קא משמע לן</strong> <small>[דבר</small> נוסף ב<small>דרך אגב השמיע לנו]</small> בכך, <strong>כדתניא</strong> <small>[כפי ששנינו</small> בברייתא<small>]:</small> נאמר <strong>"וקמת ועלית אל המקום אשר יבחר ה' אלהיך"</strong> (דברים יז, ח) <strong>מלמד שבית המקדש גבוה מכל ארץ ישראל,</strong> ולכן מדובר על עליה אל המקדש, <strong>וארץ ישראל גבוה מכל הארצות</strong> ולכן אומרים שאנשים עולים לארץ ישראל.
  ושואלים:  <strong>בשלמא</strong> <small>[נניח]</small> מה שאמרנו ש<strong>בית המקדש גבוה מכל ארץ ישראל</strong> — <strong>היינו דכתיב</strong> <small>[הוא שנאמר]</small>
## דף סט:
 <strong>"דברי ריבת בשעריך וקמת ועלית</strong> אל המקום אשר יבחר ה' אלקיך בו<strong>"</strong> (דברים יז, ח), משמע שבית המקדש גבוה מכל ערי ישראל ("שעריך"), שכן נאמר בו "ועלית". <strong>אלא</strong> ש<strong>ארץ ישראל גבוה מכל ארצות מנלן</strong> <small>[מניין לנו]?</small> ומשיבים, <strong>דכתיב</strong> <small>[שנאמר]:</small> <strong>"לכן הנה ימים באים נאם ה'</strong> ו<strong>לא יאמרו עוד חי ה' אשר העלה את בני ישראל מארץ מצרים. כי אם חי ה' אשר העלה ואשר הביא את זרע בית ישראל מארץ צפונה ומכל הארצות אשר הדחתים שם"</strong> (ירמיה כג, ז–ח), ומשמע מלשון "אשר העלה" שארץ ישראל גבוה מכל הארצות.
  ושואלים: אם להשמיענו דבר זה  <strong>מאי איריא</strong> <small>[מה שייך,</small> מדוע דווקא<small>]</small> <strong>דתני</strong> <small>[ששנה]</small> במשנתנו <strong>"עלו מבבל"? נתני</strong> <small>[שישנה]</small> <strong>"עלו לארץ ישראל"!</strong> ומתוך כך מסבירים כי סגנון זה של הדברים <strong>מסייע ליה</strong> <small>[לו]</small> <strong>לר' אלעזר.</strong> ש<strong>אמר ר' אלעזר: לא עלה עזרא מבבל עד שעשאה כסולת נקיה</strong> מבחינת יוחסין בני ישראל הגרים בה, שהוציא ממנה את כל הפסולים <strong>ועלה</strong> עימם לארץ ישראל.
 <big>א</big> <strong>איתמר</strong> <small>[נאמר]</small> שנחלקו אמוראים בנושא זה <strong>אביי אמר:</strong> <strong>"</strong>עשרה יוחסי ן <strong>עלו",</strong> כלומר, עלו <strong>מאיליהם, תנן</strong> <small>[שנינו]</small> במשנתנו. <strong>ורבא אמר: "העלום" תנן</strong> <small>[שנינו],</small> כלומר, בעל כרחם. ומעירים: <strong>וקמיפלגי</strong> <small>[וחלוקים</small> הם<small>]</small> <strong>ב</strong>דברי <strong>ר' אלעזר</strong> ש<strong>אמר ר' אלעזר: לא עלה עזרא מבבל עד שעשאה כסולת נקיה ועלה.</strong>
 <strong>אביי</strong> — <strong>לית ליה</strong> <small>[אין לו,</small> אינו מקבל<small>]</small> את דברי <strong>ר' אלעזר,</strong> שלדעתו הם לא נלקחו משם אלא עלו מרצונם. ו<strong>רבא</strong> — <strong>אית ליה</strong> <small>[יש לו,</small> מקבל<small>]</small> את דברי <strong>ר' אלעזר. איבעית אימא</strong> <small>[אם תרצה אמור]</small> <strong>דכולי עלמא אית להו</strong> <small>[שלדעת הכל יש להם,</small> מקבלים<small>]</small> את דברי <strong>ר' אלעזר,</strong> <strong>והכא בהא קא מיפלגי</strong> <small>[ו</small>אולם <small>כאן ב</small>ענין <small>זה</small> הם <small>חלוקים];</small> <strong>מר סבר</strong> <small>[חכם זה,</small> אביי, <small>סבור]:</small> <strong>אפרושי אפרושינהו ומנפשייהו סליקו</strong> <small>[</small>מתחילה <small>הפריש</small> עזרא <small>אותם,</small> את הפסולים, <small>ו</small>הם, הפסולים, <small>מעצמם עלו]</small> אחר כך לארץ ישראל, <strong>ומר סבר</strong> <small>[וחכם זה,</small> רבא, <small>סבור]:</small> <strong>בעל כרחייהו אסוקינהו</strong> <small>[בעל כרחם העלה אותם].</small>
 ושואלים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> שלשון המשנה הוא <strong>"עלו"</strong> מעצמם ולא נעשתה הפרדה ברורה בין העולים, <strong>היינו</strong> <small>[זהו]</small> ש<strong>אמר רב יהודה אמר שמואל: כל ארצות עיסה לארץ ישראל,</strong> כלומר, שהן נחשבות, מבחינת היוחסין, כתערובת מסופקת לגבי אנשי ארץ ישראל, <strong>וארץ ישראל</strong> נחשבת <strong>עיסה ל</strong>גבי <strong>בבל. אלא למאן דאמר</strong> <small>[ל</small>דעת <small>מי שאומר]</small> <strong>"העלום",</strong> הרי <strong>מידע ידעינהו</strong> <small>[יודעים]</small> היו והכירו את כל הפסולים ולא נתערבו בהם ומדוע ארץ ישראל עיסה לגבי בבל!? ומשיבים: <strong>נהי דידעי לההוא דרא, לדרא אחריני לא ידעי</strong> <small>[אם אמנם יודעים</small> היו בפסולי <small>אותו דור,</small> אבל <small>לדור אחר לא ידעו]</small> את יחוסו המדוייק של כל אחד.
  ועוד שואלים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> <strong>"עלו"</strong> מאליהם, <strong>היינו דכתיב</strong> <small>[זהו שנאמר]</small> על ידי עזרא <strong>"ואקבצם אל הנהר הבא על אהוה ונחנה שם ימים שלשה ואבינה בעם ובכהנים ומבני לוי לא מצאתי שם"</strong> (עזרא ח, טו), שצריך היה לברר בדיוק מי בתוך העם העולה לארץ.
 <strong>אלא למאן דאמר</strong> <small>[ל</small>דעת <small>מי שאומר]</small> <strong>"העלום", הא מיזהר זהירי</strong> <small>[הרי זהירים היו]</small> ביוחסין, ומדוע היה צורך בכך? ומשיבים: <strong>נהי דאיזהור</strong> <small>[אם אמנם שנזהרו]</small> <strong>בפסולים</strong> לבררם לפני שעלו, <strong>בכשירים לא איזדהור</strong> <small>[נזהרו]</small> ולא ביררו את יחוסו של כל אחד מהם.
 <big>ב</big> בין היוחסין שעלו מבבל נמנו במשנה <strong>כהני לויי וישראלי</strong> (כהנים לויים וישראלים). ושואלים: <strong>מנלן דסליקו</strong> <small>[מניין לנו שעלו]?</small> ומשיבים: <strong>דכתיב</strong> <small>[שנאמר]</small> <strong>"וישבו הכהנים והלוים ומן העם והמשררים והשוערים והנתינים בעריהם וכל ישראל בעריהם"</strong> (שם ב, ע), הרי נזכרים כאן כהנים, לויים, וכל ישראל.
 עוד נמנו במשנה בין היוחסין שעלו מבבל <strong>חללי</strong> (חללים) <strong>גירי</strong> (גרים) <strong>וחרורי</strong> (עבדים משוחררים). ומבררים: <strong>חללי מנלן</strong> <small>[חללים מניין לנו]</small> שעלו? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: גדולה</strong> חשיבותה של <strong>חזקה,</strong> לפי <strong>שנאמר: "ומבני הכהנים בני חביה בני הקוץ בני ברזלי אשר לקח מבנות ברזלי הגלעדי אשה ויקרא על שמם. אלה בקשו כתבם המתיחשים ולא נמצאו ויגאלו מן הכהנה. ויאמר התרשתא להם אשר לא יאכלו מקדש הקדשים עד עמד כהן לאורים ולתמים"</strong> (שם, סא–סג), משמע שהיו גם צאצאי כהנים שהיה ספק אם אמנם כשרים הם לכהונה, או שהם חללים.
 <strong>ואמר להם</strong> עזרא: <strong>הרי אתם בחזקתכם,</strong> כלומר, על אף שלא הביאו לו הוכחה שהם כהנים כשרים הרי הם נשארים בחזקת מה שהיו מקודם. <strong>במה הייתם אוכלים,</strong> איזה ממתנות כהונה הייתם אוכלים בהיותכם <strong>בגולה</strong> — רק <strong>בקדשי הגבול,</strong> כלומר, בתרומה הנאכלת בכל מקום, <strong>אף כאן</strong> בארץ ישראל <strong>נמי</strong> <small>[גם כן]</small>, תאכלו רק <strong>בקדשי הגבול</strong> (תרומה), אבל לא תאכלו במה שנאכל לפנים מחומת ירושלים, כלומר, מן הקרבנות. והוא שאמר להם "אשר לא יאכלו מקדש הקדשים".
  ושואלים:  <strong>ולמאן דאמר</strong> <small>[ול</small>דעת <small>מי שאומר]</small> ש<strong>מעלים מתרומה ליוחסין,</strong> שאם ראינו אדם אוכל תרומה סומכים על כך שהוא כהן גם לענין יוחסין, ומדוע אם כן התיר להם לאכול תרומה? הלא <strong>הני דאכול</strong> <small>[אלה שאוכלים]</small> <strong>בתרומה אתו לאסוקינהו</strong> <small>[יבואו להעלותם]</small> לכהונה גמורה! ומשיבים: <strong>שאני התם דריע חזקתייהו</strong> <small>[שונה שם שהורעה חזקתם],</small> שהרי רואים שאינם אוכל ים בקדשי קדשים כשאר כל הכהנים, ומתוך כך יודעים שאינם כהנים ודאיים.
  ושואלים: ואם כן  <strong>ואלא מאי</strong> <small>[מהו]</small> שאמר <strong>גדולה חזקה,</strong> הרי בעצם לא נוסף להם דבר על ידי החזקה? ומשיבים: <strong>דמעיקרא אכול</strong> <small>[שמתחילה היו אוכלים]</small> <strong>בתרומה</strong> מפירות בבל, שאינה אלא מ<strong>דרבנן</strong> <small>[מדברי סופרים],</small> <strong>ולבסוף אכול</strong> <small>[אכלו]</small> <strong>בתרומה דאורייתא</strong> <small>[ש</small>היא <small>מן התורה]</small> שהפרשת תרומה בארץ ישראל היא חיוב מן התורה, ויש לה קדושה גמורה.
 <strong>ואיבעית אימא</strong> <small>[ואם תרצה אמור]:</small> <strong>לעולם השתא נמי בדרבנן</strong> <small>[עכשיו</small> בארץ ישראל <small>גם כן ב</small>תרומה <small>שמדברי סופרים]</small> — <strong>אכול</strong> <small>[אכלו],</small> כגון מירקות, <strong>בדאורייתא</strong> <small>[</small>ו<small>ב</small>תרומה <small>ש</small>היא <small>מן התורה],</small> כגון תרומה על התבואה — <strong>לא אכול</strong> <small>[אכלו],</small> <strong>וכי מסקינן</strong> <small>[וכאשר אנחנו מעלים]</small> <strong>מתרומה ליוחסין</strong> — הרי זה מאכילת תרומה <strong>מדאורייתא</strong> <small>[שמן התורה],</small> אבל מאכילת תרומה <strong>מדרבנן</strong> <small>[שמדברי סופרים]</small> <strong>לא מסקינן</strong> <small>[אין אנו מעלים]</small> אותו, ולכן יכולים לאכול בתרומה מכוח החזקה, ואין חוששים שמא יבואו להעלותם ליוחסין.
  ושואלים:  <strong>אי הכי</strong> <small>[אם כך]</small> אתה אומר חוזרת השאלה, <strong>מאי</strong> <small>[מה]</small> הכונה במה שאמרו <strong>גדולה חזקה?</strong> ומשיבים: <strong>דמעיקרא ליכא למיגזר</strong> <small>[שמתחילה לא היה</small> מקום <small>לגזור]</small> ולאסור עליהם לאכול תרומה שמדברי סופרים <strong>משום תרומה דאורייתא</strong> <small>[שמן התורה]</small> שמא יבואו לאכלה שאין תרומה כזו בבבל, ולכן לא הקפידו לתת להם תרומה מדברי סופרים, אבל <strong>לבסוף,</strong> כשהיו בארץ ישראל, <strong>אף על גב דאיכא למיגזר</strong> <small>[אף על פי שיש מקום לגזור]</small> ולאסור עליהם לאכול תרומה שמדברי סופרים <strong>משום תרומה דאורייתא</strong> <small>[שמן התורה]</small> שמא יטעו ויאכלו גם ממנה, בכל זאת משום שגדולה חזקה <strong>בדרבנן</strong> <small>[ב</small>תרומה <small>מדברי סופרים]</small> — <strong>אכול</strong> <small>[אכלו],</small> <strong>בדאורייתא</strong> <small>[</small>ובתרומה <small>שמדברי תורה]</small> — <strong>לא אכול</strong> <small>[אכלו].</small>
 ומקשים: <strong>והכתיב</strong> <small>[והרי נאמר]</small> <strong>"ויאמר התרשתא להם אשר לא יאכלו מקדש הקדשים"</strong> (שם סג). ונדייק: <strong>בקדש הקדשים הוא</strong> ש<strong>לא יאכל, הא כל מידי ניכול</strong> <small>[הרי כל דבר</small> אחר שאינו קודש קדשים <small>יאכלו]</small> ואף תרומה שמן התורה!
  ומשיבים:  <strong>הכי קאמר</strong> <small>[כך אמר],</small> כך יש להבין את דבריו: <strong>לא מידי דמיקרי</strong> <small>[דבר שנקרא]</small> <strong>קדש, ולא מידי דמיקרי</strong> <small>[דבר שנקרא]</small> <strong>קדשים.</strong> ומסבירים: <strong>לא מידי דמיקרי</strong> <small>[דבר שנקרא]</small> <strong>קדש</strong> הכוונה לתרומה — <strong>דכתיב</strong> <small>[שנאמר]</small> בתרומה: <strong>"וכל זר לא יאכל קדש"</strong> (ויקרא כב, י), <strong>ולא מידי דמיקרי</strong> <small>[דבר שנקרא]</small> <strong>קדשים,</strong> ש<strong>אמר קרא</strong> <small>[הכתוב]</small> <strong>"ובת כהן כי תהיה לאיש זר היא בתרומת הקדשים לא תאכל"</strong> (שם, יב), <strong>ואמר מר</strong> <small>[החכם]:</small> מה פירוש בתרומת הקדשים — <strong>במורם מן הקדשים</strong> שהם חזה ושוק של קרבן השלמים
## דף ע.
 <strong>לא תאכל".</strong>
 <big>א</big> שנינו במשנה שעלו מבבל <strong>"גירי וחרורי"</strong> <small>[גרים ומשוחררים],</small> ושואלים: <strong>מנלן</strong> <small>[מניין לנו]?</small> <strong>אמר רב חסדא,</strong> ש<strong>אמר קרא</strong> <small>[הכתוב]</small> על אכילת הפסח בזמן שיבת ציון: <strong>"</strong>ויאכלו בני ישראל השבים מהגולה <strong>וכל הנבדל מטמאת גויי הארץ אלהם"</strong> (עזרא ו, כא), כלומר, הגרים והמשוחררים שנבדלו מעבודה זרה ("טומאת גויי הארץ").
 על מה ששנינו במשנה <strong>ממזרי</strong> (ממזרים), שואלים: <strong>מנלן</strong> <small>[מניין]</small> שהיו ממזרים בין העולים מבבל? ומשיבים: <strong>דכתיב</strong> <small>[שנאמר]</small> <strong>"וישמע סנבלט החרני וטביה העבד העמוני"</strong> (נחמיה ב, יט), <strong>וכתיב</strong> <small>[ונאמר]</small> על טוביה העמוני במקום אחר: <strong>"כי רבים ביהודה בעלי שבועה לו כי חתן הוא לשכניה בן ארח ויהוחנן בנו לקח את בת משלם בן ברכיה"</strong> (שם ו, יח). ומסבירים: <strong>קסבר</strong> <small>[סבור]</small> חכם זה כי <strong>גוי ועבד הבא על בת ישראל</strong> — <strong>הולד ממזר,</strong> וכיון שטוביה שהיה עמוני נשא אשה ישראלית, וכן בנו — הרי שהיו שם ממזרים.
  ושואלים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שבמקרה זה <strong>הולד ממזר, אלא למאן דאמר</strong> <small>[ל</small>שיטת <small>מי שאומר]</small> ש<strong>הולד כשר</strong> ומתייחס אחרי אמו, <strong>מאי איכא למימר</strong> <small>[מה יש לומר]?</small> <strong>ותו</strong> <small>[ועוד]</small> אפשר לשאול: <strong>ממאי דהוו ליה בני</strong> <small>[מניין שהיו לו בנים]</small> מאשתו זו ליהוחנן? <strong>דילמא</strong> <small>[שמא]</small> <strong>לא הוו ליה בני</strong> <small>[היו לו בנים],</small> ואם כן לא היו ממזרים! <strong>ותו: ממאי דהכא הוו להו וסליקו</strong> <small>[ועוד, ממה</small> אתה יודע <small>שכאן</small> בבבל <small>היו,</small> נולדו, <small>להם</small> בנים <small>ועלו]</small> לארץ ישראל? <strong>דילמא התם הוו</strong> <small>[שמא שם</small> בארץ ישראל <small>היו],</small> שהיו מן המשפחות שלא גלו לבבל ואי אפשר להכניסם ברשימת היוחסין שעלו מבבל!
 <strong>אלא</strong> הראיה היא <strong>מהכא</strong> <small>[מכאן],</small> שנאמר: <strong>"ואלה העולים מתל מלח תל חרשא כרוב אדון ואמר, ולא יכלו להגיד בית אבתם וזרעם אם מישראל הם"</strong> (שם ז, סא). ומסבירים שיש לדרוש את השמות הללו כך: <strong>"תל מלח"</strong> — <strong>אלו בני אדם שדומים מעשיהם</strong> בגילוי עריות <strong>למעשה סדום שנהפכה לתל מלח. "תל חרשא"</strong> — רמז הוא ל<strong>זה שקורא "אבא"</strong> למישהו <strong>ואמו משתקתו</strong> ("חרשא" — מחרישתו), שאינו יודע מי אביו.
 <strong>"ולא יכלו להגיד בית אבתם וזרעם אם מישראל הם"</strong> — <strong>זה הוא אסופי שנאסף מן השוק</strong> שאינו יודע כלל אם הוא מזרע ישראל — שאינו יודע מי הוריו. <strong>"כרוב אדון ואמר" אמר ר' אבהו,</strong> כך יש לדרוש: <strong>אמר אדון,</strong> הקדוש ברוך הוא: <strong>אני אמרתי יהיו ישראל לפני חשובים ככרוב</strong> (מלאך) <strong>והם שמו עצמם כנמר</strong> בעזות מצח. <strong>איכא דאמרי</strong> <small>[יש שאומרים]</small> שדרשה אחרת <strong>אמר ר' אבהו</strong> — <strong>אמר אדון: אף על פי ששמו עצמם כנמר</strong> — <strong>הן חשובים לפני ככרוב.</strong> ומכאן שעלו מבבל גם ממזרים.
 <big>ב</big> על אותו פסוק עצמו <strong>אמר רבה בר בר חנה: כל הנושא אשה שאינה הוגנת לו,</strong> כלומר, שיש בה פסול יוחסין לגביו — <strong>מעלה עליו הכתוב כאילו חרשו לכל העולם כולו, וזרעו מלח, שנאמר</strong> על פסולי יוחסין שעלו מבבל: <strong>"ואלה העולים מתל מלח תל חרשא".</strong>
 <strong>אמר רבה בר רב אדא אמר רב: כל הנושא אשה</strong> פסולה <strong>לשום</strong> (לשם) <strong>ממון</strong> ולא מטעמים אחרים — <strong>הויין</strong> <small>[יהיו]</small> <strong>לו בנים שאינן מהוגנים, שנאמר: "בה' בגדו כי בנים זרים ילדו"</strong> (הושע ה, ז), כלומר, כשנושא אשה שלא לשם שמים ("בה' בגדו").
 <strong>ושמא תאמר ממון פלט,</strong> שלפחות הממון שקיבלו בנדוניה נשאר להם אף שיש להם בנים לא מהוגנים — <strong>תלמוד לומר: "עתה יאכלם חדש את חלקיהם"</strong> (שם), כלומר, את רכושם יאכלו בחודש אחד. <strong>ושמא תאמר חלקו ולא חלקה</strong> של אשתו — <strong>תלמוד לומר "חלקיהם"</strong> בלשון רבים — שלו ושלה. <strong>ושמא תאמר</strong> שיקרה הדבר <strong>לזמן מרובה</strong> ובינתיים ייהנה מן הממון — <strong>תלמוד לומר "חדש".</strong> ושואלים: <strong>מאי משמע</strong> <small>[מה המשמעות]</small> כיצד מובן הדבר מכתוב זה? <strong>אמר רב נחמן בר יצחק: חדש נכנס וחדש יצא ו</strong>כבר <strong>ממונם אבד.</strong>
 <strong>ואמר רבה בר רב אדא ואמרי לה</strong> <small>[ויש אומרים]</small> ש<strong>אמר</strong> זאת <strong>ר' סלא אמר רב המנונא: כל הנושא אשה שאינה הוגנת לו אליהו כופתו</strong> (קושר אותו) כדרך שעושים לחייבי מלקות <strong>והקדוש ברוך הוא</strong> <strong>רוצעו,</strong> מכה אותו ברצועה. <strong>ותנא</strong> <small>[ושנה]</small> החכם: <strong>על כולם אליהו כותב והקדוש ברוך הוא חותם</strong> דברים אלה: <strong>אוי לו לפוסל את זרעו, ולפוגם את משפחתו, ולנושא אשה שאינה הוגנת לו, אליהו כופתו והקדוש ברוך הוא רוצעו.</strong>
 ועוד אמרו: <strong>וכל הפוסל</strong> אחרים בפגם יוחסין — סימן שהוא עצמו <strong>פסול,</strong> וסימן יש לו: <strong>ואינו מדבר בשבחא</strong> <small>[בשבח]</small> אנשים אחרים <strong>לעולם, ואמר שמואל:</strong> אדם שרגיל לכנות אנשים באיזשהו פסול — <strong>במומו</strong> שלו <strong>פוסל.</strong>
 <big>ג</big> מסופר: <strong>ההוא גברא</strong> <small>[אדם אחד]</small> <strong>מנהרדעא דעל לבי מטבחיא</strong> <small>[שנכנס לבית המטבחיים]</small> <strong>בפומבדיתא. אמר להו</strong> <small>[להם]:</small> <strong>הבו לי בישרא</strong> <small>[תנו לי בשר].</small> <strong>אמרו ליה</strong> <small>[לו]:</small> <strong>נטר עד דשקיל לשמעיה</strong> <small>[חכה עד שיקח שמשו]</small> של <strong>רב יהודה בר יחזקאל וניתי</strong> <strong>ב לך</strong> <small>[ו</small>אז <small>ניתן לך].</small> כעס אותו איש ו<strong>אמר: מאן</strong> <small>[מיהו]</small> <strong>יהודה בר שויסקאל</strong> שכינהו בשם גנאי: גרגרן, <strong>דקדים</strong> <small>[שקודם]</small> <strong>לי, דשקל מן קמאי</strong> <small>[ש</small>יבוא ו<small>יקח לפני]?!</small> <strong>אזלו אמרו ליה</strong> <small>[הלכו אמרו לו]</small> <strong>לרב יהודה</strong> מה שאמר אותו האיש. <strong>שמתיה</strong> <small>[נידה אותו],</small> כדין המבזה תלמיד חכם. <strong>אמרו</strong> לו שאותו אדם גם <strong>רגיל דקרי אינשי</strong> <small>[שקורא,</small> מכנה <small>לאנשים]</small> בלשון גנאי <strong>"עבדי"</strong> <small>[עבדים].</small> <strong>אכריז עליה דעבדא הוא</strong> <small>[הכריז עליו שעבד הוא]</small> ואסור להתחתן בו.
 <strong>אזל ההוא</strong> <small>[הלך אותו</small> האיש<small>]</small> <strong>אזמניה לדינא לקמיה</strong> <small>[הזמין אותו,</small> את רב יהודה, <small>לדין לפני]</small> <strong>רב נחמן</strong> בנהרדעא. <strong>אייתי פיתקא דהזמנא</strong> <small>[בא פתק</small> כתב <small>ההזמנה]</small> לפומבדיתא. <strong>אזל</strong> <small>[הלך]</small> <strong>רב יהודה לקמיה</strong> <small>[לפני]</small> <strong>רב הונא</strong> להתייעץ עימו. <strong>אמר ליה</strong> <small>[לו]:</small> <strong>איזיל</strong> <small>[אלך]</small> <strong>או לא איזיל</strong> <small>[אלך]?</small> <strong>אמר ליה</strong> <small>[לו]:</small> <strong>מיזל לא מיבעי לך למיזל</strong> <small>[ללכת אין אתה צריך ללכת]</small> <strong>משום דגברא רבה את</strong> <small>[שאדם גדול אתה]</small> ואינך כפוף לבית דינו של רב נחמן, <strong>אלא משום יקרא דבי נשיאה קום זיל</strong> <small>[כבוד בית הנשיא</small> שרב נחמן היה חתנו <small>קום</small> ו<small>לך].</small>
 <strong>אתא</strong> <small>[בא]</small> רב יהודה לנהרדעא <strong>אשכחיה</strong> <small>[מצא אותו]</small> את רב נחמן <strong>דקעביד</strong> <small>[שעושה]</small> <strong>מעקה. אמר ליה</strong> <small>[לו]</small> רב יהודה לרב נחמן: <strong>לא סבר לה מר</strong> <small>[האם אין אדוני סבור]</small> <strong>להא</strong> <small>[ל</small>הלכה <small>זו]</small> ש<strong>אמר רב הונא בר אידי אמר שמואל: כיון שנתמנה אדם פרנס על הצבור אסור בעשיית מלאכה בפני שלשה,</strong> שלא יזלזל בכבודו? <strong>אמר ליה</strong> <small>[לו]</small> רב נחמן: <strong>פורתא דגונדריתא</strong> <small>[משהו של מעקה]</small> <strong>הוא דקא עבידנא</strong> <small>[שאני עושה].</small> <strong>אמר ליה</strong> <small>[לו]</small> רב יהודה: <strong>מי סניא</strong> <small>[האם שנוא,</small> מאוס<small>]</small> לשון <strong>"מעקה" דכתיב באורייתא</strong> <small>[שכתוב בתורה],</small> <strong>או</strong> לשון <strong>"מחיצה" דאמור רבנן</strong> <small>[שאומרים חכמים]</small> ומדוע אתה משתמש בלשון שאינה לא לשון תורה ולא לשון חכמים?
  אחר כך <strong>אמר ליה</strong> <small>[לו]</small> רב נחמן: <strong>יתיב מר אקרפיטא</strong> <small>[יישב אדוני על הספסל].</small> <strong>אמר ליה</strong> <small>[לו]:</small> <strong>ומי סני</strong> <small>[האם שנוא,</small> מאוס<small>]</small> <strong>ספסל דאמור רבנן</strong> <small>[שאומרים חכמים],</small> <strong>או איצטבא דאמרי אינשי</strong> <small>[שאומרים אנשים</small> בדיבור רגיל<small>]?</small> מדוע אתה משתמש במילים בלתי רגילות? אחר כך <strong>אמר ליה</strong> <small>[לו]</small> רב נחמן: <strong>ליכול מר אתרונגא</strong> <small>[יאכל אדוני אתרוג].</small> <strong>אמר ליה</strong> <small>[לו],</small> <strong>הכי</strong> <small>[כך]</small> <strong>אמר שמואל: כל האומר "אתרונגא"</strong> הרי זה <strong>תילתא ברמות רוחא</strong> <small>[שליש של גסות הרוח],</small> ומדוע? <strong>או</strong> שיאמר <strong>"אתרוג" כדקריוה רבנן</strong> <small>[כפי שקוראים אותו חכמים]</small> בלשונם, <strong>או "אתרוגא" דאמרי אינשי</strong> <small>[</small>כפי <small>שאומרים אנשים</small> בארמית<small>]</small> אבל כשהוא אומר "אתרונגא" אין זה אלא משום גסות הרוח. אחר כך <strong>אמר ליה</strong> <small>[לו]:</small> <strong>לישתי מר אנבגא</strong> <small>[ישתה אדוני כוס יין].</small> <strong>אמר ליה</strong> <small>[לו]:</small> <strong>מי סני</strong> <small>[האם מאוס]</small> <strong>"איספרגוס" דקריוה רבנן</strong> <small>[שקוראים אותה רבנן]</small> <strong>או "אנפק" דאמרי אינשי</strong> <small>[שאומרים אנשים]?</small>
 אחר כך <strong>אמר ליה</strong> <small>[לו]:</small> <strong>תיתי</strong> <small>[תבוא]</small> בתי <strong>דונג תשקינן</strong> <small>[</small>ו<small>תשקה אותנו].</small> <strong>אמר ליה</strong> <small>[לו]</small> רב יהודה: <strong>הכי</strong> <small>[כך]</small> <strong>אמר שמואל: אין משתמשים באשה</strong> לשירות שיש בו קירבה, כגון זה. אמר לו רב נחמן: <strong>קטנה היא.</strong> אמר לו: <strong>בפירוש אמר שמואל: אין משתמשים באשה כלל, בין גדולה בין קטנה.</strong>
 אחר כך הציע לו רב נחמן: <strong>נשדר ליה מר שלמא</strong> <small>[ישלח אדוני</small> דרישת <small>שלום]</small> <strong>ל</strong>אשתי <strong>ילתא. אמר ליה</strong> <small>[לו]:</small> <strong>הכי</strong> <small>[כך]</small> <strong>אמר שמואל: קול באשה ערוה,</strong> ואין לשוחח איתה. אמר לו: <strong>אפשר</strong> לעשות זאת <strong>על ידי שליח. אמר ליה</strong> <small>[לו]:</small> <strong>הכי</strong> <small>[כך]</small> <strong>אמר שמואל:</strong>
## דף ע:
 <strong>אין שואלין בשלום אשה.</strong> אמר לו רב נחמן: יש דרך אחרת, שתעשה שליחות זו <strong>על ידי בעלה</strong> ואין לחשוש עוד! <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר שמואל: אין שואלין בשלום אשה כלל. שלחה ליה</strong> <small>[לו]</small> לרב נחמן <strong>דביתהו</strong> <small>[אשתו]</small> שהקשיבה לחילופי הדברים: <strong>שרי ליה תגריה דלא נישוויך</strong> <small>[התר,</small> גמור, <small>לו</small> את <small>עניינו שלא יעשה אותך]</small> <strong>כשאר עם הארץ,</strong> שהרי כל דבר שאתה אומר הוא סותר אותו, ומראה מקור לדבריו.
 <strong>אמר ליה</strong> <small>[לו]</small> רב נחמן: <strong>מאי שיאטיה דמר הכא</strong> <small>[מה</small> טעם <small>ביקורו של אדוני כאן]?</small> <strong>אמר ליה</strong> <small>[לו]:</small> <strong>טסקא דהזמנותא שדר מר אבתראי</strong> <small>[טופס הזמנה שלח אדוני אחרי].</small> <strong>אמר ליה</strong> <small>[לו]</small> רב נחמן בהתנצלות: <strong>השתא שותא דמר לא גמירנא</strong> <small>[עכשיו</small> הרי מתברר שאפילו את <small>שיחת אדוני לא למדתי],</small> שאף בדברי שיחה ששוחחנו אתה מוכיח לי שאיני יודע כמוך, <strong>טסקא דהזמנותא משדרנא למר</strong> <small>[טופס הזמנה אשלח לאדוני]?!</small> <strong>אפיק דיסקא דהזמנותא מבי חדיה ואחזי ליה</strong> <small>[הוציא</small> רב יהודה <small>את טופס ההזמנה מבית חזהו,</small> מתוך חיקו, <small>והראה לו],</small> ו<strong>אמר ליה</strong> <small>[לו]:</small> <strong>הא גברא והא דסקא</strong> <small>[הרי האיש והרי הטופס].</small> <strong>אמר ליה</strong> <small>[לו]</small> רב נחמן: <strong>הואיל ואתא מר להכא לישתעי מיליה</strong> <small>[ובא אדוני לכאן יאמר את דבריו</small> באותו ענין<small>]</small> <strong>כי היכי</strong> <small>[כדי]</small> ש<strong>לא לימרו</strong> <small>[יאמרו]</small> אנשים <strong>מחנפי רבנן אהדדי</strong> <small>[מחניפים חכמים זה לזה]</small> ואינם ממצים זה עם זה את הדין.
  פתח רב נחמן בדיון, ו<strong>אמר ליה</strong> <small>[לו]:</small> <strong>מאי טעמא שמתיה מר לההוא גברא</strong> <small>[מה טעם החרים אדוני את האיש ההוא]?</small> השיב לו: <strong>ציער שליחא דרבנן</strong> <small>[שליח של חכמים]</small> והיה צריך לעונשו משום שהוא כמבזה תלמיד חכם. אמר לו: אם כן, <strong>ונגדיה מר</strong> <small>[וילקנו אדוני],</small> שהרי <strong>רב מנגיד על מאן דמצער שלוחא דרבנן</strong> <small>[היה מלקה מי שציער שליח חכמים].</small> אמר לו רב יהודה: <strong>דעדיף מיניה עבדי ליה</strong> <small>[</small>דבר <small>שעדיף,</small> חמור, <small>ממנו עשיתי לו</small> כקנס<small>],</small> שלדעתו נידוי חמור ממלקות.
  שאל עוד רב נחמן: <strong>מאי טעמא אכריז מר עליה דעבדא</strong> <small>[מה טעם הכריז אדוני עליו שעבד]</small> <strong>הוא? אמר ליה</strong> <small>[לו]:</small> שהוא <strong>רגיל דקרי אינשי "עבדי"</strong> <small>[לקרוא</small> ל<small>אנשים עבדים]</small> <strong>ותני</strong> <small>[ושנה</small> החכם<small>]:</small> <strong>כל הפוסל</strong> — <strong>פסול, ואינו מדבר בשבחא</strong> <small>[בשבח]</small> <strong>לעולם. ו</strong>כן <strong>אמר שמואל:</strong> כל הפוסל אחרים — <strong>במומו</strong> שלו הוא <strong>פוסל.</strong> אמר לו רב נחמן: <strong>אימר</strong> <small>[אמור]</small> ש<strong>אמר שמואל</strong> דבר זה שבמומו פוסל רק בכדי <strong>למיחש ליה</strong> <small>[לחשוש לו]</small> שהוא פסול, ואולם <strong>לאכרוזי עליה</strong> <small>[להכריז עליו]</small> בפועל, בפסק הלכה, <strong>מי</strong> <small>[האם]</small> <strong>אמר?</strong> וכי אפשר לסמוך על כך?
  ומסופר:  <strong>אדהכי והכי אתא ההוא בר דיניה מנהרדעי</strong> <small>[בין כך וכך בא אותו</small> אדם שהיה <small>בעל דינו מנהרדעא].</small> <strong>אמר ליה</strong> <small>[לו]</small> <strong>ההוא בר דיניה</strong> <small>[אותו בעל הדין]</small> <strong>לרב יהודה: לדידי קרית לי "עבדא"</strong> <small>[לי אתה קורא "עבד"],</small> <strong>דאתינא</strong> <small>[שאני בא]</small> <strong>מבית חשמונאי מלכא</strong> <small>[המלך]?!</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר שמואל: כל דאמר</strong> <small>[שאומר]</small> <strong>מדבית חשמונאי קאתינא</strong> <small>[אני בא]</small> — <strong>עבדא</strong> <small>[עבד]</small> <strong>הוא.</strong> כי כאשר יבואר, לא נשארו מצאצאיהם אלא עבדים.
 <strong>אמר ליה</strong> <small>[לו]</small> רב נחמן: <strong>לא סבר לה מר</strong> <small>[האם אין אדוני סבור]</small> <strong>להא</strong> <small>[ל</small>הלכה <small>זו]</small> ש<strong>אמר ר' אבא אמר רב הונא אמר רב: כל תלמיד חכם שמורה הלכה ובא</strong> באיזה ענין, <strong>אם קודם מעשה</strong> שהוא עצמו נוגע בו <strong>אמרה</strong> — <strong>שומעין לו</strong> באותה הלכה, <strong>ואם לאו</strong> <small>[לא],</small> שאמר את ההלכה אחר המעשה שאירע — <strong>אין שומעין לו,</strong> שהרי הוא נוגע בדבר. ואם כן אי אפשר לסמוך על עדותך, שהרי אמרת את ההלכה הזו שאינה ידועה אלא רק לאחר מעשה. <strong>אמר ליה</strong> <small>[לו]</small> רב יהודה לרב נחמן: <strong>הא איכא</strong> <small>[הרי ישנו]</small> <strong>רב מתנה דקאי כוותי</strong> <small>[שעומד בשיטתי],</small> שגם  הוא יודע שמועה זו של שמואל.
  מסופר:  <strong>רב מתנה לא חזייה</strong> <small>[ראה אותה],</small> את העיר <strong>נהרדעא</strong> במשך <strong>תליסר שני</strong> <small>[שלוש עשרה שנה],</small> שלא הזדמן לו לבוא לשם. <strong>ההוא יומא אתא</strong> <small>[אותו יום</small> בדיוק <small>בא].</small> <strong>אמר ליה</strong> <small>[לו]</small> רב יהודה: <strong>דכיר מר</strong> <small>[</small>האם <small>זוכר אדוני]</small> <strong>מאי</strong> <small>[מה]</small> <strong>אמר שמואל כי קאי חדא כרעא אגודא וחדא כרעא במברא</strong> <small>[כאשר היה עומד</small> ב<small>רגל אחת על החוף ורגל אחת במעבורת]?</small> נזכר רב מתנה ו<strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר שמואל: כל דאמר</strong> <small>[שאומר]</small> <strong>מדבית חשמונאי מלכא קאתינא</strong> <small>[מבית מלכי חשמונאי אני בא]</small> — <strong>עבדא</strong> <small>[עבד]</small> <strong>הוא,</strong> משום ש<strong>לא אישתיור מינייהו</strong> <small>[נשאר מהם],</small> מבית חשמונאי <strong>אלא ההיא רביתא</strong> <small>[נערה אחת]</small> <strong>דסלקא לאיגרא ורמיא קלא</strong> <small>[שעלתה על הגג והרימה קולה]</small> <strong>ואמרה:</strong> מכאן והלאה <strong>כל דאמר</strong> <small>[שאומר]</small> <strong>מבית חשמונאי אנא</strong> <small>[אני]</small> — <strong>עבדא</strong> <small>[עבד]</small> <strong>הוא,</strong> כי כל שנשאר הוא מצאצאי הורדוס שהיה עבד אדומי.
 <strong>נפלה</strong> הנערה <strong>מאיגרא ומיתה</strong> <small>[מן הגג ומתה]</small> ולא נשאר מבית חשמונאי אחד שאיננו עבד. כיון שהיה אישור לשמועה זו בשם שמואל, ואותו האיש העיד על עצמו שמבית חשמונאי הוא, <strong>אכרוז עליה</strong> <small>[הכריזו עליו]</small> גם בנהרדעא <strong>דעבדא</strong> <small>[שעבד]</small> <strong>הוא.</strong>
 ומספ רים: <strong>ההוא יומא אקרען</strong> <small>[אותו יום נקרעו]</small> <strong>כמה כתובתא</strong> <small>[כתובות]</small> <strong>בנהרדעא,</strong> שביטלו כמה אנשים קשרי נישואין, משום שנודע שאותה משפחה היא משפחת עבדים. מסופר: <strong>כי קא נפיק</strong> <small>[כאשר יצא]</small> רב יהודה, <strong>נפקי אבתריה למירגמיה</strong> <small>[יצאו אחריו</small> אנשים שנפגעו בדבר ורצו <small>לרגום אותו],</small> שגרם להודיע ברבים שהם פסולים. <strong>אמר להו</strong> <small>[להם]</small> לאנשי העיר: <strong>אי שתיקו</strong> <small>[אם אתם שותקים]</small> — <strong>שתיקו</strong> <small>[שתקו]</small> והניחו לי, <strong>ואי</strong> <small>[ואם]</small> <strong>לא</strong> תשתקו — <strong>מגלינא עלייכו הא</strong> <small>[אגלה עליכם</small> הלכה <small>זו]</small> ש<strong>אמר שמואל: תרתי זרעייתא איכא</strong> <small>[שתי משפחות יש]</small> <strong>בנהרדעא, חדא מיקריא "דבי יונה" וחדא מיקריא "דבי עורבתי"</strong> <small>[אחת נקראת</small> בפי אנשים <small>"של בית היונה" ואחת נקראת "של בית העורב"],</small> <strong>וסימניך</strong> <small>[וסימנך]</small> לענין יוחסין: <strong>טמא</strong> (עורב) — <strong>טמא</strong> (פסול), <strong>טהור</strong> (יונה) — <strong>טהור</strong> (כשר). כיון ששמעו זאת <strong>שדיוה לההוא ריגמא מידייהו</strong> <small>[השליכו</small> את כל האבנים <small>הללו</small> שבאו <small>לרגום אותו</small> בהם <small>מידיהם].</small> ומסופר שהיו כל כך הרבה אבנים עד <strong>וקם אטמא</strong> <small>[נעשה סכר]</small> <strong>בנהר מלכא</strong> מרוב האבנים.
 <big>א</big> אגב כך מספרים: היה <strong>מכריז רב יהודה בפומבדיתא: אדא ויונתן,</strong> שהיו אנשים ידועים אז — <strong>עבדי</strong> <small>[עבדים]</small> הם<strong>,</strong> <strong>יהודה בר פפא</strong> — <strong>ממזירא</strong> <small>[ממזר]</small> הוא, <strong>בטי בר טוביה ברמות רוחא</strong> <small>[בגבהות רוחו]</small> <strong>לא שקיל גיטא דחירותא</strong> <small>[נטל,</small> קיבל, <small>גט</small> שטר <small>שחרור]</small> ולפיכך הוא עבד, שעדיין לא נשתחרר. היה <strong>מכריז רבא ב</strong>עירו <strong>מחוזא: בלאי, דנאי, טלאי, מלאי, זגאי,</strong> כל המשפחות הללו — <strong>כולם לפסול. אמר רב יהודה</strong> גם כן: <strong>גובאי</strong> (בני המקום גובא) — הם בעצם <strong>גבעונאי</strong> (גבעונים) שנשתבש שמם, וכן אנשים שנקראים <strong>דורנוניתא</strong> — כוונת השם היא <strong>דראי נתינאי</strong> <small>[כפר הנתינים]</small> ולכן אנשי המקום הם פסולים מלבוא בקהל. <strong>אמר רב יוסף: האי</strong> <small>[זה]</small> המקום <strong>בי כובי</strong> שליד <strong>פומבדיתא,</strong> האנשים הגרים שם <strong>כולם דעבדי</strong> <small>[</small>צאצאים <small>של עבדים].</small>
 <strong>אמר רב יהודה אמר שמואל: ארבע מאות עבדים, ואמרי לה</strong> <small>[ו</small>יש <small>אומרים]</small> <strong>ארבעת אלפים עבדים היו לו ל</strong>כהן <strong>פשחור בן אימר</strong> שהיה בימי ירמיהו, <strong>וכולם</strong> מחמת גדולתם <strong>נטמעו בכהונה</strong> ונחשבים לכהנים. <strong>וכל כהן שיש בו עזות פנים</strong> דע לך ש<strong>אינו אלא מהם. אמר אביי: כולהו יתבן בשורא</strong> <small>[כולם יושבים בשורת</small> הכבוד<small>]</small> שבעיר <strong>נהרדעא.</strong> ומעירים: <strong>ופליגא</strong> <small>[וחלוקה]</small> דעה זו על דעת <strong>ר' אלעזר,</strong> ש<strong>אמר ר' אלעזר: אם ראית כהן בעזות מצח</strong> — <strong>אל תהרהר אחריו</strong> שמא הוא פסול, <strong>שנאמר: "ועמך כמריבי כהן"</strong> (הושע ד, ד), משמע שעוד בזמנים ההם ידעו שהכהנים הם בעלי מריבה.
 <big>ב</big> <strong>אמר ר' אבין בר רב אדא אמר רב: כל הנושא אשה שאינה הוגנת לו, כשהקדוש ברוך הוא משרה שכינתו</strong> על ישראל <strong>מעיד על כל השבטים</strong> שהם עמו, <strong>ואין מעיד עליו, שנאמר: "שבטי יה עדות לישראל"</strong> (תהלים קכב, ד), <strong>אימתי הוי</strong> <small>[מתי הוא]</small> <strong>עדות לישראל</strong> — <strong>בזמן שהשבטים שבטי יה,</strong> ולא כשהם פסולים.
 <strong>אמר ר' חמא בר' חנינא: כשהקדוש ברוך הוא משרה שכינתו</strong> — <strong>אין משרה אלא על משפחות מיוחסות שבישראל, שנאמר "בעת ההיא נאם ה' אהיה לאלהים לכל משפחות ישראל"</strong> (ירמיה ל, כה), <strong>"לכל ישראל" לא נאמר, אלא "לכל משפחות",</strong> כלומר, דווקא המיוחסים, השייכים למשפחות ידועות מישראל.
  נאמר בסוף הפסוק <strong>"והמה יהיו לי לעם". אמר רבה בר רב הונא: זו מעלה יתירה יש בין ישראל לגרים. דאילו בישראל כתיב בהו</strong> <small>[כתוב בהם]</small> <strong>"והייתי להם לאלהים והמה יהיו לי לעם"</strong> (יחזקאל לז, כז), <strong>ואילו בגרים כתיב</strong> <small>[נאמר]</small> <strong>"מי הוא זה ערב את לבו לגשת אלי נאם ה'. והייתם לי לעם ואנכי אהיה לכם לאלהים"</strong> (ירמיה ל, כא–כב), משמע שאין מקרבים אותם מן השמים ("ואנכי אהיה להם לאלהים") עד שיתקרבו הם (והייתם לי לעם).
 <strong>אמר ר' חלבו: קשים גרים לישראל כספחת,</strong> וראיה לדבר ממה <strong>שנאמר: "ונלוה הגר עליהם ונספחו על בית יעקב"</strong> (ישעיה יד, א); <strong>כתיב הכא</strong> <small>[נאמר כאן]</small> <strong>"ונספחו", וכתיב התם</strong> <small>[ונאמר שם]</small> בדיני נגעים "ו <strong>לשאת ולספחת"</strong> (ויקרא יד, נו), הרי ששימוש לשון זה מלמד שתוספת הגרים אינה טובה לישראל.
 <strong>אמר ר' חמא בר חנינא: כשהקדוש ברוך הוא</strong>
## דף עא.
 <strong>מטהר שבטים,</strong> כלומר, מברר את יחוסם — את <strong>שבטו של לוי מטהר תחילה, שנאמר: "וישב מצרף ומטהר כסף וטהר את בני לוי וזקק אתם כזהב וככסף והיו לה' מגישי מנחה בצדקה"</strong> (מלאכי ג, ג).
 <strong>אמר ר' יהושע בן לוי: כסף מטהר ממזרים,</strong> שגורם שממזרים עשירים נטמעים בישראל מתוך שאחרים מתחתנים בהם למרות פגם יחוסם, ולעתיד לבא אין הקדוש ברוך הוא מוציאם מכלל ישראל, <strong>שנאמר: "וישב מצרף ומטהר כסף",</strong> שהכסף מטהר אותם. <strong>מאי</strong> <small>[מה</small> פירוש<small>]</small> אם כן המשך הפסוק <strong>"מגישי מנחה בצדקה"?</strong> — <strong>אמר ר' יצחק: צדקה</strong> היא ש<strong>עשה הקדוש ברוך הוא עם ישראל ש</strong>קבע כלל: <strong>משפחה שנטמעה</strong> — <strong>נטמעה,</strong> שאף על פי שהיה בה פסול — אין מוציאים אותה מכלל אותו שבט שנטמעה בו.
 <big>א</big> <strong>גופא</strong> <small>[לגופה]</small> של ההלכה שהזכרנו קודם, <strong>אמר רב יהודה אמר שמואל: כל</strong> ה<strong>ארצות</strong> הן <strong>עיסה</strong> (תערובת וספק) מבחינת יוחסין בהשוואה <strong>לארץ ישראל, וארץ ישראל עיסה</strong> היא <strong>לבבל.</strong> מסופר: <strong>בימי רבי בקשו לעשות בבל עיסה לארץ ישראל</strong> שתיחשב ארץ ישראל מעולה יותר בייחוסה ושיבדקו בארץ ישראל בייחוסן של משפחות מבבל. <strong>אמר להן</strong> למציעים: <strong>קוצים אתם משימים לי בין עיני?</strong> רוצים אתם להעליב אותי? שהרי רבי היה מבני בניו של הלל שהיה בבלי. <strong>רצונכם, יטפל</strong> (יתחבר, ישב) <strong>עמכם ר' חנינא בר חמא</strong> והוא יסביר לכם.
 <strong>נטפל עמהם ר' חנינא בר חמא, אמ</strong> <strong>ר להם: כך מקובלני</strong> (מקובל אני במסורת) <strong>מר' ישמעאל בר' יוסי שאמר משום</strong> (בשם) <strong>אביו: כל ארצות עיסה לארץ ישראל וארץ ישראל עיסה לבבל.</strong>
 ובאותו ענין מסופר עוד: <strong>בימי ר' פנחס בקשו לעשות בבל עיסה לארץ ישראל. אמר להם לעבדיו: כשאני אומר שני דברים בבית המדרש טלוני בעריסה</strong> (מעין אלונקה) <strong>ורוצו,</strong> כדי שלא יבואו לעורר מחלוקת עלי בדברים שאומר. <strong>כי עייל</strong> <small>[כאשר נכנס]</small> לבית המדרש <strong>אמר להם</strong> לבני הישיבה: <strong>אין שחיטה לעוף מן התורה,</strong> שמדין תורה אין חובת שחיטה בעופות.
 <strong>אדיתבי וקמעייני</strong> <small>[עד שישבו ועיינו]</small> <strong>בה,</strong> בהלכה חדשה זו, <strong>אמר להו</strong> <small>[להם]</small> הלכה אחרת: <strong>כל ארצות עיסה לארץ ישראל, וארץ ישראל עיסה לבבל. נטלוהו</strong> עבדיו <strong>בעריסה ורצו. רצו אחריו</strong> בני הישיבה <strong>ולא הגיעוהו</strong> (השיגוהו). מכל מקום <strong>ישבו ובדקו</strong> במשפחות כדי לברר אם באמת יש בארץ ישראל פגמי יוחסין <strong>עד שהגיעו ל</strong>בדוק במשפחות ש<strong>סכנה</strong> היתה לערער על יחוסן, מחמת תקיפותן, <strong>ופירשו</strong> מן הדבר.
 <strong>אמר ר' יוחנן</strong> בלשון שבועה: <strong>היכלא</strong> <small>[היכל]</small> (בבית המקדש), <strong>בידינו היא,</strong> וידוע הוא איזו היא המשפחה הפסולה, <strong>אבל מה אעשה שהרי גדולי הדור נטמעו בה,</strong> ולכן אינו מגלה את שמה. ומעירים: <strong>סבר לה</strong> <small>[סבור הוא]</small> <strong>כר' יצחק,</strong> ש<strong>אמר ר' יצחק: משפחה שנטמעה</strong> — <strong>נטמעה</strong> ושוב אינה יוצאת מכלל כשרות.
 <strong>אמר אביי: אף אנן נמי תנינא</strong> <small>[אף אנו גם כן שנינו]</small> מעין זה, שמשפחה שנטמעה — נטמעה. ששנינו: <strong>משפחת בית הצריפה היתה בעבר הירדן וריחקה</strong> אדם אחד שכינויו <strong>בן ציון, בזרוע</strong> (בכוח), למרות שלא היה בה פגם יוחסין. <strong>עוד אחרת היתה וקירבה בן ציון בזרוע.</strong> ומוסיפה הברייתא: <strong>כגון אלו,</strong> שהן משפחות ידועות — <strong>אליהו בא לטמא</strong> <strong>ולטהר, לרחק ולקרב</strong> משפחות. ומעירים: <strong>כגון אלו דידעין</strong> <small>[שאנו יודעים]</small> מי הן, <strong>אבל משפחה שנטמעה</strong> ואין יודעים עוד מה היה פגמה — <strong>נטמעה</strong> כבר, ואפילו אליהו לא יגלה אותה.
 <strong>תאנא</strong> <small>[שנה</small> החכם<small>]:</small> <strong>עוד</strong> משפחה <strong>אחרת היתה, ולא רצו חכמים לגלותה</strong> לכל. <strong>אבל חכמים מוסרים אותו</strong> את שם המשפחה הזה <strong>לבניהם ולתלמידיהן פעם אחת בשבוע</strong> (שבע שנים), <strong>ואמרי לה</strong> <small>[ו</small>יש <small>אומרים]</small> <strong>פעמים בשבוע,</strong> כדי שלא יתחתנו בהם. <strong>אמר רב נחמן בר יצחק: מסתברא כמאן דאמר</strong> <small>[</small><small>מסתבר כ</small>דעת <small>מי שאומר]</small> <strong>פעם אחת בשבוע. כדתניא</strong> <small>[כמו ששנויה</small> בברייתא<small>]:</small> מי שאומר <strong>"הריני נזיר אם לא אגלה משפחות</strong> פסולות שיש בישראל <strong>"</strong>— <strong>יהיה נזיר, ולא יגלה משפחות</strong> ומכאן למדים שיש לצמצם גילוי זה ככל האפשר.
 <big>ב</big> מתוך שהוזכר דין זה שיש דברים שמוסרים חכמים בצינעה ולעתים רחוקות, מביאים הלכה דומה. <strong>אמר רבה בר בר חנה, אמר ר' יוחנן:</strong> דרך הגייתו הנכונה של <strong>שם</strong> ה' <strong>בן ארבע אותיות חכמים מוסרין אותו לתלמידיהן פעם אחת בשבוע, ואמרי לה</strong> <small>[ויש אומרים]</small> <strong>פעמים בשבוע. אמר רב נחמן בר יצחק: מסתברא כמאן דאמר</strong> <small>[מסתבר כ</small>דעת <small>מי שאומר]</small> <strong>פעם אחת בשבוע, דכתיב</strong> <small>[שנאמר]</small> <strong>"זה שמי לעלם"</strong> (שמות ג, טו), <strong>"לעלם" כתיב</strong> <small>[כתוב]</small> לרמז שהשם צריך להיות נעלם. מסופר: <strong>רבא סבר למידרשיה בפירקא</strong> <small>[חשב לדרוש</small> ולבאר את דרך קריאת השם <small>בדרשה</small> שדרש בציבור<small>].</small> <strong>אמר ליה</strong> <small>[לו]</small> <strong>ההוא סבא</strong> <small>[זקן אחד]:</small> <strong>"לעלם" כתיב</strong> <small>[כתוב],</small> ללמד שצריך להעלים אותו.
 <strong>ר' אבינא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> מצד אחר <strong>"זה שמי",</strong> משמע שהשם הכתוב הוא שמו של ה', <strong>וכתיב</strong> <small>[ונאמר]</small> <strong>"</strong>ו<strong>זה זכרי"</strong> (שם), שאין זה שמו ממש אלא דרך לזכרו. ויש לפרש כך, <strong>אמר הקדוש ברוך הוא: לא כ</strong>דרך <strong>שאני נכתב אני נקרא, נכתב אני ביו"ד ה"י</strong> (וא"ו ה"י) <strong>ונקרא באל"ף דל"ת</strong> (שם אדנות).
 <strong>תנו רבנן</strong> <small>[שנו חכמים]:</small> <strong>בראשונה, שם</strong> הקדוש ברוך הוא <strong>בן שתים עשרה אותיות היו מוסרין אותו לכל אדם, משרבו הפריצים</strong> שהיו משתמשים בו שלא בכבוד הראוי — <strong>היו מוסרים אותו</strong> רק <strong>לצנועים שבכהונה, והצנועים שבכהונה</strong> היו אומרים את השם הזה בזמן ברכת כהנים, אבל היו <strong>מבליעים אותו בנעימת אחיהם הכהנים</strong> כאשר היו שרים, שלא יוודע לרבים. <strong>תניא</strong> <small>[שנויה</small> ברייתא<small>]</small> <strong>אמר ר' טרפון</strong> שהוא עצמו היה כהן: <strong>פעם אחת עליתי אחר אחי אמי לדוכן, והטיתי אזני אצל כהן גדול ושמעתי שהבליע שם בנעימת אחיו הכהנים.</strong>
 <strong>אמר רב יהודה אמר רב: שם בן ארבעים ושתים אותיות אין מוסרין אותו אלא למי שצנוע ועניו, ועומד</strong> לפחות <strong>בחצי ימיו, ו</strong>דווקא למי ש<strong>אינו כועס, ואינו משתכר, ואינו מעמיד</strong> (מתעקש) <strong>על מדותיו,</strong> שמוכן לוותר, שאם לא כן יש לחשוש שמא מתוך כעס או שיכרות ישתמש בשם ויגלה אותו. <strong>וכל היודעו</strong> את השם הזה, <strong>והזהיר בו והמשמרו בטהרה</strong> — <strong>אהוב למעלה, ונחמד למטה, ואימתו מוטלת על הבריות, ונוחל שני עולמים העולם הזה והעולם הבא.</strong>
 <big>ג</big> ושוב חוזרים לענין היוחסין. <strong>אמר שמואל משמיה דסבא</strong> <small>[משמו של זקן]</small> אחד: <strong>בבל בחזקת כשרה עומדת.</strong> כלומר, משפחה מבבל חזקה שכשרה היא <strong>עד שיודע לך במה נפסלה.</strong> משפחה שב<strong>שאר ארצות</strong> — <strong>בחזקת פסול הן עומדות, עד שיודע לך במה נכשרה.</strong> וב<strong>ארץ ישראל</strong> מי ש<strong>מוחזק לפסול</strong> — <strong>פסול, מוחזק לכשר</strong> — <strong>כשר.</strong>
 על דין אחרון זה תוהים: <strong>הא גופא קשיא</strong> <small>[הרי זו עצמה קשה]:</small> <strong>אמרת</strong> מצד אחר שמי ש<strong>מוחזק לפסול</strong> — <strong>פסול,</strong> ונדייק מכאן: <strong>הא סתמא</strong> <small>[הרי</small> ב<small>סתם]</small> שאין לו חזקה מבוררת — <strong>כשר</strong> הוא. <strong>והדר תני</strong> <small>[וחזר</small> ו<small>שנה]:</small> <strong>מוחזק לכשר</strong> — <strong>כשר.</strong> ונדייק: <strong>הא סתמא</strong> <small>[הרי</small> ב<small>סתם]</small> — <strong>פסול! אמר רב הונא בר תחליפא משמיה</strong> <small>[משמו]</small> של <strong>רב: לא קשיא</strong> <small>[אין</small> זה <small>קשה]</small>
## דף עא:
 כאן — <strong>להשיאו אשה</strong> מי שאין לו חזקה צריך בדיקה, <strong>כאן</strong> — <strong>להוציא אשה מידו</strong> מפני חשש לפסול יוחסין, שבמקרה זה אם אין עליו חזקת פסול — אין מוציאים אותה ממנו.
 <strong>אמר רב יוסף: כל שסיחתו בבבל,</strong> כלומר, שהוא מדבר בלשונם, במבטאם, של אנשי בבל <strong>משיאין לו אשה</strong> בלי בדיקה, בחזקת שהוא בבלי והמשפחות הבבליות מיוחסות הן. ומעירים: <strong>והאידנא דאיכא רמאי</strong> <small>[ובזמן הזה שיש רמאים]</small> שמשנים את דרך דיבורם כדי שיחשבו שהם מבבל ומיוחסים הם, <strong>חיישינן</strong> <small>[חוששים אנו</small> גם לאלה<small>].</small>
 מסופר: החכם <strong>זעירי</strong> שהיה בבלי <strong>הוה קא מישתמיט מיניה</strong> <small>[היה משתמט ממנו]</small> מ<strong>ר' יוחנן</strong> כדי לא לפגוש אותו, <strong>דהוה אמר ליה</strong> <small>[שהיה אומר לו]</small> ר' יוחנן לזעירי: <strong>נסיב ברתי</strong> <small>[שא</small> את <small>בתי].</small> <strong>יומא חד הוו קאזלי באורחא</strong> <small>[יום אחד הלכו בדרך],</small> <strong>מטו לעורקמא דמיא</strong> <small>[הגיעו לשלולית מים],</small> <strong>ארכביה</strong> <small>[הרכיבו]</small> את <strong>ר' יוחנן אכתפיה וקא מעבר ליה</strong> <small>[על כתפו והעבירו],</small> שהיה מכבדו כל כך ומשמשו בגופו. אמר <strong>ליה</strong> <small>[לו]</small> אז ר' יוחנן: <strong>אורייתן</strong> <small>[תורתינו]</small> <strong>כשרה</strong> ונחשבת בעיניך עד כדי כך, <strong>בנתין לא כשרן</strong> <small>[</small>ו<small>בנותינו אינן כשירות]?</small> <strong>מאי דעתיך</strong> <small>[מה דעתך]</small> שאתה חושש לשאת את בתי —
 <strong>אילימא מדתנן</strong> <small>[אם תאמר ממה ששנינו]:</small> <strong>עשרה יוחסין עלו מבבל כהני לויי</strong> (כהנים ולויים) וכו' ואתה חושש גם לממזרים שיש ביניהם, <strong>אטו כהני לויי וישראלי כולהו סליקו</strong> <small>[וכי הכהנים הלויים והישראלים כולם עלו]?</small> אלא <strong>כי היכי דאישתיור מהני אישתיור נמי מהני</strong> <small>[כמו שנשתיירו מאלה,</small> מהכהנים והלויים הכשרים בבבל, <small>נשתיירו גם כן מאלה,</small> מהפסולים<small>]</small> ואם כן עצם העובדה שאתה מבבל אינה אומרת שכשר אתה יותר. ומעירים: <strong>אישתמיטתיה</strong> <small>[נשמט ממנו,</small> שכח<small>]</small> ר' יוחנן, <strong>הא</strong> <small>[זו]</small> ש<strong>אמר ר' אלעזר: לא עלה עזרא מבבל עד שעשאה כסולת נקייה ועלה</strong> לארץ ישראל, ואלה שנשארו שם מיוחסים הם.
  מסופר:  <strong>עולא איקלע</strong> <small>[הזדמן]</small> <strong>לפומבדיתא לבי</strong> <small>[לביתו]</small> של <strong>רב יהודה, חזייה</strong> <small>[ראה אותו]</small> את <strong>רב יצחק בריה</strong> <small>[בנו]</small> של <strong>רב יהודה דגדל ולא נסיב</strong> <small>[שהוא מבוגר ואינו נשוי].</small> <strong>אמר ליה</strong> <small>[לו]</small> עולא לרב יהודה: <strong>מאי טעמא לא קא מנסיב ליה מר איתתא לבריה</strong> <small>[מה טעם אין אדוני משיא אשה לבנו]?</small> <strong>אמר ליה</strong> <small>[לו]:</small> <strong>מי ידענא מהיכא אנסיב</strong> <small>[האם יודע אני מהיכן</small> אוכל <small>להשיאו</small> אשה<small>]?</small> שאני חושש לפגם יוחסין. <strong>אמר ליה</strong> <small>[לו]:</small> <strong>אטו אנן מי ידעינן מהיכא קאתינן</strong> <small>[וכי יודעים אנו</small> עצמנו <small>מהיכן אנו באים]</small> ואם אין בנו פסול? <strong>דילמא מהנך דכתיב</strong> <small>[שמא</small> אנו <small>מאלה שנאמר]</small> בהם <strong>"נשים בציון ענו בתלת בערי יהודה"</strong> (איכה ה, יא), ואנו מבני הנשים שנבעלו על ידי הגוים.
 <strong>וכי תימא</strong> <small>[ואם תאמר]</small> שאינך חושש לבני הנשים הללו שאתה סבור ש<strong>גוי ועבד הבא על בת ישראל הולד כשר, ודילמא</strong> <small>[ושמא]</small> מוצאנו <strong>מהנך דכתיב בהו</strong> <small>[מאלה שנאמר בהם]</small> <strong>"השכבים על מטות שן וסרחים על ערשותם"</strong> (עמוס ו, ד). <strong>ואמר ר' יוסי בר' חנינא:</strong> מה עניינם — <strong>אלו בני אדם המשתינים מים בפני מטותיהם ערומים. ו</strong>היה
 <strong>מגדף</strong> (מזלזל) <strong>בה ר' אבהו</strong> באימרה זו, שהיה אומר: <strong>אי הכי היינו דכתיב</strong> <small>[אם כך</small> שזהו חטאם, <small>זה שנאמר]</small> <strong>"לכן עתה יגלו בראש גולים"</strong> (שם, ז), <strong>משום</strong> ש<strong>משתינים מים בפני מטותיהם ערומים יגלו בראש גולים?!</strong> אף שהדבר אינו נאה, אבל אינו חטא חמור כל כ<strong>ך</strong>.
 <strong>אלא אמר ר' אבהו: אלו בני אדם שאוכלין ושותין זה עם זה, ומדביקין מטותיהם זו בזו, ומחליפין נשותיהם זה לזה, ומסריחים ערסותם</strong> (מטותיהם) <strong>בשכבת זרע שאינה שלהם.</strong> ואם כן יש בתוך ישראל בניהם של אלה, שהם ממזרים גמורים.
 <strong>אמר ליה</strong> <small>[לו]</small> לעולא: אם כן <strong>היכי נעביד</strong> <small>[איך נעשה],</small> כיצד בכל זאת אפשר לברר מה היא משפחה כשירה? <strong>אמר ליה</strong> <small>[לו]:</small> <strong>זיל בתר שתיקותא</strong> <small>[לך אחר השתיקה],</small> <strong>כי האי דבדקי בני מערבא</strong> <small>[כמו שבודקים בני ארץ ישראל]:</small> <strong>כי מינצו בי תרי בהדי הדדי</strong> <small>[כאשר מתקוטטים שנים זה עם זה]</small> <strong>חזו הי מנייהו דקדים ושתיק</strong> <small>[רואים איזה מהם שמקדים ושותק]</small> — <strong>אמרי</strong> <small>[אומרים]:</small> <strong>האי</strong> <small>[זה</small> ששותק קודם<small>]</small> <strong>מיוחס טפי</strong> <small>[יותר].</small>
 <strong>אמר רב: שתיקותיה</strong> <small>[שתיקתה]</small> של <strong>בבל היינו יחוסא</strong> <small>[הוא ייחוסה],</small> כלומר, גם בבבל אפשר בדרך זו לדעת מהו ייחוסו של אדם. ומקשים: <strong>איני</strong> <small>[האם כן הוא]?</small> <strong>והא איקלע</strong> <small>[והרי הזדמן]</small> <strong>רב לבי בר שפי חלא</strong> <small>[לביתו</small> של <small>בן מסנן היין]</small> <strong>ובדק בהו</strong> <small>[אותם],</small> <strong>מאי לאו ביחסותא</strong> <small>[האם לא בייחוסם]</small> בדק? ומשיבים: <strong>לא, בשתיקותא</strong> <small>[בשתיקתם]</small> בדק. <strong>הכי קאמר להו</strong> <small>[כך אמר להם]:</small> <strong>בדוקו אי שתקי אי לא שתקי</strong> <small>[בידקו אם</small> הם <small>שותקים או לא שותקים].</small>
 <strong>אמר רב יהודה אמר רב: אם ראית שני בני אדם שמתגרים זה בזה</strong> — <strong>שמץ פסול יש באחד מהן,</strong> כלומר, צד של פסול יש באחד מהם מצד ייחוסו, <strong>ו</strong>משום כך <strong>אין מניחין אותו</strong> מן השמים <strong>לידבק אחד בחבירו</strong> בחיתון ולכן הם באים לידי קטטה בענין אחר. <strong>אמר ר' יהושע בן לוי: אם ראית שתי משפחות המתגרות זו בזו</strong> — <strong>שמץ פסול יש באחת מהן, ואין מניחין אותה</strong> מן השמים <strong>לידבק בחברתה.</strong>
 <strong>אמר רב פפא סבא</strong> <small>[הזקן]</small> (להבדיל מרב פפא סתם) <strong>משמיה</strong> <small>[משמו]</small> של <strong>רב: בבל</strong> מבחינת יוחסין — <strong>בריאה,</strong> מיוחסת ונקיה מפסולים. <strong>מישון</strong> — <strong>מיתה,</strong> שכולם פסולים בה. <strong>מדי</strong> — <strong>חולה,</strong> שרובם כשרים וחלקם פסולים. <strong>עילם</strong> — <strong>גוססת,</strong> שרובם פסולים. ומסבירים: <strong>ומה בין חולין לגוססין?</strong> — <strong>רוב חולין</strong> הם <strong>לחיים, רוב גוססים</strong> הם <strong>למיתה.</strong>
 ושואלים: <strong>עד היכן היא</strong> רוחבה של <strong>בבל</strong> לענין יוחסין? <strong>רב אמר: עד נהר עזק</strong> הנשפך לפרת, <strong>ושמואל אמר: עד נהר יואני</strong> הנשפך לפרת. ושואלים: <strong>לעיל בדיגלת</strong> <small>[למעלה</small> בצפון <small>ב</small>נהר <small>חידקל]</small> <strong>עד היכא</strong> <small>[היכן]</small> גבול בבל? <strong>רב אמר: עד</strong> המקומות <strong>בגדא ואוונא. ושמואל אמר: עד מושכני.</strong> ושואלים: <strong>ו</strong>לשיטתו האם <strong>לא מושכני בכלל</strong> בבל? <strong>והאמר</strong> <small>[והרי אמר]</small> <strong>ר' חייא בר אבא אמר שמואל: מושכני הרי היא כגולה,</strong> כלומר, כפומבדיתא שהיא עיקר בבל <strong>ל</strong>ענין <strong>יוחסין! אלא</strong> הכוונה היא: <strong>עד מושכני, ומושכני בכלל.</strong>
 ושואלים: <strong>לתחתית בדיגלת</strong> <small>[למטה,</small> בדרום, <small>ב</small>נהר <small>חידקל]</small> <strong>עד היכא</strong> <small>[היכן]</small> גבול בבל? <strong>אמר רב שמואל: עד</strong> העיר <strong>אפמייא תתאה</strong> <small>[התחתונה].</small> ומעירים: <strong>תרתי</strong> <small>[שתי]</small> ערים בשם <strong>אפמייא הויין</strong> <small>[הן]:</small> <strong>חדא עיליתא וחדא תתייתא</strong> <small>[אחת עליונה ואחת תחתונה],</small> <strong>חדא</strong> <small>[אחת]</small> <strong>כשירה וחדא</strong> <small>[ואחת]</small> <strong>פסולה, ובין חדא לחדא</strong> <small>[ובין אחת לאחת]</small> מרחק <strong>פרסה, וקא קפדי אהדדי ואפילו נורא לא מושלי אהדדי</strong> <small>[ומקפידים אלה על אלה</small> ומתרחקים זה מזה <small>ואפילו אש אינם משאילים זה לזה]</small> כדי שלא יבואו לידי קירבה. <strong>וסימניך דפסולתא הא דמישתעיא מישנית</strong> <small>[וסימנה של</small> הפסולה הוא <small>זו שמדברת</small> בניב של <small>מישן],</small> שכבר אמרנו שמישן היא מתה לענין יוחסין.
  ושואלים:  <strong>לעיל</strong> <small>[למעלה]</small> <strong>בפרת עד היכא</strong> <small>[היכן]</small> גבול בבל? <strong>רב אמר: עד אקרא</strong> <small>[מבצר]</small> של המקום <strong>תולבקני. ושמואל אמר: עד גישרא דבי פרת</strong> <small>[הגשר שעל הפרת].</small> <strong>ור' יוחנן אמר: עד מעברת</strong> <small>[המעבורת]</small> שבמקום <strong>גיזמא.</strong> ומספרים: <strong>לייט</strong> <small>[קילל]</small> <strong>אביי ואיתימא</strong> <small>[ויש אומרים]</small> שהיה זה <strong>רב יוסף אדרב</strong> <small>[</small>על הנוהג כדברי <small>רב].</small>
 ותוהים: <strong>אדרב לייט, אדשמואל לא לייט</strong> <small>[על דברי רב קילל, על דברי שמואל לא קילל]?</small> והרי הגשר שעל הפרת הוא למעלה, צפונה יותר מאשר אקרא דתולבקני! <strong>אלא לייט</strong> <small>[קילל]</small> על המורה כדברי <strong>רב, וכל שכן</strong> על המורה כדברי <strong>שמואל. ואיבעית אימא</strong> <small>[ואם תרצה אמור]:</small> <strong>לעולם אדרב לייט, אדשמואל לא לייט</strong> <small>[על</small> דברי <small>רב קילל, על</small> דברי <small>שמואל לא קילל],</small> <strong>וגישרא דבי פרת, לתתאיה הוה קאי</strong> <small>[והגשר שעל הפרת, למטה</small> יותר <small>היה עומד],</small> שבזמנם היה הגשר דרומה לאקרא דתולבקני וודאי הוא בתחום בבל.
## דף עב.
 <strong>והאידנא הוא דליוה פרסאי</strong> <small>[ועכשיו הוא</small> ש<small>העלוהו הפרסים]</small> והעמידו גשר צפונה יותר. <strong>אמר ליה</strong> <small>[לו]</small> <strong>אביי לרב יוסף: להא גיסא</strong> <small>[לצד זה]</small> של <strong>פרת עד היכא</strong> <small>[היכן],</small> כלומר, לצד מערב של הפרת עד היכן גבול בבל? <strong>אמר ליה</strong> <small>[לו]:</small> <strong>מאי דעתיך</strong> <small>[דעתך],</small> משום מה אתה שואל? — <strong>משום</strong> העיר <strong>בירם,</strong> הלא <strong>מייחסי</strong> <small>[מיוחסי]</small> העיר <strong>פומבדיתא מבירם נסבי</strong> <small>[</small>הם <small>נושאים]</small> להם נשים, הרי שאנשי בירם בחזקת כשרים.
 <strong>אמר רב פפא: כמחלוקת</strong> זו בין רב ושמואל <strong>ל</strong>ענין <strong>יוחסין</strong> של בבל, <strong>כך מחלוקת לענין גיטין,</strong> האם מקומות אלה נחשבים כמדינת הים ששליח הגט הבא משם צריך לומר "בפני נכתב ובפני נחתם". <strong>ורב יוסף אמר: מחלוקת</strong> זו היא <strong>ליוחסין, אבל לגיטין דברי הכל</strong> דינה של בבל הוא <strong>עד ארבא תניינא דגישרא</strong> <small>[האגם השני של הגשר].</small>
 <strong>אמר רמי בר אבא:</strong> מחוז <strong>חביל ימא</strong> — <strong>תכילתא</strong> <small>[תכלתה,</small> פארה<small>]</small> של <strong>בבל</strong> מבחינת יוחסין. המקומות <strong>שוניא וגוביא</strong> הם <strong>תכילתא</strong> <small>[תכלתו,</small> יופיו<small>]</small> של <strong>חביל ימא. רבינא אמר: אף</strong> המקום <strong>ציצורא</strong> בכלל אלה. <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>חנן בן פנחס אומר: חביל ימא תכילתא</strong> <small>[תכלת]</small> של <strong>בבל, שוניא וגוביא וציצורא</strong> — <strong>תכילתא</strong> <small>[תכלת]</small> של <strong>חביל ימא. אמר רב פפא: והאידנא</strong> <small>[ועכשיו,</small> בימינו<small>]</small> — <strong>איערבי בהו כותאי</strong> <small>[התערבו בהם כותיים</small> (שומרונים)<small>].</small> ומעירים: <strong>ולא היא,</strong> אין הדבר נכון, אלא <strong>איתתא</strong> <small>[אשה]</small> <strong>הוא דבעא מינייהו</strong> <small>[שביקש</small> כותי אחד <small>מהם]</small> <strong>ולא יהבו ליה</strong> <small>[נתנו לו]</small> ומשום כך יצא קול שהכותים התערבו באנשי מקום זה. ושואלים: <strong>מאי</strong> <small>[מהו]</small> האיזור הזה שקראו לו <strong>חביל ימא? אמר רב פפא: זו</strong> איזור הסמוך ל<strong>פרת</strong> שליד
 <strong>בורסי. ההוא גברא</strong> <small>[אדם אחד]</small> ש<strong>אמר להו</strong> <small>[להם]</small> לחכמים: <strong>אנא</strong> <small>[אני]</small> <strong>מן</strong> המקום הנקרא <strong>שוט מישוט. עמד ר' יצחק נפחא על רגליו ואמר: שוט מישוט בין הנהרות עומדת.</strong> ושואלים: <strong>וכי</strong> (ואם) <strong>בין הנהרות עומדת, מאי הוי</strong> <small>[מה היה]</small> מה חשוב הדבר להלכה? <strong>אמר אביי, אמר ר' חמא בר עוקבא, אמר ר' יוסי בר' חנינא:</strong> ארץ <strong>בין הנהרות הרי היא כגולה</strong> (פומבדיתא) <strong>ליוחסין.</strong> ושואלים: <strong>והיכא קיימא</strong> <small>[והיכן מצוי]</small> הוא תחום בין הנהרות לענין זה? <strong>אמר ר' יוחנן: מ</strong>המקום <strong>איהי דקירא ולעיל</strong> <small>[ולמעלה]</small> לצפון. ושואלים, <strong>והא</strong> <small>[והרי]</small> <strong>אמר ר' יוחנן: עד מעברתא</strong> <small>[המעבורת]</small> שבמקום <strong>גיזמא</strong> ולא יותר! <strong>אמר אביי: רצועה נפקא</strong> <small>[יוצאת]</small> מהאיזור המיוחד עד מעבר לאיהי דקירא.
 <strong>אמר רב איקא בר אבין אמר רב חננאל אמר רב: חלזון ניהוונד הרי היא כגולה ל</strong>ענין <strong>יוחסין. אמר להו</strong> <small>[להם]</small> <strong>אביי: לא תציתו ליה</strong> <small>[אל תקשיבו לו],</small> אל תקבלו את דבריו לענין זה, <strong>יבמה היא</strong> ש<strong>נפלה ליה התם</strong> <small>[לפניו משם]</small> ממקום זה, והוא רוצה לשאת אותה, ולכן הוא אומר שהם מיוחסים. <strong>אמר ליה</strong> <small>[לו]:</small> <strong>אטו דידי</strong> <small>[וכי</small> הלכה זו <small>שלי]</small> <strong>היא?</strong> הלא של <strong>רב חננאל היא! אזיל שיילוה</strong> <small>[הלכו שאלוהו]</small> <strong>לרב חננאל, אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב:</strong> <strong>חלזון ניהוונד הרי היא כגולה ל</strong>ענין <strong>יוחסין.</strong>
 ומעירים: <strong>ופליגא</strong> <small>[וחלוקה]</small> שמועה זו על מה שאמר <strong>ר' אבא בר כהנא.</strong> ש<strong>אמר ר' אבא בר כהנא: מאי דכתיב</strong> <small>[מהו שנאמר]</small> <strong>"וינחם בחלח ובחבור נהר גוזן וערי מדי"</strong> (מלכים ב יח, יא) <strong>חלח</strong> — <strong>זו חלזון, חבור</strong> — <strong>זו הדייב, נהר גוזן</strong> — <strong>זו גינזק, ערי מדי</strong> — <strong>זו חמדן וחברותיה, ואמרי</strong> <small>[ו</small>יש <small>אומרים]</small> <strong>לה: זו נהוונד וחברותיה.</strong> ועשרת השבטים נתערבו בגויים, ולכן אין ייחוסם של הישראלים שם ברור.
  ושואלים:  <strong>מאי</strong> <small>[מה]</small> הן <strong>חברותיה</strong> של נהוונד? <strong>אמר שמואל: כרך מושכי חוסקי ורומקי. אמר ר' יוחנן: וכולם לפסול,</strong> לכולם יש אותו פסול יוחסין. <strong>קסלקא דעתא</strong> <small>[עלה על הדעת]</small> לומר ש<strong>מושכי היינו</strong> <small>[זו היא]</small> <strong>מושכני.</strong> ושואלים: <strong>והאמר</strong> <small>[והרי אמר]</small> <strong>ר' חייא בר אבין אמר שמואל: מושכני הרי היא כגולה,</strong> כפומבדיתא, <strong>ל</strong>ענין <strong>יוחסין! אלא</strong> צריך לומר ש<strong>מושכי</strong> מקום <strong>לחוד, ומושכני</strong> מקום <strong>לחוד.</strong>
 אגב הזכרת מקומות אלה, הביאו מה שפירשו על הכתוב <strong>"ותלת עלעין בפמה בין שנה"</strong> <small>[ושלוש צלעות בפיה בין שיניה]</small> (דניאל ז, ה). <strong>אמר ר' יוחנן: זו חלזון, הדייב ונציבין, שפעמים בולעתן</strong> (מושלת בהם) מלכות פרס <strong>ופעמים פולטתן.</strong> שעברו מקומות אלו מידי הפרסיים לידי הרומיים ושבו אליהם כמה פעמים.
 ועל אותה חיה שנאמר שם <strong>"וארו חיוה אחרי תנינה דמיה לדב"</strong> (שם ה) <small>[והנה חיה אחרת שניה דומה לדוב],</small> <strong>תני</strong> <small>[שנה]</small> <strong>רב יוסף: אלו פרסיים שאוכלין ושותין</strong> הרבה <strong>כדוב, ומסורבלין</strong> (שמנים) <strong>כדוב, ומגדלין שער כדוב, ואין להם מנוחה כדוב,</strong> שהוא כל הזמן נודד ממקום למקום. <strong>ר' אמי כי הוה חזי פרסא דרכיב</strong> <small>[כשהיה רואה פרסי רוכב],</small> <strong>אמר: היינו דובא ניידא</strong> <small>[זהו דוב נודד].</small>
 <strong>אמר ליה</strong> <small>[לו]</small> <strong>רבי ללוי: הראני פרסיים,</strong> כלומר, תן לי תיאור קצר כיצד נראים הפרסיים. <strong>אמר ליה</strong> <small>[לו]:</small> <strong>דומים לחיילות של בית דוד. הראני חברין</strong> (כהני הפרסים). אמר לו: <strong>דומין למלאכי חבלה. הראני ישמעאלים.</strong> אמר לו: <strong>דומין לשעירים</strong> (שדים) <strong>של בית הכסא. הראני תלמידי חכמים שבבבל.</strong> אמר לו: <strong>דומים למלאכי השרת.</strong>
 <strong>כי הוה ניחא נפשיה</strong> <small>[כאשר נחה נפשו,</small> נפטר<small>]</small> <strong>רבי, אמר</strong> בדרך נבואה: מקום ששמו <strong>הומניא איכא</strong> <small>[יש]</small> <strong>בבבל</strong> — <strong>כולה עמונאי</strong> (מבני עמון) <strong>היא.</strong> מקום ששמו <strong>מסגריא איכא</strong> <small>[יש]</small> <strong>בבבל</strong> — <strong>כולה דממזירא</strong> <small>[של ממזרים]</small> <strong>היא.</strong> מקום ששמו <strong>בירקא איכא</strong> <small>[יש]</small> <strong>בבבל</strong> — <strong>שני אחים יש</strong> שם <strong>שמחליפים נשותיהם זה לזה,</strong> וממילא בניהם ממזרים. מקום ששמו <strong>בירתא דסטיא איכא</strong> <small>[יש]</small> <strong>בבבל</strong> — <strong>היום סרו</strong> ("סטיא") <strong>מאחרי המקום.</strong> ומה היה הדבר — <strong>דאקפי פירא בכוורי בשבתא ואזיל וצדו בהו בשבתא</strong> <small>[שהקיפו מקום שהיו בו דגים בשבת והלכו וצדו בהם</small> את הדגים <small>בשבת],</small> <strong>ושמתינהו</strong> <small>[ונידה אותם]</small> <strong>ר' אחי בר' יאשיה, ואישתמוד</strong> <small>[והשתמדו]</small> כולם. מקום שנקרא <strong>אקרא דאגמא איכא</strong> <small>[יש]</small> <strong>בבבל</strong> — <strong>אדא בר אהבה יש בה,</strong>
## דף עב:
 <strong>היום יושב בחיקו של אברהם</strong> אבינו, שהיום הוא נימול. <strong>היום נולד רב יהודה בבבל.</strong> ומעירים: ש<strong>אמר</strong>
 <strong>מר</strong> <small>[החכם]:</small> <strong>כשמת ר' עקיבא נולד רבי. כשמת רבי נולד רב יהודה. כשמת רב יהודה נולד רבא. כשמת רבא נולד רב אשי. ללמדך שאין צדיק נפטר מן העולם עד שנברא צדיק כמותו, שנאמר: "וזרח השמש ובא השמש"</strong> (קהלת א, ה). וכך היה גם בדורות ראשונים: <strong>עד שלא כבתה שמשו של עלי זרחה</strong> כבר <strong>שמשו של שמואל הרמתי, שנאמר: "ונר אלהים טרם יכבה ושמואל שכב" וגו'</strong> (שמואל א ג, ג), ששרתה נבואה עליו בימי עלי.
  ואגב שהזכרנו את העיר הומניא כעיר של עמונים, מביאים על הכתוב <strong>"צוה ה' ליעקב סביביו צריו"</strong> (איכה א, יז), כלומר, שגם בגלות סובבים את ישראל אויביהם. <strong>רב יהודה אמר: כגון</strong> העיר <strong>הומניא</strong> שהיא עיר של עמונים הסמוכה <strong>ל</strong>ישוב היהודי של <strong>פום נהרא.</strong>
 נאמר: <strong>"ויהי כהנבאי ופלטיהו בן בניה מת ואפל על פני ואזעק קול גדול ואמר אהה אדני אלהים'"</strong> (יחזקאל יא, יג) <strong>רב ושמואל</strong> נחלקו בפירוש מקרא זה: <strong>חד</strong> <small>[אחד</small> מהם<small>]</small> <strong>אמר,</strong> פירש את הדבר, <strong>לטובה, וחד אמר: לרעה.</strong> כיצד? <strong>מאן דאמר</strong> <small>[מי שאומר,</small> שמפרש אותה<small>]</small> <strong>לטובה</strong> — <strong>כי הא דאיסתנדרא</strong> <small>[כמו</small> סיפור <small>זה שמושל]</small> מחוז <strong>מישן חתניה</strong> <small>[חתנו]</small> של <strong>נבוכדנצר הוה</strong> <small>[היה].</small> <strong>שלח ליה</strong> <small>[לו]</small> לנבוכדנצר: <strong>מכולי האי שבייה דאייתית</strong> <small>[מכל אותם השבויים שהבאתי]</small> <strong>לך</strong> ממלחמותיך <strong>לא שדרת לן דקאי לקמן</strong> <small>[שלחת לנו</small> מישהו <small>שיעמוד לפנינו].</small>
 <strong>בעי לשדורי ליה</strong> <small>[רצה לשלוח לו</small> שבויים<small>]</small> <strong>מישראל</strong> שיהיו משרתיו. <strong>אמר ליה</strong> <small>[לו]</small> <strong>פלטיהו בן בניהו</strong> לנבוכדנצר: <strong>אנן דחשבינן ניקו מקמך הכא</strong> <small>[אנו, שאנו חשובים, נעמוד</small> ונשרת <small>לפניך כאן],</small> <strong>ועבדין ניזלו להתם</strong> <small>[ועבדינו ילכו לשם]</small> לחתנך. וכך עשה נבוכדנצר. <strong>ו</strong>עליו <strong>אמר</strong> ה<strong>נביא</strong> יחזקאל: <strong>מי שעשה טובה</strong> זו <strong>בישראל</strong> שמנע מהם גלות זו, <strong>ימות בחצי ימיו?</strong>
 <strong>מאן דאמר</strong> <small>[מי שאומר,</small> מפרש, את הפסוק<small>]</small> <strong>לרעה, דכתיב</strong> <small>[שנאמר]</small> <strong>"</strong>ותשא אותי רוח <strong>ותבא אתי אל שער בית ה' הקדמוני הפונה קדימה והנה בפתח השער עשרים וחמשה איש ואראה בתוכם את יאזניה בן עזר ואת פלטיהו בן בניהו שרי העם"</strong> (שם א), <strong>וכתיב</strong> <small>[ונאמר]:</small> <strong>"ויבא אתי אל חצר בית ה' הפנימית והנה פתח היכל ה' בין האולם ובין המזבח כעשרים וחמשה איש אחוריהם אל היכל ה' ופניהם קדמה"</strong> (שם ח, טז).
 <strong>ממשמע שנאמר "ופניהם קדמה" איני יודע שאחוריהם כלפי מערב?</strong> שהרי באותו צד נמצא היכל ה'. אלא <strong>מה תלמוד לומר "אחריהם אל היכל ה'"</strong> — לרמוז דבר נוסף, <strong>מלמד שהיו מפריעין</strong> (פורעים, מגלים את) <strong>עצמם</strong> באחוריהם <strong>ומתריזין עצמם</strong> (מטילים צואה) <strong>כלפי מעלה</strong> דווקא בכיוון של היכל ה'. <strong>וקאמר</strong> <small>[ואמר]</small> <strong>נביא: מי שעשה הרעה הזאת בישראל ימות על מיטתו</strong> בשלום?!
  ומעירים:  <strong>תסתיים</strong> <small>[תוגדר,</small> תסויים השמועה<small>]</small> ש<strong>שמואל</strong> הוא ש<strong>אמר לרעה.</strong> ש<strong>אמר ר' חייא בר אבין אמר שמואל: מושכני הרי היא כגולה ל</strong>ענין <strong>יוחסים.</strong> ואף <strong>מישון לא חשו</strong> <small>[חששו]</small> <strong>לה לא משום עבדות ולא משום ממזרות, אלא כהנים שהיו בה לא הקפידו על הגרושות,</strong> ואם יש לחשוש לכשרותם של אנשי מישון, הריהו משום פסול חללים, ולא פסול אחר. ואילו לשיטה שנאמרו הדברים לטובה, בני מישון בני עבדים הם.
  ודוחים:  <strong>לעולם אימא</strong> <small>[אומר]</small> <strong>לך</strong> כי <strong>שמואל</strong> הוא ש<strong>אמר לטובה, ו</strong>אין זו סתירה, שכן <strong>שמואל לטעמיה</strong> <small>[לטעמו,</small> לשיטתו<small>]</small> ש<strong>אמר: המפקיר עבדו</strong> — <strong>יצא</strong> העבד <strong>לחירות, ואינו צריך</strong> אפילו <strong>גט</strong> (שטר) <strong>שחרור,</strong> והביא שמואל ראיה לדבריו ממה <strong>שנאמר: "</strong>ו<strong>כל עבד איש מקנת כסף"</strong> (שמות יב, מד), והלשון "עבד איש" לכאורה קשה, וכי דווקא <strong>עבד</strong> שהוא <strong>איש</strong> ממין זכר <strong>ולא עבד אשה? אלא</strong> הכוונה היא: <strong>עבד שיש לו רשות</strong> ושלטון <strong>לרבו עליו</strong> (עבד של איש) — <strong>קרוי עבד</strong> שהוא בפועל עבדו של איש מסויים, <strong>עבד שאין לרבו רשות עליו,</strong> כגון שהפקירו — <strong>אין</strong> הוא <strong>קרוי עבד</strong> אלא בן חורין.
 <strong>אמר רב יהודה אמר שמואל:</strong> משנתנו <strong>זו</strong> לגבי יוחסין שממנה דייקנו כי אנשי בבל דווקא טהורים בייחוסם, אלו <strong>דברי ר' מאיר, אבל חכמים אומרים: כל ארצות בחזקת כשרות הם עומדות.</strong>
 ומעירים: <strong>אמימר שרא ליה</strong> <small>[התיר לו]</small> <strong>לרב הונא בר נתן למינסב איתתא מחוזייתא</strong> <small>[לשאת אשה ממחוזא]</small> שהיתה מחוץ לגבולות בבל ליוחסין. <strong>אמר ליה</strong> <small>[לו]</small> <strong>רב אשי</strong> לאמימר: <strong>מאי דעתיך</strong> <small>[מהי דעתך]</small> שהתרת לו — מתוך ש<strong>אמר רב יהודה אמר שמואל: זו דברי ר' מאיר, אבל חכמים אומרים: כל ארצות בחזקת כשרות הן עומדות</strong> והלכה כחכמים, <strong>והא בי</strong> <small>[והרי</small> <strong>בית</strong> מדרשו<small>]</small> של <strong>רב כהנא לא מתני הכי</strong> <small>[היו שונים כך]</small> <strong>ובי</strong> <small>[ובית</small> מדרשו<small>]</small> של <strong>רב פפא לא</strong> <strong>מתני הכי</strong> <small>[שנו כך],</small> <strong>ובי</strong> <small>[ובית</small> מדרשו<small>]</small> של <strong>רב זביד לא מתני הכי</strong> <small>[שנו כך]!</small> ומעירים: <strong>אפילו הכי</strong> <small>[כך],</small> למרות ששמע כל דעות אלה, <strong>לא קיבלה</strong> אמימר <strong>מיניה</strong> <small>[ממנו],</small> ומדוע — <strong>משום דשמיע ליה</strong> <small>[ששמע</small> את ההלכה <small>הזו]</small> <strong>מרב זביד</strong> שמ <strong>נהרדעא</strong> ועליו סמך ביותר.
 <strong>תנו רבנן</strong> <small>[שנו חכמים]:</small> <strong>ממזירי ונתיני</strong> (ממזרים ונתינים) יהיו <strong>טהורים לעתיד לבא,</strong> אלו <strong>דברי ר' יוסי. ר' מאיר אומר: אין טהורים. אמר לו ר' יוסי: והלא כבר נאמר "וזרקתי עליכם מים טהורים וטהרתם</strong> מכל טומאותיכם ומכל גלוליכם אטהר אתכם<strong>"</strong> (יחזקאל לו, כה)! <strong>אמר לו ר' מאיר: כשהוא אומר "מכל טמאותיכם ומכל גלוליכם"</strong> (שם) הרי יש בכך הדגשה: מאלה <strong>ולא מן הממזרות. אמר לו ר' יוסי:</strong> בסוף הכתוב <strong>כשהוא אומר "אטהר אתכם"</strong> — <strong>הוי אומר אף מן הממזרות.</strong>
 ומעירים: <strong>בשלמא</strong> <small>[נניח]</small> <strong>ל</strong>דעת <strong>ר' מאיר</strong> שממזרים עדיין יישארו מרוחקים <strong>היינו דכתיב</strong> <small>[זהו שנאמר]</small> בנבואה לעתיד לבוא: <strong>"וישב ממזר באשדוד"</strong> (זכריה ט, ו), כלומר, יהיה להם מקום נפרד משלהם, <strong>אלא לר' יוסי מאי</strong> <small>[מה</small> פירוש<small>]</small> <strong>"וישב ממזר באשדוד"?</strong> ומשיבים: <strong>כדמתרגם</strong> <small>[כמו שהיה מתרגם]</small> <strong>רב יוסף: יתבון</strong> <small>[ישבו]</small> <strong>בית ישראל לרוחצן בארעהון דהוו דמו בה לנוכראין</strong> <small>[בשלווה בארצם שהיו דומים בה כנכרים],</small> שמפרש ממזר כמו "מעם זר".
 <strong>אמר רב יהודה, אמר שמואל: הלכה כר' יוסי. אמר רב יוסף: אי לאו</strong> <small>[אם לא]</small> ש<strong>אמר רב יהודה אמר שמואל הלכה כר' יוסי, הוה אתי</strong> <small>[היה בא]</small> <strong>אליהו מפיק מינן צוורני צוורני קולרין</strong> <small>[היה מוציא מאתנו קבוצות קבוצות</small> של <small>אסורים],</small> כלומר, שהיה מגלה כמה ממזרים יש בישראל.
 <strong>תנו רבנן</strong> <small>[שנו חכמים]:</small> <strong>גר נושא ממזרת</strong> לכתחילה, אלו <strong>דברי ר' יוסי. ר' יהודה אומר: גר לא ישא ממזרת. אחד גר אחד עבד משוחרר וחלל</strong> כולם <strong>מותרים בכהנת.</strong> ושואלים: <strong>מאי טעמא</strong> <small>[מה הטעם]</small> של <strong>ר' יוסי?</strong> ועונים: <strong>חמשה קהלי כתיבי</strong> <small>[חמש</small> פעמים נאמר <small>"קהל"]</small> לגבי פסולים שונים שנאסר עליהם לבוא בקהל ה'.
## דף עג.
 <strong>חד</strong> <small>[אחד]</small> נאמר <strong>לכהנים</strong> שאסור לפסולים לבוא בקהלם, <strong>וחד</strong> <small>[ואחד]</small> — <strong>ללוים, וחד</strong> <small>[ואחד]</small> — <strong>לישראלים, וחד</strong> <small>[ואחד]</small> — <strong>למישרי</strong> <small>[להתיר]</small> <strong>ממזר בשתוקי,</strong> שרק בקהל ה' אסור לו לבוא אבל הוא מותר במי שאינו נמנה בודאות עם הקהל, <strong>וחד</strong> <small>[ואחד]</small> — <strong>למישרי</strong> <small>[להתיר]</small> <strong>שתוקי בישראל,</strong> לפי שלא נאסר לבוא בקהל אלא מי שהוא ודאי ממזר. ואילו <strong>קהל גרים לא איקרי</strong> <small>[נקרא]</small> <strong>קהל</strong> כלל, ולכן מותר בפסולי חיתון. <strong>ור' יהודה</strong> סבור: <strong>כהנים ולוים מחד "קהל" נפקי</strong> <small>[מ"קהל" אחד</small> הם <small>יוצאים,</small> נלמדים<small>]</small> משום שהם שייכים לשבט אחד. <strong>אייתר ליה</strong> <small>[נשאר לו]</small> "קהל" אחד <strong>לקהל גרים</strong> שגם בו אסור ממזר לבוא.
 <strong>ואיבעית אימא</strong> <small>[ואם תרצה אמור]:</small> <strong>הכי נמי</strong> <small>[כך גם כן]</small> ר' יהודה סובר כמו ר' יוסי, כי לויים וכהנים <strong>תרי קהלי נינהו</strong> <small>[שני קהלים הם],</small> שהרי יש לכהנים דינים מיוחדים לענין נישואין, אלא שלדעת ר' יהודה <strong>ממזר בשתוקי, ושתוקי בישראל מחד "קהל" נפקא</strong> <small>[מ"קהל" אחד יוצא,</small> נלמד<small>]</small> וזאת למדים ממה שנאמר <strong>"לא יבא ממזר בקהל ה'"</strong> (דברים כג, ג), לדייק ולומר לנו:
 <strong>ממזר ודאי הוא</strong> ש<strong>לא יבא, הא</strong> <small>[הרי]</small> <strong>ממזר ספק</strong> (כגון שתוקי, שיש בו רק חשש ממזרות) — <strong>יבא,</strong> וכן <strong>בקהל ודאי הוא</strong> ש<strong>לא יבא</strong> הממזר, <strong>הא</strong> <small>[הרי]</small> <strong>בקהל ספק</strong> של שתוקים — <strong>יבא,</strong> ואם כן יש מכתוב זה היתר בשניהם. ומכל מקום לדעת ר' יהודה נותר "קהל" אחד לאסור גם את הגר בממזרת.
 <strong>ואיבעית אימא</strong> <small>[ואם תרצה אמור]:</small> <strong>הני נמי</strong> <small>[אלה,</small> ממזר ודאי וממזר ספק, <small>גם כן]</small> <strong>תרי קהלי נינהו</strong> <small>[שני קהלים הם]</small> וצריכים לכל אחד לימוד לעצמו, <strong>וטעמיה</strong> <small>[וטעמו]</small> של <strong>ר' יהודה מהכא</strong> <small>[מכאן],</small> ממה שנאמר: <strong>"הקהל חקה אחת לכם ולגר הגר"</strong> (במדבר טו, טו), משמע שלענין "קהל" אף הגרים נחשבים כישראל. <strong>ול</strong>דעת <strong>ר' יוסי:</strong> כיון שנאמר <strong>"חקה אחת"</strong> באמצע — <strong>הפסיק הענין,</strong> לומר שאין הגרים נחשבים כקהל ה'.
 <big>א</big> על מה ששנו בברייתא ש<strong>אחד גר, ואחד עבד משוחרר ו</strong>כן <strong>חלל</strong> — <strong>מותרין בכהנת,</strong> מעירים: <strong>מסייעא ליה</strong> <small>[מסייע לו]</small> דבר זה <strong>ל</strong>שיטת <strong>רב.</strong> ש<strong>אמר רב יהודה אמר רב: לא הוזהרו כשירות</strong> כגון כהנות <strong>להנשא לפסולים</strong> לכהונה (חללים), שאין האיסור אלא על כהנים זכרים.
 <strong>דרש ר' זירא במחוזא: גר מותר בממזרת. רגמוהו כולי עלמא באתרוגייהו</strong> <small>[כל העם באתרוגיהם]</small> שהיו שם גרים רבים שנעלבו מדבריו, שנראה מהם שהגרים אינם נחשבים כקהל ה'. <strong>אמר רבא: מי איכא דדריש מילתא כי האי בדוכתא דשכיחי גיורי</strong> <small>[האם יש</small> אדם <small>שידרוש דבר כזה במקום שמצויים</small> בו <small>גרים]</small> וכיצד לא נזהר בדבריו? <strong>דרש רבא</strong> עצמו <strong>במחוזא</strong> כדי לתקן את הדבר: <strong>גר מותר בכהנת. טענוהו בשיראי</strong> <small>[נשאו אותו על משי]</small> משום שהעלה את כבודם של הגרים. <strong>הדר דרש להו</strong> <small>[חזר</small> ו<small>דרש להם]</small> בפעם אחרת: <strong>גר מותר בממזרת. אמרו ליה</strong> <small>[לו]:</small> <strong>אפסידתא לקמייתא</strong> <small>[הפסדת את</small> הכבוד של הפעם <small>הראשונה].</small> <strong>אמר להו</strong> <small>[להם]:</small> <strong>דטבא לכו עבדי לכו</strong> <small>[</small>מה <small>שטוב לכם עשיתי לכם].</small> שכן <strong>אי בעי</strong> <small>[אם רוצה]</small> הגר — <strong>מהכא נסיב</strong> <small>[מכאן</small> הוא <small>נושא],</small> מן המיוחסות <strong>ואי בעי</strong> <small>[ואם</small> <strong>רוצה]</strong> — <strong>מהכא נסיב</strong> <small>[מכאן</small> הוא <small>נושא],</small> מן הפסולות.
  ומסכמים:  <strong>והילכתא</strong> <small>[והלכה]</small> היא: <strong>גר מותר בכהנת ומותר בממזרת.</strong> ומסבירים: <strong>מותר בכהנת</strong> — כי <strong>לא הוזהרו כשירות להנשא לפסולים, ומותר בממזרת</strong> — <strong>כ</strong>שיטת <strong>ר' יוסי</strong> שאין קהל גרים קרוי קהל.
 <big>ב</big> שנינו במשנה: <strong>אלו הן שתוקי</strong> — <strong>כל שמכיר</strong> את אמו ואינו מכיר את אביו. <strong>אמר רבא: דבר תורה שתוקי כשר</strong> לבוא בקהל. <strong>מאי טעמא</strong> <small>[מה טעם]</small> הדבר — <strong>רוב כשרים אצלה,</strong> כלומר, רוב אנשים לגבי אשה פנויה הם כשרים <strong>ומיעוט</strong> בלבד הם <strong>פסולין אצלה,</strong> שיכול להיות הולד מהם ממזר.
 <strong>ו</strong>אם כן, <strong>אי אזלי אינהו לגבה</strong> <small>[אם הלכו הם אליה],</small> שהבועל הלך אצלה, אם כן לפי הכלל הנוגע לספק איסור העומד לפנינו: <strong>כל דפריש</strong> <small>[הפורש]</small> ממקומו הקבוע — תולים אנו כי <strong>מרובא פריש</strong> <small>[מן הרוב</small> הוא <small>פורש],</small> ואם כן יש לומר שזה שבא עליה היה מן הרוב הכשרים. אלא <strong>מאי אמרת</strong> <small>[מה אתה אומר]</small> — <strong>דילמא אזלה איהי לגבייהו</strong> <small>[שמא הלכה היא אליהם]</small> ושם נבעלה ואז <strong>הוה ליה</strong> <small>[הריהי]</small> ספק איסור הנמצא במקומו ה<strong>קבוע, ו</strong>כלל הוא בידינו: <strong>כל קבוע כמחצה על מחצה דמי</strong> <small>[</small>הוא <small>נחשב]</small> ואין הולכים בו אחר הרוב.
  מכל מקום אין בכך כדי לפסול את בנה השתוקי הואיל <strong>והתורה אמרה "לא יבא ממזר</strong> בקהל ה'<strong>"</strong> (דברים כג, ג), ולמדנו: <strong>ממזר ודאי הוא</strong> ש<strong>לא יבא, הא</strong> <small>[הרי]</small> <strong>ממזר ספק</strong> — <strong>יבא.</strong> וכן <strong>בקהל ודאי הוא</strong> ש<strong>לא יבא, הא</strong> <small>[הרי]</small> <strong>בקהל ספק יבא.</strong>
 <strong>ומה טעם אמרו</strong> בכל זאת שה<strong>שתוקי פסול</strong> — לא מפני פסול ממזרות שבו, אלא <strong>גזירה,</strong> מאחר שאין אביו ידוע, <strong>שמא</strong> יזדמן ש<strong>ישא אחותו מאביו.</strong> ושואלים: <strong>אלא מעתה,</strong> אם זה החשש, <strong>שתוקי</strong> אפילו <strong>שתוקית לא ישא, שמא ישא אחותו מאביו!</strong>
 ואומרים: <strong>כל כי הני מזנו ואזלי</strong> <small>[וכי עד כדי כך</small> אנשים <small>מזנים והולכים]</small> שנייחס לאותו אב את כל השתוקים שבעיר? הרי לפי דרך זו נצטרך לגזור שגם <strong>בת שתוקית</strong> שנולדה מנישואין כשרים <strong>לא ישא</strong> אותה שתוקי, <strong>שמא ישא אחותו מאביו!</strong> שהרי ייתכן שהאיש שנשא שתוקית זו הוא אביו! <strong>אלא</strong> יש לומר כי <strong>לא שכיחא</strong> <small>[אינו מצוי]</small> שיזדמן לו לשאת דווקא את אחותו, אם כן <strong>הכי נמי לא שכיחא</strong> <small>[כך גם כן אינו מצוי]</small> שתזדמן לו אחותו! ואם כן מה טעם אסרו את השתוקי?
  ועונים כי איסור השתוקי אינו מפני חשש הלכתי, אלא <strong>מעלה עשו ביוחסין,</strong> שלא יבואו בישראל אנשים שאין יודעים מאיזו משפחה הם.
 <strong>ו</strong>עוד באותו ענין <strong>אמר רבא, דבר תורה: אסופי,</strong> ילד שנאסף מן השוק ואין ידועים הוריו — <strong>כשר. מאי טעמא</strong> <small>[מה טעם]</small> הדבר? — <strong>אשת איש</strong> שהרתה מזנות — <strong>בבעלה</strong> היא <strong>תולה,</strong> והכל חושבים שהילד הוא של בעלה. וכיון שאין הדבר נודע אין לה טעם להשליכו בשוק, ואם נמצא בשוק ודאי כשר הוא. ואלא <strong>מאי איכא</strong> <small>[מה יש],</small> באיזה אופן יכול להיות ממזר שאמו רוצה להפטר ממנו — רק <strong>מיעוט</strong> של <strong>ארוסות</strong> שזנו שאינן יכולות לתלות את הולד בארוס או <strong>מיעוט</strong> של נשים <strong>שהלך בעליהם למדינת הים</strong> שאינן יכולות לתלות שהילד הוא ממנו — גם למיעוט זה אין לחשוש,
 <strong>כיון דאיכא</strong> <small>[שיש]</small> מקרים רבים של <strong>פנויה</strong> שהתעברה ואינה רוצה בילד אף שאינו ממזר, <strong>ואיכא נמי</strong> <small>[ויש גם כן]</small> ילדים כשרים שמשליכים אותם הוריהם <strong>מחמת רעבון,</strong> ואם כן <strong>הוה</strong> <small>[הרי]</small> החשש שהילד הוא ממזר הוא לכל היותר <strong>פלגא ופלגא</strong> <small>[מחצה על מחצה].</small> <strong>והתורה אמרה "לא יבא ממזר בקהל ה'",</strong> ואמרנו: <strong>ממזר ודאי הוא</strong> ש<strong>לא יבא, הא</strong> <small>[הרי]</small> <strong>ממזר ספק יבא. בקהל ודאי הוא</strong> ש<strong>לא יבא, הא</strong> <small>[הרי]</small> <strong>בקהל ספק יבא.</strong>
 <strong>ומה טעם אמרו אסופי פסול</strong> — <strong>שמא ישא אחותו מאביו.</strong> ותוהים: <strong>אלא</strong> לפי שיטה זו <strong>מעתה אסופי</strong> גם <strong>אסופית לא ישא, שמא</strong> יזדמן ש<strong>ישא אחותו בין מאביו בין מאמו!</strong> ודוחים: <strong>כל הני שדי ואזלי</strong> <small>[</small>וכי את <small>כל אלה משליכים והולכים]?!</small> שהורים ישליכו גם את הבן וגם את הבת? אם כן: אפילו <strong>בת אסופי לא ישא, שמא ישא אחותו! אלא</strong> צריך לומר ש<strong>לא שכיח</strong> הדבר ומשום כך לא גזרו בזה, ואם כן <strong>הכי נמי</strong> <small>[כך גם כן]</small> <strong>לא שכיח</strong> שיפגע באחותו דווקא.
 <strong>אלא</strong> יש לומר כמו שאמרנו בשתוקי, שאין הדבר מפני חשש איסור אלא משום ש<strong>מעלה עשו ביוחסים.</strong>
 <big>ג</big> <strong>אמר רבא בר רב הונא:</strong> ילד עזוב ש<strong>מצאו</strong> שהוא <strong>מהול</strong> — 
## דף עג:
 <strong>אין בו משום אסופי,</strong> שאם לא היה ילד כשר לא היו דואגים למולו. וכן אם <strong>משלטי הדמיה</strong> <small>[איבריו מתוקנים],</small> שנראה שטיפלו בו אחר לידתו — <strong>אין בו משום אסופי.</strong> וכן אם היה <strong>שייף משחא ומלא כוחלא</strong> <small>[משוח בשמן או</small> עיניו <small>משוחות בכחול],</small> או <strong>רמי חומרי</strong> <small>[ענוד טבעות],</small> או <strong>תלי פיתקא, ותלי קמיעא</strong> <small>[תלוי</small> עליו <small>פתק או תלוי</small> עליו <small>קמיע]</small> — <strong>אין בו משום אסופי.</strong>
 אם היה ילד שנמצא <strong>תלי בדיקלי</strong> <small>[תלוי בדקל],</small> <strong>אי מטיא ליה</strong> <small>[אם</small> היה במקום כזה ש<small>מגיעה אליו]</small> <strong>חיה</strong> — <strong>יש בו משום אסופי, אם לאו</strong> <small>[לא],</small> שהוא מונח בדקל במקום שחיה אינה יכולה להגיע אליו — <strong>אין בו משום אסופי,</strong> שנראה שדאגו לו והניחוהו במקום המשתמר.
  וכן אם מונח הילד ב<strong>זרדתא סמיכא למתא</strong> <small>[חורשה</small> ה<small>סמוכה לעיר]</small> שהוא מקום שאין מצויים בו אנשים — <strong>יש בו משום אסופי, ואם לאו</strong> <small>[לא]</small> — <strong>אין בו משום אסופי.</strong> אם היה הילד ב<strong>בי כנישתא סמיכתא למתא ושכיחי ביה</strong> <small>[בית הכנסת</small> ה<small>סמוך לעיר ומצויים בו]</small> <strong>רבים</strong> — <strong>אין בו משום אסופי,</strong> אלא שרצו לתת את הילד לאחרים, <strong>ואם לאו</strong> <small>[לא],</small> שאיננו סמוך לעיר או שאין אנשים מצויים שם — <strong>יש בו משום אסופי.</strong>
 <strong>אמר אמימר: האי פירא דסופלי</strong> <small>[בור זה ששמים בו גרעיני תמרים]</small> למאכל בהמות, אם נמצא בו ילד — <strong>יש בו משום אסופי,</strong> אבל אם נמצא ב<strong>חריפתא דנהרא</strong> <small>[אמצע הנהר]</small> ששם יש זרימת מים מהירה ואניות עוברות שם — <strong>אין בו משום אסופי.</strong> אם מונח ב<strong>פשרי</strong> <small>[מקום צדדי</small> בנהר<small>]</small> — <strong>יש בו משום אסופי.</strong> ילד שנמצא ב<strong>צידי רשות הרבים</strong> שאין רבים דורסים שם — <strong>אין בו משום אסופי.</strong> נמצא ב<strong>רשות הרבים</strong> עצמה במקום שהיה עלול להדרס — <strong>יש בו משום אסופי.</strong>
 <strong>אמר רבא: ובשני</strong> (ובשנות) <strong>רעבון אין בו משום אסופי.</strong> ושואלים: <strong>הא</strong> <small>[זו]</small> שאמר <strong>רבא אהייא</strong> <small>[על איזו]</small> פרט בהלכה זו נאמרה? <strong>אילימא</strong> <small>[אם תאמר]</small> שעל <strong>רשות הרבים</strong> — וכי <strong>איידי</strong> <small>[מתוך]</small> שהן <strong>שני רעבון קטלא ליה</strong> <small>[הורגת</small> היא <small>אותו]</small> הייתכן שהאם מניחה אותו במקום שעלול להדרס?! <strong>ואלא</strong> תאמר שדברי רבא מוסבים על <strong>צידי</strong> <small>[על צידי]</small> <strong>רשות הרבים</strong> — אולם במקרה זה <strong>מאי איריא</strong> <small>[מה שייך,</small> מדוע דווקא<small>]</small> <strong>שני רעבון? אפילו בלא שני רעבון,</strong> אם מונח במקום כזה, הרי זה מונח על דעת שהוא מקום שמור, שסבור שימצאו אותו!
 <strong>אלא</strong> יש לומר <strong>כי אתמר</strong> <small>[כאשר נאמרה]</small> הלכתו של <strong>רבא</strong> — <strong>אהא דאמר</strong> <small>[</small>היא <small>על מה שאמר]</small> <strong>רב יהודה</strong> ש<strong>אמר</strong> בשם <strong>ר' אבא, אמר ר' יהודה בר זבדי, אמר רב: כל זמן ש</strong>הילד העזוב עדיין <strong>בשוק</strong> — <strong>אביו ואמו נאמנים עליו,</strong> שיכולים להעיד שילד זה הוא שלהם, אבל אם <strong>נאסף</strong> כבר <strong>מן השוק</strong> — <strong>אין נאמנים עליו.</strong>
 ושואלים: <strong>מאי טעמא</strong> <small>[מה טעם]</small> הדבר? <strong>אמר רבא: הואיל ויצא עליו</strong> כבר <strong>שם אסופי</strong> אינם נאמנים לבטל ממנו שם זה. <strong>ו</strong>על כך <strong>אמר רבא: ובשני רעבון, אף על פי שנאסף מן השוק</strong> הרי <strong>אביו ואמו נאמנים עליו,</strong> שבשנים כאלה מצוי הדבר יותר ומסתבר שאומרים ההורים אמת.
 <big>א</big> <strong>אמר רב חסדא: שלשה נאמנים לאלתר</strong> <small>[מיד],</small> כלומר, דווקא כאשר מעידים מיד על הדבר, אף שאינם נאמנים כרגיל להיות עדים, <strong>אלו הן: אסופי, חיה</strong> (מיילדת) <strong>ופוטרת חברותיה</strong> מחשש טומאה. כיצד?
 <strong>אסופי</strong> — <strong>הא דאמרן</strong> <small>[זה שאמרנו]</small> שהוריו יכולים להעיד עליו שהוא בנם לפני שנאסף.
 <strong>חיה</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חיה נאמנת לומר</strong> ילד <strong>זה יצא ראשון ו</strong>ילד <strong>זה יצא</strong> <strong>שני,</strong> לענין בכורה ולכל הדינים הנובעים מכך. <strong>במה דברים אמורים</strong> — <strong>שלא יצתה</strong> (יצאה) מאותו חדר <strong>וחזרה, אבל</strong> אם כבר <strong>יצתה וחזרה</strong> — <strong>אינה נאמנת</strong> שאולי נתחלפו בינתיים. <strong>ר' אליעזר אומר:</strong> אם <strong>הוחזקה על עומדה</strong> (במקומה) — <strong>נאמנת, ואם לאו</strong> <small>[לא]</small> — <strong>אינה נאמנת.</strong> ושואלים: <strong>מאי בינייהו</strong> <small>[מה ההבדל</small> ביניהם<small>]</small> למעשה? ומשיבים: <strong>איכא בינייהו דאהדר אפה</strong> <small>[יש ביניהם</small> הבדל כ<small>שהחזירה</small> המיילדת <small>פניה]</small> לצד אחר לאחר הלידה, שלדעת ר' אליעזר שוב אינה נאמנת.
 <strong>פוטרת חברותיה מאי</strong> <small>[מה]</small> <strong>היא?</strong> — <strong>דתנן</strong> <small>[ששנינו</small> במשנה<small>]:</small> <strong>שלש נשים שהיו ישנות במטה אחת ונמצא דם תחת אחת מהן</strong> — <strong>כולן טמאות</strong> טומאת נידה, שאין אנו יודעים מאיזו מהן יצא הדם. ואם <strong>בדקה אחת מהן</strong> לאחר מכן <strong>ונמצאת טמאה,</strong> כלומר, שהיא עדיין נידה — <strong>היא טמאה, וכולן טהורות.</strong> ועל כך <strong>אמר רב חסדא:</strong> והוא <strong>שבדקה עצמה כשיעור ווסת,</strong> כלומר, בסמוך לאותו מאורע, אבל אם היה זה אף זמן מועט לאחר מכן — אין זו הוכחה שממנה שתת הדם מתחילה.
 <strong>תנו רבנן</strong> <small>[שנו חכמים]:</small> אם ילדו מספר נשים כמה ילדים בזמן אחד, <strong>נאמנת חיה</strong> (מיילדת) <strong>לומר: זה כהן וזה לוי, זה נתין וזה ממזר,</strong> שאומרת למי מן הנשים נולד כל אחד מן הילדים. <strong>במה דברים אמורים</strong> — <strong>שלא קרא עליה שם ערער,</strong> כלומר, שלא היה ערעור על הוולד הזה שאמרו שהוא פסול, <strong>אבל קרא עליה ערער</strong> — <strong>אינה נאמנת.</strong>
 ומבררים: <strong>ערער דמאי</strong> <small>[על מה]</small> כיצד היה ערעור זה? <strong>אילימא</strong> <small>[אם תאמר]</small> <strong>ערער חד</strong> <small>[</small>עד <small>אחד]</small> שבא והעיד ההיפך, <strong>והאמר</strong> <small>[והרי אמר]</small> <strong>ר' יוחנן: אין ערער פחות משנים! אלא</strong> יש לומר כי מדובר ב<strong>ערער תרי</strong> <small>[</small>של <small>שניים],</small> אבל כנגד אחד — היא נאמנת.
 <strong>ואיבעית אימא</strong> <small>[ואם תרצה אמור]:</small> <strong>לעולם אימא</strong> <small>[אומר]</small> <strong>לך</strong> כי אף ב<strong>ערער חד</strong> <small>[אחד]</small> אינה נאמנת. <strong>וכי</strong> <small>[וכאשר]</small> <strong>אמר ר' יוחנן אין ערער פחות משנים</strong> — <strong>הני מילי היכא דאיתא</strong> <small>[דברים אלה</small> אמורים <small>במקום שיש]</small> <strong>חזקה</strong> של <strong>כשרות,</strong> ולכן רק שניים יכולים לבטל אותה, <strong>אבל היכא דליכא</strong> <small>[במקום שאין]</small> <strong>חזקה</strong> של <strong>כשרות</strong> — <strong>חד נמי מהימן</strong> <small>[</small>עד <small>אחד גם כן נאמן].</small>
 וכן <strong>נאמן בעל מקח</strong> (המוכר), כאשר טוענים שני אנשים וכל אחד אומר שהוא הקונה, <strong>לומר: לזה מכרתי, ולזה אין מכרתי. במה דברים אמורים</strong> — <strong>בזמן שמקחו</strong> (החפץ שהתכוון למכור) עדיין <strong>בידו</strong> של המוכר, <strong>אבל אין מקחו בידו</strong> — <strong>אינו נאמן,</strong> והריהו ככל עד אחד.
## דף עד.
 <strong>וניחזי זוזי ממאן נקט</strong> <small>[ונראה</small> את <small>הכסף ממי לקח]?</small> ומשיבים: <strong>לא צריכא</strong> <small>[נצרכה]</small> אלא לאופן <strong>דנקט מתרוייהו</strong> <small>[שלקח משניהם]</small> <strong>ואמר</strong> המוכר: <strong>חד מדעתאי</strong> <small>[אחד</small> קיבלתי <small>מדעתי],</small> שרציתי למכור לו <strong>וחד</strong> <small>[ואחד</small> מהם<small>]</small> נתן לי <strong>בעל כורחי,</strong> שלא רציתי לקבל ממנו. <strong>ולא ידיע</strong> <small>[ידוע]</small> לבית דין <strong>הי</strong> <small>[איזה]</small> <strong>מדעתו והי</strong> <small>[ואיזה]</small> <strong>לא מדעתו,</strong> ובזה אין אנו סומכים על עדותו ממי קיבל בעל כרחו.
  וממשיכה הברייתא, וכן <strong>נאמן</strong> ה<strong>דיין לומר: לזה זכיתי ולזה חייבתי. במה דברים אמורים</strong> — <strong>שבעלי דינים</strong> עדיין <strong>עומדים לפניו, אבל</strong> אם <strong>אין בעלי דינים עומדים לפניו,</strong> אלא הלכו להם — <strong>אינו נאמן.</strong> ושואלים: <strong>וניחזי זכותא מאן נקיט</strong> <small>[ונראה</small> את <small>כתב הזכות, מי מחזיק</small> בו<small>]?</small> ולשם מה צריך את נאמנותו של הדיין!
  ומשיבים:  <strong>לא צריכא</strong> <small>[נצרכה]</small> אלא לאופן <strong>דקריע זכותייהו</strong> <small>[שנקרעו כתבי הזכויות שלהם]</small> ואי אפשר לברר מתוכם. ושואלים: אם כן <strong>וניהדר ונידיינינהו</strong> <small>[ויחזור וידון אותם]</small> שנית! ומשיבים: שהיה זה <strong>בשודא דדייני</strong> <small>[בהכרעת הדיינים],</small> שיש מקרים שבהם אין פסק הדין תלוי אלא בהכרעת הדיינים שמחליטים לפי הרגשתם. ובמקרה זה אין ודאות שבפעם השניה יחליטו כבראשונה.
  ועוד בענין נאמנות על הבכור, <strong>אמר רב נחמן: שלשה נאמנין על הבכור, אלו הן: חיה</strong> (המיילדת), <strong>אביו, ואמו. חיה</strong> נאמנת רק <strong>לאלתר</strong> (מיד), <strong>אמו</strong> נאמנת <strong>כל שבעה</strong> ימים ראשונים ללידתו, <strong>אביו</strong> נאמן <strong>לעולם. כדתניא</strong> <small>[כפי ששנינו</small> בברייתא<small>]</small> על הכתוב "כי את הבכור... <strong>יכיר</strong> לתת לו פי שניים" (דברים כא, יז), ואמרו: <strong>יכירנו לאחרים.</strong> כלומר, הוא נאמן לומר לאחרים שזה בכורו.
 <strong>מכאן אמר ר' יהודה: נאמן אדם לומר "זה בני בכור". וכשם שנאמן לומר "זה בני בכור" כך נאמן לומר</strong> על בנו <strong>"זה בן גרושה",</strong> או <strong>"זה בן חלוצה". וחכמים אומרים:</strong> בזה <strong>אינו נאמן,</strong> אלא לבכורה בלבד.
 <big>א</big> שנינו במשנה ש<strong>אבא שאול היה קורא לשתוקי "בדוקי".</strong> שואלים: <strong>מאי</strong> <small>[מה</small> פירוש<small>]</small> <strong>"בדוקי"? אילימא</strong> <small>[אם תאמר]</small> <strong>שבודקין את אמו ו</strong>היא <strong>אומרת:</strong> <strong>לכשר נבעלתי,</strong> ואז <strong>נאמנת,</strong> ואם כן הלכה זו <strong>כמאן</strong> <small>[כ</small>שיטת <small>מי]</small> — <strong>כ</strong>שיטת <strong>רבן גמליאל</strong> היא, ואולם <strong>תנינא חדא זימנא</strong> <small>[</small>כבר <small>שנינו</small> דבר זה <small>פעם אחת]!</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>היתה</strong> אשה פנויה <strong>מעוברת, ואמרו לה: מה טיבו של עובר זה? אמרה להם: מאיש פלוני</strong> שנבעלתי לו <strong>וכהן הוא. רבן גמליאל ור' אליעזר אומרים: נאמנת, ור' יהושע אומר: לא מפיה אנו חיין</strong> ואין סומכים עליה. <strong>ואמר רב יהודה, אמר שמואל: הלכה כרבן גמליאל.</strong> ומה הוסיף איפוא אבא שאול בדבריו?
  ומשיבים: בכל זאת נצרכו דברי אבא שאול, משום ש<strong>חדא</strong> <small>[</small>הלכה <small>אחת]</small> נאמרה כדי <strong>להכשיר בה,</strong> אותה עצמה, שלא תיחשב כנבעלת לפסול ושהיא עצמה כשירה לכהונה, <strong>וחדא</strong> <small>[ואחת]</small> <strong>להכשיר בבתה,</strong> שאם נולדה לה בת, אף היא נחשבת לכשירה על פי דברי האם, ומותרת להינשא לכהונה. ושואלים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>לדברי המכשיר בה</strong> וסומך על דבריה — <strong>פוסל בבתה</strong> שאין נאמנותה מספיקה להכשיר גם את בתה הנולדת לה, שאין לה חזקת כשרות, ואם כן יש חידוש בדבר שכשאמרה לכשר נבעלתי נאמנת גם על בתה.
 <strong>אלא למאן דאמר</strong> <small>[ל</small>דעת <small>מי שאומר]</small> ש<strong>לדברי המכשיר בה מכשיר</strong> גם <strong>בבתה,</strong> לפי זה <strong>אבא שאול מאי אתא לאשמועינן</strong> <small>[מה בא להשמיענו]?</small> הרי כבר ידוע הדבר!
  ומשיבים: ההלכה של  <strong>אבא שאול עדיפא</strong> ומרחיקה לכת יותר <strong>מ</strong>זו של <strong>רבן גמליאל. דאי מהתם הוה אמינא</strong> <small>[שאילו משם</small> בלבד, ענין הפנויה, <small>הייתי אומר]:</small> <strong>התם</strong> <small>[שם]</small> מדובר ש<strong>רוב כשרין</strong> הם <strong>אצלה,</strong> כגון שרוב אנשי העיר כשרים לקהל וראויים להשיא בנותיהם לכהונה, <strong>אבל היכא</strong> <small>[במקום]</small> ש<strong>רוב פסולין אצלה</strong> — <strong>אימא</strong> <small>[אמור]</small> ש<strong>לא</strong> תהיה נאמנת לומר שנבעלה לכשר, ולכן <strong>צריכא</strong> <small>[צריכה]</small> הלכה זו של אבא שאול להיאמר גם ברוב פסולים. <strong>אמר רבא: הלכה כאבא שאול.</strong>
 <big>ב משנה</big> <strong>כל האסורין לבא בקהל</strong> — <strong>מותרים לבא זה בזה. ר' יהודה אוסר</strong> להם להתחתן אלא מבני אותו סוג של פסול.
 <strong>ר' אליעזר אומר: ודאן בודאן</strong> <small>[וודאים בוודאים],</small> כלומר, ודאי פסולים בודאי פסולים, כגון ממזרים ונתינים — <strong>מותר,</strong> אבל <strong>ודאן</strong> <small>[וודאים],</small> אלה שפסולים בודאי, כגון ממזרים <strong>בספיקן</strong> <small>[בספיקות],</small> כגון שתוקי ואסופי, או <strong>ספיקן בודאן</strong> <small>[ספיקות בוודאים],</small> <strong>ו</strong>כן <strong>ספיקן בספיקן</strong> <small>[ספיקות בספיקות],</small> כגון שתוקי באסופית — <strong>אסור. ואלו הן הספיקות: שתוקי, אסופי, וכותי</strong> (שומרוני).
 <big>ג גמרא</big> <strong>מאי</strong> <small>[מה</small> פירוש<small>]</small> <strong>כל האסורין לבא בקהל? אילימא</strong> <small>[אם תאמר]</small> <strong>ממזירי ונתיני שתוקי ואסופי</strong> <small>[ממזרים, ונתינים שתוקים ואסופים]</small> — <strong>הא תנא ליה רישא</strong> <small>[הרי שנה</small> כבר דבר <small>זה מתחילה],</small> בתחילת הפרק, ש<strong>ממזירי ונתיני שתוקי ואסופי</strong> <small>[ממזרים, ונתינים שתוקים ואסופים]</small> <strong>מותרים לבא זה בזה!</strong>
 <strong>ותו</strong> <small>[ועוד]</small> מה שאמרנו ש<strong>ר' יהודה אוסר, אהייא</strong> <small>[על איזה]</small> דבר אמר? <strong>אילימא אודאן בספיקן</strong> <small>[אם תאמר על וודאים בספיקות],</small> שהוא אוסר אותם — <strong>הא מדקתני סיפא</strong> <small>[הרי ממה ששנה</small> ב<small>סוף]</small> <strong>ר' אליעזר אומר: ודאן בודאן</strong> <small>[וודאים בוודאים]</small> — <strong>מותר, ודאן בספיקן, וספיקן בספיקן</strong> <small>[וודאים בספיקות וספיקות בספיקות]</small> — <strong>אסור, מכלל</strong> הדברים אתה לומד ש<strong>ר' יהודה לא סבירא ליה</strong> <small>[אינו סבור כן]!</small>
 <strong>וכי תימא</strong> <small>[ואם תאמר]</small> ש<strong>ר' יהודה אוסר</strong> כוונתו <strong>אגר</strong> <small>[על גר]</small> שהוא אסור <strong>בממזרת,</strong> אולם <strong>מידי</strong> <small>[וכי]</small> <strong>גר בממזרת קתני</strong> <small>[שנה]</small> שם? הלא <strong>כל האסורין לבא בקהל קתני</strong> <small>[שנה]</small> וגר אינו בכלל האסורים לבוא בקהל!
 <strong>אמר רב יהודה:</strong>
## דף עד:
 <strong>הכי קאמר</strong> <small>[כך אמר]:</small> <strong>כל האסורים לבא בקהל כהונה, מאי נינהו</strong> <small>[מה הם]</small> — אף <strong>גיורת פחותה מבת שלש שנים ויום אחד, ודלא</strong> <small>[ושלא]</small> <strong>כ</strong>דברי <strong>ר' שמעון בן יוחי,</strong> שמתיר אותה לכהונה — <strong>מותרין לבוא זה בזה,</strong> כלומר, באסורים לבוא בקהל.
  ושואלים:  <strong>ונוקמה</strong> <small>[ונעמידנה]</small> את ההלכה הזו גם <strong>בבת שלש שנים ויום אחד, ואפילו לר' שמעון בן יוחי!</strong> ומשיבים: <strong>אם כן מצידה</strong> (מצד עצמה) הלכה זו היא <strong>תברה</strong> <small>[שבורה,</small> סתורה<small>],</small> שאם היינו מבינים את משמעות הדברים במובן ש"אף גיורת בת שלוש שנים ויום אחד מותרת לבוא זה בזה" היינו מדייקים:
 <strong>אלא טעמא</strong> <small>[הטעם,</small> דווקא<small>]</small> ש<strong>בת שלש שנים ויום אחד</strong> היא שמותרת לבוא זה בזה עם האסורים לבוא בקהל, <strong>הא</strong> <small>[הרי]</small> אם היתה <strong>פחותה מבת שלש שנים ויום אחד</strong> ש<strong>מותרת לבא בקהל כהונה</strong> — <strong>אסורה לבוא זה בזה?</strong> ויש להקשות: <strong>הרי פחותה מבת שלש שנים ויום אחד ל</strong>דעת <strong>ר' שמעון בן יוחי</strong> ש<strong>מותרת לבא בקהל כהונה ומותרות לבא זה בזה</strong> גם בפסולים! ואם כן לא נוכל להעמיד את המשנה גם באופן זה.
  ושואלים עוד: <strong>וכללא</strong> <small>[ו</small>האם <small>כלל]</small> <strong>הוא</strong> ש<strong>כל האסורים לבא בקהל כהונה מותרין לבא זה בזה? והרי אלמנה</strong> לכהן גדול <strong>וגרושה וחללה וזונה</strong> ש<strong>אסורים לבא בקהל כהונה, ואסורים לבא זה בזה</strong> בפסולי קהל! <strong>ותו</strong> <small>[ועוד]</small> האם תדייק מכאן: <strong>הא</strong> <small>[הרי]</small> זה <strong>מותר</strong> לבוא בקהל כהונה <strong>אסור</strong> לבוא בפסולים לקהל? <strong>והרי גר שמותר בכהנת ומותר בממזרת!</strong>
 <strong>אלא אמר רב נתן בר הושעיא: הכי קאמר</strong> <small>[כך אמר]</small> התנא במשנה: <strong>כל שכהן אסור לישא את בתו, ומאי ניהו</strong> <small>[ומיהו זה]</small> — <strong>גר שנשא גיורת. וכ</strong>דעת <strong>ר' אליעזר בן יעקב</strong> האוסר בני שני גרים לכהונה — <strong>מותרין לבא זה בזה</strong> בפסולי קהל, שאין הגרים נחשבים "קהל".
  ושואלים:  <strong>וכללא</strong> <small>[וכלל]</small> <strong>הוא</strong> ש<strong>כל שכהן אסור לישא את בתו מותרים לבא זה בזה? הרי חלל שנשא בת ישראל,</strong> ש<strong>כהן אסור לישא</strong> את <strong>בתו</strong> משום שהיא חללה, <strong>ואסורין נמי</strong> <small>[גם כן]</small> <strong>לבא זה בזה,</strong> שהרי הבת הזאת נחשבת כישראלית, ואסור לה להינשא לפסול! ומשיבים: <strong>לא קשיא</strong> <small>[אין</small> זה <small>קשה]</small> כי הלכה היא זו <strong>כר' דוסתאי בן יהודה</strong> האומר שבת חלל מישראלית מותרת לכהונה, ואם כן אין החלל בגדר "כהן אסור לישא את בתו".
  ומקשים:  <strong>והרי חלל שנשא חללה וכהן אסור לישא בתו</strong> שהיא חללה, <strong>ואסור נמי</strong> <small>[גם כן]</small> <strong>לבא זה</strong> <strong>בזה</strong> בפסולי קהל! <strong>ותו</strong> <small>[ועוד]:</small> נדייק מהלכה זו <strong>הא</strong> <small>[הרי]</small> מי שהוא <strong>מותר</strong> לבוא בכהונה <strong>אסור</strong> לבוא בפסולים? <strong>והרי גר שנשא בת ישראל, וכהן מותר לישא בתו, ומותרין לבא זה בזה</strong> בפסולי קהל!
 <strong>אלא אמר רב נחמן אמר רבה בר אבוה</strong> הסבר אחר למחלוקת תנא קמא ור' יהודה: <strong>הכא</strong> <small>[כאן]</small> לענין <strong>ממזר מ</strong>איש שבא על <strong>אחותו וממזר מאשת איש איכא בינייהו</strong> <small>[יש ביניהם]</small> הבדל:
 <strong>תנא קמא סבר</strong> <small>[סבור]:</small> <strong>אפילו ממזר מאחותו נמי הוי</strong> <small>[גם כן הוא</small> נחשב<small>]</small> ל<strong>ממזר. ור' יהודה סבר: מאשת איש הוי</strong> <small>[הריהו]</small> <strong>ממזר, מאחותו</strong> — <strong>לא הוי</strong> <small>[אינו]</small> <strong>ממזר.</strong>
 ושואלים: <strong>מאי קא משמע לן</strong> <small>[מה השמיע לנו]</small> התנא בכך? הלא <strong>תנינא</strong> <small>[שנינו]</small> דבר זה בברייתא: <strong>איזהו ממזר</strong> — <strong>כל שהוא</strong> נולד <strong>ב</strong>איסור של <strong>"לא יבא"</strong> (דברים כג, ב), כלומר, אם עבר על איסור ביאה כלשהו, אפילו בלאו, הרי הוולד מנישואין הללו ממזר, אלה <strong>דברי ר' עקיבא.</strong>
 <strong>שמעון התימני אומר: כל שחייבין עליו כרת בידי שמים</strong> על הביאה, <strong>והלכה כדבריו. ר' יהושע אומר: כל שחייבין עליו מיתת בית דין.</strong> ואם כן השאלה אם מי שנולד מאחותו (שהוא חיוב כרת ולא מיתת בית דין) נחשב לממזר כבר נדונה, ותלויה במחלוקת תנאים, ואם כן יש לדחות מה שאמרנו.
 <strong>אלא אמר רבא:</strong> בדין <strong>גר עמוני ומואבי איכא בינייהו</strong> <small>[יש ביניהם]</small> הבדל, <strong>והכי קאמר</strong> <small>[וכך אמר]:</small> <strong>כל האסורים לבא בקהל, ומאי ניהו</strong> <small>[ומה הם]:</small> <strong>גר עמוני ומואבי</strong> — <strong>מותרין לבא זה בזה.</strong>
 ושואלים: <strong>אי הכי</strong> <small>[אם כך]</small> <strong>מאי</strong> <small>[מה</small> פירוש<small>]</small> <strong>ר' יהודה אוסר?</strong> הלא ודאי גם הוא מתיר גר עמוני בממזרת, שהרי אינו ראוי לבוא בקהל! ומשיבים: <strong>הכי קאמר</strong> <small>[כך אמר]:</small> <strong>אף על פי שר' יהודה אוסר</strong> בדרך כלל <strong>גר בממזרת,</strong> בכל זאת <strong>הני מילי</strong> <small>[דברים אלה]</small> אמורים בסתם <strong>גר</strong> ש<strong>ראוי לבא בקהל, אבל גר עמוני ומואבי</strong> ש<strong>אין ראויין לבא בקהל</strong> — <strong>לא</strong> נאסרו לשאת ממזרת.
 <strong>תנו רבנן</strong> <small>[שנו חכמים]:</small> ילד <strong>בן תשע שנים ויום אחד</strong> שביאתו לענין איסור נחשבת ביאה שהיה <strong>גר עמוני,</strong> או גר <strong>מואבי,</strong> או גר <strong>מצרי ,</strong> או גר <strong>אדומי,</strong> או שהיה <strong>כותי,</strong> או <strong>נתין,</strong> או <strong>חלל,</strong> או <strong>ממזר שבאו על הכהנת</strong> או <strong>על הלויה</strong> או <strong>על בת ישראל</strong> — <strong>פסלוה</strong> מן הכהונה על ידי ביאה זו. <strong>ר' יוסי אומר: כל שזרעו פסול</strong> שגם הילדים שלו פסולים לכהונה — <strong>פוסל</strong> את זו שבא עליה מהכהונה, <strong>וכל שאין זרעו פסול</strong> — <strong>אינו פוסל. רבן שמעון בן גמליאל אומר:</strong>
## דף עה.
 <strong>כל שאתה נושא בתו</strong> — <strong>אתה נושא אלמנתו,</strong> שאדם שמותר לכהן לשאת את בתו מותר לו לשאת גם את אלמנתו, כלומר, שלא נפסלה לכהונה בביאתו. <strong>וכל שאי</strong> (אין) <strong>אתה נושא בתו</strong> — <strong>אי אתה נושא אלמנתו.</strong>
 ושואלים: <strong>מאי איכא</strong> <small>[מה יש]</small> הבדל בהלכה <strong>בין</strong> ה<strong>תנא קמא</strong> <small>[הראשון</small> במשנה<small>]</small> <strong>ובין ר' יוסי,</strong> שלכאורה יוצא מדבריהם אותו דבר? <strong>אמר ר' יוחנן:</strong> בענין <strong>מצרי שני איכא בינייהו</strong> <small>[יש ביניהם]</small> הבדל למעשה, שחולקים הם בדינה של ישראלית שנבעלה לגר מצרי בדור שני. <strong>ושניהם לא למדוה</strong> את ההלכה שלהם <strong>אלא מ</strong>דין <strong>כהן גדול באלמנה,</strong> אבל למדים הם באופנים שונים. כיצד?
  שה<strong>תנא קמא סבר</strong> <small>[הראשון סבור]:</small> <strong>כי</strong> <small>[כמו]</small> <strong>כהן גדול באלמנה; מה כהן גדול באלמנה שביאתו</strong> עליה באה <strong>בעבירה ופוסל בה</strong> (אותה) מלהינשא לכהונה — <strong>אף כל שביאתו בעבירה,</strong> כגון מצרי שני שבא על ישראלית — <strong>פוסל. ו</strong>אילו
 <strong>ר' יוסי סבר</strong> <small>[סבור]</small> שהלימוד הוא <strong>: כי</strong> <small>[כמו]</small> <strong>כהן גדול באלמנה; מה כהן גדול באלמנה שזרעו פסול</strong> (שהרי הוא חלל) <strong>ו</strong>כן <strong>פוסל</strong> אותה בביאתו — <strong>אף כל שזרעו פסול</strong> — <strong>פוסל. לאפוקי</strong> <small>[להוציא]</small> <strong>מצרי שני שאין זרעו פסול,</strong> ש<strong>אמר קרא</strong> <small>[הכתוב]</small> <strong>"בנים אשר יולדו להם דור שלישי יבא להם בקהל ה'"</strong> (דברים כג, ט), ולכן גם אינו פוסל את האשה בביאתו.
  שנינו באותה מחלוקת ש<strong>רבן שמעון בן גמליאל אומר: כל שאתה נושא בתו</strong> — <strong>אתה נושא אלמנתו, וכל שאי אתה נושא את בתו</strong> — <strong>אי אתה נושא אלמנתו.</strong> ושואלים: <strong>מאי איכא</strong> <small>[מה יש]</small> הבדל בהלכה <strong>בין ר' יוסי לרבן שמעון בן גמליאל,</strong> שלכאורה אומרים הם אותו דבר? <strong>אמר עולא:</strong> לענין <strong>גר עמוני ומואבי איכא בינייהו</strong> <small>[יש ביניהם]</small> הבדל. שלדעת ר' יוסי גר עמוני ומואבי פוסל בביאתו את אשתו מן הכהונה, ולדעת רבן שמעון בן גמליאל אינו פוסל. <strong>ושניהם לא למדוה אלא מכהן גדול באלמנה.</strong>
 ש<strong>ר' יוסי סבר: כי</strong> <small>[כמו]</small> <strong>כהן גדול באלמנה; מה כהן גדול באלמנה שזרעו פסול</strong> — <strong>ופוסל, אף כל שזרעו פסול</strong> אף הוא <strong>פוסל</strong> את האשה בביאתו וכך דינו של גר עמוני ומואבי.
 <strong>ורבן שמעון בן גמליאל</strong> סבור: <strong>ככהן גדול באלמנה; מה כהן גדול באלמנה שכל זרעו פסול</strong> בין בנים ובין בנות — פוסל את האשה בביאתו, <strong>אף כל</strong> דבר שנלמד מאלמנה לכהן גדול זה דינם <strong>שכל זרעו פסול</strong> ש<strong>אפילו נקבות</strong> שבזרעו יהיו פסולות, <strong>לאפוקי</strong> <small>[להוציא]</small> <strong>גר עמוני ומואבי</strong> ש<strong>נקבות</strong> שנולדו להם <strong>הוו</strong> <small>[היו]</small> <strong>כשרות לבא בקהל.</strong> ש<strong>אמר מר</strong> <small>[החכם]:</small> <strong>עמוני</strong> נאסר לבוא בקהל <strong>ולא עמונית, מואבי ולא מואבית.</strong>
 <strong>אמר רב חסדא: הכל מודים באלמנת עיסה</strong> (אלמנה שיש ספק אם בעלה היה חלל) <strong>שפסולה לכהונה.</strong> ומסבירים: <strong>מאן מיקל בהני תנאי</strong> <small>[מיהו המקל</small> ביותר <small>בין התנאים הללו]</small> — <strong>רבן שמעון בן גמליאל, וקאמר</strong> <small>[ו</small>הוא <small>אומר]:</small> <strong>כל שאתה נושא בתו</strong> — <strong>אתה נושא אלמנתו, וכל שאי אתה נושא בתו</strong> — <strong>אי אתה נושא אלמנתו. למעוטי מאי</strong> <small>[למעט</small> את <small>מה]</small> בא? <strong>למעוטי</strong> <small>[למעט]</small> <strong>אלמנת עיסה שפסולה לכהונה,</strong> שכן בתו של ספק חלל ודאי אסורה לכהן.
  ומעירים: ודברי רב חסדא באו  <strong>לאפוקי מדהני תנאי</strong> <small>[להוציא</small> למעט <small>מ</small>דברי <small>תנאים אלה]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>העיד ר' יהושע ור' יהודה בן בתירא על אלמנת עיסה שכשירה לכהונה. מאי טעמא</strong> <small>[מה טעם]</small> ההיתר — <strong>הוי</strong> <small>[הרי הוא]</small> בסך הכל <strong>ספק ספיקא,</strong> כלומר, ספק הבא מתוך ספק, שספק אם בעלה היה הפסול, ואף אם כן היה, הרי הוא רק ספק פסול, <strong>וספק ספיקא</strong> דינו <strong>לקולא</strong> <small>[להקל].</small>
 <big>א</big> שנינו במשנה שר' אלעזר אומר ש<strong>ודאן בודאן מותר</strong> כגון ממזר בממזרת, אבל ספקן (כגון שתוקי) בודאן — אסור. <strong>אמר רב יהודה אמר רב: הלכה כ</strong>שיטת <strong>ר' אליעזר.</strong> והוסיף רב יהודה: <strong>כי אמריתה קמיה</strong> <small>[כאשר אמרתי אותה</small> ההלכה <small>לפני]</small> <strong>שמואל אמר לי: הלל</strong> הזקן היה <strong>שונה</strong> את משנתנו: <strong>עשרה יוחסים עלו מבבל, וכולם</strong> (כל הפסולים) <strong>מותרים לבא זה בזה, ואת אמרת</strong> <small>[ואתה אומר]</small> <strong>הלכה כר' אליעזר?!</strong>
 ומעירים: <strong>ורמי דרב אדרב</strong> <small>[ו</small>יש <small>להשליך,</small> להראות סתירה <small>מ</small>דברי <small>רב על</small> דברי <small>רב],</small> <strong>ורמי דשמואל אדשמואל</strong> <small>[ולהשליך</small> מדברי <small>שמואל על</small> דברי <small>שמואל]</small> <strong>דאיתמר</strong> <small>[שנאמר]</small> שנחלקו בדבר: <strong>ארוסה שעיברה,</strong> שהרתה בזמן האירוסין, ואין ברור ממי התעברה אם מן הארוס או מאחר, <strong>רב אמר</strong> ש<strong>הולד ממזר,</strong> שיש להניח שנתעברה מאדם אחר, והולד הוא ממזר מאשת איש. <strong>ושמואל אמר</strong> ש<strong>הולד שתוקי</strong> ואין ראיה שממזר הוא, שמא מן הארוס התעברה.
  והסבר שיטותיהם, <strong>רב אמר: הולד ממזר ומותר בממזרת, ושמואל אמר: הולד שתוקי ואסור בממזרת.</strong> נמצא ששמואל אוסר ספק (שתוקי) בודאי (ממזר), ואילו רב מתירו בממזרת! ומתרצים: <strong>איפוך</strong> <small>[הפוך]</small> את הדעות במחלוקת זו, ואמור ש<strong>רב אמר: הולד שתוקי</strong> ולכן אסור בממזרת, <strong>ושמואל אמר: הולד ממזר</strong> ומותר בממזרת.
  ושואלים: אם כן  <strong>תרתי</strong> <small>[שתי]</small> <strong>למה לי?</strong> למה השמיעו שתי פעמים אותה מחלוקת שבין רב ושמואל? ומשיבים: <strong>צריכא</strong> <small>[צריך]</small> הדבר להיאמר; <strong>דאי איתמר בהא</strong> <small>[שאם</small> היה <small>נאמר</small> רק <small>בזו]</small> שבמשנה שמדובר שם בפנויה שוולדה שתוקי, הייתי אומר: <strong>בהא קאמר</strong> <small>[בזו אמר]</small> <strong>רב משום</strong> ש<strong>רוב כשרים אצלה,</strong> שרק מיעוט הוא של איסורי עריות ופסולים. <strong>אבל התם</strong> <small>[שם]</small> בענין ארוסה שעיברה ש<strong>רוב פסולים אצלה,</strong> שהרי היא אסורה לכל העולם באיסור אשת איש, <strong>אימא מודי</strong> <small>[אמור שמודה]</small> <strong>לשמואל</strong> שהולד ממזר גמור.
  ולהיפך, <strong>ואי איתמר בהך</strong> <small>[ואם היה נאמר</small> רק <small>בזו],</small> בארוסה, הייתי אומר: <strong>בהא קאמר</strong> <small>[בזו אומר]</small> <strong>רב</strong> שהוא שתוקי — <strong>משום דאיכא למיתלה</strong> <small>[שיש</small> מקום <small>לתלות אותה]</small> על כל פנים <strong>בארוס</strong> שבא עליה ואין הולד ממזר ודאי, <strong>אבל בהא אימא מודי</strong> <small>[בזו,</small> בפנויה, <small>אמור</small> ש<small>מודה]</small> <strong>לשמואל</strong> שהולד ודאי ממזר, על כן <strong>צריכא</strong> <small>[צריך]</small> הדבר להיאמר.
 <strong>ואי בעית אימא</strong> <small>[ואם תרצה אמור]:</small> <strong>לעולם לא תיפוך</strong> <small>[אל תהפוך]</small> את השיטות, <strong>ומאי</strong> <small>[ומה]</small> פירוש <strong>ממזר דקאמר</strong> <small>[שאומר]</small> <strong>רב, לאו</strong> <small>[לא]</small> שיהא <strong>מותר בממזרת, אלא</strong> רק ש<strong>אסור בבת ישראל. ושמואל</strong> ש<strong>אמר</strong> ש<strong>הולד שתוקי,</strong> מה כוונתו — ש<strong>אסור בבת ישראל.</strong> ומקשים: <strong>אי הכי היינו</strong> <small>[אם כן, זוהי]</small> שיטתו של <strong>רב! אלא</strong> כך יש לפרש: <strong>מאי</strong> <small>[מה</small> פירוש<small>]</small> <strong>שתוקי</strong> בדברי שמואל — <strong>שמשתקין אותו מדין כהונה,</strong> שגם אם היה הארוס כהן, מכל מקום אין הולד הזה נחשב לכהן.
  ותוהים:  <strong>פשיטא</strong> <small>[פשוט]</small> הדבר ואין צורך לאומרו <strong>השתא</strong> <small>[עכשיו,</small> הרי<small>]</small> <strong>מדין ישראל משתקינן ליה</strong> <small>[משתקים אנו אותו]</small> ואין מניחים לו לבוא בקהל, <strong>מדין כהונה מיבעי</strong> <small>[נצרכה]</small> לומר?! <strong>אלא</strong> יש לומר: <strong>מאי</strong> <small>[מה</small> פירוש<small>]</small> <strong>שתוקי</strong> — <strong>שמשתקין אותו מנכסי אביו</strong> שאינו יורשו. ותוהים: אף זה <strong>פשיטא</strong> <small>[פשוט</small> הדבר<small>]</small> <strong>מי ידעינן אבוה מנו</strong> <small>[האם יודעים אנו אביו מיהו]?</small> ומשיבים: <strong>לא צריכא</strong> <small>[נצרכה]</small> אלא ש<strong>תפס</strong> בן זה מרכושו של הארוס, וטוען שהוא בנו של ארוס זה, ועל כך אמר שמואל שבכל זאת מוציאים את הנכסים מידו.
 <strong>ואי בעית אימא</strong> <small>[ואם תרצה אמור]:</small> <strong>מאי</strong> <small>[מה</small> פירוש<small>]</small> <strong>שתוקי</strong> שאמר שמואל — <strong>בדוקי,</strong> כלומר, <strong>שבודקים את אמו, ו</strong>אם היא <strong>אומרת "לכשר נבעלתי"</strong> — <strong>נאמנת.</strong> ושואלים: <strong>כמאן</strong> <small>[כ</small>דעת <small>מי היא]</small> איפוא הל כה זו — <strong>כרבן גמליאל?</strong> ואולם <strong>האמר</strong> <small>[הרי אמר]</small> זאת כבר <strong>שמואל חדא זימנא</strong> <small>[פעם אחת],</small> <strong>דתנן</strong> <small>[ששנינו</small> במשנה<small>]:</small> אשה פנויה ש<strong>היתה מעוברת, ואמרו לה: מה טיבו של עובר זה?</strong> אמרה להם: <strong>מאיש פלוני</strong> שנבעלתי לו, <strong>וכהן הוא,</strong> כלומר, כשר — <strong>רבן גמליאל ור' אליעזר אומרים: נאמנת. ר' יהושע אומר: אינה נאמנת. ואמר רב יהודה אמר שמואל: הלכה כרבן גמליאל.</strong> משמע שפסק שמואל כבר במפורש כדבריו ומדוע חזר ואמר דבר זה שנית?
  ומשיבים:  <strong>צריכא</strong> <small>[צריך]</small> הדבר להיאמר, <strong>דאי מהתם הוה אמינא</strong> <small>[שאם משם</small> במשנה ביחס למעוברת בלבד, <small>הייתי אומר]:</small> <strong>התם</strong> <small>[שם]</small> <strong>רוב כשירים אצלה</strong> שהרי פנויה היא, ורוב האנשים שיכולים לבוא עליה הם כשרים, <strong>אבל הכא</strong> <small>[כאן]</small> בארוסה שעיברה ש<strong>רוב פסולים אצלה,</strong> שהרי נאסרה לכל העולם באיסור אשת איש, <strong>אימא</strong> <small>[אמור]</small> ש<strong>לא</strong> תהיה נאמנת לומר שנבעלה לכשר, על כן <strong>צריכא</strong> <small>[צריך]</small> הדבר להיאמר.
 <big>ב</big> <strong>תניא</strong> <small>[שנויה</small> ברייתא<small>],</small> <strong>וכן ר' אלעזר אומר: כותי</strong> (שומרוני) <strong>לא ישא כותית.</strong> ושואלים: <strong>מאי טעמא</strong> <small>[מה טעם]</small> הדבר? <strong>אמר רב יוסף: עשאוהו,</strong> דנו אותו חכמים, <strong>כגר לאחר עשרה דורות. דתניא</strong> <small>[ש</small>כן <small>שנינו</small> בברייתא<small>]</small> <strong>: גר עד עשרה דורות</strong> של גרים — <strong>מותר בממזרת, מכאן ואילך</strong> — <strong>אסור בממזרת,</strong> משום שאין זוכרים כבר שאין מוצאו מישראל, וכן הכותים נטמעו בישראל ואין מכירים אותם.
 <strong>ויש אומרים</strong> שהוא מותר בממזרת <strong>עד שישתקע שם עבודה זרה ממנו,</strong> שכל זמן שזוכרים שהוא מצאצאי גויים מותר עדיין.
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומה]</small> הדבר לגר? <strong>התם</strong> <small>[שם]</small> הוא <strong>גר ישן,</strong> כלומר, הגרות ישנה היא <strong>וממזרת חדשה,</strong> כלומר, ידועה לנו, ועל כן <strong>אמרי</strong> <small>[אומרים]</small> אנשים כשיראו שהוא נושא ממזרת: <strong>בר</strong> <small>[בן]</small> <strong>ישראל הוא דקא נסיב</strong> <small>[שנשא]</small> <strong>ממזרת.</strong> אבל <strong>הכא אידי ואידי כי הדדי נינהו</strong> <small>[כאן זה וזה,</small> הכותים, <small>שווים הם]</small> ואין לחשוש, שאם הוא נידון כישראל, גם היא כן. <strong>אלא</strong> יש לדחות הסבר זה ולהסביר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: ר' אלעזר סבר</strong> <small>[סבור]</small> <strong>לה</strong> בענין זה <strong>כר' ישמעאל</strong>
## דף עה:
 <strong>ור' ישמעאל סבר לה</strong> <small>[סבור]</small> בהלכה אחרת <strong>כר' עקיבא.</strong> ומסבירים את הדברים: <strong>ר' אלעזר סבר לה כר' ישמעאל</strong> בענין אחד, ש<strong>אמר: כותים גירי אריות הם</strong> מחמת פחד, ומעולם לא נתגיירו באמת ולענין הלכה נשארו גוים גמורים. <strong>ור' ישמעאל סבר לה כר' עקיבא,</strong> ש<strong>אמר: גוי ועבד הבא על בת ישראל</strong> — <strong>הולד ממזר.</strong> וכיון שבמשך הדורות נתערבו ישראלים בין הכותים הרי הם כולם ספק ממזרים.
  ושואלים:  <strong>ומי סבר לה</strong> <small>[והאם סבור]</small> <strong>ר' ישמעאל כר' עקיבא</strong> בענין זה? <strong>והאמר</strong> <small>[והרי אמר]</small> <strong>ר' יוחנן משום</strong> (בשם) <strong>ר' ישמעאל: מנין לגוי,</strong> או <strong>עבד שבאו על הכהנת,</strong> או <strong>על הלויה,</strong> או <strong>על בת ישראל</strong> — <strong>שפסלוה</strong> מן הכהונה — <strong>שנאמר: "ובת כהן כי תהיה אלמנה וגרושה וזרע אין לה</strong> ושבה אל בית אביה כנעוריה מלחם אביה תאכל
 <strong>"</strong>(ויקרא כב, יג), ללמד: דווקא אם היתה נשואה ל<strong>מי שיש לו</strong> דין <strong>אלמנות וגרושין,</strong> כלומר, אדם מישראל, הריהי חוזרת לבית אביה ואוכלת בתרומה, <strong>יצא גוי ועבד שאין לו</strong> דין <strong>אלמנות וגרושין</strong> שאז נפסלת בביאה זו ואינה חוזרת לאכילת תרומה.
 <strong>ואי סלקא דעתך</strong> <small>[ואם עולה על דעתך]</small> לומר שר' ישמעאל <strong>סבר לה כר' עקיבא</strong> שהולד ממזר מגוי ועבד, אם כן לשם מה צריך לראיה זו? <strong>השתא</strong> <small>[עכשיו]</small> הרי אם <strong>ממזר הוי</strong> <small>[הוא]</small> הולד שנולד מביאת גוי, <strong>מיפסל בביאתו מיבעיא</strong> <small>[שפוסל</small> הגוי והעבד <small>בביאתו נצרכה לומר]?!</small>
 <strong>אלא,</strong> יש לומר ש<strong>ר' אלעזר סבר לה</strong> <small>[סבור]</small> <strong>כר' ישמעאל,</strong> ש<strong>אמר כותים גירי אריות. ו</strong>ר' אלעזר עצמו <strong>סבר לה כר' עקיבא</strong> ש<strong>אמר: גוי ועבד הבא על בת ישראל הולד ממזר.</strong>
 ומקשים: <strong>ומי סבר לה</strong> <small>[והאם סבור]</small> <strong>ר' אלעזר כר' עקיבא? והאמר</strong> <small>[והרי אמר]</small> <strong>ר' אלעזר: אף על פי שנחלקו בית שמאי ובית הילל ב</strong>דין <strong>צרות,</strong> אם צרתה של יבמה שאסורה ליבם משום ערוה חייבת או פטורה מייבום, מכל מקום <strong>מודים</strong> הם <strong>שאין ממזר אלא ממי שאיסורו איסור ערוה וענוש כרת!</strong> ואם כן לדעת ר' אלעזר גוי ועבד, כיון שאין בביאתם עונש כרת — ממילא אין הולד מהם ממזר!
 <strong>אלא, כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' חייא בר אבא, אמר ר' יוחנן, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' אבא בר זבדא, אמר ר' חנינא, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' יעקב בר אידי, אמר ר' יהושע בן לוי: שלש מחלוקות,</strong> שיטות, <strong>בדבר;</strong>
 <strong>ר' ישמעאל סבר: כותים גירי אריות הן, וכהנים שנטמעו בהם</strong> בזמן עזרא — <strong>כהנים פסולים היו, שנאמר: "ויעשו להם מקצותם כהני במות"</strong> (מלכים ב, יז, לב), <strong>ואמר רבה בר בר חנה אמר ר' יוחנן:</strong> מה פירוש "מקצותם" — <strong>מן הקוצים שבעם,</strong> כלומר, מן הפגומים והפסולים. <strong>ומשום הכי פסלינהו</strong> <small>[כך פסל אותם],</small> לא משום הכותים עצמם שהם גויים, ואם נתגייר אחד מהם — הריהו גר גמור, אלא משום שמעורבים בהם פסולי ישראל. ושמא כותי זה הבא לשאת אשה הוא ממשפחה ישראלית פסולה.
 <strong>ו</strong>אילו <strong>ר' עקיבא סבר</strong> <small>[סבור]:</small> <strong>כותים גירי אמת הן, וכהנים שנטמעו בהן</strong> — <strong>כהנים כשרים היו, שנאמר: "ויעשו להם מקצותם כהני במות", ואמר רבה בר בר חנה אמר ר' יוחנן:</strong> שהוא מפרש "מקצותם" — <strong>מן הבחירים</strong> (הקצה העליון) <strong>שבעם. ואלא מפני מה אסרום</strong> לבוא בקהל אם אין בהם חשש מצד גירות ולא מצד ישראל שמעורבים בהם — <strong>מפני</strong> שהיו נוהגים שלא כהלכה, <strong>שהיו מייבמים את הארוסות</strong> שאת מצוות הייבום היו מקיימים רק באלמנה מן האירוסין 
## דף עו.
 <strong>ופוטרים את הנשואות</strong> מן החליצה. ומסבירים: <strong>מאי דרשי</strong> <small>[מה</small> היו <small>דורשים]</small> במקרא שהגיעו למסקנה זו — ממה שנאמר <strong>"לא תהיה אשת המת החוצה לאיש זר</strong> יבמה יבוא עליה ולקחה לו לאשה ויבמה<strong>"</strong> (דברים כה, ה), ופירשו "החוצה" כתואר לאשה: <strong>הך דיתבה חוצה</strong> <small>[זו שיושבת בחוץ],</small> כלומר, שעדיין היא ארוסה — <strong>היא לא תהיה לאיש זר,</strong> ועליה יש חובת יבום. <strong>אבל הך דלא יתבה חוצה</strong> <small>[זו שאינה יושבת בחוץ],</small> שכבר נישאה — <strong>תהיה לאיש זר.</strong> ואם כן החשש בכותים הוא מפני שיש ביניהם ילדים בני יבמה שנישאה לזר שלא כדין.
 <strong>ור' עקיבא לטעמיה</strong> <small>[לטעמו,</small> לשיטתו<small>]</small> ש<strong>אמר: יש ממזר מחייבי לאוין,</strong> ולפיכך בני יבמה זו שעברה על "לא תהיה אשת המת" — הם ממזרים.
 <strong>ויש אומרים</strong> שיטה שלישית, למה פסלום: <strong>לפי שאין בקיאין בדקדוקי מצות.</strong> ושואלים: <strong>מאן</strong> <small>[מי הם]</small> <strong>יש אומרים</strong> אלה? <strong>אמר רב אידי בר אבין:</strong> דעת <strong>ר' אליעזר היא. דתניא</strong> <small>[ש</small>כן <small>שנינו</small> בברייתא<small>]:</small> <strong>מצת כותי מותרת</strong> באכילה בפסח, <strong>ואדם יוצא בה ידי חובתו בפסח, ור' אליעזר אוסר, לפי שאין</strong> הכותים <strong>בקיאים בדקדוקי מצות</strong> ויש חשש שמצה זאת היא חמץ. <strong>רבן שמעון בן גמליאל אומר:</strong> שאין לחשוש לכך, כי <strong>כל מצוה שהחזיקו בה כותים</strong> ומקיימים אותה — <strong>הרבה מדקדקים בה, יותר מישראל.</strong>
 ושואלים: <strong>ואלא הכי</strong> <small>[כך]</small> בענין נישואין, <strong>מאי</strong> <small>[מה]</small> ענין <strong>אין בקיאין?</strong> ומשיבים: <strong>לפי שאין בקיאין בתורת קידושין וגירושין</strong> ואינם יודעים את דיניהם, יש איפוא לחשוש שגירושיהם אינם כשרים או שנתקדשה האשה והם פוטרים אותה בלא גט שאז הוולד ממזר.
 <strong>אמר רב נחמן אמר רבה בר אבוה:</strong> כותים פסולים משום ש<strong>ממזר מאחותו וממזר מאשת אח נתערבו בהן</strong> ולפיכך כולם ספק ממזרים. ושואלים: <strong>מאי קא משמע לן</strong> <small>[מה השמיע לנו]</small> בזה שאמר בדיוק איזה ממזרים היו? אם כדי ללמדנו אגב כך את ההלכה ש<strong>יש ממזר מחייבי כריתות</strong> — <strong>ניתני חדא</strong> <small>[</small>ש<small>ישנה</small> רק <small>אחת],</small> כגון ממזר מאחותו! ומשיבים: לא לצורך הלכה אמר אלא <strong>מעשה שהיה כך היה</strong> שכך אירע בהם, ומפני כן פסלום.
 <strong>ו</strong>אילו <strong>רבא אמר: עבד ושפחה נתערבו בהן.</strong> ושואלים: <strong>איסורא</strong> <small>[האיסור]</small> שיש בהם <strong>משום מאי</strong> <small>[מה]</small> הוא? הלא הוא רק <strong>משום שפחה</strong> שולדותיה הם עבדים, ואם כן <strong>ניתני חדא</strong> <small>[שישנה</small> רק <small>אחת]</small> ולמה לשנות עבד, שהרי ולד העבד מישראלית אינו פסול! ומשיבים: <strong>מעשה שהיה כך היה,</strong> שהיו גם עבד וגם שפחה.
 <big>א משנה</big> כהן <strong>הנושא אשה כהנת</strong> — <strong>צריך לבדוק אחריה ארבע אמהות,</strong> כלומר, בדורות שקדמו לה הן מצד אמה הן מצד אביה, <strong>שהן שמנה.</strong> שבודק הן מצד אביה והן מצד אמה בדורות שמעליהן. כיצד: בודק ביוחסין של <strong>אמה, ואם אמה, ואם אבי אמה, ואמה</strong> של אם אבי אמה, <strong>ואם אביה</strong> של הכלה <strong>ואמה</strong> של אם אביה, <strong>ואם אבי אביה ואמה</strong> של זו. ואם נשא <strong>לויה וישראלית מוסיפין עליהן עוד</strong> בדיקה של אם <strong>אחת,</strong> דור נוסף למעלה.
  ולענין בדיקה זו, <strong>אין בודקין לא מן המזבח ולמעלה,</strong> כלומר, אם היה בין אבותיה אדם כהן שעבד עבודה על גבי המזבח, אין צריכים לבדוק עוד את ייחוסו שכבר בדקוהו בית דין בשעתו כדי להכשירו לשמש בכהונה, <strong>ולא מן הדוכן ולמעלה,</strong> במי שהיה לוי, והוכח ששר עם הלויים בדוכן, <strong>ולא מן הסנהדרין ולמעלה,</strong> שאין מושיבים בסנהדרין אלא מי שאין בו פגם יוחסין. <strong>ו</strong>כן <strong>כל</strong> מי <strong>שהוחזקו אבותיו משוטרי הרבים</strong> (שהיה בעל תפקיד של שררה על הציבור) או מ<strong>גבאי צדקה</strong> — <strong>משיאין</strong> אותם <strong>לכהונה ואין צריך לבדוק אחריהן,</strong> שחזקה שאין ממנים פסול לתפקידים אלה.
 <strong>ר' יוסי אומר: אף מי שהיה חתום</strong> כ<strong>עד בערכי</strong> (בית הדין) <strong>הישנה של ציפורי. ר' חנינא בן אנטיגנוס אומר: אף מי שהיה מוכתב</strong> כתוב ורשום ברשימות <strong>באסטרטיא</strong> (צבא) <strong>של מלך</strong> ישראל.
 <big>ב גמרא</big> שואלים: <strong>מאי שנא בנשי בדקינן ומאי שנא בגברי לא בדקו</strong> <small>[מה שונה</small> ש<small>בנשים אנו בודקים ומה שונה</small> ש<small>בגברים אין בודקין]?</small> ומדוע לא יבדקו גם את האבות של הכלה אם אין בהם פסול? ומשיבים: <strong>נשי דכי מינצו בהדי הדדי</strong> <small>[נשים כאשר</small> הן <small>רבות זו עם זו]</small> — <strong>ב</strong>האשמה של <strong>עריות הוא דמינצו</strong> <small>[ש</small>הן <small>רבות],</small> כלומר, בשעת מריבה מאשימה אחת את חברתה בזנות, <strong>ואם איתא דאיכא מילתא</strong> <small>[ואם יש</small> מציאות <small>שהיה</small> באשה <small>דבר]</small> של פסול משפחה — <strong>לא אית ליה קלא</strong> <small>[אין לו קול],</small> משום שנשים אינן מגנות זו את זו בענין היוחסין, ולעומת זאת <strong>גברי דכי מינצו בהדי הדדי</strong> <small>[גברים שכאשר</small> הם <small>רבים זה עם זה]</small> — <strong>ביוחסין הוא דמינצי</strong> <small>[שרבים],</small> שאחד מגנה את חבירו שיש בו פסול יוחסין — <strong>אם איתא דאיכא מילתא</strong> <small>[אם יש</small> מקום <small>ש</small>באמת <small>היה דבר]</small> של פגם יוחסין, <strong>אית ליה קלא</strong> <small>[יש לו קול]</small> והיה הדבר נודע לרבים גם לפני בדיקה.
  ושואלים מצד אחר: כשם שאמרנו שהאיש בודק אחר ארבע אמהות אחר אשתו, <strong>ואיהי נמי תבדוק ביה בדידיה</strong> <small>[והיא גם כן</small> ש<small>תבדוק בו]</small> בבעלה ביחס לייחוסו? ומעירים: <strong>מסייע ליה</strong> <small>[לו]</small> הדבר <strong>לרב,</strong> ש<strong>אמר רב יהודה אמר רב: לא הוזהרו</strong> כהנות <strong>כשרות לינשא לפסולים,</strong> כגון חללים או גרים ועבדים משוחררים, ולכן אין חובה על הנשים לעשות בדיקה כזו.
 <strong>רב אדא בר אהבה תני</strong> <small>[שנה]:</small> <strong>ארבע אמהות שהם שתים עשרה,</strong> כלומר, בכל אחד מהורי האשה שאמרו בודק עוד שתי אמהות למעלה. <strong>במתניתא תנא</strong> <small>[בברייתא שנה]:</small> <strong>ארבע אמהות שהם שש עשרה.</strong> ושואלים: <strong>בשלמא</strong> <small>[נניח]</small> <strong>ל</strong>דעת <strong>רב אדא בר אהבה</strong> 
## דף עו:
 <strong>מוקים לה</strong> <small>[מעמיד אותה]</small> את ההלכה שלו <strong>בלויה ובת ישראל,</strong> שנאמר במשנה שבודק עוד דור אחד ואפשר להתאים את דבריו לדברי המשנה. <strong>אלא מתניתא נימא פליגא</strong> <small>[הברייתא</small> האם <small>נאמר</small> שהיא <small>חולקת]</small> על המשנה? ודוחים: <strong>לא, מאי</strong> <small>[מה</small> פירוש<small>]</small> <strong>"עוד אחת"</strong> שבמשנה — כוונתו <strong>זוג אחת,</strong> כלומר, עוד שתי אמהות מכל צד.
 <strong>אמר רב יהודה אמר רב:</strong> משנתנו <strong>זו</strong> היא <strong>דברי ר' מאיר</strong> היא, <strong>אבל חכמים אומרים: כל משפחות בחזקת כשרות הן עומדות</strong> ואין צורך לבדוק. ומקשים: <strong>איני</strong> <small>[האם כך]</small> אמר רב? <strong>והאמר</strong> <small>[והרי אמר]</small> <strong>רב חמא בר גוריא אמר רב: משנתינו</strong> מדברת דווקא במשפחה <strong>כשקורא עליו ערער,</strong> כשיש מישהו שמערער על יחוס המשפחה, אבל כשאין ערעור, לדעת כולם בחזקת כשרות הן עומדות! ומשיבים: <strong>מאן דמתני הא</strong> <small>[מי ששונה זו]</small> בשם רב — <strong>לא מתני הא</strong> <small>[אינו שונה זו].</small>
 <strong>איכא דאמרי</strong> <small>[יש שאומרים]</small> ש<strong>אמר רב יהודה אמר רב: זו דברי ר' מאיר, אבל חכמים אומרים: כל משפחות בחזקת כשרות הן עומדות. אמר רב חמא בר גוריא אמר רב: אם קורא עליו ערער,</strong> במקרה זה <strong>צריך לבדוק אחריה</strong> לפי כולם, ואם כן אין כאן סתירה אלא השלמת דברים.
 <big>א</big> שנינו במשנה ש<strong>אין בודקין מן המזבח ולמעלה.</strong> ומסבירים: <strong>מאי טעמא</strong> <small>[מה הטעם]</small> של דבר — <strong>אי לאו דבדקוה</strong> <small>[אם לא שהיו בודקים אותו]</small> בבית דין הגדול בייחוסו <strong>לא הוו מסקי ליה</strong> <small>[היו מעלים אותו]</small> לעבוד. ועל מה ששנינו במשנה <strong>ולא מן הדוכן ולמעלה,</strong> שואלים: <strong>מאי טעמא</strong> <small>[מה טעם]</small> הדבר? ומשיבים: ש<strong>אמר מר</strong> <small>[החכם]</small> בתוך תיאור הלשכות שבמקדש: <strong>ששם</strong> בלשכת הגזית <strong>היו יושבים מייחסי כהונה ומייחסי לויה</strong> והיו בודקים יחוסם של כל העובדים במקדש.
 ועל מה ששנינו במשנה <strong>ולא מסנהדרין ולמעלה,</strong> שואלים: <strong>מאי טעמא</strong> <small>[מה טעם]</small> אין בודקים? ומשיבים: <strong>דתני</strong> <small>[ששנה]</small> <strong>רב יוסף</strong> ברייתא זו: <strong>כשם שבית דין מנוקין בצדק</strong> — <strong>כך מנוקין מכל מום</strong> שאין בהם פגם יוחסין. <strong>אמר מרימר: מאי קראה</strong> <small>[מהו הכתוב]</small> המרמז על כך — שנאמר <strong>"כלך יפה רעיתי ומום אין בך"</strong> (שיר השירים ד, ז).
  ושואלים:  <strong>אימא מומא</strong> <small>[אמור</small> שהכוונה ל<small>מום]</small> <strong>ממש,</strong> כלומר, שהכוונה היא שהיושבים בסנהדרין אסור שיהיו בעלי מומים בגופם! <strong>אמר רב אחא בר יעקב:</strong> דבר זה אינו צריך לימוד מכתוב זה, כי כבר <strong>אמר קרא</strong> <small>[הכתוב]</small> בהאצלת הרוח על זקני העם בימי משה רבינו: <strong>"והתיצבו שם עמך"</strong> (במדבר יא, טז), שיש לפרש <strong>"עמך"</strong> — <strong>בדומים לך,</strong> שגם הם צריכים להיות בשלימות הגוף כמשה רבינו, ומכאן למדים שחכמי הסנהדרין אסור שיהא בהם מום גופני.
  את הראיה הזו דוחים: <strong>ודלמא</strong> <small>[ושמא]</small> הם שונים <strong>משום</strong> שהיה צריך שתהיה עליהם השראת <strong>שכינה</strong> היו צריכים להיות מנוקים ממום, אבל אין ללמוד מכאן לגבי דיינים סתם! <strong>אמר רב נחמן, אמר קרא</strong> <small>[הכתוב]</small> במקום אחר: <strong>"והקל מעליך ונשאו אתך"</strong> (שמות יח, כב), כוונתו <strong>בדומים לך,</strong> שמנוקים ממומי הגוף. ובפסוק זה מדובר במינוי דיינים ללא השראת שכינה.
 <big>ב</big> שנינו במשנה ש<strong>כל מי שהוחזקו אבותיו משוטרי הרבים</strong> משיאין אותו לכהונה. ושואלים: <strong>למימרא דלא מוקמינן</strong> <small>[</small>האם <small>לומר</small> מכאן <small>שאין אנו מעמידים]</small> שוטרים וממונים <strong>מפסולים? ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>הכל כשרים לדון דיני ממונות, ואין הכל כשרים לדון דיני נפשות. והוינן</strong> <strong>בה</strong> <small>[והיינו עוסקים]</small> <strong>בה,</strong> בהלכה זו: <strong>"הכל" לאיתויי מאי</strong> <small>[להביא,</small> להוסיף, את <small>מה]?</small> <strong>ואמר רב יהודה: לאיתויי</strong> <small>[להביא,</small> לרבות<small>]</small> <strong>ממזר,</strong> שכשר לדון בדיני ממונות. משמע שאפילו ממזר יכול להיות משוטרי הרבים! <strong>אמר אביי:</strong> במשנה מדובר בשוטרי הרבים <strong>בירושלים,</strong> שהיו מדקדקים שיהיו כל דייניהם מיוחסים. <strong>וכן תני</strong> <small>[שנה]</small> <strong>רב שמעון בר זירא בקידושי דבי</strong> <small>[ב</small>ברייתא של <small>קידושין</small> שנשנתה <small>בבית</small> מדרשו<small>]</small> של <strong>לוי:</strong> בשוטרי הרבים <strong>בירושלים.</strong>
 <big>ג</big> שנינו במשנה שאת <strong>גבאי</strong> ה<strong>צדקה משיאים</strong> לכהונה. ושואלים: <strong>מאי טעמא</strong> <small>[מה טעם]</small> הדבר? ומשיבים: <strong>כיון דמנצו</strong> <small>[ש</small>הם <small>רבים]</small> <strong>בהדי אינשי</strong> <small>[עם בני אדם]</small> ש<strong>אמר מר</strong> <small>[החכם]:</small> הגבאים הממונים על כך <strong>ממשכנים על הצדקה,</strong> שרשאים לקחת משכון מאדם שנתחייב לתת צדקה ואינו נותן, <strong>ואפילו</strong> היה הדבר <strong>בערב שבת</strong> שאז אנשים טרודים וממהרים, <strong>ואם איתא דאיכא</strong> <small>[ואם יש</small> מקום לומר <small>שיש]</small> במשפחת הגבאי איזה פסול משפחה — <strong>אית ליה קלא</strong> <small>[יש לו קול],</small> שאם היה בו פגם משפחה היה הדבר מתגלה לרבים בשעת מריבה.
  מסופר: <strong>אושפזיכניה</strong> <small>[מארחו]</small> של <strong>רב אדא בר אהבה גיורא הוה</strong> <small>[גר היה]</small> <strong>והוה קא מנצי איהו</strong> <small>[והיו רבים הוא]</small> <strong>ורב ביבי, מר</strong> <small>[אדם זה]</small> <strong>אמר: אנא עבידנא סררותא דמתא</strong> <small>[אני עושה</small> את <small>השררה של העיר],</small> אני אהיה פרנס העיר, <strong>ומר</strong> <small>[וחכם זה]</small> <strong>אמר: אנא עבידנא סררותא דמתא</strong> <small>[אני עושה</small> את <small>שררת העיר].</small> <strong>אתו לקמיה</strong> <small>[באו לפני]</small> <strong>ר</strong> <strong>ב יוסף</strong> שיכריע ביניהם. <strong>אמר להו</strong> <small>[להם]:</small> <strong>תנינא</strong> <small>[שנינו]:</small> <strong>"שום תשים עליך מלך... מקרב אחיך"</strong> (דברים יז, טו), לומר: <strong>כל משימות</strong> (מינויים) <strong>שאתה משים</strong> — ולא של מלכות בלבד <strong>לא יהיה אלא מקרב אחיך,</strong> ולכן אין ממנים גר לשררה על ישראל.
 <strong>אמר ליה</strong> <small>[לו]</small> <strong>רב אדא בר אהבה: ו</strong>דין זה הוא <strong>אפילו</strong> אם <strong>אמו</strong> של אותו גר <strong>מישראל? אמר ליה</strong> <small>[לו]</small> רב יוסף: אם <strong>אמו מישראל</strong> — <strong>"מקרב אחיך" קרינא ביה</strong> <small>[קוראים אנו בו].</small> <strong>הלכך</strong> <small>[משום כך]</small> שהתברר שאותו גר היתה אמו מישראל וראוי להתמנות על הציבור, <strong>רב ביבי דגברא רבא</strong> <small>[שאדם גדול</small> בתורה<small>]</small> <strong>הוא ליעיין במילי דשמיא</strong> <small>[יתעסק בעניני שמים],</small> בענייני העיר הנוגעים למצוות, <strong>ומר</strong> <small>[ואדוני],</small> אותו גר שהיה מארחו של רב אדא בר אהבה <strong>ליעיין במילי דמתא</strong> <small>[יעסוק בענייני העיר]</small> האחרים. <strong>אמר אביי</strong> כלקח מסיפור זה: <strong>הלכך מאן דמשרי צורבא מדרבנן באושפיזיכניה</strong> <small>[לכן, מי שמחזיק תלמיד חכם כאורח],</small> <strong>לאשרי</strong> <small>[שיאכסן</small> אצלו אדם<small>]</small> <strong>כרב אדא בר אהבה דידע למהפיך ליה בזכותיה</strong> <small>[שיודע להפוך בזכותו],</small> שהרי בגללו קיבל המארח את שררת העיר.
  מסופר:  <strong>ר' זירא מטפל בהו</strong> <small>[היה מטפל בהם]</small> בגרים, ונותן להם תפקידים, וכן <strong>רבה בר אבוה מטפל בהו</strong> <small>[בהם].</small> <strong>במערבא</strong> <small>[בארץ ישראל]</small> <strong>אפילו ריש כורי</strong> <small>[ממונה על המידות]</small> <strong>לא מוקמי מינייהו</strong> <small>[היו מעמידים מהם,</small> מגרים<small>].</small> <strong>בנהרדעא אפילו ריש גרגותא</strong> <small>[ממונה על השקיית שדות העיר]</small> <strong>לא מוקמי מינייהו</strong> <small>[היו מעמידים מהם].</small>
 שנינו במשנה ש<strong>ר' יוסי אומר: אף מי שהיה</strong> חתום בערכי הישנה של ציפורי אין צורך בבדיקת יחוסו למעלה. ומסבירים: <strong>מאי טעמא</strong> <small>[מה טעם]</small> הדבר? — שם היו <strong>דייקי ומחתמי</strong> <small>[מדקדקים</small> בעדים ואחר כך <small>מחתימים</small> אותם<small>]</small> ולכן מי שחתם שם כעד ודאי כשר היה.
 <big>ד</big> שנינו במשנה ש<strong>ר' חנינא בן אנטיגנוס</strong> אומר: אף מי שהיה מוכתב באסטרטיא של מלך אין צריך לבדוק ביחוסו. <strong>אמר רב יהודה אמר שמואל:</strong> מדובר שם <strong>בחיילות</strong> (גדודי צבא) <strong>של בית דוד</strong> שהיו מיוחסים. <strong>אמר רב יוסף: מאי קרא</strong> <small>[מה הכתוב]</small> המלמדנו דבר זה — שנאמר: <strong>"והתיחשם בצבא במלחמה"</strong> (דברי הימים א ז, מ). ושואלים: <strong>וטעמא מאי</strong> <small>[וטעם</small> הדבר <small>למה]</small> היו צריכים בעלי יוחסין? <strong>אמר רב יהודה אמר רב: כדי שתהא זכותן וזכות אבותם מסייעתן</strong> במלחמה.
  ומקשים:  <strong>והאיכא</strong> <small>[והרי יש]</small> בין גיבורי דוד <strong>צלק העמוני</strong> (שמואל ב כג, לז), <strong>מאי לאו דאתי</strong> <small>[האם לא</small> הכוונה <small>ש</small>הוא <small>בא]</small> <strong>מעמון</strong> והיה גר? ודוחים: <strong>לא,</strong> הכוונה היא <strong>דיתיב</strong> <small>[שישב,</small> התגורר<small>]</small> <strong>בעמון</strong> אבל הוא עצמו היה יהודי. <strong>והאיכא</strong> <small>[והרי יש]</small> <strong>אוריה החתי</strong> (שם, לט), <strong>מאי לאו דאתי</strong> <small>[האם לא ש</small>הוא <small>בא]</small> <strong>מחת?</strong> ודוחים: <strong>לא, דיתיב</strong> <small>[שהיה יושב,</small> מתגורר<small>]</small> <strong>בחת.</strong>
 ועוד שואלים: <strong>והאיכא</strong> <small>[והרי יש]</small> <strong>אתי הגיתי</strong> (שם טו, יט)! <strong>וכי תימא הכי נמי דיתיב</strong> <small>[ואם תאמר כך גם כן</small> הפירוש <small>שהיה יושב,</small> מתגורר<small>]</small> <strong>בגת,</strong> אבל היה יהודי — <strong>והא</strong> <small>[והרי]</small> בפתרון השאלה כיצד יכול היה דוד להשתמש בעטרת מלכם, אלילם של בני עמון, והרי אסור ליהנות מעבודה זרה, <strong>אמר רב נחמן: אתי הגיתי בא ובטלה</strong> מדין עבודה זרה. שהלכה היא שדווקא אם גוי מבטל עבודה זרה, כגון על ידי מעשה בזיון — בטל האיסור ממנה, ומכאן מוכח שהיה איתי הגיתי גוי!
 <strong>ועוד</strong> יש להקשות ש<strong>אמר רב יהודה אמר רב: ארבע מאות ילדים</strong> (אנשים צעירים) <strong>היו לו לדוד</strong> במחנהו, <strong>וכולם בני יפת תואר היו,</strong> שנולדו מאשת יפת תואר והיו גויים, <strong>וכולם</strong> היו <strong>מסתפרים קומי, ומגדלים בלורית היו</strong> כגויים, <strong>וכולם יושבים בקרוניות של זהב והיו מהלכים בראשי גייסות</strong> בצבאו של דוד, <strong>והן הן בעלי אגרופים של בית דוד</strong> שהיה בית דוד נשען על כוחם של אלה. משמע שבצבא דוד היו גם חיילים שלא היו מיוחסים! ומשיבים: ארבע מאות אלה לא היו ממש עם צבאו של דוד, אלא <strong>דאזלי לבעותי עלמא</strong> <small>[שהיו הולכים</small> בראש <small>להפחיד את הכל]</small> ולא היו מנויים ברשימת אנשי הצבא של המלך.
## דף עז.
 <big>א משנה</big> <strong>בת חלל זכר</strong> — <strong>פסולה מן הכהונה לעולם.</strong> כלומר, כל אשה מבניו או מבני בניו של החלל, אף לאחר כמה דורות, אסורה לכהונה משום פסול חללות. <strong>ישראל שנשא חללה</strong> — <strong>בתו כשירה לכהונה.</strong> ואילו <strong>חלל שנשא בת ישראל</strong> — <strong>בתו פסולה לכהונה. ר' יהודה אומר: בת גר זכר</strong> הריהי <strong>כבת חלל זכר</strong> ואף היא אסורה לכהונה.
 <strong>ר' אליעזר בן יעקב</strong> חולק עליו ו<strong>אומר: ישראל שנשא גיורת</strong> — <strong>בתו כשירה לכהונה, וגר שנשא בת ישראל</strong> — <strong>בתו כשירה לכהונה, אבל גר שנשא גיורת</strong> — <strong>בתו פסולה לכהונה. אחד גר ואחד עבדים</strong> <strong>משוחררים אפילו עד עשרה דורות</strong> בנותיהן פסולות לכהונה, <strong>עד שתהא אמו מישראל. ר' יוסי אומר: אף גר שנשא גיורת בתו כשירה לכהונה.</strong>
 <big>ב גמרא</big> <strong>מאי</strong> <small>[מה]</small> ענין <strong>לעולם</strong> שאמרנו, שבתו של חלל פסולה לעולם? ומסבירים: <strong>מהו דתימא</strong> <small>[שתאמר]</small> <strong>מידי דהוה</strong> <small>[כמו שהוא]</small> ביחס ל<strong>מצרי ואדומי, מה להלן</strong> במצרי ואדומי <strong>לאחר שלשה דורות</strong> מותרים צאצאיהם לבוא בקהל, <strong>אף כאן נמי</strong> <small>[גם כן],</small> <strong>לאחר שלשה דורות</strong> תהא בת מזרעו של חלל מותרת לכהונה, על כן <strong>קא משמע לן</strong> <small>[השמיע לנו]</small> שאיסור זה הוא לעולם.
 <big>ג</big> שנינו במשנה ש<strong>ישראל שנשא חללה</strong> — בתו כשירה לכהונה. ושואלים: <strong>מנא הני מילי</strong> <small>[מניין הדברים הללו]?</small> <strong>אמר ר' יוחנן משום</strong> (בשם) <strong>ר' שמעון: נאמר כאן "ולא יחלל זרעו בעמיו"</strong> (ויקרא כא, טו) <strong>ונאמר להלן "לא יטמא בעל בעמיו</strong> להחלו<strong>"</strong> (שם, ד), <strong>מה להלן</strong> איסור הכהנים ליטמא למת הוא רק לגבי <strong>זכרים ולא נקבות, אף כאן</strong> בענין חילול זרעו <strong>זכרים</strong> נפסלים ופוסלים את בתם לכהונה כשהם חללים <strong>ולא נקבות.</strong>
 ושואלים: <strong>אלא מעתה</strong> שהחילול נוגע לזכרים בלבד, <strong>בתו של כהן גדול</strong> מאלמנה <strong>תישתרי</strong> <small>[תהיה מותרת]</small> לכהונה! ודוחים: <strong>מי כתיב</strong> <small>[האם כתוב]</small> ש<strong>בנו</strong> מתחלל? <strong>"זרעו" כתיב</strong> <small>[נאמר]</small> ובכלל זרעו גם בתו, כאמור <strong>"לא יחלל זרעו בעמיו".</strong> אבל בת בתו חללה שהיא כבר דור שלישי, מותרת מכוח הגזירה שווה.
  ושואלים: אם כן  <strong>בת בנו תישתרי</strong> <small>[תהיה מותרת]!</small> ומשיבים: <strong>כתיב</strong> <small>[נאמר]</small> <strong>"לא יחלל זרעו", מקיש</strong> (משווה) הכתוב <strong>זרעו לו, מה הוא בתו פסולה, אף בנו</strong> של הכהן הגדול <strong>בתו פסולה.</strong> ושואלים: אם כן <strong>בת בתו תיתסר</strong> <small>[תאסר]</small> מאותו טעם, שכמו שבתו פסולה כך בת בתו מישראל פסולה! ומשיבים: <strong>אם כן</strong> אתה אומר שגם בת בתו פסולה, <strong>גזירה שוה</strong> מ"לא יטמא בעל בעמיו" שלמדים ממנה דין חילול רק לזכרים <strong>מאי אהני ליה</strong> <small>[מה הועילה לו]?</small> אלא באה ללמד שבת בתו כשירה.
 <big>ד</big> שנינו במשנה שה<strong>חלל שנשא בת ישראל</strong> — <strong>בתו פסולה</strong> לכהונה. ותוהים: <strong>הא תנא ליה רישא</strong> <small>[הרי</small> כבר <small>שנה</small> דבר <small>זה</small> <small>בתחילה]</small> <strong>"בת חלל זכר פסולה מן הכהונה לעולם"!</strong> ומשיבים: <strong>איידי דתנא רישא</strong> <small>[מתוך ששנה בראשה]</small> של הפיסקה <strong>ישראל שנשא חללה, תנא נמי סיפא</strong> <small>[שנה גם כן בסופה]</small> <strong>חלל שנשא בת ישראל</strong> כדי להשלים את הענין.
  ומעירים:  <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' דוסתאי בן יהודה, דתניא</strong> <small>[ש</small>כן <small>שנינו</small> בברייתא<small>]:</small> <strong>ר' דוסתאי בן יהודה אומר: כשם שבני ישראל מקוה טהרה לחללות,</strong> כלומר, שחללה שנישאה לבן ישראל בטל מזרעה איסור חללות ובתה כשירה לכהונה, <strong>כך בנות ישראל מקוה טהרה לחללים</strong> ובנותיהם כשירות. ושואלים: <strong>מאי טעמיה</strong> <small>[מה טעמו]</small> של <strong>ר' דוסתאי בר' יהודה?</strong> ומסבירים, <strong>אמר קרא</strong> <small>[הכתוב]:</small> <strong>"לא יחלל זרעו בעמיו",</strong> לומר: <strong>בעם אחד הוא דמיחל</strong> <small>[שמחלל],</small> כאשר גם הוא וגם אשתו חללים, אבל <strong>בשני עממים אינו מיחל</strong> <small>[מחלל]</small> וישראל לענין זה נחשבים לגבי כהנים כעם אחר.
 <strong>תנו רבנן</strong> <small>[שנו חכמים]:</small> ממה שנאמר <strong>"לא יחלל זרעו" אין לי אלא זרעו</strong> שמתחלל, ואולם <strong>היא עצמה,</strong> האשה שבא עליה כהן באיסור, <strong>מנין</strong> שנפסלת לכהונה? <strong>אמרת</strong> (אומר אתה): <strong>קל וחומר,</strong> <strong>מה זרעו שלא עבר עבירה</strong> — <strong>מתחלל, היא שעברה עבירה</strong> — <strong>אינו דין שמתחללת?</strong>
 ומקשים: <strong>הוא,</strong> הכהן <strong>עצמו יוכיח, שעבר עבירה ואין מתחלל,</strong> שלמרות שנאסר בעבודה כשהוא נשוי לה, הרי כאשר נפרד ממנה — נעשה שוב כשר. ודוחים: <strong>מה להוא,</strong> לכהן עצמו, <strong>שכן אין</strong> איש <strong>מתחלל בכל מקום,</strong> שהרי לא מצאנו דוגמה שכהן מתחלל או נפסל על ידי ביאה אסורה, <strong>תאמר בהיא,</strong> באשה, <strong>שמתחללת בכל מקום,</strong> כגון שבא עליה פסול שהיא נעשית זונה ופסולה לכהונה לעולם.
 <strong>ואם נפשך לומר</strong> ולטעון כנגד סברה זו שאמרנו, הרי יש לכך ראיה אחרת: <strong>אמר קרא</strong> <small>[הכתוב]</small> <strong>"לא יחלל זרעו",</strong> וכוונת הדברים: <strong>לא יחולל זה שהיה כשר ונתחלל,</strong> שלשון חילול אינה מתאימה לזרעו, שהרי מעולם לא היה כשר, אלא בא ללמד על האשה שבא עליה באיסור שמת חילה היתה כשירה ולכן אפשר לומר עליה שמתחללת.
  ושואלים:  <strong>מאי</strong> <small>[מה]</small> הענין של <strong>"אם נפשך לומר",</strong> מה היה הנימוק שאפשר היה לומר כנגד הסברה שנאמרה מתחילה? ומסבירים: <strong>וכי תימא איכא למיפרך</strong> <small>[ואם תאמר יש</small> מקום <small>לפרוך],</small> לשבור את ההשוואה: <strong>מה לזרעו</strong> — <strong>שכן יצירתו בעבירה,</strong> ולכן אין ללמוד מכאן לגבי האשה — וכנגד טענה זו <strong>אמר קרא</strong> <small>[הכתוב]</small> <strong>"לא יחלל", לא יחולל</strong> — <strong>זה שהיה כשר ונתחלל.</strong>
 <big>ד</big> <strong>תנו רבנן</strong> <small>[שנו חכמים]:</small> <strong>איזו היא חללה</strong> — <strong>כל שנולדה מן הפסולים.</strong> ושואלים: <strong>מאי</strong> <small>[מה</small> פירוש<small>]</small> <strong>"פסולים"? אילימא</strong> <small>[אם תאמר]</small> <strong>פסולים לו,</strong> שהאשה אסורה לאדם זה מטעם קירבה או מטעם אחר, <strong>הרי מחזיר גרושתו</strong> אחרי שנישאה לאחר ש<strong>פסולה לו ו</strong>בכל זאת <strong>בניה כשרים, דכתיב</strong> <small>[שנאמר]</small> בענין זה <strong>"תועבה היא"</strong> (דברים כד, ד) ואנו למדים מן ההדגשה של "היא" לומר: <strong>היא תועבה, ואין בניה תועבים,</strong> שהם כשרים לגמרי!
 <strong>אמר רב יהודה: הכי קאמר</strong> <small>[כך אמר]</small> <strong>איזו היא חללה</strong> — <strong>כל שנולדה מן פסול כהונה.</strong> ותוהים: <strong>נולדה</strong> — <strong>אין</strong> <small>[כן].</small> <strong>לא נולדה</strong> — <strong>לא?</strong> ו<strong>הרי אלמנה,</strong> או <strong>גרושה,</strong> או <strong>זונה</strong> שנבעלו לכהן, ש<strong>לא נולדה</strong> מפסול כהונה <strong>וקא הויא</strong> <small>[והריהי]</small> <strong>חללה!</strong>
 <strong>אמר רבה: הכי קאמר</strong> <small>[כך אמר],</small> כך יש להבין: <strong>איזו חללה מוזכרת שלא היה לה שעת הכושר כלל,</strong> שמלידתה היתה פסולה — <strong>כל שנולדה מן פסול כהונה.</strong> ושואלים: <strong>מאי</strong> <small>[מה</small> פירוש<small>]</small> <strong>"מוזכרת",</strong> היכן היא מוזכרת? <strong>אמר רב יצחק בר אבין: הכי קאמר</strong> <small>[כך אמר]:</small> <strong>איזו היא חללה שעיקרה מדברי תורה ואין צריכין לפרש</strong> ולדרוש בענין זה <strong>מדברי סופרים</strong> — <strong>כל שנולדה מן פסולי כהונה</strong> שבמפורש נאמר "לא יחלל זרעו", אבל זו שבא עליה כהן באיסור איננה מוזכרת בתורה, ונלמדה מדברי סופרים.
 <big>ה</big> <strong>תנו רבנן</strong> <small>[שנו חכמים]:</small> כהן גדול אם נשא <strong>אלמנה אלמנה אלמנה</strong> — <strong>אינו חייב</strong> מלקות <strong>אלא אחת.</strong> וכן <strong>גרושה גרושה גרושה</strong> — <strong>אינו חייב אלא אחת.</strong>
 אם נשא אשה שהיא גם <strong>אלמנה ו</strong>גם <strong>גרושה ו</strong>גם <strong>חללה</strong> וגם <strong>זונה, בזמן שהם כסדר,</strong> שכך אירעו הדברים שקודם התאלמנה ואחר כך נישאה לאחר ונתגרשה, ואחר כך נישאה לכהן ונתחללה, ואחר כך בא עליה גוי או איסור ערוה ונעשתה זונה — <strong>חייב</strong> מלקות <strong>על כל אחת ואחת</strong> מן העבירות הללו בכל פעם שבא עליה. ואולם אם <strong>זינתה</strong> תחילה <strong>ו</strong>אחר כך <strong>נתחללה</strong> על ידי ביאת כהן שנישאת לו, <strong>ו</strong>אחר כך <strong>נתגרשה,</strong> ונישאה לאחר <strong>ונתארמלה</strong> (נתאלמנה) — <strong>אינו חייב</strong> כהן גדול הנושא אותה <strong>אלא אחת.</strong>
 ומבארים: <strong>אמר מר</strong> <small>[החכם]:</small> <strong>אלמנה אלמנה אלמנה אינו חייב אלא אחת.</strong> ושואלים: <strong>האי</strong> <small>[זו]</small> <strong>אלמנה</strong> שאמרנו שלוש פעמים <strong>היכי דמי</strong> <small>[כיצד היא בדיוק]?</small> <strong>אילימא</strong> <small>[אם תאמר]</small> <strong>שבא</strong> על שלוש אלמנות, <strong>על אלמנת ראובן, ועל אלמנת שמעון, ועל אלמנת לוי, אמאי</strong> <small>[מדוע]</small> <strong>אינו חייב אלא אחת?</strong>
## דף עז:
 <strong>הרי גופין מוחלקים,</strong> כלומר, כל אחת מאלה היא גוף לעצמו, <strong>הרי שמות מוחלקים,</strong> שבכל אחת יש שם של איסור לעצמו וברור שילקה על כל ביאה!
 <strong>אלא</strong> תאמר <strong>שבא על אלמנה אחת שלש ביאות.</strong> ונברר: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> ש<strong>לא אתרו ביה</strong> <small>[התרו בו]</small> בין ביאה לביאה — <strong>פשיטא</strong> <small>[פשוט,</small> מובן מאליו<small>]</small> ש<strong>אינו חייב אלא אחת,</strong> שהרי אינו לוקה אלא לאחר התראה, והתראה אחת היתה לשלוש הביאות ואין בכך שום חידוש.
 <strong>אלא</strong> תאמר <strong>דאתרו ביה אכל חדא וחדא</strong> <small>[שהתרו בו על כל אחת ואחת]</small> מן הביאות — <strong>אמאי</strong> <small>[מדוע]</small> <strong>אינו חייב אלא אחת? והתנן</strong> <small>[והרי שנינו</small> במשנה<small>]:</small> <strong>נזיר שהיה שותה יין כל היום כולו</strong> — <strong>אינו חייב</strong> משום שתיית יין <strong>אלא אחת</strong>. <strong>אמרו לו "אל תשתה" "אל תשתה" והוא שותה</strong> — <strong>חייב על כל אחת ואחת,</strong> על כל שתיה שלאחר התראה!
  ומשיבים:  <strong>לא צריכא</strong> <small>[נצרכה]</small> אלא לאופן <strong>שבא</strong> פעם אחת <strong>על אלמנת ראובן שהיתה</strong> קודם <strong>אלמנת שמעון שהיתה</strong> קודם <strong>אלמנת לוי. מהו דתימא</strong> <small>[שתאמר]</small> <strong>הרי</strong> כאן <strong>שמות מוחלקים,</strong> שהרי היא אלמנה משלושה בעלים וילקה שלוש פעמים, על כן <strong>קא משמע לן</strong> <small>[השמיע לנו]</small> ש<strong>גופים מוחלקים בעינן</strong> <small>[צריכים אנו]</small> כדי להענישו בכמה עונשים <strong>וליכא</strong> <small>[ואין כאן]</small> ולכן לוקה רק פעם אחת.
  שנינו שאם בא על <strong>"אלמנה וגרושה וחללה זנה"</strong> (ויקרא כא, יד) — חייב על כולן אם היה זה לפי הסדר הזה. ושואלים: <strong>האי תנא מאי קסבר</strong> <small>[תנא זה מה</small> הוא <small>סבור]?</small> <strong>אי קסבר</strong> <small>[אם סבור</small> הוא<small>]</small> ש<strong>איסור חל על איסור,</strong> שאם חל איסור על חפץ או אדם יכול גם איסור נוסף לחול עליו, אם כן <strong>איפכא נמי</strong> <small>[ההיפך גם כן],</small> שגם אם היתה תחילה זונה ואחר כך נתחללה יהיו בה כל אותם איסורים! <strong>ואי קסבר</strong> <small>[ואם סבור</small> הוא<small>]</small> ש<strong>אין איסור חל על איסור</strong> — <strong>אפילו כסדר הזה נמי</strong> <small>[גם כן]</small> <strong>לא!</strong>
 <strong>אמר רבא: האי תנא</strong> <small>[תנא זה]</small> <strong>איסור חל על איסור</strong> בכלל <strong>לית ליה</strong> <small>[אין לו]</small> ולדעתו אין איסור חל על איסור, אבל <strong>איסור מוסיף אית ליה</strong> <small>[יש לו],</small> שאם האיסור השני יש בו תוספת לגבי האיסור הראשון — אזי חל איסור על איסור. כיצד?
 <strong>אלמנה אסורה לכהן גדול ושריא</strong> <small>[ומותרת]</small> <strong>לכהן הדיוט.</strong> כיון ש<strong>הויא לה</strong> <small>[נעשתה]</small> <strong>גרושה, מיגו דאיתוסף לה איסורא</strong> <small>[מתוך שנוסף לה איסור]</small> <strong>לגבי כהן הדיוט</strong> — <strong>איתוסף לה איסורא</strong> <small>[נוסף לה</small> גם <small>איסור]</small> <strong>לגבי כהן גדול, ועדיין שריא למיכל</strong> <small>[מותרת</small> היא <small>לאכול]</small> <strong>בתרומה</strong> אם היא בת כהן. אם <strong>הויא לה</strong> <small>[נהייתה]</small> <strong>חללה</strong> על ידי ביאת כהן, <strong>מיגו דאיתוסף איסורא</strong> <small>[מתוך שנוסף איסור]</small> עליה, שאסורה <strong>למיכל</strong> <small>[לאכול]</small> <strong>בתרומה, איתוסף איסורא</strong> <small>[נוסף</small> בה <small>איסור]</small> חללה גם <strong>לגבי כהן גדול</strong> שבא עליה נוסף על איסור אלמנה וגרושה שיש עליה, לכן רק לפי הסדר הזה חייב על כולן, אבל בסדר אחר — לא.
  אך יש לשאול <strong>אלא זונה מאי</strong> <small>[מה]</small> <strong>איסור מוסיף אית</strong> <small>[יש]</small> <strong>בה?</strong> שאין איסור יתר בזונה מאשר בחללה! <strong>אמר רב חנא בר רב קטינא: הואיל ושם זנות פוסל בישראל,</strong> כלומר, אף שזונה בהגדרה המדוייקת שלה לענין כהונה (אשה שנבעלה לפסול לה) אינה אסורה אלא לכהנים, ואין בה תוספת על איסור חללה, מכל מקום שם זנות במשמעות הרחבה שלה, כגון לגבי אשת איש שזנתה — פוסל בישראל, שאשה כזו נאסרת לבעלה. ומתוך שאפשר לראות בכך איסור נוסף הריהו חל גם על איסור חללה.
 <strong>תני תנא קמיה</strong> <small>[שנה חוזר המשניות לפני]</small> <strong>רב ששת</strong> ברייתא זו: <strong>כל שהוא ב"יקח",</strong> כלומר, כל אשה הכלולה בנשים שעליהן חל האמור בכהן גדול "בתולה מעמיו יקח" (שם, יד), אם נושא אשה כגון זו כשהיא אלמנה או גרושה <strong>הרי הוא</strong> עובר <strong>ב"לא יקח". כל שאינו ב"יקח" אינו ב"לא יקח", פרט לכהן גדול שבא על אחותו</strong> שהיתה <strong>אלמנה,</strong> שהואיל ואסורה עליו משום אחותו בהיותה בתולה ואינה ב"יקח", אין הוא מתחייב עליה משום "לא יקח" אם נשא אותה כשהיא אלמנה או גרושה.
 <strong>אמר ליה</strong> <small>[לו]</small> רב ששת: <strong>דאמר</strong> <small>[</small>זה <small>שאמר]</small> <strong>לך,</strong> זה ששנה ברייתא זו, <strong>מני</strong> <small>[</small>שיטת <small>מי היא]</small> — שיטת <strong>ר' שמעון היא,</strong> ש<strong>אמר</strong> בכלל: <strong>אין איסור חל על איסור</strong> ומשום כך אין אחותו האסורה עליו כבר, נאסרת ב"לא יקח". <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון אומר: האוכל נבילה ביום הכפורים פטור</strong> מכרת על אכילה של יום הכיפורים, מכיון שחל עליו קודם איסור אכילה של נבילה. <strong>דאי רבנן</strong> <small>[שאם</small> שיטת <small>חכמים</small> היא<small>],</small> <strong>הא אמרי</strong> <small>[הרי אומרים</small> הם<small>]:</small> <strong>איסור חל על איסור.</strong>
 ודוחים: <strong>אפילו תימא רבנן</strong> <small>[תאמר</small> שהברייתא לענין "יקח" כדברי <small>חכמים],</small> <strong>כי אמרי רבנן</strong> <small>[כאשר אמרו חכמים]</small> ש<strong>איסור חל על איסור</strong> — <strong>הני מילי</strong> <small>[דברים אלה]</small> אמורים כשהאיסור השני הוא <strong>איסור חמור</strong> ואז הוא חל <strong>על איסור קל</strong> (כגון איסור יום הכיפורים על איסור נבילה), <strong>אבל איסור קל על איסור חמור</strong> — <strong>לא חייל</strong> <small>[אינו חל]</small> וכאן איסור אחותו שעונשו כרת חמור מאיסור "אלמנה... לא יקח" שעונשו מלקות.
 <strong>איכא דאמרי</strong> <small>[יש שאומרים]</small> שכך אמר לו רב ששת: <strong>הא מני</strong> <small>[זו</small> שיטת <small>מי היא]</small> — שיטת <strong>רבנן</strong> <small>[חכמים]</small> <strong>היא דאמרי</strong> <small>[שאומרים]:</small> <strong>איסור חל על איסור. וכי אמר</strong> <strong>י רבנן</strong> <small>[וכאשר אומרים חכמים]</small> <strong>איסור חל על איסור, הני מילי</strong> <small>[דברים אלה</small> אמורים<small>]</small> ב<strong>איסור חמור</strong> שחל <strong>על איסור קל, אבל איסור קל על איסור חמור</strong> — <strong>לא חייל</strong> <small>[אינו חל].</small> <strong>דאי</strong> <small>[שאם</small> לשיטת<small>]</small> <strong>ר' שמעון</strong> — <strong>השתא</strong> <small>[עכשיו,</small> הרי<small>]</small> אפילו <strong>איסור חמור על איסור קל לא חייל</strong> <small>[אינו חל],</small> <strong>איסור קל על איסור חמור מיבעיא</strong> <small>[נצרכה]</small> לומר שאינו חל? והרי אין כאן כל חידוש!
  ודוחים:  <strong>מהו דתימא</strong> <small>[שתאמר]:</small> <strong>איסור כהונה שאני</strong> <small>[שונה],</small> שיש בו איסורים מרובים ומיוחדים, ושמא בכהנים יחול איסור על איסור, על כן <strong>קא משמע לן</strong> <small>[השמיע לנו]</small> שאף בזה פוטר ר' שמעון.
 <big>א</big> <strong>אמר ליה</strong> <small>[לו]</small> <strong>רב פפא לאביי: ישראל הבא על אחותו</strong> — ברור לנו כי <strong>זונה משוי לה</strong> <small>[עושה</small> הוא <small>אותה]</small> ואסורה לכהן, שהרי נבעלה לזה שאסורה לו. אבל האם <strong>חללה משוי לה</strong> <small>[עושה</small> הוא <small>אותה]</small> וכהן הבא עליה חייב גם משום חללה, <strong>או לא משוי לה</strong> <small>[אינו עושה אותה]</small> חללה?
 וצדדי השאלה: <strong>מי אמרינן</strong> <small>[האם אנו אומרים]</small> כי <strong>קל וחומר</strong> הוא: <strong>מחייבי לאוין,</strong> כאשר בא כהן על אשה האסורה לכהונה, שאיסורים אלה הם רק איסורי לאו, <strong>הויא</strong> <small>[נעשית היא]</small> <strong>חללה, מחייבי כריתות לא כל שכן</strong> שתיעשה חללה? <strong>או דילמא</strong> <small>[שמא]</small> <strong>אין חללה אלא מאיסור כהונה? אמר ליה</strong> <small>[לו]</small> אביי: <strong>אין (איסור) חללה אלא מאיסור כהונה בלבד.</strong>
 <strong>אמר רבא: מנא הא מילתא דאמור רבנן</strong> <small>[מניין דבר זה שאמרו חכמים]</small> <strong>אין חללה אלא מאיסור כהונה</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא יאמר</strong> במפורש איסור <strong>גרושה בכהן גדול ותיתי</strong> <small>[ותבוא,</small> תלמד<small>]</small> הלכה זו <strong>בקל וחומר מכהן הדיוט, ואנא אמינא</strong> <small>[ו</small>כך <small>אני אומר]</small> מדעתי: <strong>השתא</strong> <small>[עכשיו,</small> הרי<small>]</small> <strong>לכהן הדיוט אסורה</strong> גרושה, <strong>לכהן גדול מיבעיא</strong> <small>[נצרכה</small> לומר<small>]?</small> אם כן <strong>למה נאמרה</strong> גרושה בכהן גדול — כדי ללמדנו: <strong>כשם שחלוקה גרושה מזונה וחללה בכהן הדיוט,</strong> שיש בה איסור לאו בפני עצמו ללקות עליו — <strong>כך חלוקה בכהן גדול,</strong> אם היתה גרושה וחללה.
  ותוהים:  <strong>פשיטא</strong> <small>[פשוט,</small> מובן מאליו<small>]</small> שכן הוא, וכי <strong>מיגרע גרעה</strong> <small>[גרועה היא]</small> יותר? שהרי איסור זה חל עליו גם בהיותו כהן הדיוט ובודאי אינו בטל ממנו כשנעשה כהן גדול. <strong>אלא</strong> כך צריך לומר: <strong>כשם שחלוקה גרושה מזונה וחללה בכהן הדיוט</strong> וחייב על כל אחת בנפרד — <strong>כך אלמנה חלוקה מגרושה וחללה זונה בכהן גדול,</strong> שלמרות שנאמרו בלאו אחד, יש בה איסור מיוחד לעצמו.
  ועוד יש לשאול: <strong>חללה למה נאמרה</strong> בכהן גדול? והרי נאסרה עליו אף בהיותו הדיוט! אלא באה חזרה זו ללמד כי <strong>אין חללה אלא מאיסור כהונה. זונה למה נאמרה</strong> בכהן גדול כיון שהיא אסורה גם בכהן הדיוט? — <strong>נאמר כאן</strong> בכהן גדול איסור על <strong>"זנה"</strong> (ויקרא כא, יד), <strong>ונאמר להלן</strong> בכהן הדיוט איסור על <strong>"זנה"</strong> (שם ז), <strong>מה כאן</strong> בכהן גדול הבא על הזונה <strong>זרעו חולין,</strong> כלומר, חלל (שנאמר: "ולא יחלל זרעו". שם טו), <strong>אף להלן</strong> בכהן הדיוט <strong>זרעו חולין,</strong> כלומר, חלל.
 <strong>אמר רב אשי: הילכך</strong> <small>[על כן],</small> <strong>כהן הבא על אחותו</strong>
## דף עח.
 <strong>זונה משוי לה</strong> <small>[עושה</small> הוא <small>אותה],</small> כיון שנבעלה לפסול לה, ואולם <strong>חללה לא משוי לה</strong> <small>[אינו עושה אותה],</small> כי פסולה אינו משום איסור כהונה אלא בגלל איסור ערוה. אם <strong>חזר</strong> אחיה, או כהן אחר <strong>ובא עליה</strong> — <strong>עשאה</strong> על ידי ביאה זו <strong>חללה,</strong> שהוא חוזר ופוסלה בתורת כהן הבא על הזונה.
 <big>א</big> <strong>אמר רב יהודה: כהן גדול באלמנה לוקה שתים,</strong> שני עונשי מלקות: <strong>אחת משום</strong> שעבר על הלאו <strong>"לא יקח"</strong> (ויקרא כא, יד) <strong>ואחת משום "לא יחלל"</strong> (שם טו), שמחלל את האשה שבא עליה. ושואלים: <strong>ולילקי נמי</strong> <small>[ושילקה גם כן]</small> עונש מלקות שלישי <strong>משום "לא יחלל זרעו",</strong> שהרי בניו ממנה הם חללים! ומשיבים: מדובר <strong>בשלא גמר ביאתו,</strong> שאינו ראוי להוליד בביאה זו, ולכן אינו לוקה משום חילול זרעו אלא רק על זה שחילל אותה בביאתו זו.
 <strong>מתיב</strong> <small>[מקשה]</small> על דברי רב יהודה <strong>רבא</strong> ממה ששנינו: כהן גדול הבא על <strong>אלמנה ו</strong>שהיתה קודם לכן <strong>גרושה</strong> — <strong>לוקה משום שני שמות</strong> (איסורים), <strong>מאי לאו</strong> <small>[האם לא]</small> <strong>שני שמות ותו לא</strong> <small>[ולא עוד]!</small> משמע שלוקה רק אחת משום אלמנה ואחת משום גרושה!
 ודוחים: <strong>לא, שני שמות על זה,</strong> שלוקה פעמיים משום אלמנה (משום "לא יקח" ומשום "לא יחלל") <strong>ושני שמות על זה,</strong> שלוקה פעמיים משום גרושה (משום "גרושה... לא יקח", ומשום "לא יחלל").
  ומקשים:  <strong>אי הכי אימא סיפא</strong> <small>[אם כך אמור</small> את <small>סופה]</small> של אותה משנה: אם בא על <strong>גרושה וחלוצה</strong> — <strong>אינו חייב אלא על אחת,</strong> שעל חלוצה אינו לוקה לפי שאינה אסורה לו מן התורה. והרי לפי מה שאמרנו לוקה על גרושה שתים! ומשיבים: <strong>הכי קאמר</strong> <small>[כך אמר]:</small> <strong>אינו חייב אלא על</strong> עבירה <strong>אחת</strong> של גרושה, <strong>ולעולם</strong> חייב על אותה עבירה של גרושה שני עונשי מלקות משום <strong>שני שמות.</strong>
 ושואלים: <strong>וחלוצה</strong> אסורה לכהן רק <strong>דרבנן</strong> <small>[מדברי סופרים]?</small> <strong>והתניא</strong> <small>[והרי שנינו</small> בברייתא<small>]:</small> נאמר שאסור לכהן לשאת <strong>גרושה</strong> — <strong>אין לי אלא גרושה, חלוצה מנין</strong> — <strong>תלמוד לומר "ואשה</strong> גרושה<strong>"</strong> (ויקרא כא, ז), שבא לרבות גם חלוצה, שהיא מעין גרושה! ודוחים: אף על פי כן, איסור זה רק <strong>מדרבנן, וקרא אסמכתא בעלמא</strong> <small>[והכתוב סמך בלבד]</small> הוא, ולא ראיה גמורה.
 <strong>אמר אביי:</strong> כהן ש<strong>קידש</strong> אשה אסורה לו — <strong>לוקה, בעל</strong> אשה אסורה — <strong>לוקה</strong> מלקות נוספות. ומסבירים: אם <strong>קידש</strong> — <strong>לוקה משום "לא יקח",</strong> אם גם <strong>בעל</strong> — <strong>לוקה משום "לא יחלל". רבא אמר:</strong> אם <strong>בעל</strong> — <strong>לוקה, לא בעל</strong> — <strong>אינו לוקה</strong> כלל. <strong>משום דכתיב</strong> <small>[שנאמר]:</small> <strong>"לא יקח... ולא יחלל", מה טעם</strong> אמרו <strong>לא יקח</strong> — <strong>משום לא יחלל</strong> שאינו מתחייב בלקיחה (קידושין) בלבד בלא ביאה המביאה לחילול.
 <strong>ו</strong>מעירים שלמרות שאביי סבור שיש איסור בקידושין בעצמם, <strong>מודה אביי ב</strong>אדם מישראל ה<strong>מחזיר גרושתו</strong> לאחר שנישאה לאחר ונתגרשה או נתאלמנה, <strong>שאם קידש</strong> אותה <strong>ולא בעל</strong> — <strong>שאינו לוקה.</strong> ומדוע — שכן <strong>"לקחתה להיות לו לאשה"</strong> (דברים כד, ד) <strong>אמר רחמנא</strong> <small>[אמרה תורה]</small> בענין זה, משמע שאין איסור בקידושין ("לקחתה") אלא אם כן היתה בהם אישות ("לאשה"), <strong>והא ליכא</strong> <small>[והרי אין כאן]</small> אישות, שהרי לא בא עליה.
 <strong>ו</strong>מצד שני <strong>מודה רבא בכהן גדול באלמנה, שאם בעל ולא קידש</strong> — <strong>שלוקה</strong> גם על הבעילה בלבד, כי <strong>"ולא יחלל זרעו בעמיו" אמר רחמנא</strong> <small>[אמרה תורה]</small> <strong>והרי הוא חילל</strong> אותה בביאתו. <strong>ושניהם מודים במחזיר גרושתו, שאם בעל ולא קידש</strong> — <strong>שאינו לוקה,</strong> משום <strong>דרך ליקוחין אסרה תורה</strong> (כאמור "לקחתה"), ולא אסרה באיסור זה את הביאה בלבד.
 <big>ב</big> שנינו במשנה ש<strong>ר' יהודה אומר: בת גר זכר</strong> הריהי <strong>כבת חלל</strong> זכר ואסורה לכהונה. <strong>תניא</strong> <small>[שנויה</small> ברייתא<small>],</small> <strong>ר' יהודה אומר: בת גר זכר</strong> הריהי <strong>כבת חלל זכר</strong> ופסולה לכהונה. <strong>והדין</strong> (בסברה, במידת קל וחומר) <strong>נותן</strong> שנאמר כך: שהרי <strong>מה חלל, שבא מטפה כשרה,</strong> ששני הוריו מישראל — בכל זאת <strong>בתו פסולה</strong> לכהונה, <strong>גר שבא מטפה פסולה</strong> של גוי — <strong>אינו דין שבתו פסולה</strong> לכהונה?
 ויש לדחות: <strong>מה לחלל, שכן יצירתו בעבירה,</strong> מה שאין כן גר שלא היתה כל עבירה ביצירתו, ששני הוריו הגויים היו מותרים זה בזה. ויש לומר: <strong>כהן גדול באלמנה יוכיח, שאין יצירתו</strong> של הבועל <strong>בעבירה</strong> ובכל זאת <strong>בתו פסולה</strong> לכהונה.
 ודוחים: <strong>מה לכהן גדול באלמנה</strong> — <strong>שכן ביאתו בעבירה</strong> ולכן בתו פסולה! ויש לומר <strong>חלל יוכיח,</strong> שאף שאין ביאתו בעבירה — בתו פסולה.
 <strong>וחזר הדין,</strong> שאפשר לדחות כל ראיה לעצמה ולחזור ולהתדיין בנושא זה הלוך ושוב, ו<strong>לא ראי זה כראי זה,</strong> אין מקרה זה דומה לזה ולא זה דומה לזה, <strong>הצד השוה שבהן</strong> — <strong>שאינן ברוב הקהל,</strong> ששניהם יוצאים מכלל ישראל הכשרים, אם משום יצירתם או משום ביאתם בעבירה, והבת מהם פסולה לכהונה, <strong>אף אני אביא את הגר שאינו ברוב הקהל ו</strong>משום כך <strong>בתו פסולה.</strong>
 ודוחים: <strong>מה להצד השוה שבהן</strong> — <strong>שכן יש בהם צד עבירה,</strong> מה שאין כן בגר!
  ומתקנים:  <strong>לא תימא</strong> <small>[אל תאמר]</small> <strong>כהן גדול באלמנה יוכיח, אלא אימא</strong> <small>[אמור]:</small> <strong>מצרי ראשון</strong> שנשא גיורת מצרית <strong>יוכיח,</strong> שאף שביאתו במצרית אינה בעבירה — מכל מקום הוולדות פסולים שרק אחרי שלושה דורות ראויים הם לבוא בקהל.
  ויש לדחות: <strong>מה למצרי ראשון</strong> — <strong>שכן אינו ראוי לבא בקהל</strong> כלל. ויש לומר: <strong>חלל יוכיח</strong> שהוא מותר לבוא בקהל ובכל זאת בתו פסולה לכהונה.
 <strong>וחזר הדין,</strong> שכן מחלל בלבד אי אפשר ללמוד, שהרי יצירתו בעבירה. <strong>לא ראי זה כראי זה, הצד השוה שבהן</strong> — <strong>שאינן ברוב קהל, ובתו פסולה. אף אני אביא את הגר שאינו ברוב קהל ובתו פסולה.</strong>
 ויש לדחות: <strong>מה להצד השוה שבהן</strong> — <strong>שכן פוסלים</strong> את הכהנת <strong>בביאתם</strong> מה שאין כן בגר. <strong>ו</strong>על כך משיבים: <strong>רבי יהודה</strong> אכן סבור: <strong>גר נמי</strong> <small>[גם כן]</small> <strong>פוסל בביאתו</strong> את הכהנת, <strong>ומייתי לה</strong> <small>[ומביא,</small> לומד את הדבר הזה<small>]</small> <strong>במה הצד מהאי דינא</strong> <small>[מתוך דין</small> קל וחומר <small>זה]</small> מחלל.
 <big>ג</big> שנינו במשנה ש<strong>ר' אליעזר בן יעקב אומר</strong> ש<strong>גר</strong> שנשא בת ישראל — בתו כשרה לכהונה. <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחי אומר: גיורת פחותה מבת שלש שנים ויום אחד</strong> — <strong>כשרה לכהונה, שנאמר</strong> לאחר מלחמת מדין: <strong>"וכל הטף בנשים... החיו לכם"</strong> (במדבר לא, יח), <strong>והלא פינחס</strong> הכהן <strong>היה עמהם</strong> והתיר הכתוב לכולם לקחת נשים אלו, משמע שהבנות הקטנות מותרות אף לכהנים. <strong>ורבנן</strong> <small>[וחכמים]</small> מה הם אומרים? לדעתם <strong>"החיו לכם"</strong> כוונתו <strong>לעבדים ולשפחות,</strong> אבל לא לאישות.
  ומעירים:  <strong>וכולן,</strong> כל התנאים שנחלקו במשנה, <strong>מקרא אחד דרשו:</strong> שנאמר על הכהנים <strong>"אלמנה וגרושה לא יקחו להם לנשים כי אם בתולת מזרע בית ישראל"</strong> (יחזקאל מד, כב); <strong>ר' יהודה סבר: עד דאית</strong> <small>[שיש]</small> <strong>כל זרע מישראל,</strong> ולכן אם אחד מן ההורים הוא גר, אין זה נקרא מישראל. <strong>ר' אליעזר בן יעקב סבר: "מזרע</strong> ישראל <strong>"</strong>משמע <strong>ואפילו מקצת זרע</strong> ולכן אם אחד ההורים הוא ישראלי, הרי זה בכלל "מזרע ישראל".
 <strong>ר' יוסי</strong> האומר שאף בת של גר וגיורת מותרת לכהונה <strong>סבר: מי שנזרעו בישראל,</strong> והרי בני גרים אף הם נזרעו ונוצרו כאשר היו בישראל. ואילו <strong>ר' שמעון בן יוחי</strong> המכשיר גיורת בת פחות משלוש שנים ויום אחד <strong>סבר:</strong> "בתולות מזרע ישראל" הכוונה <strong>מי שנזרעו בתוליה בישראל,</strong> שמשעה שבתוליה נחשבים לעניין ביאה (בהיותה בת שלש) היתה כבר בישראל.
 <strong>אמר ליה</strong> <small>[לו]</small> <strong>רב נחמן לרבא:</strong>
## דף עח:
 <strong>האי קרא</strong> <small>[פסוק זה]</small> שדרשו אותו התנאים, האמנם <strong>רישא</strong> <small>[ראשו]</small> מדבר <strong>בכהן גדול</strong> (כאמור: "כי אם בתולות") <strong>וסיפא</strong> <small>[וסופו]</small> <strong>בכהן הדיוט</strong> (שנאמר: "והאלמנה אשר תהיה אלמנה מכהן יקחו")?! <strong>אמר ליה</strong> <small>[לו]:</small> <strong>אין</strong> <small>[כן],</small> כך יש לפרש.
  שאל אותו: <strong>וכתב קרא הכי</strong> <small>[ו</small>האם <small>המקרא נכתב כך],</small> שעוסק בפסוק אחד בשני נושאים שונים בלי להבדילם זה מזה? <strong>אמר ליה</strong> <small>[לו]:</small> <strong>אין</strong> <small>[כן],</small> וכיוצא בזה מצאנו <strong>דכתיב</strong> <small>[שנאמר]:</small> <strong>"ונר אלהים טרם יכבה ושמואל שכב בהיכל ה'"</strong> (שמואל א ג, ג), וכמשמעו מקרא זה תמוה — איך ייתכן ששמואל שכב בהיכל? <strong>והלא אין</strong> רשות <strong>ישיבה בעזרה אלא למלכי בית דוד בלבד,</strong> וכל שכן שכיבה! <strong>אלא</strong> כך צריך לפרש את הכתוב: <strong>"</strong>ו<strong>נר אלהים טרם יכבה"</strong> — <strong>בהיכל ה', "ושמואל שכב"</strong> — <strong>במקומו</strong> מחוץ לעזרה.
  כיון שהזכרנו את הפסוק ביחזקאל דנים בו עוד, נאמר שם (מד, כב) <strong>"והאלמנה אשר תהיה אלמנה מכהן יקחו"</strong> משמע: אלמנה <strong>מכהן</strong> — <strong>אין</strong> <small>[כן],</small> אלמנה <strong>מישראל לא?!</strong> ותמוה שיש כאן הלכה שאין כיוצא בה בתורה! אלא <strong>הכי קאמר</strong> <small>[כך אומר]:</small> <strong>מכהן יקחו</strong> כוונתו — <strong>משאר כהנים יקחו,</strong> כלומר, שאר הכהנים שאינם כהן גדול מותרים לשאת אלמנה. <strong>תניא נמי הכי</strong> <small>[שנויה</small> ברייתא <small>גם כן כך]</small> מה שנאמר <strong>"מכהן יקחו"</strong> כוונתו — <strong>משאר כהנים יקחו.</strong>
 <strong>ר' יהודה אומר</strong> יש לפרש: <strong>מן המשיאים</strong> (המיוחסים) <strong>לכהונה יקחו.</strong> ומעירים: <strong>ר' יהודה לטעמיה</strong> <small>[לטעמו,</small> לשיטתו<small>]</small> שדרש את תחילת הפסוק "מזרע ישראל", ו<strong>אמר: בת גר זכר כבת חלל זכר,</strong> ועל כך ממשיך ודורש את הפסוק ואומר: <strong>כל שאתה נושא</strong> את <strong>בתו</strong> — <strong>אתה נושא</strong> את <strong>אלמנתו, וכל שאי</strong> (אין) <strong>אתה נושא</strong> את <strong>בתו</strong> כגון גר <strong>אי אתה נושא אלמנתו,</strong> שהכהן רשאי לשאת רק אלמנה של זה שבתו מותרת לכהן.
 <big>א</big> שנינו במשנה ש<strong>ר' יוסי אומר</strong> ש<strong>אף גר שנשא גיורת</strong> בתו כשרה לכהונה. <strong>אמר רב המנונא משמיה</strong> <small>[משמו]</small> של <strong>עולא: הלכה כר' יוסי וכן אמר רבה בר בר חנה: הלכה כר' יוסי. ומיום שחרב בית המקדש נהגו כהנים סילסול</strong> (הידור) <strong>בעצמן</strong> והחמירו <strong>כ</strong>דעת <strong>ר' אליעזר בן יעקב</strong> שאין נושאים בת גרים אלא אם כן אחד ההורים הוא ישראל.
 <strong>אמר רב נחמן, אמר לי</strong> רב <strong>הונא:</strong> אם הכהן <strong>בא לימלך</strong> (להתייעץ) אם לשאת אשה זו או לא — <strong>מורים לו</strong> לנהוג למעשה <strong>כר' אליעזר בן יעקב</strong> שלא יישאנה, ואם <strong>נשא</strong> אותה — <strong>אין מוציאים אותה ממנו, כר' יוסי,</strong> שהרי אמרנו שהלכה כמותו.
 <big>ב משנה</big> <strong>האומר "בני זה ממזר</strong> הוא <strong>",</strong> כגון שאומר שנולד מחייבי כריתות — <strong>אינו נאמן</strong> לפוסלו. <strong>ואפילו שניהם,</strong> האב והאם, <strong>מודים על העובר שבמעיה</strong> של אשתו ש<strong>ממזר הוא</strong> — <strong>אינם נאמנים. ר' יהודה אומר: נאמנים.</strong>
 <big>ג גמרא</big> <strong>מאי</strong> <small>[מה</small> פירוש<small>]</small> <strong>"ואפילו שניהם",</strong> מה החידוש שאפילו האם אינה נאמנת על כך, מדוע תיחשב עדותה טובה יותר משלו? ומשיבים: בלשון <strong>לא מיבעיא קאמר</strong> <small>[נצרכה אמר]:</small> <strong>לא מיבעיא איהו</strong> <small>[נצרכה</small> לומר <small>הוא]</small> ש<strong>לא קים ליה</strong> <small>[ברור לו],</small> שהרי אין האב יודע בוודאות אם הוולד הוא ממנו, <strong>אלא אפילו איהי דקים</strong> <small>[היא שברור]</small> <strong>לה</strong> ממי הוולד — <strong>לא מהימנא</strong> <small>[אינה נאמנת].</small> <strong>ולא מיבעיא היכא דאית ליה</strong> <small>[נצרכה</small> לומר <small>היכן שיש לו</small> לוולד<small>]</small> כבר <strong>חזקה</strong> של <strong>כשרות, דלא מהימני</strong> <small>[שאינם נאמנים],</small> <strong>אלא אפילו עובר נמי</strong> <small>[גם כן]</small> <strong>דלית ליה</strong> <small>[שאין לו]</small> עדיין <strong>חזקה</strong> של <strong>כשרות</strong> בכל זאת <strong>לא מהימני</strong> <small>[אין</small> ההורים <small>נאמנים].</small>
 <big>ד</big> שנינו במשנה: <strong>רבי יהודה אומר נאמנים.</strong> ומסבירים: <strong>כדתניא</strong> <small>[כפי ששנינו</small> בברייתא<small>]:</small> נאמר בענין בן בכור <strong>"יכיר"</strong> (דברים כא, יז), וכוונתו — <strong>יכירנו לאחרים,</strong> שנתנה תורה רשות ומהימנות לאב לומר מי הוא בנו הבכור. <strong>מכאן אמר ר' יהודה: נאמן אדם לומר "זה בני בכור". וכשם שנאמן אדם לומר "זה בני בכור", כך נאמן אדם לומר "זה בן גרושה" ו"זה בן חלוצה". וחכמים אומרים:</strong> על אלה <strong>אינו נאמן.</strong>
 <strong>אמר ליה</strong> <small>[לו]</small> <strong>רב נחמן בר יצחק לרבא: בשלמא</strong> <small>[נניח]</small> <strong>ל</strong>דעת <strong>ר' יהודה</strong> — <strong>היינו דכתיב</strong> <small>[זהו שנאמר]</small> <strong>"יכיר",</strong> לומר שהוא נאמן להודיע מי הוא בנו ומי אינו בנו, <strong>אלא לרבנן</strong> <small>[ל</small>דעת <small>חכמים]</small> שבמשנה, <strong>"יכיר"</strong> שהוסיף המקרא <strong>למה לי?</strong>
 ומשיבים: <strong>בצריך הכירא</strong> <small>[היכר],</small> במקרה שלא ידוע מי מן הבנים הוא הבכור, שאז נאמר שסומכים על עדות אביו. ושואלים: <strong>למאי הלכתא</strong> <small>[לאיזו הלכה]</small> שייך הדבר — לגבי <strong>"לתת לו פי שנים"</strong> (שם) בירושה? <strong>פשיטא</strong> <small>[פשוט,</small> מובן מאליו<small>]</small> שסומכים על עדותו, וכי <strong>למה לי קרא</strong> <small>[כתוב]</small> כזה? הלא <strong>מגו דאי בעי מיתבא ליה</strong> <small>מתוך שאם היה רוצה לתת לו</small> נכסים אלו ב<strong>מתנה מי</strong> <small>[האם]</small> <strong>לא יהבי ליה</strong> <small>[היו נותנים לו]?</small> ולכן יש לקבל דבריו כשאומר שבנו זה בכור, שהרי הוא כנותן לו מתנה.
  ומשיבים: מדובר כאן  <strong>בנכסים שנפלו</strong> בחלקו <strong>לאחר מיכן.</strong> שבאותה שעה שאמר — לא היה יכול לתת אותם, ובכל זאת סומכים על עדותו.
  ושואלים:  <strong>ול</strong>דעת <strong>ר' מאיר</strong> ש<strong>אמר אדם מקנה דבר שלא בא לעולם,</strong> וכיון שיכול לתת מראש את כל הנכסים שיבואו לו, במתנה, אם כן <strong>"יכיר" למה לי?</strong> ומשיבים: <strong>שנפלו לו</strong> הנכסים לאב <strong>כשהוא גוסס</strong> שלא היה מסוגל להקנות אותם, ולכן נאמר "יכיר" שמכוח הכרת האב יכול להקנות אף נכסים אלה לבנו הבכור.
 <big>ד משנה</big> <strong>מי שנתן רשות לשלוחו לקדש את בתו, והלך הוא</strong> האב <strong>וקדשה</strong> בעצמו לאדם אחר, <strong>אם</strong> קידושין <strong>שלו</strong> שקידש את הבת <strong>קדמו</strong> לקידושי השליח — <strong>קידושיו קידושין, ואם של שלוחו קדמו</strong> — <strong>קידושיו</strong> של השליח <strong>קידושין, ואם אינו ידוע</strong> קידושיו של מי קדמו
## דף עט.
 <strong>שניהם,</strong> שני האנשים שנתקדשה להם <strong>נותנים גט</strong> כדי להתירה לאחר. <strong>ואם רצו</strong> והסכימו ביניהם — <strong>אחד נותן גט, ואחד כונס</strong> אותה לאשה.
 <strong>וכן האשה שנתנה רשות לשלוחה לקדשה, והלכה</strong> היא <strong>וקדשה את עצמה</strong> לאדם אחר; <strong>אם</strong> קידושיה <strong>שלה</strong> שקיבלה בעצמה <strong>קדמו</strong> — <strong>קדושיה</strong> שלה <strong>קידושין, ואם של שלוחה קדמו</strong> — <strong>קידושיו</strong> שקידש אותה <strong>קידושין. ואם אינן יודעין</strong> איזה מהם קדם — <strong>שניהם,</strong> שני אלה שקידשו אותה <strong>נותנים לה גט, ואם רצו</strong> — <strong>אחד נותן לה גט ואחד כונס.</strong>
 <big>א גמרא</big> <strong>וצריכא</strong> <small>[וצריך]</small> דין זה להיאמר הן לגבי המקדש את בתו והן לגבי האשה המקדשת את עצמה. <strong>דאי אשמעינן גבי דידיה</strong> <small>[שאם היה</small> האיש המקדש את בתו <small>משמיע לנו</small> רק <small>לגבי עצמו]</small> היינו אומרים <strong>משום דגברא קים ליה</strong> <small>[שהאיש מוחזק לו,</small> בקי<small>]</small> <strong>ביוחסין,</strong> וכאשר החליט לקדש את בתו לאדם מסויים היה בטוח בייחוסו, וכוונתו לבטל את שליחותו של השליח שמינה. <strong>אבל איתתא</strong> <small>[אשה]</small> ש<strong>לא קים</strong> <small>[מוחזק]</small> <strong>לה,</strong> אינה בקיאה <strong>ביוחסין, אימא</strong> <small>[אמור]</small> ש<strong>לא ניהוו</strong> <small>[יהיו]</small> <strong>קידושיה קידושין</strong> גמורים והיא מקבלת עליה שקידושיו של השליח יתפסו.
 <strong>ו</strong>להיפך, <strong>אי אשמעינן גבי דידה</strong> <small>[אם היה משמיע לנו</small> רק <small>לגביה עצמה],</small> היינו אומרים: <strong>משום דאיתתא דייקא ומינסבא</strong> <small>[שאשה מדקדקת ונשאת],</small> שבודקת היטב מי הוא המקדש אותה ורק אחר כך מסכימה היא להינשא לו, וכשקידשה את עצמה ודאי בחרה את הבעל הרצוי לה. <strong>אבל איהו</strong> <small>[הוא,</small> האב<small>]</small> <strong>אימא</strong> <small>[אמור]</small> ש<strong>לא איכפת ליה</strong> <small>[לו]</small> כל כך, ושמא נתן רשות יתירה לשליח, על כן <strong>צריכא</strong> <small>[צריך]</small> שייאמרו שני הדינים.
 <big>ב</big> <strong>איתמר</strong> <small>[נאמר]</small> שנחלקו אמוראים בבעיה הבאה: <strong>קידשה אביה בדרך,</strong> כשהיה מחוץ לעיר, <strong>ו</strong>בינתיים <strong>קידשה</strong> היא את <strong>עצמה בעיר, והרי היא</strong> עכשיו <strong>בוגרת. רב אמר: הרי היא בוגרת לפנינו</strong> וכיון שהיא מוחזקת כבוגרת אין האב יכול לקדש אותה וקידושין שקידשה אביה אינם תופסים. <strong>ושמואל אמר: חיישינן</strong> <small>[חוששים אנו]</small> <strong>לקידושי שניהם.</strong>
 ומבררים: <strong>אימת</strong> <small>[מתי]</small> היה הדבר? <strong>אילימא</strong> <small>[אם תאמר]</small> שהיה <strong>בתוך ששה</strong> חודשים שבין נערות לבגרות של הבת, <strong>בהא נימא</strong> <small>[</small>האם <small>בזה יאמר]</small> <strong>רב הרי היא בוגרת לפנינו?</strong> הלא מסתבר לומר <strong>השתא</strong> <small>[</small>רק <small>עכשיו]</small> <strong>הוא</strong> ש<strong>בגרה</strong> וקודם היתה נערה, וקידושיו של האב תפסו, שהרי האב רשאי לקדש את בתו כשהיא נערה. <strong>אלא</strong> תאמר שהיה הדבר <strong>לאחר ששה</strong> חודשים מנערותה, וכי <strong>בהא נימא</strong> <small>[בזה יאמר]</small> <strong>שמואל: חיישינן</strong> <small>[חוששים אנו]</small> <strong>לקידושי שניהם? והא</strong> <small>[והרי]</small> <strong>אמר שמואל</strong> עצמו: <strong>אין בין נערות לבגרות אלא ששה חדשים בלבד,</strong> ואחר כך הריהי בוגרת ואין האב יכול לקדשה!
  ומשיבים:  <strong>לא צריכא</strong> <small>[נצרכה]</small> אלא לאופן <strong>דקדיש בההוא יומא דמשלים</strong> <small>[שקידש באותו יום שנגמרים]</small> בו <strong>ששה</strong> חודשים אלה. <strong>רב אמר: הרי היא בוגרת לפנינו,</strong> וטעמו: <strong>מדהשתא</strong> <small>[מ</small>כיון <small>שעכשיו]</small> היא <strong>בוגרת, בצפרא</strong> <small>[בבוקר]</small> כשקידש אותה האב <strong>נמי</strong> <small>[גם כן]</small> היתה <strong>בוגרת.</strong> <strong>ושמואל אמר:</strong> שמא רק <strong>השתא</strong> <small>[עכשיו]</small> <strong>הוא דאייתי</strong> <small>[שהביאה]</small> <strong>סימנים</strong> של בגרות, אבל כאשר קידש אותה האב ייתכן שהיתה עדיין נערה.
  ושואלים:  <strong>ו</strong>לדעת <strong>שמואל מאי שנא</strong> <small>[</small>ב<small>מה שונה]</small> הדבר <strong>מ</strong>דין <strong>מקוה?</strong> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מקוה</strong> שהיו בו ארבעים סאה כשיעור הראוי למקוה <strong>שנמדד ונמצא חסר</strong> משיעורו — <strong>כל טהרות שנעשו על גביו,</strong> כלומר, דברים טמאים שנטהרו על ידי טבילה במקוה זה <strong>למפרע, בין ברשות היחיד בין ברשות הרבים</strong> — <strong>טמאות.</strong> משמע שאנו דנים על העבר לפי המצב בשעת בדיקה וכמו כן לענייננו יש לומר שהיתה הבת בוגרת בשעת הקידושין!
  ומשיבים:  <strong>שאני התם</strong> <small>[שונה שם]</small> הדין במקוה <strong>דאיכא למימר</strong> <small>[שיש לומר]:</small> <strong>העמד טמא על חזקתו ואימר</strong> <small>[ואמור]</small> ש<strong>לא טבל</strong> כראוי, ונשאר טמא ונמצא שיש חזקה אחרת המסייעת להנחה זו.
  ומקשים:  <strong>אדרבה</strong> (להיפך), <strong>העמד מקוה על חזקתו ואימר</strong> <small>[ואמור]</small> ש<strong>לא חסר</strong> בזמן הטבילה אלא לאחר מכן. ומשיבים: <strong>הרי חסר לפניך</strong> ובטלה החזקה. ומקשים: <strong>הכא נמי</strong> <small>[כאן גם כן]:</small> <strong>הרי בוגרת לפניך!</strong> ומשיבים, כאן יש לומר: רק <strong>השתא</strong> <small>[עכשיו]</small> <strong>הוא</strong> ש<strong>בגרה.</strong> ומקשים: אם כן <strong>התם נמי</strong> <small>[שם גם כן]</small> במקוה נאמר: <strong>השתא</strong> <small>[עכשיו]</small> <strong>הוא</strong> ש<strong>חסר,</strong> ושמא זמן קצר קודם לא היה חסר.
  ומשיבים:  <strong>התם תרתי לריעותא</strong> <small>[שם</small> יש <small>שני</small> טעמים <small>להרע],</small> להחמיר בטהרות שנעשו על גביו: אחד — שהמקוה חסר לפנינו, ושנית — שיש לטמא חזקת טומאה. ואילו <strong>הכא חדא לריעותא</strong> <small>[כאן</small> יש רק סיבה <small>אחת להרע]</small> את החזקה שהיתה נערה — שהיא בוגרת לפנינו.
  ועוד שואלים: <strong>ו</strong>לדברי <strong>שמואל מאי שנא</strong> <small>[</small>ב<small>מה שונה]</small> דין זה <strong>מ</strong>דין <strong>חבית? דתניא</strong> <small>[ש</small>כן <small>שנינו</small> בברייתא<small>]:</small> <strong>היה בודק את החבית</strong> אם יש בה יין כדי <strong>להפריש עליה תרומה, והולך,</strong> שמייחד חבית זו שהיין בתוכה ומשתמש בו לשם תרומה על יינות טבל הבאים לידו עד שיהא כל היין שבחבית כולה תרומה, ואז יתננה לכהן, <strong>ואחר כך נמצאת</strong> חבית זו של <strong>חומץ,</strong> ואין יכול לתרום מחומץ על יין, ונמצא שלא היתה זו תרומה. <strong>כל שלשה ימים</strong> אחר הבדיקה הראשונה <strong>ודאי</strong> היה זה יין, ומה שהופרש עליו באותו זמן מתוקן הוא, <strong>מיכן ואילך,</strong> יותר משלושה ימים אחרי הבדיקה — <strong>ספק</strong> שמא כבר החמיץ.
 <strong>ורמינן</strong> <small>[והשלכנו,</small> הראנו סתירה<small>]</small> בין דין <strong>חבית</strong> ודין <strong>מקוה:</strong> <strong>מאי שנא</strong> <small>[מה שונה]</small> <strong>דהכא</strong> <small>[שכאן]</small> במקוה אומרים שהוא <strong>ודאי</strong> טמא <strong>ומאי שנא דהכא</strong> <small>[ומה שונה שכאן</small> בחבית<small>]</small> רק <strong>ספק</strong> טבל?
 <strong>ואמר רב חנינא מסוריא: מאן</strong> <small>[מיהו]</small> ה<strong>תנא</strong> ששנה <strong>חבית</strong> — <strong>ר' שמעון היא,</strong> של <strong>גבי מקוה נמי ספיקא משוי</strong> <small>[גם כן כספק</small> הוא <small>רואה</small> את הדבר<small>],</small> ולא כטמא ודאי.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כל טהרות שנעשו על גביו</strong> של המקוה שחסר <strong>למפרע, בין ברשות היחיד בין ברשות הרבים</strong> — <strong>טמאות. ור' שמעון אומר:</strong> שיש לדון בכך כבספק טומאה, ולכן <strong>ברשות הרבים טהורות</strong> לפי הכלל שספק טומאה ברשות הרבים טהור, <strong>ברשות היחיד</strong> — <strong>תולין,</strong> שאם נגע הטמא בתרומה אין אוכלים אותו מפני הספק, אבל גם אין שורפים אותו כטמא.
 <strong>אבל ל</strong>דעת <strong>רבנן</strong> <small>[חכמים]</small> אף בדין החבית הרי זה <strong>טבל למפרע,</strong> שדנים לפי המצב כפי שהוא לפנינו, וקשה על דברי שמואל! ומשיבים: <strong>שאני התם</strong> <small>[שונה שם]</small> בענין החבית <strong>דאיכא למימר</strong> <small>[שיש לומר]:</small> <strong>העמד טבל על חזקתו</strong> — <strong>ו</strong>כיון שהיה מתחילה בחזקת טבל <strong>אימר</strong> <small>[ואמור]</small> <strong>לא ניתקן.</strong>
 ומקשים: <strong>אדרבה</strong> (להיפך), <strong>העמד יין על חזקתו, ואימר</strong> <small>[ואמור]</small> <strong>לא החמיץ!</strong> ודוחים: דבר זה אי אפשר לומר ש<strong>הרי החמיץ לפניך!</strong> ויש לשאול לענין בוגרת <strong>הכא נמי</strong> <small>[כאן גם כן]</small> <strong>הרי היא בוגרת לפנינו!</strong> ודוחים: בנערה אפשר לומר רק <strong>השתא</strong> <small>[עכשיו]</small> <strong>הוא</strong> ש<strong>בגרה.</strong> ומקשים: <strong>הכא נמי</strong> <small>[כאן גם כן]</small> נאמר: <strong>השתא הוא דאחמיץ</strong> <small>[עכשיו הוא שהחמיץ]</small> ולא קודם!
  ומסבירים:  <strong>התם תרתי לריעותא</strong> <small>[שם</small> יש <small>שני</small> גורמים <small>לרעה],</small> אחד — שהוא חומץ לפנינו, ושנית — שיש חזקה לטבל מעיקרו. <strong>הכא חדא לריעותא</strong> <small>[כאן אחת לרעה]</small> <strong>הוא דאיכא</strong> <small>[שיש],</small> שבוגרת לפנינו, ולכן מעמידים אותה בחזקת נערה, לשיטת שמואל.
  ומציעים:  <strong>נימא כתנאי</strong> <small>[</small>האם <small>נאמר</small> שמחלוקת זו של רב ושמואל היא <small>כ</small>מחלוקת <small>תנאים];</small>
## דף עט:
 <strong>מי מוציא מיד מי?</strong>
 <strong>הוא מוציא מידם</strong> נכסים שלו שהחזיקו אחרים בהם <strong>בלא</strong> צורך להביא <strong>ראיה</strong> שהיה אז שכיב מרע, <strong>והן אין מוציאים מידו,</strong> כשהנכסים עדיין ברשותו, <strong>בלא ראיה</strong> שהיה אז בריא, אלו <strong>דברי ר' יעקב. ר' נתן אומר: אם בריא הוא</strong> עכשיו — <strong>עליו להביא ראיה שהיה שכיב מרע</strong> בשעה שכתב להם את כל נכסיו, <strong>ואם שכיב מרע הוא</strong> עכשיו — <strong>עליהם להביא ראיה שבריא היה</strong> באותה שעה.
  ומציעים:  <strong>נימא</strong> <small>[</small>האם <small>נאמר]:</small> <strong>רב</strong> ש<strong>אמר כר' נתן</strong> שדנים לפי המצב עכשיו, <strong>ושמואל</strong> ש<strong>אמר כר' יעקב</strong> המעמיד את השאלה בספק שמא היה שכיב מרע וממילא אין מוציאים מידו? ודוחים: <strong>אמר</strong> <small>[</small>יכול <strong>היה</strong> <small>לומר]</small> <strong>לך רב: אנא דאמרי</strong> <small>[אני</small> מה <small>שאמרתי]</small> <strong>אפילו כר' יעקב,</strong> כיון ש<strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יעקב התם</strong> <small>[שם]</small> כך אלא משום <strong>דאיכא למימר</strong> <small>[שיש</small> מקום <small>לומר]</small> <strong>העמד ממון על חזקתו</strong> ושיישאר אצל מי שנמצא הממון ברשותו, <strong>אבל הכא מי נימא</strong> <small>[כאן,</small> בנערה שבגרה, <small>הא</small> <small>ם</small> אפשר <small>לומר]</small> <strong>העמד גוף על חזקתו?!</strong> והרי ברור לנו שהיא עומדת להיהפך לבוגרת!
 <strong>ושמואל אמר: אנא דאמרי</strong> <small>[אני שאמרתי]</small> <strong>אפילו ל</strong>דעת <strong>ר' נתן,</strong> כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' נתן התם</strong> <small>[שם]</small> שהולכים לפי המצב הנוכחי אלא משום <strong>דכולי עלמא</strong> <small>[שהכל]</small> <strong>בחזקת בריאים קיימי</strong> <small>[</small>הם <small>עומדים],</small> <strong>מאן דקא מפיק נפשיה</strong> <small>[מי שמוציא</small> את <small>עצמו]</small> <strong>מחזקה</strong> וטוען שהיה שכיב מרע — <strong>הוי עליה לאיתויי</strong> <small>[הרי עליו להביא]</small> <strong>ראיה, אבל הכא מי קא מפקא נפשה מחזקה דקמיה</strong> <small>[כאן האם</small> היא <small>מוציאה את עצמה מהחזקה שלפנינו]?</small> שהרי אין חזקה שתאמר שנערה זו היתה כבר בבוקר בוגרת.
  ומציעים עוד: <strong>נימא כהני תנאי</strong> <small>[</small>האם <small>נאמר</small> שמחלוקת זו של רב ושמואל היא <small>כתנאים אלה]</small> שדנו בבעיה זו: <strong>קידשה אביה בדרך וקידשה עצמה בעיר והרי היא בוגרת, תנא חדא</strong> <small>[שנה</small> בברייתא <small>אחת]:</small> <strong>הרי היא בוגרת לפנינו</strong> ולפיכך רק הקידושין שקידשה את עצמה חלים, <strong>ותניא אידך</strong> <small>[ושנויה</small> ברייתא <small>אחרת]:</small> <strong>חיישינן</strong> <small>[חוששים אנו]</small> <strong>לקידושי שניהם. מאי לאו</strong> <small>[האם לא]</small> נאמר — <strong>חד</strong> <small>[</small>ברייתא <small>אחת]</small> <strong>כרב וחד</strong> <small>[ו</small>ברייתא <small>אחת]</small> <strong>כשמואל?</strong>
 ודוחים: <strong>לא,</strong> אפשר לומר <strong>אידי ואידי</strong> <small>[זו וזו]</small> <strong>כ</strong>שיטת <strong>שמואל</strong> הוא, אלא <strong>כאן במכחשתו</strong> ואומרת שהיתה בוגרת קודם לקידושיו, <strong>כאן בשאין מכחשתו</strong> וחוששים אנו מספק לקידושי שניהם.
  ושואלים: אם כן  <strong>ונימא מדמתניתא לא פליגי, אמוראי נמי לא פליגי</strong> <small>[ונאמר</small> גם <small>כיון שהברייתות אינן חלוקות גם האמוראים,</small> רב ושמואל, <small>אינם חלוקים]</small> ואחד מהם מדבר במכחישתו, ואחד בלא מכחישתו? ודוחים: <strong>ותסברא</strong> <small>[וכי יכול אתה לסבור כן]?</small> <strong>הא</strong> <small>[הרי]</small> <strong>רב יוסף בריה</strong> <small>[בנו]</small> של <strong>רב מנשיא מ</strong>העיר <strong>דוויל עבד עובדא כוותיה</strong> <small>[עשה מעשה</small> בבעיה זו <small>כשיטתו]</small> של <strong>רב,</strong> שלא חש לקידושי האב <strong>ואיקפיד</strong> <small>[והקפיד]</small> <strong>שמואל ואמר</strong> בלגלוג: <strong>כולי עלמא כיילי ליה בקבא זוטא</strong> <small>[כל העולם מודדים להם</small> חכמה <small>במידה קטנה]</small> <strong>והאי מדרבנן כיילי ליה בקבא רבה</strong> <small>[וזה מהחכמים מדדו לו במידה גדולה]?</small> כלומר, שכעס עליו שהעיז פנים ופסק במחלוקת זו שלא הוכרעה. <strong>ואי סלקא דעתך</strong> <small>[ואם עולה על דעתך]</small> לומר ש<strong>לא פליגי</strong> <small>[נחלקו]</small> כלל, <strong>אמאי קא מקפיד</strong> <small>[מדוע מקפיד היה]</small> שמואל?
 <strong>דילמא כי עבד עובדא</strong> <small>[שמא כאשר</small> רב יוסף <small>עשה</small> את <small>המעשה]</small> היה זה <strong>במכחשתו,</strong> שאף שמואל מודה בכך. אלא ודאי נחלקו רב ושמואל בדבר, ומה שעשה רב יוסף היה זה כשלא הכחישתו, ולכן הקפיד שמואל.
 <strong>אמר ליה</strong> <small>[לו]</small> <strong>מר זוטרא לרב אשי, הכי</strong> <small>[כך]</small> <strong>אמר אמימר: הילכתא כוותיה</strong> <small>[הלכה כשיטתו]</small> של <strong>שמואל. ורב אשי</strong> עצמו <strong>אמר: הילכתא כוותיה</strong> <small>[הלכה כשיטתו]</small> של <strong>רב.</strong> ומסכמים: <strong>והילכתא כוותיה</strong> <small>[והלכה כשיטתו]</small> של <strong>רב.</strong>
 <big>א משנה</big> <strong>מי שיצא הוא ואשתו למדינת הים, ובא</strong> (חזר) <strong>הוא ואשתו ובניו ואמר: "אשה שיצאת עמי למדינת הים</strong> — <strong>הרי היא זו, ואלו בניה"</strong> — <strong>אין צריך להביא ראיה לא על האשה</strong> שכשירה היא, שכבר נבדקה בזמן נישואיה <strong>ולא על הבנים</strong> שהם בניו וכשרים הם. אם חזר בלי האשה, ואמר <strong>"מתה</strong> אשתי <strong>ואלו בניה"</strong> — <strong>מביא ראיה על הבנים</strong> שהם בני אשתו זו, <strong>ואינו מביא ראיה על האשה.</strong>
 אבל אם בא ממדינת הים ואמר <strong>"אשה נשאתי במדינת הים הרי היא זו, ואלו בניה"</strong> — <strong>מביא ראיה על האשה</strong> שכשירה היא <strong>ואין צריך להביא ראיה על הבנים.</strong> אם אמר <strong>"</strong>נשאתי אשה במדינת הים ו<strong>מתה ואלו בניה"</strong> — <strong>צריך להביא ראיה על האשה ועל הבנים.</strong>
 <big>ב גמרא</big> <strong>אמר רבה בר רב הונא: וכולן,</strong> כל שאמרו על בנים שאין צריך להביא ראיה עליהם, מדובר <strong>בכרוכים אחריה,</strong> בבנים קטנים הכרוכים אחר האשה ונוהגים עימה כבנים.
 <strong>תנו רבנן</strong> <small>[שנו חכמים]:</small> אמר אדם <strong>"אשה נשאתי במדינת הים"</strong> — <strong>מביא ראיה על האשה</strong> שכשירה היא, <strong>ואין צריך להביא ראיה על הבנים. ומביא ראיה על</strong> הבנים <strong>הגדולים, ואין צריך להביא ראיה על הקטנים</strong> שרואים שהם כרוכים אחרי אימם, ומן הסתם בניה הם. <strong>במה דברים אמורים</strong> — <strong>ב</strong>שאמר <strong>"אשה אחת</strong> נשאתי <strong>",</strong> <strong>אבל ב</strong>שאמר שנשא <strong>שתי נשים</strong> במדינת הים — <strong>מביא ראיה על האשה ועל הבנים, על הגדולים ועל הקטנים</strong> אף שכרוכים אחרי האשה הכשירה, שמא בניה של השניה הם וזו מגדלת אותם.
 <strong>אמר ריש לקיש:</strong>
## דף פ.
 <strong>לא שנו</strong> שסומכים אנו על כך שהבנים כרוכים אחריה <strong>אלא בקדשי הגבול</strong> (תרומה), שאם היתה אשת כהן בניה רשאים לאכול בתרומה, <strong>אבל ביוחסין</strong> להשיא את בנותיהם לכהנים <strong>לא</strong> סומכים על כך. <strong>ור' יוחנן אמר: אפילו ביוחסין,</strong> שהואיל וכרוכים אחריה, נחשבים הם כבניה לכל דבר.
  מעירים:  <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>],</small> ש<strong>אמר ר' חייא בר אבא אמר ר' יוחנן: מלקין</strong> אדם שהעידו בו שעבר עבירה <strong>על</strong> פי <strong>החזקות,</strong> אפילו כשאין עדות בדבר, וכן <strong>סוקלין ושורפין על</strong> פי <strong>החזקות, ואין שורפין תרומה על</strong> פי <strong>החזקות</strong> אלא כשיש עדות. כיצד?
 <strong>מלקין על החזקות</strong> — <strong>כ</strong>שיטת <strong>רב יהודה.</strong> ש<strong>אמר רב יהודה:</strong> אם אשה <strong>הוחזקה נדה</strong> בין <strong>שכינותיה,</strong> אם <strong>בעלה</strong> בא עליה — <strong>לוקה עליה משום נדה,</strong> שמאחר שהיתה לה חזקת נדה אין צורך בעדות גמורה שהיתה נדה.
 <strong>סוקלין ושורפין על החזקות</strong> — <strong>כ</strong>דברי <strong>רבה בר רב הונא.</strong> ש<strong>אמר רבה בר רב הונא: איש ואשה תינוק ותינוקת שהגדילו בתוך הבית</strong> כמשפחה אחת — <strong>נסקלין זה על זה,</strong> אם בא התינוק על האשה — סוקלים אותם משום בן שבא על אמו, <strong>ונשרפין זה על זה,</strong> אם האיש בא על התינוקת, משום ערות בת אשתו.
 <strong>אמר ר' שמעון בן פזי, אמר ר' יהושע בן לוי משום</strong> (בשם) <strong>בר קפרא: מעשה באשה שבאת לירושלים ותינוק מורכב לה על כתיפה</strong> כבן, <strong>והגדילתו ו</strong>לבסוף <strong>בא עליה, והביאום לבית דין וסקלום</strong> משום ערות האם. <strong>לא מפני שבנה ודאי</strong> שהרי לא היתה עדות בזה, <strong>אלא מפני שכרוך אחריה</strong> וחזקה שהוא בנה.
 <strong>ואין שורפין תרומה על</strong> פי <strong>החזקות</strong> — ש<strong>אמר ר' שמעון בן לקיש: שורפין</strong> תרומה <strong>על</strong> פי <strong>החזקות, ור' יוחנן אומר: אין שורפין</strong> על פי החזקות. ומעירים: <strong>ואזדו לטעמייהו</strong> <small>[והולכים</small> הם <small>לטעמם,</small> לשיטתם<small>]</small> בענין זה. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>תינוק</strong> טמא <strong>שנמצא בצד העיסה</strong> הטהורה <strong>ובצק בידו</strong> שיש לחשוש שהוא נטל מן העיסה הזו, <strong>ר' מאיר מטהר</strong> את העיסה לפי שאין הוכחה שהתינוק נגע בה, ושמא אדם אחר נתנה לו. <strong>וחכמים מטמאין, מפני שדרכו של תינוק לטפח</strong> בידיו בכל מיני אשפה, ומצוי שיהיה שם שרץ מת או דבר טמא אחר.
 <strong>והוינן</strong> <small>[והיינו</small> עסוקים<small>]</small> <strong>בה,</strong> בבעיה זו: <strong>מאי טעמיה</strong> <small>[מה טעמו]</small> של <strong>ר' מאיר?</strong> — <strong>קסבר</strong> <small>[סבור</small> הוא<small>]:</small> <strong>רוב תינוקות מטפחין</strong> בעיסה המצויה לידם, <strong>ומיעוט אין מטפחין, ועיסה</strong> כשלעצמה <strong>בחזקת טהרה עומדת</strong> שהרי לא נודע שנטמאה, <strong>וסמוך מיעוטא</strong> <small>[וצרף</small> את <small>מיעוט]</small> התינוקות שאינם מטפחים <strong>לחזקה</strong> של העיסה ועל ידי צירוף זה של טעמים <strong>איתרע ליה רובא</strong> <small>[הורע</small> כוחו של <small>רוב]</small> התינוקות המטפחים, ולכן אין לטמא את העיסה. <strong>ורבנן</strong> <small>[וחכמים]</small> סבורים: <strong>מיעוטא כמאן דליתא דמי</strong> <small>[מיעוט נחשב כמי שאינו],</small> שכשיש רוב מבטלים לגמרי את המיעוט, ומשום כך יש רק ניגוד בין <strong>רובא</strong> <small>[רוב]</small> תינוקות שהם טמאים <strong>וחזקה</strong> של טהרת העיסה, ובמקרה כזה <strong>רובא</strong> <small>[הרוב]</small> <strong>עדיף.</strong>
 <strong>אמר ריש לקיש משום</strong> (בשם) <strong>ר' אושעיא:</strong> הלכה <strong>זו</strong> בתינוק <strong>היא</strong> דוגמא של חזקה <strong>ששורפין עליה את התרומה,</strong> שלדעת חכמים הדבר ברור וודאי עד כדי לשרוף. <strong>ר' יוחנן אמר: אין זו חזקה ששורפין עליה תרומה</strong> אלא תולים (משאירים אותה ללא הכרעה, בלא לאכול ובלי לשרוף).
  ושואלים:  <strong>אלא איזו חזקה לר' יוחנן ששורפין עליה את התרומה?</strong> ומשיבים: <strong>כדתנן</strong> <small>[כמו ששנינו</small> במשנה<small>]:</small> היתה <strong>עיסה בתוך הבית, ושרצים</strong> שמטמאים במותם <strong>וצפרדעים</strong> שאינם מטמאים <strong>מטפלין</strong> (מצויים) <strong>שם, ונמצאו חתיכות</strong> של בעל חיים בלתי ידוע <strong>בעיסה. אם רוב</strong> היצורים שבבית היו <strong>שרצים</strong> — <strong>טמאה</strong> העיסה, משום שיש להניח שיש בה חלק משרץ. <strong>אם רוב צפרדעים</strong> — <strong>טהורה.</strong> ובכגון זה, שהרוב נמצא לפנינו, סומכים על החזקה שהיו שם רוב שרצים אפילו לשרוף.
  ומעירים:  <strong>תניא כותיה</strong> <small>[שנויה</small> ברייתא <small>כשיטתו]</small> של <strong>ר' יוחנן,</strong> שאמרו: <strong>שני דברים אין בהם דעת לישאל,</strong> שאי אפשר לשאול ולברר אותם, מה אירע. וכלל בידינו שבמקרה כזה כאשר אי אפשר לברר את הדבר, ספק טומאה אפילו ברשות היחיד — טהור שלא ככל ספק טומאה ברשות היחיד, שטמא, <strong>ו</strong>בכל זאת <strong>עשאום חכמים כמה שיש בהם דעת לישאל</strong> וטימאום מפני הספק: <strong>תינוק, ועוד</strong> הלכה <strong>אחרת.</strong>
 <strong>תינוק</strong> — <strong>הא דאמרן</strong> <small>[זו שאמרנו]</small> ביחס לתינוק שנמצא בצד העיסה, שאי אפשר לשאול את העיסה אם נטמאה או לא. <strong>ועוד אחרת מאי</strong> <small>[מה]</small> <strong>היא?</strong> — ששנינו: <strong>עיסה</strong> טהורה שהיתה <strong>בתוך הבית, ו</strong>היו <strong>תרנגולים ומשקים טמאים</strong> מצויים <strong>שם, ונמצאו</strong>
## דף פ:
 <strong>נקורים נקורים</strong> (חורים קטנים) <strong>בעיסה</strong> שנקרו בה התרנגולים — במקרה זה <strong>תולין,</strong> כלומר, <strong>לא אוכלין ולא שורפין</strong> אותה, לפי שאין הוכחה שהתרנגולים שתו קודם הניקור מן המשקה הטמא והיות ואין בהם דעת לישאל, אין שורפין מספק, וכר' יוחנן.
 <strong>אמר ר' יהושע בן לוי: לא שנו אלא במשקים</strong> טמאים <strong>לבנים,</strong> שאין הוכחה ממראה הניקורים אם התרנגולים הביאו מהמשקין שבעיסה. <strong>אבל במשקים</strong> טמאים <strong>אדומים, אם איתא דנקיר מידע ידיע</strong> <small>[יש</small> מקום לומר <small>שנקרו</small> — הרי הדבר <small>ידוע]</small> שאם הביאו מהמשקים היו הניקורים צריכים להיות עם סימני אודם. ושואלים: <strong>ודילמא בלעתינהו</strong> <small>[ושמא בלעה אותם]</small> ה<strong>עיסה</strong> את המשקים, ואין הצבע ניכר?
 <strong>אמר ר' יוחנן: דבר זה שמע בריבי</strong> (אדם גדול), כלומר, ר' יהושע בן לוי, <strong>ופירושו לא שמע</strong> והיה עליו לפרט יותר: <strong>לא שנו אלא במשקים צלולים</strong> שעשויים להבלע בעיסה בלא להשאיר סימן. ומה נקראים צלולים — <strong>שבבואה</strong> (דמות) של תינוק <strong>ניכר בה</strong> במשקה אם מסתכל בו. <strong>אבל משקים עכורים</strong> — <strong>לא.</strong> שאם היה מן המשקים בעיסה היו נשארים סימנים כלשהם.
 <big>א משנה</big> <strong>לא יתייחד אדם עם שתי נשים</strong> שמא יבוא איתן מתוך כך לידי עבירה, <strong>אבל אשה אחת מתייחדת עם שני אנשים. ר' שמעון אומר: אף איש אחד מתייחד עם שתי נשים בזמן שאשתו עמו, וישן עמהם</strong> אם היו עימו שתי נשים <strong>ב</strong>אותו <strong>פונדקי</strong> (פונדק), <strong>מפני שאשתו משמרתו</strong> שלא יזנה עימן. ועוד אמרו: <strong>מתייחד אדם עם אמו ועם בתו וישן עמהם בקירוב בשר</strong> בלי בגדים ואין חוששים לעריות אלה. <strong>ואם הגדילו</strong> הבן או הבת — <strong>זו ישנה בכסותה וזה ישן בכסותו,</strong> אבל מותר להם לישון במיטה אחת.
 <big>ב גמרא</big> <strong>מאי טעמא</strong> <small>[מה טעם]</small> אמרו שלא יתייחד עם שתי נשים אבל אשה מתייחדת עם שני אנשים? <strong>תנא דבי</strong> <small>[שנה בבית]</small> <strong>אליהו:</strong> <strong>הואיל ונשים דעתן קלות עליהן</strong> ונוחות להתפתות.
  שואלים:  <strong>מנא הני מילי</strong> <small>[מניין דברים אלה]</small> שהייחוד אסור? <strong>אמר ר' יוחנן משום</strong> (בשם) <strong>ר' ישמעאל: רמז ל</strong>איסור <strong>יחוד מן התורה מנין</strong> — <strong>שנאמר</strong> בענין מסית לעבודה זרה: <strong>"כי יסיתך אחיך בן אמך"</strong> (דברים יג, ז).
  ויש להבין מדוע נקטה התורה בדוגמה "בן אמך", <strong>וכי</strong> רק <strong>בן אם מסית, בן אב אינו מסית? אלא לומר לך: בן מתייחד עם אמו</strong> ויכול להיות עימה בכל עת, ומשום כך אם היו לאם שני בנים מבעלים שונים הריהם כרוכים עם אימם ומתוך כך הם מתיידדים זה עם זה, ולכן נקטה התורה "בן אמך" מפני שהם קרובים זה לזה. אבל עם בן אביו בלבד, מכיוון שיש לאב אשה אחרת אסור לבן להתייחד עימה, ואינו מגיע לקירבה זו עם בן אביו. <strong>ואסור להתייחד עם כל עריות שבתורה.</strong>
 ושואלים: מה שפירשנו היה רמז לענין יחוד, אבל <strong>פשטיה דקרא במאי כתיב</strong> <small>[פשוטו של כתוב במה</small> הוא <small>נאמר,</small> עוסק<small>],</small> מדוע מודגש בו "בן אמך"? <strong>אמר אביי:</strong> בלשון <strong>לא מיבעיא קאמר</strong> <small>[נצרכה אמר</small> הכתוב<small>];</small> <strong>לא מיבעיא</strong> <small>[נצרכה</small> לומר<small>]</small> <strong>בן אב דסני ליה</strong> <small>[ששונא אותו]</small> <strong>ועייץ ליה</strong> <small>[ויועץ לו]</small> <strong>עצות רעות</strong> כיון שהם יריבים זה לזה לענין הירושה, <strong>אלא אפילו בן אם,</strong> ש<strong>לא סני ליה</strong> <small>[שונא אותו],</small> שהרי אין ביניהם סכסוך ממון מצד ירושה משותפת שהרי כל אחד מהם יורש את אביו שלו — <strong>אימא צייתי ליה</strong> <small>[אמור שיקשיב לו],</small> על כן <strong>קא משמע לן</strong> <small>[השמיע לנו]</small> שאף לזה לא ישמע אם הוא מסיתו.
  ומעירים:  <strong>נימא מתניתין</strong> <small>[</small>האם <small>נאמר שמשנתנו]</small> ש<strong>לא כ</strong>דעת <strong>אבא שאול, דתניא</strong> <small>[ש</small>כן <small>שנינו</small> בברייתא<small>]:</small> תינוק שמת, <strong>כל שלשים יום</strong> ללידתו — אין עושים לו לוויה ממש אלא <strong>יוצא בחיק</strong> שנושאים אותו בחיקם <strong>ונקבר</strong> על ידי <strong>אשה אחת ושני אנשים, אבל לא</strong> על ידי <strong>איש אחד ושתי נשים</strong> משום איסור ייחוד. <strong>אבא שאול אומר: אף באיש אחד ושתי נשים.</strong> משמע שהוא מתיר להתייחד עם שתי נשים!
  ודוחים:  <strong>אפילו תימא</strong> <small>[תאמר]</small> שהמשנה שלנו כדעת <strong>אבא שאול,</strong> מתיר הוא בברייתא משום ש<strong>בשעת אנינות תביר יצריה</strong> <small>[שבור יצרו]</small> של אדם ואין לחשוש שמא יבוא לחטא.
 <strong>ורבנן סברי לה</strong> <small>[וחכמים סבורים]</small> בענין זה <strong>כר' יצחק.</strong> ש<strong>אמר ר' יצחק</strong> על הכתוב <strong>"מה יתאונן אדם חי גבר על חטאו"</strong> (איכה ג, לט) — <strong>אפילו בשעת אנינותו של אדם</strong> ("יתאונן אדם") — <strong>יצרו מתגבר עליו</strong> ("גבר על חטאיו"). ושואלים: <strong>ואבא שאול</strong> מה הוא אומר על ראיה זו? משיבים: <strong>כי כתיב ההוא</strong> <small>[כאשר נאמר אותו</small> כתוב<small>]</small> — <strong>במתרעם על מדותיו,</strong> דרכיו של הקדוש ברוך הוא <strong>כתיב</strong> <small>[נאמר],</small> <strong>והכי קאמר</strong> <small>[וכך אמר],</small> כך יש לפרש את הכתוב: <strong>מה יתרעם</strong> אדם <strong>על מדותיו</strong> של הקדוש ברוך הוא לומר שנוהג עימו שלא כדין, <strong>וכי גבר</strong> (התגבר, ניצח) <strong>על חטאיו? דיו חיים שנתתי לו</strong> ואין מגיע לו יותר מזה.
 <strong>ורבנן</strong> <small>[וחכמים]</small> חוששים גם בשעת אבל <strong>כי ההוא מעשה דההיא איתתא דהוה עובדא ואפיקתיה</strong> <small>[כאותו מעשה באשה אחת שהיה מעשה והוציאה אותו]</small> את בעלה מקברו, לאחר שזנתה עם אדם אחר, כדי לחפות על התרשלותו של הנואף עימה בשמירה על תלוי המלכות. ומכאן ראיה שאף בשעת אבילות אין לסמוך על שבירת היצר.
 <big>ג</big> שנינו במשנה: <strong>אבל אשה אחת</strong> מתייחדת עם שני אנשים. <strong>אמר רב יהודה אמר רב: לא שנו</strong> דבר זה <strong>אלא ב</strong>אנשים <strong>כשרים, אבל בפרוצים</strong> — <strong>אפילו בי</strong> (יחד עם) <strong>עשרה נמי</strong> <small>[גם כן]</small> <strong>לא</strong> תתייחד. <strong>הוה</strong> <small>[היה]</small> <strong>מעשה</strong> פעם, <strong>והוציאוה עשרה</strong> אנשים לאשה אחת כדרך שמוציאים את המת לקבורה <strong>במטה</strong> וזנו איתה. <strong>אמר רב יוסף: תדע</strong> שכן הוא, <strong>דמיחברי בי עשרה וגנבי כשורא ולא מיכספי מהדדי</strong> <small>[ש</small>הרי <small>מתחברים יחד עשרה</small> אנשים <small>וגונבים קורה</small> כבדה <small>ואינם מתביישים זה מזה].</small> וכיוצא בזה יכולים להתחבר כמה אנשים יחד לשם זנות ואינם מתביישים זה מזה.
  ומציעים:  <strong>נימא מסייע ליה</strong> <small>[</small>האם <small>לומר</small> שאפשר <small>לסייע לו]</small> ממשנה זו, שאמרו שמי שחושד באשתו כסוטה, וכשמביאה להשקותה מים המרים בבית המקדש <strong>מוסרין לו שני תלמידי חכמים</strong> ללוותו, <strong>שמא יבא עליה בדרך,</strong> שכן כל עוד לא נבדקה היא אסורה על בעלה. ונדייק מכאן: שני <strong>תלמידי חכמים</strong> — <strong>אין</strong> <small>[כן],</small> <strong>אינשי דעלמא</strong> <small>[סתם אנשים]</small> — <strong>לא,</strong> משמע שלענין יחוד אין סומכים על סתם אנשים. ודוחים: משם אין ראיה לענין זה, אלא <strong>שאני</strong> <small>[שונים]</small> <strong>תלמידי חכמים דידעי</strong> <small>[ש</small>הם <small>יודעים]</small>
## דף פא.
 <strong>לאתרויי ביה</strong> <small>[להתרות בו]</small> שאסור לו לבוא עליה, שאם יבוא עליה אין המים בודקים אותה.
 <strong>אמר רב יהודה אמר רב: לא שנו</strong> ששנים יכולים להתייחד עם אשה, <strong>אלא בעיר</strong> שמצויים אנשים, <strong>אבל בדרך</strong> — <strong>עד שיהיו שלשה.</strong> ומדוע אין די בשנים — <strong>שמא יצטרך אחד מהם להשתין</strong> ויפנה הצידה <strong>ונמצא</strong> שבאותה שעה <strong>אחד</strong> בלבד <strong>מתייחד עם הערוה.</strong> ומציעים: <strong>נימא מסייע ליה</strong> <small>[</small>האם <small>נאמר</small> שאפשר <small>לסייע לו]</small> ממה ששנינו: <strong>מוסרים לו שני תלמידי חכמים שמא יבא עליה בדרך. תרי ואיהו</strong> <small>[שנים והוא,</small> הבעל<small>]</small> <strong>הא תלתא</strong> <small>[הרי שלשה],</small> משמע שבדרך צריכים שלושה. ומשיבים: משם אין ראיה, <strong>התם כי היכי דניהוו עליה סהדי</strong> <small>[שם</small> יש צורך בשנים נוספים <small>כדי שיהיו עליו עדים],</small> שיעידו אם בא עליה בדרך.
  מסופר:  <strong>רב ורב יהודה הוו קאזלי באורחא</strong> <small>[היו הולכים בדרך],</small> <strong>הוה קאזלא ההיא אתתא קמייהו</strong> <small>[היתה מהלכת אשה אחת לפניהם].</small> <strong>אמר ליה</strong> <small>[לו]</small> <strong>רב לרב יהודה: דל כרעיך</strong> <small>[הרם רגליך]</small> ומהר ללכת <strong>מקמי</strong> <small>[מפני]</small> <strong>גיהנם,</strong> שלא נתייחד איתה. <strong>אמר ליה</strong> <small>[לו]</small> רב יהודה: <strong>והא מר</strong> <small>[והרי אדוני]</small> <strong>הוא</strong> ש<strong>אמר</strong> ש<strong>בכשרים שפיר דמי</strong> <small>[מותר הדבר]!</small> <strong>אמר ליה</strong> <small>[לו]:</small> <strong>מי יימר</strong> <small>[אמר]</small> שמדובר <strong>בכשרים כגון אנא ואת</strong> <small>[אני ואתה]!</small> אמר לו רב יהודה: <strong>אלא כגון מאי</strong> <small>[מה]?</small> אמר לו: <strong>כגון ר' חנינא בר פפי וחביריו,</strong> שלמרות פיתויים שהיו להם עמדו בנסיון ולא חטאו, אבל אדם אחר אינו נאמן בכך.
 <strong>אמר רב: מלקין על ייחוד,</strong> שאם התייחד אדם עם אשה מלקין אותו שעבר על איסור יחוד <strong>ו</strong>אולם <strong>אין אוסרין</strong> אשה על בעלה, או פנויה להינשא לכהן <strong>על הייחוד,</strong> שאין מניחים שבודאי נבעלה. <strong>אמר רב אשי: לא אמרן</strong> <small>[אמרנו]</small> דבר זה שמלקים <strong>אלא בייחוד</strong> עם אשה <strong>פנויה, אבל בייחוד</strong> של <strong>אשת איש</strong> — <strong>לא.</strong> ומדוע? <strong>שלא תהא מוציא לעז על בניה</strong> שאם ילקוה יחשבו הכל שזנתה וילעיזו על בניה שהם ממזרים. והיא לא נענשה אלא על הייחוד בלבד.
  מספרים" <strong>מר זוטרא מלקי</strong> <small>[היה מלקה]</small> גם את המתייחד עם אשת איש, <strong>ו</strong>היה <strong>מכריז</strong> מדוע הוא עושה כן. <strong>אמר ליה</strong> <small>[לו]</small> <strong>רב נחמן מפרהטיא לרב אשי: מר נמי לילקי ולכריז</strong> <small>[אדוני גם כן שילקה ויכריז]!</small> <strong>אמר ליה</strong> <small>[לו]:</small> אני חושש לעשות כן, שמא <strong>איכא דשמע בהא ולא שמע בהא</strong> <small>[יש שישמע בזו ולא ישמע בזו],</small> כלומר, שישמע שהלקו, ולא ישמע את ההכרזה שהלקאה זו היא משום יחוד בלבד.
 <strong>אמר רב: מלקין על לא טובה השמועה,</strong> לא רק על עובדות בדוקות, אלא גם כאשר יוצא שם רע על אדם שעובר עבירות, <strong>שנאמר: "אל בני כי לוא טובה השמעה"</strong> (שמואל א ב, כד). <strong>מר זוטרא</strong> כשהיה מוצא אדם שיצא עליו שם רע, <strong>מותיב לה אפסירה על כתפיה</strong> <small>[היה שם רסן</small> של חמור <small>על כתפיו]</small> <strong>ומקרי ליה</strong> <small>[ו</small>היה <small>מקריא לו]</small> בשעת המלקות: <strong>"אל בני</strong> כי לא טובה השמועה
 <strong>"</strong>להודיע לרבים על מה הוא לוקה. <strong>אמר רבה:</strong> אשה ש<strong>בעלה בעיר</strong> — <strong>אין חוששין משום ייחוד</strong> עימה, מפני שחוששים הם לעבור עבירה, שאינם יודעים מתי יחזור הבעל. <strong>אמר רב יוסף:</strong> אם היה <strong>פתח פתוח לרשות הרבים</strong> — <strong>אין חוששין משום ייחוד.</strong> מסופר: <strong>רב ביבי איקלע לבי</strong> <small>[הזדמן לבית]</small> <strong>רב יוסף. בתר דכרך ריפתא</strong> <small>[אחרי שאכל]</small> בערב <strong>אמר להו</strong> <small>[להם]</small> רב יוסף לאנשי ביתו: <strong>שקולי דרגא מתותי</strong> <small>[הוציאו את המדרגות,</small> הסולם, <small>מתחת]</small> <strong>ביבי</strong> שהיה ישן בעליה, כלומר, שלא יוכל רב ביבי לרדת, משום איסור ייחוד עם אשת רב יוסף. ומקשים: <strong>והא</strong> <small>[והרי]</small> <strong>אמר רבה:</strong> אשה ש<strong>בעלה בעיר אין חוששין משום ייחוד!</strong> ומשיבים: <strong>שאני</strong> <small>[שונה]</small> <strong>רב ביבי דשושבינתיה הואי וגייסא ביה</strong> <small>[ש</small>אשת רב יוסף <small>ידידתו היתה והיתה רגילה בו],</small> ולכן יש לחשוש יותר.
 <strong>אמר רב כהנא:</strong> כאשר <strong>אנשים</strong> (גברים) נמצאים <strong>מבחוץ,</strong> בחדר החיצוני, <strong>ונשים מבפנים,</strong> בחדר פנימי — <strong>אין חוששין משום ייחוד</strong> אם נכנס אחד מן האנשים למקום הנשים, לפי שרואים אותו חבריו כשנכנס. אבל אם היו <strong>אנשים</strong> <strong>מבפנים ונשים מבחוץ</strong> — <strong>חוששין משום ייחוד</strong> שמא יאמר שיוצא לצורך אחר ויתייחד עם הנשים.
  ומעירים:  <strong>במתניתא תנא איפכא</strong> <small>[בברייתא שנה ההיפך],</small> שאם אנשים מבחוץ ונשים מבפנים חוששים שמא יכנס אחד מהאנשים פנימה בלא שירגישו בו. ואם אנשים מבפנים ונשים מבחוץ — אין חוששים ליחוד. מכיון שדרך הפנימיים החוצה עוברת דרך הנשים ויחשוש שמא יצא אחד האנשים אחריו. <strong>אמר אביי: השתא</strong> <small>[עכשיו]</small> ש<strong>אמר רב כהנא הכי</strong> <small>[כך]</small> <strong>ותנא מתניתא איפכא</strong> <small>[ושנויה</small> ב<small>ברייתא להיפך],</small> <strong>אנא נעביד לחומרא</strong> <small>[אנו נעשה לחומרה]</small> ונחמיר לחשוש בשני המקרים.
 <strong>אביי דייר גולפי</strong> <small>[היה מסדר שורות</small> של <small>קנקנים]</small> בין גברים לנשים שלא יוכלו לעבור ממקום למקום בלי להשמיע רעש. <strong>רבא דייר קנה</strong> <small>[</small>היה <small>מסדר שורות קנים]</small> שלא יוכלו לעבור. <strong>אמר אבין: סקבא דשתא ריגלא</strong> <small>[הפצע,</small> מקום התורפה <small>של השנה</small> הוא <small>הרגל]</small> משום שאז זמן שמחה, וגברים ונשים נפגשים ובאים לידי עבירה.
 <big>א</big> מסופר: <strong>הנך שבוייתא דאתאי</strong> <small>[אותן שבוי</small> <small>ות שהובאו]</small> <strong>לנהרדעא</strong> ונפדו שם. <strong>אסקינהו לבי</strong> <small>[העלות אותן לבית]</small> <strong>רב עמרם חסידא</strong> <small>[החסיד],</small> <strong>אשקולו דרגא מקמייהו</strong> <small>[הורידו</small> את <small>המדרגות מפניהן]</small> שלא יוכלו גברים לעלות אליהן. <strong>בהדי דקא חלפה חדא מנייהו</strong> <small>[כאשר עברה אחת מהן]</small> ליד העליה <strong>נפל,</strong> נעשה <strong>נהורא באיפומא</strong> <small>[אור בארובה]</small> משום שהיתה יפה ביותר. מתוך שחשק בה, <strong>שקליה</strong> <small>[לקח]</small> <strong>רב עמרם לדרגא</strong> <small>[את הסולם]</small> <strong>דלא הוו יכלין בי עשרה למדלייא, דלייא לחודיה</strong> <small>[שלא היו יכולים יחד עשרה</small> אנשים <small>להרים אותו</small> ו<small>הרים אותו לבדו],</small> <strong>סליק ואזיל</strong> <small>[</small>ו<small>היה</small> <small>עולה והולך].</small>
 <strong>כי מטא לפלגא דרגא</strong> <small>[כאשר הגיע לחצי הסולם]</small> <strong>איפשח</strong> <small>[התחזק],</small> <strong>רמא קלא</strong> <small>[הרים</small> את <small>קולו]</small> וצעק: <strong>נורא בי</strong> <small>[אש,</small> דליקה בוערת <small>בבית]</small> <strong>עמרם!</strong> כיון ששמעו שיש שריפה <strong>אתו רבנן</strong> <small>[באו חכמים]</small> וראו אותו עומד כך, <strong>אמרו ליה</strong> <small>[לו]:</small> <strong>כסיפתינן</strong> <small>[ביישת אותנו]</small> שהכל רואים מה רצית לעשות. <strong>אמר להו</strong> <small>[להם]:</small> <strong>מוטב תיכספו בי</strong> <small>[תתביישו בבית]</small> <strong>עמרם בעלמא הדין</strong> <small>[בעולם הזה]</small> <strong>ולא תיכספו מיניה לעלמא דאתי</strong> <small>[תתביישו ממנו בעולם הבא].</small> <strong>אשבעיה דינפק מיניה</strong> <small>[השביע</small> את יצרו הרע <small>שייצא ממנו],</small> <strong>נפק מיניה כי עמודא דנורא</strong> <small>[יצא ממנו</small> דבר <small>כעמוד אש].</small> <strong>אמר ליה</strong> <small>[לו]</small> ליצר הרע: <strong>חזי, דאת נורא ואנא בישרא, ואנא עדיפנא מינך</strong> <small>[ראה, שאתה אש ואני בשר, ואני עדיף ממך]</small> שהתגברתי עליך.
  מסופר: כי  <strong>ר' מאיר הוה</strong> <small>[היה]</small> <strong>מתלוצץ בעוברי עבירה,</strong> שהיה אומר שאדם יכול בקלות להזהר מעבירה. <strong>יומא חד אידמי ליה</strong> <small>[יום אחד נדמה לו]</small> ה<strong>שטן כאיתתא בהך גיסא דנהרא</strong> <small>[כאשה</small> העומדת <small>בצד האחר של הנהר],</small> <strong>לא הוה מברא</strong> <small>[היתה מעבורת]</small> לעבור את הנהר — <strong>נקט מצרא וקא עבר</strong> <small>[תפס בסולם החבלים ועבר]</small> את הנהר. <strong>כי מטא פלגא מצרא שבקיה</strong> <small>[כאשר הגיע לחצי החבל עזבו</small> היצר<small>]</small> ו<strong>אמר</strong> השטן והיצר לר' מאיר: <strong>אי לאו דקא מכרזי ברקיעא</strong> <small>[אם לא שמכריזים ברקיע]</small> <strong>"הזהרו בר' מאיר ותורתו" שויתיה לדמך תרתי מעי</strong> <small>[הייתי עושה את דמיך</small> כ<small>שתי מעות],</small> כדבר חסר ערך, שהיית נופל ממדרגתך לגמרי.
  ומסופר עוד: <strong>ר' עקיבא הוה</strong> <small>[היה]</small> <strong>מתלוצץ בעוברי עבירה. יומא חד אידמי ליה</strong> <small>[יום אחד נדמה לו]</small> ה<strong>שטן כאיתתא בריש דיקלא</strong> <small>[כאשה בראש הדקל].</small> <strong>נקטיה לדיקלא וקסליק ואזיל</strong> <small>[תפס בדקל והיה עולה והולך].</small> <strong>כי מטא לפלגיה דדיקלא שבקיה</strong> <small>[כאשר הגיע לחצי הדקל עזבו</small> היצר<small>],</small> ו<strong>אמר</strong> לו: <strong>אי לאו דמכרזי ברקיעא</strong> <small>[אם לא שמכריזים ברקיע]</small> <strong>"הזהרו בר' עקיבא ותורתו" שויתיה לדמך תרתי מעי</strong> <small>[הייתי עושה את דמיך</small> כ<small>שתי מעות].</small>
 ועוד: החכם <strong>פלימו הוה</strong> <small>[היה]</small> <strong>רגיל למימר</strong> <small>[לומר]</small> <strong>כל יומא</strong> <small>[יום]:</small> <strong>גירא בעיניה</strong> <small>[חץ בעיניו]</small> של ה<strong>שטן,</strong> שהיה צוחק מפיתויי היצר. <strong>יומא חד מעלי יומא דכיפורי הוה</strong> <small>[יום אחד ערב יום הכיפורים היה].</small> <strong>אידמי ליה כעניא</strong> <small>[נדמה לו</small> השטן <small>כעני].</small> <strong>אתא קרא אבבא</strong> <small>[הלך</small> ו<small>דפק בדלת]</small> כמבקש נדבה, <strong>אפיקו ליה ריפתא</strong> <small>[הוציאו לו לחם]</small> לאכול. <strong>אמר ליה</strong> <small>[לו]:</small> <strong>יומא כי האידנא כולי עלמא גואי ואנא אבראי</strong> <small>[יום כמו היום, הכל נמצאים בפנים</small> ואוכלים <small>ואני</small> אעמוד <small>בחוץ]</small> ואוכל? <strong>עייליה וקריבו ליה ריפתא</strong> <small>[הכניס אותו והביאו לו לחם].</small> <strong>אמר ליה</strong> <small>[לו]:</small> <strong>יומא כי האידנא כולי עלמא אתכא ואנא לחודאי</strong> <small>[יום כמו זה הכל</small> יושבים <small>ליד השלחן ואני</small> יושב <small>לבדי]?</small> <strong>אתיוהו אותבוהו אתכא</strong> <small>[הביאו אותו</small> ו<small>הושיבו אותו ליד השלחן].</small> <strong>הוה יתיב</strong> <small>[היה יושב]</small> <strong>מלא נפשיה שיחנא וכיבי עליה והוה קעביד ביה מילי דמאיס</strong> <small>[מלא את עצמו בשחין ומוגלה עליו והיה עושה בו,</small> בשלחן, <small>דברים מאוסים].</small> <strong>אמר ליה</strong> <small>[לו]</small> פלימו לעני:
## דף פא:
 <strong>תיב שפיר</strong> <small>[שב יפה]</small> ואל תמאיס עצמך. ועוד <strong>אמר ליה</strong> <small>[לו]</small> העני: <strong>הבו לי כסא</strong> <small>[תנו לי כוס],</small> <strong>יהבו ליה כסא</strong> <small>[נתנו לו כוס].</small> <strong>אכמר שדא ביה כיחו</strong> <small>[השתעל</small> ו<small>השליך</small> בתוך הכוס <small>את ליחתו]</small> היוצאת מגרונו. <strong>נחרו ביה</strong> <small>[גערו בו]</small> למה הוא עושה כן. <strong>שקא ומית</strong> <small>[עשה</small> עצמו <small>כמת].</small> לאחר מכן <strong>שמעו דהוו קאמרי</strong> <small>[שמעו ש</small><small>היו</small> אנשים <small>אומרים]</small> מסביב: <strong>פלימו קטל גברא</strong> <small>[הרג אדם]!</small> <strong>פלימו קטל גברא</strong> <small>[הרג אדם]!</small> <strong>ערק וטשא נפשיה</strong> <small>[ברח</small> פלימו <small>והחביא עצמו]</small> <strong>בבית הכסא. אזיל בתריה</strong> <small>[הלך</small> השטן <small>אחריו],</small> <strong>נפל קמיה</strong> <small>[נפל</small> השטן <small>לפניו].</small> <strong>כי דחזייה</strong> <small>[כאשר ראהו]</small> את פלימו <strong>דהוה</strong> <small>[שהיה]</small> <strong>מצטער</strong> ביותר <strong>גלי ליה נפשיה</strong> <small>[גילה לו</small> את <small>עצמו]</small> שהוא השטן. <strong>אמר ליה</strong> <small>[לו]</small> השטן: <strong>מאי טעמא</strong> <small>[מה טעם]</small> <strong>אמרת הכי</strong> <small>[כך]</small> "חץ בעיניו של השטן", וגרמת שהשטן יתגרה בך? אמר לו: <strong>ואלא היכי אימא</strong> <small>[איך אומר]?</small> <strong>אמר ליה</strong> <small>[לו]:</small> <strong>לימא מר</strong> <small>[יאמר אדוני]</small> <strong>"רחמנא נגער ביה</strong> <small>[הקדוש ברוך הוא יגער בו]</small> <strong>בשטן".</strong>
 מסופר: <strong>ר' חייא בר אשי הוה</strong> <small>[היה]</small> <strong>רגיל כל עידן דהוה נפל לאפיה</strong> <small>[כל זמן שהיה נופל על פניו]</small> בתפילה <strong>הוה אמר</strong> <small>[היה אומר]:</small> <strong>הרחמן יצילנו מיצר הרע. יומא חד שמעתינהו דביתהו</strong> <small>[יום אחד שמעה אותו אשתו</small> כשהתפלל כך<small>]</small> <strong>אמרה: מכדי הא</strong> <small>[הואיל והרי]</small> <strong>כמה שני דפריש ליה מינאי</strong> <small>[כמה שנים שפרש ממני]</small> מחיי אישות בטענה שכבר אין לו כוח מחמת זיקנה, <strong>מאי טעמא קאמר הכי</strong> <small>[מה טעם</small> הוא <small>אומר כך]</small> ומתפלל להנצל מיצר הרע?
 <strong>יומא חדא הוה קא גריס בגינתיה</strong> <small>[יום אחד היה לומד בגינתו]</small> <strong>קשטה נפשה חלפה ותנייה קמיה</strong> <small>[קישטה את עצמה</small> ו<small>חלפה ושנתה</small> וחזרה שוב <small>לפניו].</small> <strong>אמר לה: מאן</strong> <small>[מי]</small> <strong>את?</strong> <strong>אמרה: אנא חרותא דהדרי מיומא</strong> <small>[אני חרותא</small> (שם זונה אחת) <small>שחוזרת מיום</small> העבודה שלי<small>].</small> <strong>תבעה</strong> <small>[תבע אותה]</small> לתשמיש. <strong>אמרה ליה</strong> <small>[לו]:</small> <strong>אייתי ניהליה להך רומנא דריש צוציתא</strong> <small>[הבא לי</small> כשכרי <small>את הרימון הזה שבראש העץ].</small> <strong>שוור, אזל אתייה ניהלה</strong> <small>[קפץ, הלך</small> ו<small>הביא אותו לה]</small> ובא עליה.
 <strong>כי אתא לביתיה</strong> <small>[כאשר בא לביתו]</small> <strong>הוה קא שגרא דביתהו תנורא</strong> <small>[היתה מסיקה אשתו</small> את <small>התנור],</small> <strong>סליק וקא יתיב בגויה</strong> <small>[עלה וישב בתוכו].</small> <strong>אמרה ליה</strong> <small>[לו]</small> אשתו: <strong>מאי האי</strong> <small>[מהו זה]?</small> <strong>אמר לה: הכי והכי הוה</strong> <small>[כך וכך היה]</small> <strong>מעשה,</strong> שהתפתתי לזנות. <strong>אמרה ליה</strong> <small>[לו]:</small> <strong>אנא הואי</strong> <small>[אני הייתי</small> זו<small>].</small> <strong>לא אשגח</strong> <small>[השגיח]</small> <strong>בה,</strong> שחשב שהיא מנחמת אותו לשוא, <strong>עד דיהבה ליה סימני</strong> <small>[שנתנה לו סימנים]</small> שהיתה זאת היא. <strong>אמר לה: אנא מיהא לאיסורא איכווני</strong> <small>[אני על כל פנים לאיסור התכוונתי].</small> ומספרים: <strong>כל ימיו של אותו צדיק היה מתענה</strong> על עבירה זו שעבר במחשבת איסור <strong>עד שמת באותה מיתה</strong> מחמת הצער.
  ומניין שמי שיש בו כוונה לעשות איסור נענש כאילו עבר עבירה — <strong>דתניא</strong> <small>[ש</small>כן <small>שנינו</small> בברייתא<small>]</small> מה שנאמר <strong>"אישה הפרם וה' יסלח לה"</strong> (במדבר ל, יג), <strong>במה הכתוב מדבר</strong> שצריכה האשה סליחה כאשר הופר הנדר על ידי בעלה — <strong>באשה שנדרה בנזיר, ושמע בעלה והפר לה, והיא לא ידעה שהפר לה בעלה, והיתה שותה יין ומטמאה למתים.</strong>
 ומסופר: <strong>ר' עקיבא כי הוה מטי להאי פסוקא, הוה בכי</strong> <small>[כאשר היה מגיע לפסוק זה, היה בוכה],</small> <strong>אמר: ומה מי שנתכוין לאכול בשר חזיר</strong> כמו אשה זו, שהתכוונה לאיסור <strong>ועלה בידו בשר טלה</strong> (בשר כשר ומותר), ולא חטאה, שהרי הנדר הופר לה, בכל זאת <strong>אמרה תורה: צריכה כפרה וסליחה</strong> ("ה' יסלח לה"), <strong>מי שנתכוין לאכול בשר חזיר ועלה בידו בשר חזיר</strong> — <strong>על אחת כמה וכמה</strong> שצריך סליחה וכפרה.
 <strong>כיוצא בדבר אתה אומר "ולא ידע ואשם ונשא עונו"</strong> (ויקרא ה, יז). <strong>כשהיה ר' עקיבא מגיע לפסוק זה היה בוכה: ומה מי שנתכוין לאכול שומן</strong> (דבר מותר) <strong>ועלה בידו</strong> בטעות <strong>חלב</strong> — <strong>אמרה תורה "ולא ידע ואשם ונשא עונו",</strong> שנחשב הדבר לעוון וצריך כפרה, <strong>מי שנתכוין</strong> מתחילה <strong>לאכול חלב ועלה בידו חלב</strong> — <strong>על אחת כמה וכמה. איסי בן יהודה אומר</strong> על הכתוב <strong>"ולא ידע ואשם ונשא עונו"</strong> — <strong>על דבר זה ידוו</strong> (יכאבו) <strong>כל הדווים</strong> (המצטערים, הכואבים), שהרי הכתוב מלמדנו שאדם נענש אפילו על דבר שלא ידע שחטא בו.
 <big>א</big> שנינו במשנה ש<strong>מתייחד אדם עם אמו. אמר רב יהודה אמר רב אסי: מתייחד אדם עם אחותו</strong> בחדר אחד, <strong>ודר עם אמו ועם בתו</strong> בקביעות באותו בית ואינו חושש. <strong>כי</strong> <small>[כאשר]</small> <strong>אמרה</strong> (אמר אותה) <strong>קמיה</strong> <small>[לפני]</small> <strong>שמואל, אמר</strong> שמואל: <strong>אסור להתייחד עם כל עריות שבתורה, ואפילו עם בהמה,</strong> שאף היא אסורה משום ערוה.
 <strong>תנן</strong> <small>[שנינו</small> במשנה<small>]:</small> <strong>מתייחד אדם עם אמו ועם בתו וישן עמהם בקירוב בשר, ו</strong>אם כן הרי זו <strong>תיובתא</strong> <small>[וקושיה חמורה]</small> לדברי <strong>שמואל!</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך שמואל:</strong> <strong>וליטעמיך</strong> <small>[ולטעמך,</small> לשיטתך<small>]</small> יש להביא קושיה מ<strong>הא דתניא</strong> <small>[זו ששנינו</small> בברייתא<small>]:</small> <strong>אחותו וחמותו ושאר כל עריות שבתורה</strong> כולל אמו ובתו <strong>אין מתייחד עמהם אלא בעדים.</strong> ונדייק: <strong>בעדים</strong> — <strong>אין</strong> <small>[כן],</small> <strong>שלא בעדים</strong> — <strong>לא.</strong>
 <strong>אלא תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' מאיר: הזהרו בי מפני בתי</strong> שלא אתייחד איתה. ומסופר: <strong>אמר ר' טרפון: הזהרו בי מפני כלתי. ליגלג עליו אותו תלמיד</strong> על שהוא נזהר בדברים אלה שאין מתקבל על הדעת שיחטא בהם. <strong>אמר ר' אבהו משום</strong> (בשם) <strong>ר' חנינא בן גמליאל: לא היו ימים מועטים עד שנכשל אותו תלמיד</strong> עצמו <strong>בחמותו.</strong>
 שנינו שלדברי שמואל אסור להתייחד <strong>אפילו עם בהמה.</strong> מסופר: <strong>אביי מכלליה מכולה דברא</strong> <small>[היה מוציא אותן,</small> את הבהמות, <small>מכל השדה]</small> שהיה נמצא בו. <strong>רב ששת מעבר ליה מצרא</strong> <small>[היה מעביר</small> את הבהמה לצד השני <small>של המיצר,</small> גדר<small>].</small> <strong>רב חנן מנהרדעא איקלע</strong> <small>[הזדמן]</small> אצל <strong>רב כהנא</strong> ב<strong>פום נהרא</strong><small>,</small> <strong>חזייה דיתיב וקא גרס וקיימא בהמה קמיה</strong> <small>[ראה אותו ש</small>הוא <small>יושב ולומד ובהמה עומדת לפניו].</small> <strong>אמר ליה</strong> <small>[לו]:</small> <strong>לא סבר לה מר</strong> <small>[האם אין אדוני סובר]</small> ש<strong>אפילו עם בהמה</strong> אסור להתייחד? <strong>אמר ליה</strong> <small>[לו]</small> רב כהנא: <strong>לאו אדעתאי</strong> <small>[לא היה בדעתי],</small> כלומר, לא שמתי לב.
 <strong>אמר רבא: מתייחד אדם עם שתי יבמות</strong> (גיסות) <strong>ועם שתי</strong> נשים <strong>צרות</strong> זו לזו, כלומר, שתי נשים של אדם אחד, <strong>עם אשה וחמותה, עם אשה ובת בעלה</strong> שכיון שכרגיל אלה שונאות זו את זו, כל אחת חוששת שהשניה תספר את מעשיה ונזהרת שלא להתפתות. וכן יכול אדם להתייחד <strong>עם אשה ותינוקת שיודעת טעם ביאה,</strong> כלומר, שהיא גדולה מספיק שמבינה מה עניינה של ביאה, <strong>ו</strong>היא עדיין קטנה עד ש<strong>אין מוסרת</strong> את <strong>עצמה לביאה</strong> שאין בה יצר לפתותה, שהאשה חוששת ממנה שלא תספר את מעשיה.
 <big>ב</big> שנינו במשנה שאם <strong>הגדילו</strong> הבן או הבת <strong>זה ישן בכסותו וכו'.</strong> ושואלים: <strong>וכמה</strong> הוא הזמן שנקראים גדולים לענין זה? <strong>אמר רב אדא בר רב עזא אמר רב אסי: תינוקת בת תשע שנים ויום אחד, תינוק בן שתים עשרה שנה ויום אחד. איכא דאמרי</strong> <small>[יש שאומרים]:</small> <strong>תינוקת</strong> שאמרנו פה — <strong>בת שתים עשרה שנה ויום אחד, תינוק</strong> — <strong>בן שלש עשרה</strong> שנה <strong>ויום אחד. וזה וזה</strong> לשתי הדעות עיקר שיעורם הוא עד <strong>כדי שיהיו "שדים נכנו ושערך צמח"</strong> (יחזקאל טז, ז), כלומר, תחילת הבגרות.
 <strong>אמר רפרם בר פפא אמר רב חסדא: לא שנו</strong> שיכול לישון עם בתו הקטנה בקירוב בשר <strong>אלא שאינה בושה לעמוד לפניו ערום, אבל בושה לעמוד לפניו ערום</strong> — <strong>אסור</strong> כבר לישון עימה בקירוב בשר. <strong>מאי טעמא</strong> <small>[מה טעמו</small> של דבר<small>]</small> — <strong>יצר אלבשה</strong> <small>[</small>ה<small>יצר תפס אותה],</small> שלולא היה בה יצר לא היתה מתביישת.
  מסופר:  <strong>רב אחא בר אבא איקלע לבי</strong> <small>[הזדמן לבית]</small> <strong>רב חסדא חתניה</strong> <small>[חתנו].</small> <strong>שקליה לבת ברתיה אותבוה בכנפיה</strong> <small>[לקח את בת בתו</small> (שהיתה בתו של רב חסדא) <small>והושיב אותה בחיקו].</small> <strong>אמר ליה</strong> <small>[לו]</small> רב חסדא: <strong>לא סבר לה מר דמקדשא</strong> <small>[</small>וכי <small>אין אדוני סבור</small> שיש לחשוש <small>שהיא מקודשת</small> כבר<small>]?</small> <strong>אמר ליה</strong> <small>[לו]</small> רב אחא: אם כך הוא <strong>עברת לך אדרב</strong> <small>[עברת על</small> דברי <small>רב].</small> ש<strong>אמר רב יהודה אמר רב, ואיתימא</strong> <small>[ויש אומרים]</small> שאמר זאת <strong>ר' אלעזר: אסור לאדם שיקדש את בתו כשהיא קטנה, עד שתגדיל ותאמר "בפלוני אני רוצה",</strong> שאם אינו עושה כן יש לחשוש שמא לא תתרצה בחתן שבחרו לה, ותבוא לידי מכשול. אמר לו רב חסדא: <strong>מר נמי עבר ליה אדשמואל</strong> <small>[אדוני גם כן עבר על</small> דברי <small>שמואל]</small> ש<strong>אמר שמואל: אין משתמשים באשה,</strong> ואיך אתה מחזיק אותה בחיקך? <strong>אמר ליה</strong> <small>[לו]:</small> <strong>אנא כאידך</strong> <small>[אני</small> <strong>כ</strong>דבריו <small>האחרים]</small> של <strong>שמואל סבירא לי</strong> <small>[אני סבור].</small> ש<strong>אמר שמואל:</strong>
## דף פב.
 <strong>הכל לשם שמים,</strong> כלומר, שדבר זה נבחן ונבדק בידי שמים שאם עושה משום חיבת קירבת משפחה וכיוצא בזה, ואין בו צד של חיבת עריות — מותר.
 <big>א משנה</big> <strong>לא ילמד אדם רווק</strong> שאין לו אשה <strong>סופרים,</strong> שלא יהא מלמד תינוקות. <strong>ולא תלמד אשה סופרים,</strong> שלא תהיה מלמדת תינוקות. <strong>ר' אלעזר אומר: אף מי שאין לו אשה לא ילמד סופרים. ר' יהודה אומר: לא ירעה רווק בהמה, ולא יישנו שני רווקין בטלית אחת</strong> שמא יבואו לידי עבירה במשכב זכור, <strong>וחכמים מתירים.</strong>
 <big>ב גמרא</big> <strong>מאי טעמא</strong> <small>[מה טעם]</small> שאין מתירים לרווק להיות מלמד תינוקות? <strong>אילימא</strong> <small>[אם תאמר]</small> <strong>משום ינוקי</strong> <small>[התינוקות]</small> שהוא חשוד עליהם במשכב זכור — <strong>והתניא</strong> <small>[והרי שנינו</small> בברייתא<small>],</small> <strong>אמרו לו</strong> חכמים <strong>לר' יהודה: לא נחשדו ישראל על משכב זכור, ולא על הבהמה! אלא</strong> הטעם הוא אחר, <strong>רווק</strong> לא ילמד — <strong>משום אמהתא דינוקי</strong> <small>[אמהות של התינוקות]</small> שמגיעות מפעם לפעם לבית הספר ועשוי להכשל בהן. וכן <strong>אשה</strong> לא תלמד — <strong>משום אבהתא דינוקי</strong> <small>[אבות התינוקות]</small> שהיא עשויה להתייחד איתם.
 <big>ג</big> שנינו במשנה ש<strong>ר' אלעזר אומר אף מי שאין</strong> לו אשה לא ילמד סופרים. <strong>איבעיא להו</strong> <small>[נשאלה להם</small> ללומדים בבית המדרש<small>]:</small> האם הכוונה בדעת ר' אלעזר היא דווקא <strong>מי שאין לו אשה כלל, או דלמא</strong> <small>[שמא]</small> מדובר <strong>בש</strong> יש לו אשה אך <strong>אינה שרויה אצלו? תא שמע</strong> <small>[בוא</small> ו<small>שמע]:</small> <strong>אף מי שיש לו ואינה שרויה אצלו לא ילמד סופרים,</strong> משמע שכך היא דעת ר'  אלעזר.
 <big>ד</big> שנינו במשנה ש<strong>ר' יהודה אומר לא ירעה</strong> רווק בהמה ולא יישנו שני רווקים בטלית אחת. <strong>תניא</strong> <small>[שנויה</small> ברייתא<small>]:</small> <strong>אמרו לו</strong> חכמים <strong>לר' יהודה: לא נחשדו ישראל על משכב זכור, ולא על</strong> משכב <strong>הבהמה.</strong> וזהו הטעם במשנה שחכמים מתירים.
 <big>ה משנה</big> <strong>כל שעסקיו עם הנשים,</strong> שמלאכתו היא בעיקרה לצרכי נשים, <strong>לא יתיחד עם הנשים,</strong> מפני שהוא רגיל בהן ביותר ויש לחשוש בו יותר לעבירה. <strong>ולא ילמד אדם את בנו</strong> מלכתחילה <strong>אומנות הנשים,</strong> כלומר, מלאכה שבה צריך להיות בעסקי נשים משום אותו חשש. ובאותו ענין <strong>ר' מאיר אומר: לעולם ילמד אדם את בנו אומנות נקיה וקלה, ויתפלל למי שהעושר והנכסים שלו</strong> שיצליח בה. <strong>ש</strong>בסופו של דבר <strong>אין אומנות שאין בה עניות ועשירות,</strong> ויכול אדם להתעשר מכל אומנות שבעולם. מכיון <strong>שלא עניות</strong> באה <strong>מן האומנות, ולא עשירות מן האומנות, אלא הכל לפי זכותו</strong> של האדם.
 <strong>ר' שמעון בן אלעזר אומר: ראית מימיך חיה ועוף שיש להם אומנות? ו</strong>בכל זאת <strong>הן מתפרנסין שלא בצער</strong> ואינם צריכים לעבוד. <strong>והלא לא נבראו</strong> כל אלה <strong>אלא לשמשני. ואני</strong> האדם <strong>נבראתי לשמש את קוני, אינו דין</strong> (קל וחומר) <strong>שאתפרנס שלא בצער? אלא שהורעתי מעשי</strong> בחטאי, <strong>וקפחתי</strong> <small>[ואיבדתי]</small> <strong>את פרנסתי,</strong> ולכן צריך האדם לעבוד כדי להתפרנס.
 <strong>אבא גוריין איש צדיין</strong> <strong>אומר משום</strong> (בשם) <strong>אבא גוריא: לא ילמד אדם</strong> <strong>את בנו</strong> מלאכת <strong>חמר</strong> (מוליך חמורים), <strong>גמל</strong> (מוליך גמלים), <strong>קדר</strong> (עושה קדירות), <strong>ספן, רועה, וחנוני</strong> וטעמו של דבר — <strong>שאומנותן אומנות ליסטים,</strong> שכל אלה יש במקצועם צד של חוסר יושר וחשש גניבה. <strong>ר' יהודה אומר משמו</strong> של אבא גוריא: <strong>החמרין רובן רשעים,</strong> מפני שעסקיהם ברמאות, <strong>והגמלין</strong> העוברים במדבריות שהם מקום סכנה <strong>רובן כשרין,</strong> ואילו <strong>הספנין</strong> הפורשים לים <strong>רובן חסידים,</strong> שמפני שהם עוברים בים במקום סכנה יתירה מגיעים ליראת שמים. <strong>טוב שברופאים לגיהנם, ו</strong>אף <strong>הכשר שבטבחים</strong> (שוחטים) הוא <strong>שותפו של עמלק.</strong>
 <strong>ר' נהוראי אומר: מניח אני כל אומנות שבעולם ואיני מלמד את בני אלא תורה,</strong> לפי <strong>שאדם אוכל משכרה בעולם הזה, והקרן קיימת לו לעולם הבא, ושאר כל אומנות אינן כן,</strong> ששכרן הוא רק בעולם הזה. ועוד, <strong>כשאדם בא לידי חולי או לידי זקנה או לידי יסורין, ואינו יכול לעסוק במלאכתו</strong> — <strong>הרי הוא מת ברעב. אבל התורה אינה כן,</strong> שיכול לעסוק בה בכל עת, <strong>אלא משמרתו מכל רע</strong> וחטא <strong>בנערותו, ונותנת לו אחרית ותקוה בזקנותו.</strong>
 <strong>בנערותו מהו אומר</strong> על תלמידי חכמים — <strong>"וקוי ה' יחליפו כח"</strong> (ישעיה מ, לא), <strong>בזקנותו מהו אומר</strong> — <strong>"עוד ינובון בשיבה"</strong> (תהלים צב, טו). <strong>וכן הוא אומר באברהם אבינו "ואברהם זקן</strong> בא בימים <strong>וה' ברך את אברהם בכל"</strong> (בראשית כד, א). <strong>מצינו שעשה</strong> (קיים) <strong>אברהם אבינו את כל התורה כולה עד שלא</strong> (לפני) <strong>ניתנה, שנאמר: "עקב אשר שמע אברהם בקלי וישמר משמרתי מצותי חקותי ותורתי"</strong> (שם כו, ה), ללמד שכל המצוות מכל סוג (מצוות, חוקות, תורות), כבר קיימן מעצמו.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>כל שעסקיו עם הנשים</strong> — <strong>סורו</strong> (מנהגו וחברתו) <strong>רע</strong> וטוב להתרחק ממנוץ <strong>כגון הצורפים, והסריקים</strong> (סורקי הבגדים), <strong>והנקורות</strong> (מתקני הריחיים של נשים), <strong>והרוכלין</strong> שמוכרים תכשיטים ובשמים לנשים, <strong>והגרדיים</strong> (האורגים), <strong>והספרים והכובסים, והגרע</strong> (מקיז הדם), <strong>והבלן</strong> (העובד במרחץ), <strong>והבורסקי</strong> (המעבד עורות)<strong>.</strong> כל בעלי המקצועות האלה <strong>אין מעמידים מהם לא מלך ולא כהן גדול. מאי טעמא</strong> <small>[מה טעם]</small> הדבר — <strong>לא משום דפסילי</strong> <small>[ש</small>הם <small>פסולים],</small> שאין פסול בעצם מלאכתם, <strong>אלא משום דזיל אומנותיהו</strong> <small>[שאומנותם מזולזלת]</small> ואף כשיעלו לגדולה יזלזלו בהם הבריות.
 <strong>תנו רבנן</strong> <small>[שנו חכמים]:</small> <strong>עשרה דברים נאמרו בגרע</strong> (מקיז הדם): <strong>מהלך על צידו</strong> בגסות הרוח, <strong>ורוחו גסה</strong> בגאווה, <strong>ונתלה ויושב,</strong> שאינו יושב כשאר אדם אלא נשען על משהו מחמת גאווה, <strong>ועינו צרה,</strong> שהוא קמצן, <strong>ועינו רעה,</strong> שמקנא באחרים, <strong>אוכל הרבה ומוציא</strong> רק <strong>קימעא</strong> (מעט), <strong>וחשוד על העריות ועל הגזל ועל שפיכות דמים</strong> מתוך מקצועו.
 <strong>דרש בר קפרא: לעולם ילמד אדם את בנו אומנות נקיה וקלה.</strong> ושואלים: <strong>מאי</strong> <small>[מה]</small> <strong>היא</strong> אומנות כזו? <strong>אמר רב יהודה:</strong>
## דף פב:
 <strong>מחטא דתלמיותא</strong> <small>[מחט של רקמה],</small> שהיא מלאכה נקיה וקלה.
 <strong>תניא</strong> <small>[שנויה</small> ברייתא<small>],</small> <strong>רבי אומר: אין לך אומנות שעוברת</strong> (שנעלמת, בטילה) <strong>מן העולם</strong> — שיש צורך בכל המלאכות, אבל <strong>אשרי מי שרואה את הוריו באומנות מעולה, אוי לו למי שרואה את הוריו באומנות פגומה</strong> ולומד מהם. וכן <strong>אי אפשר לעולם בלא</strong> שיהא בו <strong>בסם</strong> (עושה בשמים) <strong>ובלא בורסקי</strong> (מעבד עורות) שאומנותו בדברים מסריחים. <strong>אשרי מי שאומנותו בסם, ואוי לו מי שאומנותו בורסקי.</strong> וכן <strong>אי אפשר לעולם בלא זכרים ובלא נקבות,</strong> ששניהם נחוצים לקיום העולם, <strong>אשרי מי שבניו זכרים ואוי לו למי שבניו נקיבות.</strong>
 <strong>ר' מאיר אומר: לעולם ילמד אדם לבנו אומנות נקיה וקלה, ויבקש רחמים למי שהעושר והנכסים שלו, שאין עניות מן האומנות ואין עשירות מן האומנות, אלא</strong> למי הם העשירות והעניות — <strong>למי שהעושר שלו, שנאמר: "לי הכסף ולי הזהב נאם ה' צבאות"</strong> (חגי ב, ח).
 <big>א</big> שנינו במשנה ש<strong>ר' שמעון בן אלעזר אומר אם ראית מימיך</strong> חיה ועוף שיש להם אומנות וכו'. <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: מימי לא ראיתי צבי</strong> שיהיה <strong>קייץ</strong> (מייבש תאנים) <strong>וארי</strong> שיהיה <strong>סבל, ושועל</strong> שיהיה <strong>חנוני, ו</strong>בכל זאת <strong>הם מתפרנסים שלא בצער</strong> ואינם צריכים לעבוד. <strong>והם לא נבראו אלא לשמשני,</strong> לפי שהאדם הוא תכלית הבריאה, <strong>ואני נבראתי לשמש את קוני. מה אלו שלא נבראו אלא לשמשני מתפרנסים שלא בצער, ואני שנבראתי לשמש את קוני</strong> — <strong>אינו דין שאתפרנס שלא בצער? אלא שהרעותי את מעשי וקיפחתי את פרנסתי, שנאמר: "עו‍נותיכם הטו</strong> אלה<strong>"</strong> (ירמיה ה, כה). 
 <big>ב</big> שנינו במשנה ש<strong>ר' נהוראי אומר מניח אני כל אומנות</strong> שבעולם ואיני מלמד את בני אלא תורה <strong>וכו'. תניא</strong> <small>[שנויה</small> ברייתא<small>],</small> <strong>ר' נהוראי אומר: מניח אני כל אומנות שבעולם ואיני מלמד את בני אלא תורה. שכל אומנות שבעולם אין עומדת לו</strong> לאדם <strong>אלא בימי ילדותו</strong> שיש בידו כוח לעבוד, <strong>אבל בימי זקנותו הרי הוא מוטל ברעב. אבל תורה אינה כן, עומדת לו לאדם בעת ילדותו, ונותנת לו אחרית ותקוה בעת זקנותו. בעת ילדותו מהו אומר</strong> — <strong>"וקוי ה' יחליפו כח יעלו אבר כנשרים"</strong> (ישעיה מ, לא), <strong>בזקנותו מהו אומר</strong> — <strong>"עוד ינובון בשיבה דשנים ורעננים יהיו"</strong> (תהלים צב, טו).

# ביאור שטיינזלץ על יבמות
עדין שטיינזלץ
## דף ב.
 <big>א משנה</big> מצות התורה ליבם את אשת האח שמת ללא ילדים, או לפטור אותה על ידי חליצה, אמורה רק כאשר האלמנה מותרת להינשא ליבם (האח החי). אולם אם האלמנה אסורה על היבם משום שהיא קרובה לו קירבת משפחה, ואם ישא אותה יתחייב משום גילוי עריות — במקרה זה לא חלה על האשה מצות ייבום כלל, והיא פטורה לא רק מן הייבום אלא גם מן החליצה. ולמדו חכמים, שלא זו בלבד שאשה זו פטורה מן הייבום, אלא גם צרתה פטורה. שאם היתה לאח המת אשה אחרת שניה ("צרה"), שאיננה קרובה של האח החי, כיון שאחת הנשים אסורה עליו משום ערוה — גם השניה, צרתה, פטורה מן החליצה ומן הייבום. ולא עוד אלא אם אותה צרה התייבמה לאח אחר של המת (שלגביו איננה אסורה משום ערוה), אם גם אח זה ימות בלא ילדים, ותחול שוב על האח הראשון חובת הייבום, לא זו בלבד שזו שהיא צרת ערוה פטורה מן הייבום והחליצה, אלא גם צרת הצרה פטורה. כלומר, שגם אשה אחרת של האח השני נפטרת ממצות ייבום משום שהיא צרתה של הצרה הראשונה. והוא הדין גם אם נמשך הדבר, שאותה צרה נתייבמה לאח אחר שלא היתה אסורה עליו, שכלל הוא: כל אשה שנפטרה מן היבם משום צרת ערוה נעשית לגביו כמו ערוה עצמה, ופטורה מן החליצה ומן הייבום. והמשנה מפרטת את המקרים השונים: <strong>חמש עשרה נשים</strong> הן קרובות משפחה שיש בהן משום ערוה, והן <strong>פוטרות צרותיהן וצרות צרותיהן מן החליצה ומן היבום עד סוף העולם,</strong> וכן הן פוטרות גם צרות־של־צרות־של־צרות, וכך הלאה.
 <strong>ואלו הן:</strong> אם היתה אשת המת <strong>בתו</strong> של האח החי, שהאח שמת נשא את בתו, וכשמת בלא בנים נמצא שעל הבת חלה ("נופלת לפניו") חובת ייבום, <strong>ו</strong>כן אם היתה אשת האח שמת <strong>בת בתו</strong> של המייבם, <strong>ו</strong>כן אם היתה <strong>בת בנו,</strong> וכן אם היתה אשת המת <strong>בת אשתו</strong> של היבם, או היתה
 <strong>בת בנה</strong> של אשתו, או <strong>בת בתה</strong> של אשתו, או שאשת האח שמת היתה <strong>חמותו</strong> של היבם, או <strong>אם חמותו,</strong> או <strong>אם חמיו,</strong> או שאשת המת היתה
 <strong>אחותו</strong> של האח החי <strong>מאמו</strong> (ולא היתה אחות האח המת, שלא היו הם אחים אלא מאב), או שהיתה <strong>אחות אמו</strong> של האח החי, או שהיתה <strong>אחות אשתו,</strong> או שהיתה <strong>אשת אחיו מאמו,</strong> ולאחר שאותו אח מאם מת או גירש את אשתו נשא אותה אחיו של זה מאביו, ואותה אשה איננה קרובתו, ומת אח זה ונפלה האשה לייבום לפני האח החי (אחר שהיתה בעבר אשת אחיו מאמו),
## דף ב:
 <strong>ו</strong>כן <strong>אשת אחיו שלא היה בעולמו,</strong> כלומר, אשתו של אח שמת לפני שהאח הזה נולד. וכפי שנלמד להלן לא חלה במקרה זה על האח הזה חובת ייבום, ולא עוד אלא שבגלל שאין כאן לגביו מצות ייבום אשת אח זה נשארת היא באיסורה עליו באיסור ערוה כאשת אח שלא הותרה. <strong>ו</strong>כן אם הדיתה אשת האח המת קודם נישואיה לאחיו <strong>כלתו,</strong> ומת בנו ונשאה אחיו, ואחר כך מת אח זה. <strong>הרי</strong> חמש עשרה נשים <strong>אלו פוטרות צרותיהן, וצרות צרותיהן מן החליצה ומן הייבום עד סוף העולם.</strong>
 <strong>וכולן,</strong> כל אותן הנשים שמנינו, האסורות משום ערוה, הדברים שנאמרו ביחס אליהן אמורים רק כאשר אותן קרובות ("עריות") היו נשואות לאח שמת עד מותו. אבל, <strong>אם מתו</strong> עוד בחיי הבעל (האח שמת), <strong>או מיאנו</strong> בבעליהן כשהיו קטנות, שתיקנו חכמים שילדה קטנה שמת אביה רשאים אימה ואחיה להשיא אותה, אבל נישואין אלה אינם נישואין גמורים, ותיקנו שילדה זו יכולה למאן, שאם אמרה בעודה קטנה שאיננה רוצה בנישואין הרי היא עוקרת בכך לחלוטין את הנישואין הללו,
 <strong>או נתגרשו</strong> הקרובות מן הבעל (האח שמת), <strong>או שנמצאו אילונית</strong> (אשה פגומה מבחינה מינית, עד כדי כך שאינה נחשבת כאשה גמורה) ונישואין לאשה כזו נחשבים כנישואי טעות ובטלים מיסודם — הרי במקרים אלה <strong>צרותיהן מותרות,</strong> לפי שפטור זה של צרת ערוה כוחו יפה לגבי היבם רק כאשר היתה הערוה עצמה אשת אחיו בשעת מותו, כאשר חלה עליה מצות ייבום.
 ומעירה המשנה לגבי לשונו של כלל זה, שאיננה מדוייקת לחלוטין, לפי ש<strong>אי</strong> (אין) <strong>אתה יכול לומר בחמותו ובאם חמותו ובאם חמיו שנמצאו אילונית</strong> שהרי אילונית אינה יולדת ולכן אינה יכולה להיות חמות. וכן אינה מדוייקת בהן הלשון <strong>או שמיאנו</strong> כיון שהממאנת היא רק ילדה קטנה, שאינה מסוגלת ללדת.
 ומעתה מבארת המשנה <strong>כיצד פוטרות צרותיהן: היתה בתו</strong> למשל, <strong>או אחת מכל העריות האלו, נשואות לאחיו, ולו</strong> (לאח) <strong>אשה אחרת, ומת</strong> האח, <strong>כשם שבתו פטורה — כך צרתה פטורה. הלכה צרת בתו ונשאת לאחיו השני,</strong> שהרי היא מותרת לו, לפי שאינה בגדר ערוה לו, <strong>ולו אשה אחרת, ומת</strong> גם הוא בלי בנים, ונפלה אשה זו לפני היבם הראשון, אבי הבת, <strong>כשם שצרת בתו פטורה — כך צרת צרתה</strong> (האשה האחרת) <strong>פטורה.</strong>
 <strong>אפילו הן מאה</strong> אחים, וחזר הדבר כך, שאם לאשה שנפטרה מייבום משום שהיא צרת ערוה או צרת צרה, יש צרה נוספת, הרי אף צרה זו פטורה ופוטרת מייבום.
 <strong>כיצד</strong> היה המקרה ש<strong>אם מתו צרותיהן מותרות:</strong> כגון ש<strong>היתה בתו, או אחת מכל העריות האלו, נשואות לאחיו, ולו</strong> (לאח) <strong>אשה אחרת</strong> שאינה ערוה לו, אם <strong>מתה בתו או נתגרשה, ואחר כך מת אחיו — צרתה מותרת. ו</strong>עוד כלל אמרו:
 <strong>כל</strong> אחת מן העריות הללו שהיתה קטנה <strong>היכולה למאן</strong> אף על פי ש<strong>לא מיאנה — צרתה חולצת ולא מתייבמת.</strong> איננה מתייבמת — משום שהיא צרת ערוה, אבל איננה פטורה לגמרי מן הייבום וצריכה חליצה, משום שהנישואין של אותה ערוה לא היו נישואין גמורים, ולכן אין האשה האחרת נחשבת מדין תורה כצרת ערוה.
 <big>א גמרא</big> תחילה שואלים על סדר הדברים במשנה: <strong>מכדי כולהו</strong> <small>[הרי כולם],</small> כל העריות הללו הפטורות ופוטרות, <strong>מ</strong>דין <strong>אחות אשה ילפינן</strong> <small>[אנו לומדים]</small> כפי שיבואר להלן, שעיקר הלימוד לפטור את הקרובות מן הייבום הוא מן הדין האמור באחות אשתו, ואם כן <strong>ליתני</strong> <small>[שישנה]</small> <strong>אחות אשה ברישא</strong> <small>[בתחילה],</small> ואחר כך ישנה את כל המקרים האחרים הבאים ונלמדים ממנה!
 <strong>וכי תימא</strong> <small>[ואם תאמר]:</small> כי ה<strong>תנא חומרי־חומרי</strong> <small>[</small>את הדברים <small>החמורים־חמורים]</small> <strong>נקט</strong> תחילה, שסידר אותם לפי חומרת האיסורים, <strong>ו</strong>שיטת <strong>ר' שמעון היא,</strong> ש<strong>אמר</strong> שמיתת בית דין ב<strong>שריפה חמורה</strong> יותר מאשר סקילה. ולכן, בתו ובת בתו ובת בנו וכו' שהן עריות שהחוטא בהן נענש בשריפה — הקדימן התנא, ואחר כך סידר את אלה שעונשן חמור פחות —
 אולם גם כך אין הסדר ברור; כי <strong>אי הכי</strong> <small>[אם כך]</small> <strong>ליתני</strong> <small>[שישנה]</small> דין <strong>חמותו ברישא</strong> <small>[בתחילה],</small> ש<strong>עיקר</strong> דין <strong>שריפה</strong> הלא <strong>בחמותו כתיבא</strong> <small>[נאמר],</small> ככתוב: "ואיש אשר יקח את אשה ואת אמה זמה היא באש ישרפו אותו ואתהן" (ויקרא כ, יד)! <strong>ועוד:</strong> לפי סדר זה <strong>בתר</strong> <small>[אחר]</small> דין <strong>חמותו ליתני</strong> <small>[שישנה]</small> דין <strong>כלתו, דבתר</strong> <small>[ש</small>הלא <small>אחר]</small> מיתת <strong>שריפה סקילה חמורה</strong> משאר עונשי מיתות בית דין!
 <strong>אלא</strong> יש לחזור מן ההסבר הקודם, ולומר אחרת: <strong>בתו, כיון דאתיא מדרשא</strong> <small>[ש</small>עצם איסורה <small>בא,</small> נלמד, <small>מדרשה]</small> ולא נכתב במפורש בתורה, על כן היא <strong>חביבא ליה</strong> <small>[חביבה עליו,</small> על התנא<small>],</small> שכיון שיש בכך חידוש הקדים אותה לפני כל המקרים האחרים.
## דף ג.
 <strong>כולהו נמי מדרשא אתו</strong> <small>[</small>כל העריות <small>כולן</small> שבמשנה <small>גם כן מדרשה באו,</small> נלמדו<small>]</small> שפטורות מן הייבום! ומשיבים: <strong>נהי</strong> <small>[אמנם כן]</small> ש<strong>לענין ייבום אתיין מדרשא</strong> <small>[</small>הן <small>באות,</small> נלמדות, <small>מדרשה]</small> אבל <strong>עיקר איסורייהו</strong> <small>[איסורן]</small> <strong>בהדיא כתיב בהו</strong> <small>[במפורש כתוב בהן],</small> ואילו איסור <strong>בתו</strong> שאיננה בת אשתו אלא בת אנוסתו, <strong>עיקר איסורא</strong> <small>[האיסור]</small> שבה נלמד <strong>מדרשא</strong> <small>[מדרשה]</small> ואינו מפורש בכתוב.
 ש<strong>אמר רבא: אמר לי רב יצחק בר אבדימי: אתיא</strong> <small>[בא,</small> נלמד<small>]</small> הדבר בגזירה שווה של המילים <strong>"הנה" "הנה"</strong> (ויקרא יח, י, ושם יז), ללמד, שבתו מכל מקום, אפילו בת אנוסתו, אסורה כבתו מאשתו,
 <strong>אתיא</strong> <small>[באה]</small> גזירה שווה של המילים <strong>"זמה" "זמה"</strong> (שם יח, יז, ושם כ, יד), ללמד שהאב הבא על בתו מאנוסתו נידון בשריפה כדין אב הבא על בתו מאשתו.
 ושואלים: <strong>השתא דאמרת כל מלתא דאתיא מדרשא חביבא ליה</strong> <small>[עכשיו שאתה אומר</small> ש<small>כל דבר שבא מן הדרשה חביב לו]</small> והתנא מקדים אותו, <strong>ליתני</strong> <small>[שישנה]</small> את דין <strong>אחות אשה לבסוף</strong> שהרי לפי כלל זה דין אחות אשה הוא הפשוט שבהם, שכן שם מקור ההלכה! ומשיבים: <strong>איידי דאיירי</strong> <small>[מתוך שעסק]</small> <strong>באיסור אחוותא</strong> <small>[אחיות]</small> שונות, <strong>תנא</strong> <small>[שנה]</small> איתן גם את איסור <strong>אחות אשתו.</strong>
 ושואלים: אם כן, <strong>וליתנייא להאי בבא</strong> <small>[ושישנה</small> את כל הקטע <small>הזה]</small> הנוגע לאחיות <strong>לבסוף</strong> אגב הזכרת אחות אשתו! <strong>אלא,</strong> יש לדחות את מה שאמרנו ולתת הסבר אחר: ה<strong>תנא קורבי־קורבי</strong> <small>[קירבות־קירבות]</small> <strong>נקט,</strong> ולפי יחסי הקירבה של העריות השונות סידר את המשנה. כיצד: <strong>תנא</strong> <small>[שנה]</small> <strong>בתו ובת בתו ובת בנו</strong> שהן <strong>קרובי עצמו,</strong>
 <strong>ואיידי דתנא</strong> <small>[ומתוך ששנה]</small> <strong>שלשה דורות למטה דידיה</strong> <small>[שלו],</small> כלומר, שלושה דורות של צאצאיו: בתו ובת בתו ובת בנו שלו, <strong>תנא נמי</strong> <small>[שנה גם כן]</small> <strong>שלשה דורות למטה דידה</strong> <small>[שלה]</small> של אשתו: היא, בתה ובת בתה. <strong>ואיידי דתנא</strong> <small>[ומתוך ששנה]</small> <strong>שלשה דורות למטה דידה</strong> <small>[שלה]</small> <strong>תנא</strong> <small>[שנה]</small> גם כן <strong>שלשה דורות למעלה</strong> (של ההורים) <strong>דידה</strong> <small>[שלה],</small> שהן חמותו ואם חמותו.
 <strong>ו</strong>אחר כך <strong>תנא</strong> <small>[שנה]</small> <strong>אחותו ואחות אמו</strong> שהן <strong>קרובי עצמו</strong> בקירבה פחות הדוקה מהקירבה לבתו. <strong>ואיידי דאיירי</strong> <small>[ומתוך שעסק]</small> <strong>באיסור אחוה</strong> <small>[אחיות],</small> <strong>תנא</strong> <small>[שנה]</small> גם כן <strong>אחות אשתו. ובדין הוא דליקדמה</strong> <small>[שיקדים]</small> את ההלכה ב<strong>כלתו מקמי</strong> <small>[לפני]</small> <strong>אשת אחיו שלא היה בעולמו,</strong> שכן <strong>לא משום קורבא</strong> <small>[קירבה]</small> <strong>הוא דאסירא</strong> <small>[שאסורה]</small> אלא מפני טעם אחר, לפי שאינה בכלל מצות הייבום, <strong>אלא איידי דאיירי</strong> <small>[מתוך שעסק]</small> <strong>באיסור אחוה</strong> <small>[אחיות]</small> <strong>תנא</strong> <small>[שנה]</small> גם <strong>אשת אחיו שלא היה בעולמו</strong> שגם היא בגדר איסור אחוה, <strong>והדר תנא</strong> <small>[וחזר ושנה]</small> דין <strong>כלתו.</strong>
 <big>א</big> ועוד בירור בלשונה של המשנה: <strong>ומאי איריא</strong> <small>[ומה שייך,</small> מדוע דווקא<small>]</small> <strong>דתנא</strong> <small>[ש</small>הוא <small>שונה]</small> <strong>"פוטרות</strong> צרותיהן <strong>", ליתני</strong> <small>[שישנה]</small> <strong>"אוסרות</strong> צרותיהן <strong>",</strong> שהרי הצרות לא רק נפטרו מחובת הייבום אלא אף אסורות על היבם! ומסבירים: <strong>אי תנא</strong> <small>[אם</small> היה <small>שונה]</small> <strong>"אוסרות</strong> צרותיהן <strong>", הוה אמינא</strong> <small>[הייתי אומר]</small> הכוונה היא ש<strong>אסור לייבם, אבל מיחלץ</strong> <small>[לחלוץ]</small> — <strong>חלצה</strong> <small>[חולצת],</small> לכן <strong>קא משמע לן</strong> <small>[השמיע לנו]</small> בלשון זו, לומר שהיא פטורה לגמרי.
 ומקשים: אם כן <strong>וליתני</strong> <small>[ושישנה]</small> <strong>"אסורה לחלוץ"!</strong> את ההצעה הזו דוחים: אי אפשר לכתוב בלשון זו, שכן אף אם חולץ לה <strong>מאי קעביד</strong> <small>[מה הוא עושה]?</small> שאם אדם מניח לאשה לחלוץ את נעלו מה איסור יש בכך? ולכן אי אפשר לומר "אסורה לחלוץ". ושואלים: <strong>אלמה</strong> <small>[מדוע]</small> <strong>לא</strong> הרי בכל זאת יש בכך צד איסור, שכן <strong>אם אתה אומר "חולצת"</strong> יבואו לומר שבקירבה כגון זו היא גם <strong>מתייבמת,</strong> אלא שבמקרה זה חלץ לה מפני שלא רצה בה, אבל אחר הרוצה בצרת יבמתו רשאי ליבמה!
 אלא יש לומר טעם אחר שבגללו לא שנה "אוסרות", והוא: <strong>כיון</strong> שרק <strong>במקום מצוה הוא דאסירה</strong> <small>[שאסורה]</small> <strong>צרה,</strong> שרק כאשר חלה עליה מצות ייבום, רק אז אסורה עליו הצרה, <strong>ושלא במקום מצוה שריא</strong> <small>[מותרת],</small> שמותר לאיש לשאת אשה שהיתה צרת אחת מקרובותיו ונתאלמנה, וכגון שנשא חתנו פרט לבתו גם אשה אחרת ומת, שאותה אשה שהיא זרה לו מותרת לו, שלא נאסרה צרה אלא במקום שיש צד ייבום לגבי צרתה (שהיא קרובתו), <strong>משום הכי</strong> <small>[כך]</small> <strong>תני</strong> <small>[שנה]</small> <strong>"פוטרות",</strong> ולא "אסורות", להשמיע לנו שהן כשלעצמן אינן אסורות עליו.
 ועוד הסבר בלשון המשנה: <strong>ומאי איריא</strong> <small>[ומה שייך,</small> מדוע דווקא<small>]</small> <strong>דתני</strong> <small>[ש</small>הוא <small>שונה]</small> <strong>"מן החליצה ומן הייבום"? ליתני</strong> <small>[שישנה]</small> <strong>"מן הייבום" לחודיה</strong> <small>[לבדו]!</small> ומשיבים: <strong>אי תנא</strong> <small>[אילו</small> היה <small>שונה]</small> <strong>"מן הייבום" הוה אמינא</strong> <small>[הייתי אומר]</small> <strong>מיחלץ</strong> <small>[לחלוץ]</small> — <strong>חלצה</strong> <small>[חולצת],</small> אבל <strong>יבומי</strong> <small>[לייבם]</small> — <strong>לא מייבמה</strong> <small>[אינה מתייבמת],</small> על כן <strong>קא משמע לן</strong> <small>[השמיע לנו]</small> התנא בלשון זו ש<strong>כל</strong> אשה <strong>העולה לייבום</strong>, כלומר, כל אשה הראויה ליבום — <strong>עולה לחליצה, וכל שאינו עולה לייבום</strong> — <strong>אינו עולה לחליצה,</strong> שאין חובת חליצה אלא כשיש חובת ייבום.
 ומבררים עוד: ושיקדים במשנה את הייבום לחליצה, <strong>וליתני</strong> <small>[ושישנה]</small> <strong>"מן הייבום ומן החליצה",</strong> שהרי התורה מקדימה את אפשרות הייבום, <strong>אי נמי</strong> <small>[או גם כן]</small> שישנה <strong>"מן החליצה" לחודה</strong> <small>[לבדה]</small> ונבין מכאן גם למצות הייבום? ומשיבים: משנה זו כשיטת <strong>אבא שאול היא,</strong> ש<strong>אמר</strong> ש<strong>מצות חליצה קודמת למצות ייבום,</strong> שלדעתו, כל שאינו מייבם לשם שמים הריהו עובר באיסור אשת אח, ועדיף בכל מקרה שיחלוץ, ולכן הקדים חליצה לייבום.
 <big>ב</big> ומוסיפים לשאול בלשון המשנה: <strong>מנינא דרישא</strong> <small>[המנין שבראש</small> המשנה<small>]</small> המתחילה "חמש עשרה נשים", שיש לדייק ממנו כי דווקא אלה ולא יותר, <strong>למעוטי מאי</strong> <small>[למעט</small> את <small>מה]</small> מן הדברים שהיינו יכולים להוסיף? <strong>ו</strong>כן <strong>מנינא דסיפא</strong> <small>[המנין שבסוף]</small> המשנה, שנאמר: "הרי אלו פוטרות", שמשמע אלו ולא אחרות, <strong>למעוטי מאי</strong> <small>[למעט</small> את <small>מה</small> בא<small>]?</small> שהרי נראה שהמשנה מדייקת שרק נשים אלה ולא אחרות, ומה הן אותן אחרות שאפשר היה לחשוב שהם נכללות בכלל אלה, ונתמעטו?
## דף ג:
 <strong>למעוטי</strong> <small>[למעט]</small> את זו שהוסיף <strong>רב ו</strong>זו שהוסיף <strong>רב אסי,</strong> שרב הוסיף לרשימה זו צרת סוטה, ורב אסי הוסיף צרת אילונית. ושואלים: ו<strong>ל</strong>שיטת <strong>רב ולרב אסי — למעוטי מאי</strong> <small>[למעט</small> את <small>מה]</small> בא המנין והדיוק שבמשנה?
 ומשיבים: <strong>אי סבירא להו דהדדי</strong> <small>[אם סבורים הם זה כ</small>שיטת <small>זה],</small> הרי לשון מיעוט <strong>חדא</strong> <small>[אחת]</small> היא <strong>למעוטי</strong> <small>[למעט]</small> <strong>צרת ממאנת,</strong> שאם היו לאח המת שתי נשים, ואחת מהן היתה קטנה, ומיאנה ביבם, אף צרתה אינה מתייבמת, ובאה המשנה לחדש שאינה נפטרת לגמרי וחייבת בחליצה. <strong>וחדא</strong> <small>[ואחת]</small> באה <strong>למעוטי</strong> <small>[למעט]</small> <strong>צרת מחזיר גרושתו</strong> שהחזירה אחיו באיסור אחרי שנישאה לאחר ומת, שאף צרתה נפטרת מן הייבום, ומחדשת המשנה שאינה פטורה לגמרי ועדיין חייבת בחליצה.
 <strong>ואי לא סבירא להו דהדדי</strong> <small>[אם אינם סבורים זה כ</small>שיטת <small>זה]</small> אם כן <strong>חדא למעוטי דחבריה</strong> <small>[אחת למעט</small> מה <small>ש</small>אמר <small>חבירו],</small> שהרי הוא איננו סבור כמותו בנושא זה, <strong>וחדא למעוטי</strong> <small>[ו</small>לשון מיעוט <small>אחת למעט]</small> <strong>או צרת ממאנת, או צרת מחזיר גרושתו.</strong>
 ושואלים: <strong>לרב ולרב אסי, ליתנינהו</strong> <small>[שישנה אותן]</small> את צרת הסוטה ואת צרת האילונית! שהרי לדעתם יש יותר מחמש עשרה נשים שנמנו, ומדוע לא שנה אותן התנא במשנתנו?
 ומשיבים: לא נשנו אלה משום שאינן נכנסות בכלל הלכות אלה בשלמותן, <strong>לפי שאינה בצרת צרה.</strong> שהרי בחמש עשרה הנשים שמנינו יש מקום לדון גם בצרותיהן וגם בצרות צרותיהן, אבל בשתי אלו של רב ורב אסי אין הדבר אפשרי, שכן הסוטה או האילונית פטורות ואסורות לכל האחים בשווה, לפי שהאיסור איננו בגלל קירבה לאחד האחים החיים אלא בגלל סיבה אישית שבהן כשלעצמן, ולכן אי אפשר לכלול אותן בתוך חמש עשרה הנשים שנמנו במשנה.
 <big>א</big> לאחר שעסקנו בבירור ענייני סדר ולשון במשנה, באים עכשיו לדון בגופן של ההלכות הכתובות בה. <strong>מנא הני מילי</strong> <small>[מניין הדברים הללו]</small> שאם נפלה לייבום אשה האסורה איסור ערוה ליבם — אסור לייבמה, וכן אסור לייבם את צרתה וצרת צרתה? <strong>דתנו רבנן</strong> <small>[ששנו חכמים],</small> נאמר: <strong>"</strong>ו<strong>אשה אל אחותה לא תקח לצרר לגלות ערותה עליה בחייה"</strong> (ויקרא יח, יח), ויש להבין: המלה <strong>"עליה", מה תלמוד לומר?</strong> שהרי מלה זו נראית לכאורה כמיותרת!
 ומסבירים: <strong>לפי שנאמר</strong> באשת האח שמת: <strong>"יבמה יבא עליה"</strong> (דברים כה, ה), ומלשון הפסוק <strong>שומע</strong> (למד) <strong>אני</strong> שמצוה זו של ייבום היא כללית, ו<strong>אפילו באחת מכל עריות האמורות בתורה הכתוב מדבר,</strong> ועל כן למדים בגזירה שווה: <strong>נאמר כאן</strong> באחות אשתו <strong>"עליה" ונאמר להלן</strong> ביבמה <strong>"עליה",</strong>
 <strong>מה להלן</strong> ביבמה, שנאמר בה "יבמה יבוא עליה" הוא <strong>במקום מצוה, אף כאן</strong> שנאמר "לגלות ערותה עליה" הוא <strong>במקום מצוה, ואמר רחמנא</strong> <small>[ואמרה התורה]</small> <strong>"לא תקח",</strong> שהמלה "עליה" באה ללמדנו, שגם במקרה שיש חיוב של "יבמה יבוא עליה" — מכל מקום אסרה התורה "לגלות ערוותה עליה".
 וממשיכים: <strong>ואין לי אלא היא,</strong> אחות אשתו, שפטורה מן הייבום, <strong>צרתה מנין? תלמוד לומר,</strong> מן המלה <strong>"לצרר",</strong> לומר שלא רק היא אסורה אלא גם צרתה. <strong>ואין לי אלא צרתה</strong> בלבד, <strong>צרת צרתה מניין</strong> שאף היא פטורה? <strong>תלמוד לומר,</strong> לשון <strong>"לצרר"</strong> שאמר הכתוב <strong>ולא "לצור",</strong> שהמלה "לצרור" משמעה צרה אחר צרה.
 <strong>ואין לי אלא אחות אשה,</strong> שלמדנו מגזירה שווה זו שאין מצוות ייבום חלה עליה, <strong>שאר עריות מניין? אמרת</strong> שאפשר לומר זאת באופן הבא: <strong>מה אחות אשה מיוחדת</strong> — <strong>שהיא ערוה</strong> עליו, וחומרת איסורה היא בזה ש<strong>חייבין על זדונה</strong> (אם בא עליה בזדון) <strong>כרת, ועל שגגתה</strong> (אם בא עליה בשוגג) קרבן <strong>חטאת, ו</strong>היא <strong>אסורה ליבם,</strong> הרי מעתה אפשר ללמוד במידת ההלכה של בנין אב, מן הפרט אל הכלל: <strong>אף כל שהיא ערוה וחייבין על זדונה כרת ועל שגגתה חטאת — אסורה ליבם.</strong>
 <strong>ואין לי אלא הן</strong> אותן העריות עצמן, <strong>צרותיהן מניין</strong> שאף הן פטורות מייבום? <strong>אמרת</strong> שאפשר ללמוד זאת בבנין אב: <strong>מה אחות אשה מיוחדת</strong> — <strong>שהיא ערוה</strong> עליו ו<strong>חייבים על זדונה כרת ועל שגגתה חטאת ואסורה ליבם, ו</strong>הדין ש<strong>צרתה אסורה, אף כל שהיא ערוה</strong> כעין זה, <strong>וחייבין על זדונה כרת ועל שגגתה חטאת ואסורה ליבם — צרתה אסורה. מכאן אמרו חכמים: חמש עשרה נשים פוטרות צרותיהן וצרות צרותיהן מן החליצה ומן הייבום עד סוף העולם.</strong>
 <strong>יכול שאני מרבה</strong> בכלל זה <strong>אף שש עריות חמורות מאלו,</strong> שגם בהן יש איסור כרת, כגון אמו ואשת אביו ועוד (המנויות במשנה להלן יבמות יג, ב) הנשואות לאחרים <strong>שיהו צרותיהם אסורות</strong> להינשא לזה משום צרת ערוה?
 <strong>אמרת: מה אחות אשתו מיוחדת — שהיא ערוה, וחייבין על זדונה כרת ועל שגגתה חטאת, ואפשר</strong> לה <strong>לינשא ל</strong>אחד מן ה<strong>אחים, ו</strong>היא <strong>אסורה ליבם וצרתה אסורה, אף כל שהיא ערוה ו</strong>דינה ש<strong>חייבין על זדונה כרת ועל שגגתה חטאת, ואפשר לינשא לאחים, ואסורה ליבם — צרתה אסורה.</strong>
 <strong>יצאו שש עריות חמורות מאלו, הואיל</strong> ש<strong>אי אפשר</strong> לה <strong>לינשא לאחים</strong> כיון שהן אסורות על כל האחים שהרי אמו של זה אסורה להינשא גם לאחיו, בין כשהיא אמו של האח או רק אשת אביו, לכן <strong>צרותיהן מותרות. שאין צרה אלא מאח,</strong> כלומר, איסור זה של צרת ערוה איננו בא לאסור על אדם לשאת צרת אשה שהיא ערוה לו אלא רק במקום שיש זיקת ייבום ביניהם, אבל כשאין זיקת ייבום — אין איסור בצרה.
 ומוסיפים: שכל אשה שהיא לו ערוה שהיא בכלל <strong>אזהרה</strong> (מצוות לא תעשה) עליו <strong>שמענו</strong> (למדים אנו) אכן מן הכתוב הזה "לא תקח לצרור", אולם, <strong>עונש, מניין</strong> שהוא חייב אם עבר וייבם אותה? — <strong>אמר קרא</strong> <small>[הכתוב]:</small> <strong>"כי כל אשר יעשה מכל התועבת</strong> האלה ונכרתו הנפשות העושות מקרב עמם<strong>"</strong> (ויקרא יח, כט). עד כאן לשונה של ברייתא זו, הדורשת את המקראות שהם הבסיס להלכה של משנתנו.
 ומעתה באים לבאר את הענין לגופו ולשורשיו. ומעירים: <strong>טעמא דכתב רחמנא</strong> <small>[הטעם,</small> דווקא, <small>שכתבה התורה]</small> <strong>"עליה", הא לאו הכי, הוה אמינא</strong> <small>[הרי</small> אם <small>לא כן, הייתי אומר]</small> <strong>אחות אשה מייבמת</strong> <small>[מתייבמת],</small> <strong>מאי טעמא</strong> <small>[מה הטעם</small> בשיקול זה<small>]?</small> <strong>דאמרינן</strong> <small>[שאנו אומרים]</small> ונוהגים לפי הכלל: <strong>אתי</strong> <small>[באה]</small> מצות <strong>עשה</strong> של ייבום <strong>ודחי</strong> <small>[ודוחה]</small> את מצות <strong>לא תעשה,</strong> אולם, מדוע יחול כלל זה כאן?
 <strong>אימר דאמרינן אתי</strong> <small>[אמור שאנו אומרים</small> כרגיל ש<small>בא]</small> <strong>עשה ודחי</strong> <small>[ודוחה]</small> את <strong>לא תעשה</strong> רק כשמדובר ב<strong>לא תעשה גרידא</strong> <small>[סתם]</small> שעונשו מלקות בלבד, אבל <strong>לא תעשה שיש בו</strong> חיוב <strong>כרת — מי דחי</strong> <small>[האם</small> העשה <small>דוחה</small> אותו<small>]?</small> שהרי איסור כזה חמור ביותר, ושמא הוא אינו נדחה מפני מצות עשה! <strong>ותו</strong> <small>[ועוד]</small> אפשר לשאול: <strong>לא תעשה גרידא</strong> <small>[סתם]</small> <strong>מנלן דדחי</strong> <small>[מניין לנו שדוחה]</small> אותה מצות עשה —
## דף ד.
 <strong>דכתיב</strong> <small>[שנאמר]:</small> <strong>"לא תלבש שעטנז</strong> צמר ופשתים יחדו. <strong>גדילים תעשה לך</strong> על ארבע כנפות כסותך אשר תכסה בה<strong>"</strong> (דברים כב, יא-יב), ללמדנו: אף על פי שיש איסור בלבישת שעטנז, מכל מקום אפשר לעשות ציציות גם אם הן שעטנז (כגון פתיל תכלת של צמר על ציצית של פשתים), ומכאן שמצות עשה של ציצית דוחה את מצות לא תעשה של שעטנז.
 <strong>ואמר ר' אלעזר: סמוכים מן התורה מנין,</strong> כלומר, מניין שיש מקום ללמוד מסמיכות הדברים זה לזה, שמתוך שהדינים כתובים סמוך זה לזה משמע שהם למדים זה מזה, <strong>שנאמר: "סמוכים לעד לעולם עשוים באמת וישר"</strong> (תהלים קיא, ח).
 <strong>ו</strong>לימוד כיוצא בו <strong>אמר רב ששת אמר ר' אלעזר משום</strong> (בשם) <strong>ר' אלעזר בן עזריה: מנין ליבמה שנפלה לפני מוכה שחין שאין חוסמין אותה,</strong> כלומר, אין מכריחים אותה להתייבם לו, ואף כופים אותו לחלוץ — <strong>שנאמר: "לא תחסם שור בדישו"</strong> (דברים כה, ד) <strong>וסמיך ליה</strong> <small>[וסמוך לו]</small> נאמר: <strong>"כי ישבו אחים יחדו"</strong> (שם ה), והמשך הכתובים עניינם פרשת ייבום. וסמיכות זו באה ללמדנו, שכשם שחסים על השור שלא יצטער כשדש תבואה ואינו אוכל ממנה, כך חסים על היבמה שלא תצטער ביבם מוכה שחין.
 <strong>ואמר רב יוסף: אפילו למאן דלא דריש</strong> <small>[אפילו ל</small>דעת <small>מי שאיננו דורש]</small> <strong>סמוכים בעלמא</strong> <small>[בכלל],</small> הרי <strong>ב</strong>ספר <strong>משנה תורה</strong> (דברים) <strong>דריש</strong> <small>[דורש</small> הוא<small>].</small> <strong>דהא</strong> <small>[שהרי]</small> <strong>ר' יהודה בעלמא לא דריש</strong> <small>[בכלל איננו דורש</small> סמוכים<small>]</small> <strong>ובמשנה תורה דריש</strong> <small>[דורש</small> הוא<small>].</small>
 ומפרטים: <strong>ובעלמא מנלן דלא דריש</strong> <small>[ובכלל מניין לנו שאיננו דורש]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בן עזאי אומר, נאמר: "מכשפה לא תחיה"</strong> (שמות כב, יז) אבל לא נאמר כיצד ממיתים אותה, <strong>ונאמר: "כל שכב עם בהמה מות יומת"</strong> (שם, יח), <strong>סמכו ענין</strong> מכשפה <strong>לו,</strong> לומר: <strong>מה שוכב עם בהמה</strong> דינו <strong>בסקילה</strong> כפי שזה נלמד מהכתובים בספר ויקרא (כ, טז), <strong>אף מכשפה</strong> דינה <strong>בסקילה.</strong>
 <strong>אמר לו ר' יהודה: וכי מפני שסמכו ענין לו נוציא זה לסקילה?</strong> וכי אפשר לסמוך על דרשה כזו הנובעת רק מסמיכות המקראות עד כדי הוצאת המכשפה למיתה חמורה?
 <strong>אלא,</strong> הלכה זו כך היא נלמדת: <strong>אוב וידעוני בכלל מכשפים היו, ולמה יצאו</strong> מן הכלל ונתפרש דינם במיוחד? הרי זה כדי ללמוד במידה מקובלת של מדרש ההלכה <strong>להקיש להם</strong> (להשוות אותם) <strong>ולומר לך: מה אוב וידעוני</strong> דינם <strong>בסקילה,</strong> כמפורש בהם: "ואיש או אשה כי יהיה בהם אוב או ידעוני מות יומתו באבן ירגמו אותם דמיהם בם" (ויקרא כ, כז) — <strong>אף מכשפה</strong> שנאמר בה "לא תחיה" (שמות כב, יז) דינה <strong>בסקילה.</strong> הרי שבדרך כלל אין ר' יהודה דורש סמוכים.
 <strong>ובמשנה תורה מנלן דדריש</strong> <small>[מניין לנו ש</small>הוא כן <small>דורש]?</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נושא אדם אנוסת אביו ומפותת אביו</strong> למרות שאסור באשת אביו. וכן, נושא <strong>אנוסת בנו ומפותת בנו</strong> אף על פי שאסור בכלתו. שכן האיסור חל על אלה רק אם נתקשרו ביחסי נישואין, ולא בשל יחסי אישות בלבד. <strong>ר' יהודה אוסר באנוסת אביו ומפותת אביו.</strong>
 <strong>ואמר רב גידל אמר רב: מאי טעמא</strong> <small>[מה הטעם]</small> <strong>דר' יהודה — דכתיב</strong> <small>[שנאמר]:</small> <strong>"לא יקח איש את אשת אביו</strong> של <strong>ולא יגלה כנף אביו"</strong> (דברים כג, א), וכוונתו: <strong>כנף שראה אביו לא יגלה,</strong> כלומר, שאסור לאדם לבוא, על אשה שאביו בא עליה כבר.
 <strong>וממאי</strong> <small>[וממה</small> יודעים אנו<small>]</small> ש<strong>באנוסה כתיב</strong> <small>[נאמר</small> הדבר<small>]</small> ואיננו רק ביאור לאיסור אשת אביו — <strong>מעילויה דקרא</strong> <small>[מהמקרא שלמעלה,</small> שלפני זה<small>],</small> <strong>דכתיב</strong> <small>[שנאמר]</small> בו דין אונס: <strong>"ונתן האיש השכב עמה לאבי הנער חמשים כסף"</strong> (שם כב, כט) <strong>וסמיך ליה</strong> <small>[וסמוך לו]</small> נאמר: <strong>"לא יקח איש</strong> את אשת אביו ולא יגלה את כנף אביו
 <strong>"</strong>(שם כג, א). הרי שר' יהודה דורש סמוכים במשנה תורה, אף שאיננו דורש בשאר התורה. ושואלים: <strong>ורבנן</strong> <small>[וחכמים],</small> שאינם סבורים כר' יהודה, מה הם משיבים על טענה זו? הם אומרים: <strong>אי הוה סמיך ליה</strong> <small>[אם היה סמוך לו</small> ממש<small>],</small> היה זה <strong>כדקאמרת</strong> <small>[כפי שאתה אומר],</small> <strong>השתא דלא סמיך ליה</strong> <small>[עכשיו שאיננו סמוך לו],</small> <strong>דכתיב</strong> <small>[ש</small>הלא <small>נאמר]</small> <strong>"לא יקח איש את אשת אביו" בינתים,</strong> בין דין אנוסה לבין "לא יגלה כנף אביו", הרי זה מפסיק את הסמיכות ויש לומר שמקרא מיוחד זה של "לא יגלה כנף אביו" —
 <strong>בשומרת יבם</strong> של אביו <strong>הכתוב מדבר,</strong> באשת אחי אביו שמת, והיא ממתינה ("שומרת") לאביו שייבם אותה, הרי היא כבר "כנף אביו", ואסורה על הבן. ואף ששומרת יבם זו היא אשת דודו שאיסורה מפורש — כתוב זה בא ללמד <strong>לעבור עליו בשני לאוין.</strong> שאם בא עליה נענש משום אשת דודו ומשום "כנף אביו".
 ושואלים: <strong>ו</strong>ר' יהודה, שכרגיל אינו לומד מסמיכות הפרשיות — <strong>במשנה תורה מאי טעמא דדריש</strong> <small>[מה הטעם</small> שהוא כן <small>דורש]?</small> ומשיבים: <strong>איבעית אימא</strong> <small>[אם תרצה אמור]</small> טעם אחד — <strong>משום</strong> ש<strong>מוכח</strong> הדבר כאן מן הענין, <strong>ואיבעית אימא</strong> <small>[ואם תרצה אמור]</small> טעם אחר <strong>משום דמופני</strong> <small>[ש</small>הוא <small>מופנה],</small> שפסוק זה מיותר, ולא בא אלא ללמד לדרשה זו.
 ומפרטים: <strong>איבעית אימא</strong> <small>[אם תרצה אמור]</small> <strong>משום</strong> ש<strong>מוכח</strong> הדבר כאן מן הענין <strong>— ש</strong><strong>אם כן,</strong> אם לא היתה כוונה ללמדנו מסמיכות הפרשיות, <strong>לכתביה רחמנא</strong> <small>[שתכתוב אותו התורה]</small> לדין זה שלא יקח איש את אשת אביו <strong>גבי</strong> <small>[אצל]</small> שאר דיני ה<strong>עריות</strong> בספר ויקרא, וכיון שנכתב שלא במקומו, בודאי בא ללמד שיש לדרוש מן הסמיכות. <strong>ואיבעית אימא</strong> <small>[ואם תרצה אמור]</small> <strong>משום דמופני</strong> <small>[ש</small>הוא <small>מופנה]</small> — ש<strong>אם כן,</strong> שלולא בא הדבר ללמדנו הלכה נוספת <strong>לכתוב רחמנא</strong> <small>[שתכתוב התורה]</small> רק <strong>"לא יקח איש את אשת אביו", "לא יגלה כנף אביו" למה לי?</strong>
## דף ד:
 <strong>שמע מינה</strong> <small>[למד מכאן]</small> שבאו רק <strong>לאפנויי</strong> <small>[להפנות,</small> לייתר<small>]</small> את הכתוב, שיהיה פנוי ממשמעות אחרת, ומיותר במקומו, על מנת ללמוד ממנו הלכה מיוחדת. <strong>וגבי</strong> <small>[ואצל]</small> <strong>ציצית נמי</strong> <small>[גם כן]</small> יש טעם מיוחד לדרשת הסמוכים; <strong>איבעית אימא</strong> <small>[אם תרצה אמור]</small> שיש לדרוש זאת <strong>משום</strong> ש<strong>מוכח</strong> הדבר כאן מן הענין, <strong>ואיבעית אימא</strong> <small>[ואם תרצה אמור]</small> <strong>משום</strong> שהוא <strong>מופנה,</strong> שפסוק זה מיותר, ולא בא אלא ללמד לדרשה זו.
 ומפרטים: <strong>איבעית אימא</strong> <small>[אם תרצה אמור]</small> <strong>משום</strong> ש<strong>מוכח</strong> הדבר מן הענין <strong>— ש</strong><strong>אם כן</strong> שאיננו בא ללמוד מן הסמיכות <strong>לכתביה רחמנא</strong> <small>[שתכתוב אותו התורה]</small> <strong>גבי</strong> <small>[אצל]</small> <strong>פרשת ציצית</strong> (במדבר פרק טו), <strong>למאי הלכתא כתביה הכא</strong> <small>[למה,</small> לאיזו <small>הלכה כתבו כאן] —</small> ודאי ללמוד מסמיכות הפסוקים. <strong>ואיבעית אימא</strong> <small>[ואם תרצה אמור]</small> <strong>משום</strong> שהוא <strong>מופנה,</strong> שמיותר הכתוב — <strong>מכדי</strong> <small>[הרי</small> כבר<small>]</small> <strong>כתב: "ובגד כלאים שעטנז לא יעלה עליך"</strong> (ויקרא יט, יט), ואם כן <strong>"לא תלבש שעטנז"</strong> (דברים כב, יא) <strong>למה לי?</strong> אלא ודאי <strong>שמע מינה לאפנויי</strong> <small>[למד מכאן</small> שבא <small>להפנות]</small> את הכתוב לצורך דרשת הסמוכים.
 את הנימוק הזה דוחים: <strong>הני מצרך צריכי</strong> <small>[</small>שני כתובים <small>אלה צריכים</small> הם<small>]</small> להיכתב, <strong>דאי כתב רחמנא</strong> <small>[שאילו כתבה התורה]</small> רק <strong>"לא יעלה עליך", הוה אמינא</strong> <small>[הייתי אומר]:</small> <strong>כל דרך העלאה</strong> שמעלה בגד שעטנז על עצמו <strong>אסר רחמנא</strong> <small>[אסרה התורה],</small> <strong>ואפילו מוכרי כסות</strong> שאינם לובשים את הבגדים אלא רק מניחים אותם על כתפם, על כן <strong>כתב רחמנא</strong> <small>[כתבה התורה]</small> <strong>"לא תלבש שעטנז",</strong> לומר שאין האיסור אלא <strong>דומיא</strong> <small>[בדומה]</small> ל<strong>לבישה דאית ביה</strong> <small>[שיש בה]</small> <strong>הנאה</strong> ולא העלאה בלבד.
 ומצד שני <strong>ואי כתב רחמנא</strong> <small>[ואילו כתבה התורה]</small> רק <strong>"לא תלבש" הוה אמינא</strong> <small>[הייתי אומר]:</small> <strong>דוקא לבישה, דנפיש הנייתה</strong> <small>[שמרובה הנאתה]</small> שיש בה גם חימום וגם קישוט, <strong>אבל העלאה</strong> כלל <strong>לא</strong> נאסרה, גם כשמתחמם בבגד, על כן <strong>כתב רחמנא</strong> <small>[כתבה התורה]</small> <strong>"לא יעלה עליך",</strong> לומר, שאף בהעלאה בלבד יש איסור.
 ומשיבים: בכל זאת יש כאן ייתור, ש<strong>אם כן לכתוב רחמנא</strong> <small>[שתכתוב התורה]</small> רק <strong>"לא תלבש שעטנז",</strong> והמילים <strong>"צמר ופשתים" למה לי</strong> לכתוב? שהרי אנחנו יכולים לדעת מהו שעטנז ממקור אחר.
 כיצד: <strong>מכדי כתב</strong> <small>[הרי כתב</small> כבר<small>]</small> <strong>"ובגד כלאים שעטנז לא יעלה עליך", ותנא דבי</strong> <small>[ושנה</small> החכם מ<small>בית</small> מדרשו<small>]</small> של <strong>ר' ישמעאל: הואיל ונאמרו בתורה סתם "בגדים", ופרט לך הכתוב באחד מהן</strong> בדיני נגעים (ויקרא יג, מז) שבגדים הם בגדי <strong>צמר ופשתים — אף כל</strong> בגדים האמורים בתורה <strong>צמר ופשתים</strong> הם. ואם כן <strong>"צמר ופשתים" דכתב רחמנא</strong> <small>[שכתבה התורה]</small> במפורש לגבי שעטנז <strong>למה לי? שמע מינה לאפנויי</strong> <small>[למד מכאן</small> שבאו רק <small>להפנות,</small> לייתר את הכתוב<small>]</small> ללימוד אחר.
 ומקשים: <strong>ואכתי איצטריך</strong> <small>[ועדיין הוצרך]</small> פסוק זה, כי <strong>סלקא דעתך אמינא</strong> <small>[יעלה על דעתך לומר]</small> <strong>העלאה</strong> בלבד <strong>היא</strong> ש<strong>לא נפיש</strong> <small>[מרובה]</small> <strong>הנאתה</strong> ולכן נאסרו בהעלאה רק צמר ופשתים, <strong>אבל לבישה דנפיש הנייתה</strong> <small>[שמרובה הנאתה] —</small> <strong>כל תרי מיני</strong> <small>[שני מינים]</small> יחד <strong>אסר רחמנא</strong> <small>[אסרה התורה]</small> ללובשם, על כן <strong>כתב רחמנא</strong> <small>[כתבה התורה]</small> גם לענין לבישה <strong>"צמר ופשתים"!</strong>
 ומשיבים: <strong>אם כן לשתוק קרא מיניה</strong> <small>[שישתוק הכתוב ממנו]</small> ולא יזכיר כלל "צמר ופשתים", <strong>ותיתי</strong> <small>[ויבוא,</small> וילמד<small>]</small> דין זה בגזירה שווה <strong>"שעטנז" "שעטנז" מהעלאה</strong> שגם בלבישה אסור רק צמר ופשתים יחד, וכיון שנזכר הדבר שוב — בודאי לא בא אלא לומר שיש לדרוש סמוכים.
 ושואלים: <strong>ו</strong>ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל,</strong> שלדבריו "צמר ופשתים" מיותר, ונדייק מכאן: <strong>טעמא דכתב רחמנא</strong> <small>[הטעם,</small> דווקא <small>שכתבה התורה]</small> <strong>"צמר ופשתים", הא לאו הכי</strong> <small>[הרי לולא כן]</small> לגבי <strong>כלאים בציצית הוה אמינא</strong> <small>[הייתי אומר]</small> <strong>דאסר רחמנא</strong> <small>[שאסרה התורה]?</small> <strong>והכתיב</strong> <small>[והרי נאמר]</small> <strong>"ועשו להם ציצת על כנפי בגדיהם"</strong> (במדבר טו, לח)
 <strong>ותנא דבי</strong> <small>[ושנה</small> החכם מ<small>בית</small> מדרשו<small>]</small> של <strong>ר' ישמעאל: כל בגדים</strong> האמורים בתורה <strong>צמר ופשתים הם,</strong> משמע שמטילים ציצית גם בבגדי פשתן <strong>ואמר רחמנא</strong> <small>[ואמרה התורה]</small> בדיני ציצית <strong>עביד ליה</strong> <small>[עשה לו]</small> <strong>תכלת, ו</strong>הרי <strong>תכלת עמרא</strong> <small>[צמר]</small> <strong>הוא,</strong> ונמצא שהתורה מצוה בפירוש לקשור לפחות חוט אחד של תכלת, שהוא צמר, אף בבגד פשתים, ונמצא שהותר שעטנז בציצית. בדרך אגב שואלים לבירור הדברים: <strong>וממאי</strong> <small>[וממה,</small> מניין יודעים<small>]</small> ש<strong>תכלת עמרא</strong> <small>[צמר]</small> <strong>הוא?</strong> ומשיבים: <strong>מ</strong>כיון ש<strong>"שש"</strong> האמור בבגדי כהונה הוא <strong>כיתנא</strong> <small>[פשתים]</small> (ראה יומא עא, ב) — <strong>תכלת</strong> בודאי <strong>עמרא</strong> <small>[צמר]</small> <strong>הוא.</strong>
 ולעיקר השאלה משיבים: אף לשיטה זו <strong>איצטריך</strong> <small>[צריך]</small> את הלימוד מן הסמוכים להתיר כלאים בציצית, שכן <strong>סלקא דעתך אמינא</strong> <small>[יעלה על דעתך לומר]</small> <strong>כ</strong>דעת <strong>רבא,</strong> ש<strong>רבא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> "ונתנו על ציצית הכנף פתיל תכלת" (שם שם) <strong>"הכנף"</strong> משמע <strong>מין כנף,</strong> ומכאן שאת חוטי הציצית עושים מאותו מין שממנו עשויה כנף הבגד ומכל מין שהוא, <strong>וכתיב</strong> <small>[ונאמר]</small> <strong>"צמר ופשתים",</strong> ומשמע שרק מאלה עושים ציצית ולא מדבר אחר!
 <strong>הא</strong> <small>[הרי]</small> <strong>כיצד</strong> ניישב את הסתירה? אלא, ציצית של <strong>צמר ופשתים פוטרין</strong> את הבגד במצוות ציצית <strong>בין</strong> בבגד <strong>במינן</strong> (של צמר ופשתים), <strong>בין שלא במינן</strong> בכל מיני אריגים אחרים. ואילו <strong>שאר מינין</strong> שעושים מהם חוטי ציצית, <strong>במינן — פוטרין,</strong> כגון ציצית משי בבגד משי, אבל את הבגד <strong>שלא במינן — אין פוטרין.</strong> ונמצא שלולא הפסוק "צמר ופשתים" היה צריך לעשות ציצית ממין הכנף ולבגד צמר דווקא ציצית מצמר ולא מכלאים.
 ומקשים: <strong>והא</strong> <small>[והרי]</small> ה<strong>תנא דבי</strong> <small>[</small>מ<small>בית</small> מדרשו<small>]</small> של <strong>ר' ישמעאל לית ליה</strong> <small>[אין לו,</small> אינו מקבל<small>]</small> את שיטת <strong>רבא,</strong> שלדעתו בגד שאינו עשוי צמר ופשתים אינו חייב כלל בציצית, ואם כן לשיטתו אין צורך כלל בכתוב מיוחד להוציא מדרשת רבא בענין "הכנף" מין כנף.
 ומשיבים: עדיין <strong>איצטריך</strong> <small>[הוצרך]</small> הדבר להיאמר, <strong>סלקא דעתך אמינא</strong> <small>[יעלה על דעתך לומר]</small> לפחות <strong>כי דיוקא</strong> <small>[כמו הדיוק]</small> של <strong>רבא</strong> ובאופן אחר קצת, שהייתי אומר: <strong>"הכנף" — מין כנף, והכי קאמר רחמנא</strong> <small>[וכך אמרה התורה]:</small> <strong>עביד ליה</strong> <small>[עשה לו]</small> ציציות <strong>צמר ל</strong>בגד <strong>צמר</strong>, <strong>ו</strong>ציציות <strong>פשתים לפשתים. וכי עבידת</strong> <small>[וכאשר עושה אתה]</small> ציציות <strong>צמר ל</strong>בגד <strong>צמר — צבעיה</strong> <small>[צבע אותו</small> בתכלת<small>]</small> ותצא בכך ידי מצות ציצית, <strong>אבל</strong> כאשר אין הציציות והבגד מאותו מין, וכגון ציציות <strong>צמר ל</strong>בגד <strong>פשתים, ופשתים ל</strong>בגד <strong>צמר — לא</strong> תצא בכך, על כן <strong>כתב רחמנא</strong> <small>[כתבה התורה]</small> <strong>"צמר ופשתים",</strong> ש<strong>אפילו</strong> בציציות <strong>צמר ל</strong>בגד <strong>פשתים ופשתים לצמר</strong> יוצא ידי חובת ציצית.
## דף ה.
 <strong>תינח</strong> <small>[נניח],</small> שהגענו למציאת הוכחה, <strong>ל</strong>שיטת ה<strong>תנא דבי</strong> <small>[</small>מ<small>בית</small> מדרשו<small>]</small> של <strong>ר' ישמעאל,</strong> הסבור שכל בגדים האמורים בתורה הם בגדים העשויים צמר ופשתים בלבד. אולם <strong>לרבנן</strong> <small>[ל</small>שיטת <small>חכמים]</small> שאינם סבורים כן, <strong>מנא להו</strong> <small>[מניין להם]</small> שעשה דוחה את לא תעשה? שהרי, כפי שהוכחנו, לימוד זה שעשה של ציצית דוחה לא תעשה של כלאים תלוי בייתור, וייתור זה מתבסס על שיטת תנא דבי ר' ישמעאל.
 ומשיבים: <strong>נפקא להו</strong> <small>[יוצא להם,</small> נלמד הדבר<small>]</small> <strong>מ"ראשו"</strong> האמור בדין המצורע. <strong>דתניא</strong> <small>[ש</small>כן <small>שנינו</small> בברייתא<small>],</small> נאמר במצורע הנטהר מצרעתו: "והיה ביום השביעי יגלח את כל שערו את ראשו ואת זקנו ואת גבות עיניו ואת כל שערו יגלח" (ויקרא יד, ט) וכיון שנאמר כבר "כל שערו", <strong>"ראשו" מה תלמוד לומר,</strong> מה בא ללמדנו? ומסבירים: <strong>לפי שנאמר "לא תקפו פאת ראשכם"</strong> (שם יט, כז) שאסור לגלח את פאות הראש, ומהפסוק הזה <strong>שומע</strong> (למד) <strong>אני</strong> כי <strong>אף מצורע כן,</strong> שגם הוא בכלל איסור זה,
 <strong>תלמוד לומר</strong> שפירש הכתוב <strong>"ראשו",</strong> ללמדנו שמצות תגלחת מצורע דוחה את לא תעשה של הקפת (גילוח) פאת הראש. ומעירים: <strong>וקא סבר האי תנא</strong> <small>[וסבור תנא זה]</small> כי <strong>הקפת כל הראש שמה הקפה.</strong> כי יש חכמים הסבורים שעובר משום הקפת פאת הראש רק כאשר משאיר חלק משערות הראש ומוריד את הפאות בלבד, אבל תנא זה סבור שאם מסיר את כל שערות הראש כולן, כמצורע המגלח כל שערו, אם הוריד גם את הפאות עובר משום לאו של הקפה, ומתגלחת מצורע למדנו איפוא שעשה דוחה את לא תעשה!
 ומקשים: <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> את ההוכחה הזו ולומר: <strong>מה ללאו</strong> (מצות לא תעשה) של <strong>הקפה</strong> שהוא מיוחד ואי אפשר ללמוד ממנו לשאר דברים, <strong>שכן</strong> הוא <strong>לאו שאין שוה בכל,</strong> שמצות לא תעשה זו של הקפה אינה חלה על הכל, שכן הנשים אינן בכלל איסור זה, ואין ללמוד איפוא ממה שנדחה לאו כזה, שגם לא תעשה החל על הכל יידחה על ידי מצות עשה!
 <strong>אלא</strong> יש להציע דרך אחרת: <strong>אתיא</strong> <small>[בא,</small> נלמד<small>]</small> הדבר מייתור אחר, <strong>מ"זקנו". דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>"זקנו"</strong> שנאמר בתגלחת המצורע <strong>מה תלמוד לומר?</strong> הרי הוא כבר נכלל ב"כל שערו"? אלא, ההסבר הוא: <strong>לפי שנאמר</strong> בכהנים <strong>"ופאת זקנם לא יגלחו"</strong> (שם כא, ה), ומפסוק זה <strong>שומע</strong> (למד) <strong>אני</strong> כי <strong>אף כהן מצורע</strong> בכלל <strong>כן,</strong> שאסור לו לגלח את זקנו — <strong>תלמוד לומר</strong> במצורע במפורש <strong>"זקנו".</strong>
 אמנם, גם גילוח זקן לאו שאינו שווה בכל, כיון שאינו חל על הנשים, <strong>ואם</strong> לימוד זה מ"זקנו" <strong>אינו ענין ללאו שאין שוה בכל,</strong> שהרי כבר למדנו מ"ראשו" שלאו שאינו שוה בכל נדחה מפני מצות עשה, ואין צורך איפוא בלימוד נוסף, על כן יש להבין שהחזרה על מקרה מסויים זה באה להרחיב את הלימוד, ולכן <strong>תנהו ענין ללאו השוה בכל,</strong> שאף מצות לא תעשה השווה בכול נדחית על ידי מצות עשה.
 את ההוכחה הזו דוחים: <strong>ואכתי איצטריך</strong> <small>[ועדיין נצרך]</small> "זקנו" להיאמר לגופו וללמד שהלאו של הקפת זקן הכהנים נדחה מפניו, ואין כאן ייתור שממנו אפשר ללמוד בדרך "אם אינו ענין", משום שיש בכתוב זה צד חידוש אחר, <strong>סלקא דעתך אמינא</strong> <small>[יעלה על דעתך לומר]</small> כי <strong>שאני</strong> <small>[שונים]</small> <strong>כהנים, הואיל וריבה בהן הכתוב מצות יתירות</strong> ולכך יש להחמיר בהם, ואם כן <strong>אפילו לאו שאין שוה בכל</strong> גם <strong>לא דחי</strong> <small>[תדחה]</small> מצות עשה, ולכן <strong>קא משמע לן דדחי</strong> <small>[השמיע לנו ש</small>היא <small>דוחה]!</small>
 <strong>אלא</strong> יש לדחות מה שאמרנו, ולומר באופן אחר, ש<strong>אתיא</strong> <small>[בא,</small> נלמד<small>]</small> הכלל שעשה דוחה את לא תעשה מהלימוד <strong>מ</strong>המלה <strong>"ראשו" דהך תנא</strong> <small>[של תנא זה]</small> בדרך אחרת. <strong>דתניא</strong> <small>[ש</small>כן <small>שנינו</small> בברייתא<small>],</small> על הכתוב במצורע "יגלח את כל שערו את ראשו... " (שם יד, ט): <strong>"ראשו" מה תלמוד לומר</strong> אחר שכבר נאמר "כל שערו"? ומסבירים: <strong>לפי שנאמר</strong> בנזיר <strong>"תער לא יעבר על ראשו"</strong> (במדבר ו, ה) <strong>שומע אני</strong> לכאורה ש<strong>אף מצורע ונזיר</strong> בכלל <strong>כן,</strong> שנזיר שנצטרע אסור לו לגלח ראשו בטהרתו, על כן <strong>תלמוד לומר: "ראשו"</strong> ללמד שמצות עשה של גילוח מצורע דוחה את מצות לא תעשה של נזיר.
 ודוחים: עדיין <strong>איכא למיפרך</strong> <small>[יש</small> מקום <small>לפרוך]</small> את ההוכחה, ולומר כך: גם האיסור בנזיר איננו איסור חמור כל כך, כי יש לטעון: <strong>מה לנזיר מצורע — שכן</strong> עצם נדר הנזיר <strong>ישנו בשאלה</strong> לחכם ויש בכך התרה לאיסורו, ומשיתיר לו החכם נדרו, תותר נזירותו, ואז יתבטל גם איסור התגלחת, וכיון שהלאו הזה איננו חמור כל כך, אין להביא ממנו הוכחה לכל איסורי התורה. ומוסיפים עוד, <strong>דאי</strong> <small>[שאם]</small> <strong>לא תימא הכי</strong> <small>[תאמר כך],</small> שהלאו בנזיר איננו חמור כלאוים אחרים — <strong>הא דקיימא לן</strong> <small>[זה שמוחזק לנו]</small> הכלל ההלכתי ש<strong>אין עשה דוחה</strong> את <strong>לא תעשה ועשה</strong> יחד, ואם כן הרי היה לנו
 <strong>ליגמר</strong> <small>[ללמוד]</small> <strong>מנזיר</strong> היפוכו של כלל זה, שהרי בנזיר יש גם מצות עשה של גידול שיער וגם מצות לא תעשה שלא לגלח את השיער. ולכאורה מצות עשה של גילוח מצורע דוחה את שתיהן! <strong>אלא, מנזיר מאי טעמא לא גמרינן</strong> <small>[מה טעם אין אנו לומדים]</small> הלכה כללית, משום <strong>דאיכא למיפרך</strong> <small>[שיש</small> מקום <small>לפרוך]</small> את הראיה, ולומר שאין למדים מנזיר <strong>שכן ישנו בשאלה — הכי נמי</strong> <small>[כך גם כן]</small> לענייננו, ללמוד מכאן שעשה דוחה את לא תעשה בכלל, <strong>איכא למיפרך</strong> <small>[יש</small> מקום <small>לפרוך]</small> בטענה <strong>שכן ישנו בשאלה.</strong> ואם כן אין להביא ראיה מדין הנזיר.
 <strong>אלא</strong> יש לחזור מן ההצעות הללו, ולומר כי <strong>לעולם</strong> נלמד הדבר
## דף ה:
 <strong>מקרא קמא</strong> <small>[מן הכתוב הראשון]</small> המתיר כלאים בציצית. וכנגד הטענה שהעלינו, שלדעת חכמים המילים "צמר ופשתים" הכתובות שם אינן מיותרות, ואין מהן הוכחה שיש לדרוש סמוכים להתיר כלאים בציצית ושידחה העשה את הלא תעשה — יש להשיב: <strong>אם כן,</strong> שאין כאן לימוד נוסף, <strong>לימא קרא</strong> <small>[שיאמר הכתוב]</small> רק <strong>"ציצית תעשה לך",</strong> המלה <strong>"גדילים"</strong> הכתובה שם <strong>למה לי? שמע מינה לאפנויי</strong> <small>[למד מכאן</small> שבא הדבר <small>להפנות]</small> את הדבר ולייתר את המילים כדי ללמוד סמוכים.
 ומקשים: <strong>האי</strong> <small>[זה]</small> "גדילים", <strong>לשיעורא</strong> <small>[ל</small>שם <small>שיעור]</small> הציציות <strong>הוא דאתא</strong> <small>[שבא],</small> ללמדנו כמה חוטים צריך להיות בציצית, וכן שנינו: <strong>גדיל,</strong> שהוא דבר שזור — לפחות <strong>שנים,</strong> שני חוטים, שהרי אי אפשר לשזור אלא משני חוטים לפחות, וכאשר נאמר <strong>"גדילים"</strong> בלשון רבים משמע איפוא: <strong>ארבעה</strong> חוטים (שני גדילים, כל אחד של שני חוטים), והכוונה היא: <strong>עשה גדיל ופותלהו</strong> (כפול אותו. תוספות) <strong>מתוכו</strong> (מאמצעו), ומכאן שמונה חוטים שבציצית. הרי שהמלה "גדילים" אינה מיותרת כלל!
 ומשיבים: <strong>אם כן,</strong> שאין כאן ייתור מלה לשם דרשה, <strong>לימא קרא</strong> <small>[שיאמר הכתוב]</small> רק <strong>"לא תלבש שעטנז",</strong> המילים <strong>"צמר ופשתים יחדו" למה לי? שמע מינה לאפנויי</strong> <small>[למד מכאן</small> שבאו <small>להפנות</small> אותן<small>]</small> לדרשה.
 ומקשים: <strong>ואכתי מיבעי ליה</strong> <small>[ועדיין נצרך לו]</small> שיאמר "צמר ופשתים יחדיו", כדי ללמד הלכה אחרת בדין כלאים: שאם מחבר אדם בגד צמר ובגד פשתן, אם <strong>תוכף שתי תכיפות</strong> (תפירות מחט) — הרי זה <strong>חיבור,</strong> ואילו <strong>תכיפה אחת</strong> (תפר מחט אחד) — <strong>אינו חיבור,</strong> ודבר זה נלמד מן ההדגשה "יחדיו", שיהיו שניהם מחוברים היטב יחד! ומשיבים: <strong>אם כן, לכתוב רחמנא</strong> <small>[שתכתוב התורה]</small> <strong>"לא תלבש צמר ופשתים יחדו",</strong> המלה הנוספת <strong>"שעטנז" למה לי? שמע מינה לאפנויי</strong> <small>[למד מכאן</small> ש<small>להפנות</small> אותה<small>]</small> באה, וללמד.
 ומקשים: <strong>ואכתי מיבעי ליה</strong> <small>[ועדיין צריך לו]</small> לאומרה, שאת המלה "שעטנז" מבינים כנוטריקון, קיצור מילים, ולמדים שאין דין כלאים חל אלא <strong>עד שיהא שוע</strong> (חלק וסרוק) <strong>טווי</strong> כחוט, <strong>ונוז</strong> (מחובר, ארוג כאחד), ואם אין בו תכונות אלה איננו נקרא שעטנז! <strong>אלא</strong> יש להסביר בדרך אחרת: כל הדרשה <strong>כולה מ</strong>המלה <strong>"שעטנז" נפקא</strong> <small>[יוצאת,</small> נלמדת<small>]</small> כיון שהשתמש הכתוב במלה המיוחדת "שעטנז" (ולא נאמר רק "צמר ופשתים יחדיו"), לא זו בלבד שאנו למדים ממנה לענין הלכה, אלא אפשר ללמוד ממנה גם גזירה שווה מספר ויקרא (יט, יט). ונמצא שיש ייתור מילים בכתוב בספר דברים, ועל פי ייתור זה אפשר להגיע למסקנה כללית כי מצות עשה דוחה את לא תעשה.
 בשלב זה של הדיון נמצא לו איפוא הוכחה לפי השיטות השונות, אולם לעצם הבעיה שהועלתה יש עוד מקום לבירור: <strong>אשכחן דאתי</strong> <small>[מצאנו שבאה]</small> מצות <strong>עשה ודחי</strong> <small>[ודוחה]</small> את מצות <strong>לא תעשה גרידא</strong> <small>[סתם],</small> אולם שמצות עשה דוחה את <strong>לא תעשה שיש בו כרת, היכא אשכחן דדחי דאיצטריך</strong> <small>[איפה מצאנו ש</small>הוא <small>דוחה, שהוצרכה]</small> המלה <strong>"עליה" למיסרה</strong> <small>[לאסור אותו]?</small> שהרי למדנו מייתור תיבת "עליה" שמצות ייבום איננה מבטלת את איסור אחות אשה, ולכאורה עדיין לא הוכחנו שגדול כוחה של כל מצות עשה לדחות לא תעשה חמור, שיש בו עונש כרת!
 <strong>וכי תימא נילף</strong> <small>[ואם תאמר נלמד]</small> <strong>מ</strong>מצות <strong>מילה,</strong> שמצות עשה של מילה דוחה את לא תעשה של איסור מלאכה בשבת שיש בו כרת, שהרי מלים ביום השמיני אפילו כשחל בשבת — אפשר לטעון כנגד זה: <strong>מה למילה</strong> שהיא מצות עשה חמורה וחשובה ביותר, <strong>שכן נכרתו עליה שלש עשרה בריתות,</strong> שהמלה "ברית" נאמרה בפרשת מילה (בראשית פרק יז) שלוש עשרה פעמים!
 ומשיבים: נלמד <strong>מפסח</strong> ששחיטתו דוחה את השבת, ואף כאן מצות עשה דוחה את לא תעשה שיש בו כרת! ודוחים: <strong>מה לפסח, שכן</strong> מצות עשה חמורה היא שהרי חייב <strong>כרת</strong> אם לא הביאו, מה שאין כן במצוות עשה אחרות!
 ואומרים: אם כן נלמד <strong>מ</strong>קרבן <strong>תמיד</strong> הנשחט בכל יום, אפילו בשבת ונמצא שמצות לא תעשה של שבת, שיש בה כרת, נדחית מפני העשה של הקרבת התמיד! ודוחים: <strong>מה לתמיד — שכן תדיר,</strong> שמאחר שמצות התמיד חלה בכל יום ויום יש לה איפוא חשיבות מיוחדת ולכך היא דוחה אף לא תעשה חמור, אבל מצות עשה הבאה רק בזמנים מיוחדים — שמא אין כוחה גדול לדחות לא תעשה חמור.
 ואומרים: אכן <strong>מחדא לא אתיא</strong> <small>[מאחת</small> מההוכחות הללו <small>אינה באה],</small> אין להביא ראיה, ואולם <strong>תיתי מתרתי</strong> <small>[תבוא</small> ההוכחה <small>משתים]</small> יחד, שנקח שתי מצוות יחד, ונלמד מן הצד השוה שבהן. ושואלים: <strong>מהי תיתי</strong> <small>[מאיזו תבוא]?</small> אם <strong>ממילה ופסח</strong> יחד — הרי אף אלה מיוחדות בצד שווה חמור <strong>שכן</strong> חייבים עליהן <strong>כרת!</strong> אם נלמד <strong>מפסח ותמיד</strong> הרי הן מיוחדות בצד אחר — <strong>שכן</strong> הן <strong>צורך גבוה,</strong> שהן לצורך המזבח, ולא לצורכו של אדם.
 ואם תאמר, נלמד <strong>ממילה ותמיד</strong> — גם הוכחה זו יש לדחות, שכן שתי המצוות הללו <strong>ישנן לפני הדבור,</strong> שכבר קיימו אותן ישראל עוד לפני דיבור ה' במתן תורה. <strong>ואליבא דמאן דאמר</strong> <small>[ולפי שיטתו של מי שאומר]</small> כי <strong>עולה שהקריבו ישראל במדבר — עולת תמיד הוה</strong> <small>[היתה].</small> ועוד: <strong>ומכולהו נמי</strong> <small>[ומכולן,</small> ממילה פסח ותמיד <small>גם כן]</small> אי אפשר ללמוד, <strong>שכן ישנן לפני הדבור</strong> שהרי שלושתן היו לפני הדיבור, גם מצות פסח וגם מצות מילה, ואם כן אי אפשר ללמוד הלכה כללית ממצוות אלה!
 <strong>אלא</strong> יש להסביר בדרך אחרת, כי <strong>איצטריך</strong> <small>[הוצרך]</small> לימוד מיוחד מן המלה "עליה", שאלמלא היא היינו אומרים שידחה עשה של ייבום את הלאו של אחות אשה (אף שיש בו כרת). כי <strong>סלקא דעתך אמינא תיתי</strong> <small>[יעלה על דעתך לומר</small> כי <small>תבוא,</small> תילמד<small>]</small> הלכה זו <strong>מכבוד אב ואם.</strong>
 ומה עניינה — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יכול יהא כבוד אב ואם דוחה שבת — תלמוד לומר: "איש אמו ואביו תיראו ואת שבתתי תשמרו</strong> אני ה' אלהיכם<strong>"</strong> (ויקרא יט, ג), לומר: <strong>כולכם,</strong> האב כמו הבן, <strong>חייבין בכבודי,</strong> ולכן אין כבוד אביו דוחה כבוד ה' שציווה על השבת.
 <strong>מאי לאו</strong> <small>[האם לא]</small> מדובר כאן כגון ש<strong>אמר ליה</strong> <small>[לו]</small> אביו: <strong>שחוט לי, בשל לי</strong> או שאר מלאכות האסורות בשבת באיסור כרת, שאביו מצווה עליו לעשות, <strong>וטעמא דכתב רחמנא</strong> <small>[והטעם,</small> דווקא, משום <small>שכתבה התורה]</small> במפורש <strong>"את שבתתי תשמרו"</strong> להזהירנו שלא נבטל את מצות לא תעשה של שבת שיש בה כרת, משום כיבוד אב ואם, <strong>הא לאו הכי</strong> <small>[הרי לולא זה]</small> — <strong>דחי</strong> <small>[</small>היתה <small>דוחה]</small> ואפשר איפוא ללמוד מכאן שבדרך כלל מצות עשה דוחה את לא תעשה, אף על פי שיש בו כרת. ודוחים: <strong>לא</strong>
## דף ו.
 <strong>לאו</strong> (מצות לא תעשה) של <strong>מחמר</strong> אחר בהמה. שאף שדבר זה אסור בשבת משום עבודת הבהמה עצמה ("לא תעשה כל מלאכה אתה... ובהמתך". שמות כ, י), מכל מקום כיון שהוא עצמו אינו עושה כל מלאכה בבהמה עצמה, אין בו חיוב כרת, אלא מצות לא תעשה בלבד. <strong>ו</strong>אם אמר לו אביו לחלל את השבת בכך, ולחמר אחרי חמורו, <strong>אפילו הכי</strong> <small>[כך]</small> <strong>לא דחי</strong> <small>[אינה דוחה]</small> מצות כיבוד אב את מצות לא תעשה של מחמר.
 ושואלים: אם כן, <strong>אלא</strong> זו <strong>דקיימא לן</strong> <small>[שמוחזק לנו]</small> <strong>דאתי</strong> <small>[שבאה]</small> מצות <strong>עשה ודחי</strong> <small>[ודוחה]</small> את מצות <strong>לא תעשה,</strong> אם כן <strong>ליגמר מהכא</strong> <small>[נלמד מכאן]</small> ש<strong>לא לידחי</strong> <small>[ידחה]!</small> שכשם שלמדנו בבנין אב ממצות ציצית שדוחה את לא תעשה של כלאים לכל מצוות עשה שדוחות את לא תעשה, מדוע לא נאמר להיפך: שמצות עשה איננה דוחה את לא תעשה, ונלמד זאת בבנין אב מכיבוד אב ואם!
 <strong>וכי תימא</strong> <small>[ואם תאמר]</small> שאין ללמוד מכאן, כי <strong>שאני לאוי</strong> <small>[שונים</small> איסורי <small>לא</small> תעשה<small>]</small> של <strong>שבת דחמירי</strong> <small>[ש</small>הם <small>חמורים]</small> ביותר, ומשום כך אינם נדחים מפני כיבוד אב ואם, <strong>ו</strong>אולם אין לומר כך, כי <strong>הא</strong> <small>[הרי]</small> ה<strong>תנא בעלמא קאי ולא קפריך</strong> <small>[בכלל מדבר ואיננו פורך,</small> מקשה<small>]</small> קושיה זו!
 <strong>דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>יכול אמר לו אביו</strong> לבנו הכהן או הנזיר: <strong>היטמא</strong> למת כדי להביא לי דבר ממקום טמא, <strong>או שאמר לו</strong> לבנו: <strong>אל תחזיר</strong> אבידה, <strong>יכול ישמע לו</strong> הבן? <strong>תלמוד לומר: "איש אמו ואביו תיראו ואת שבתתי תשמרו</strong> אני ה' אלהיכם<strong>"</strong> (ויקרא יט, ג), לומר: <strong>כולכם חייבין בכבודי.</strong> הרי שאין התנא מבדיל בין חילול שבת, שהוא מצות לא תעשה חמורה, לבין האיסור לכהן להיטמא למתים, שהיא מצות לא תעשה קלה יותר.
 <strong>אלא,</strong> יש לדחות מה שאמרנו, ולומר שבברייתא הראשונה אין מדובר במי שאמר לו אביו לחלל את השבת בשחיטה או בבישול שהן מלאכות שיש בהן איסור כרת. אלא שאין ללמוד ממה שנאמר לענין כיבוד אב שאין עשה דוחה לא תעשה, <strong>משום דאיכא למיפרך</strong> <small>[שיש</small> מקום <small>לפרוך,</small> להקשות<small>]</small> על אפשרות־לימוד כללית זו, ולומר:
 <strong>מה להנך</strong> <small>[לאלה]</small> <strong>שכן</strong> כאשר מחמר בשבת לכבוד אביו הרי הוא רק <strong>הכשר מצוה,</strong> שיש בכך רק הכנה למצות כיבוד אב, ובינתיים הוא רק מכין את הדברים. ואין ללמוד מכאן למקומות אחרים (ר"ח).
 <strong>אלא</strong> כך היינו יכולים לחשוב: <strong>סלקא דעתך אמינא</strong> <small>[יעלה על דעתך לומר]:</small> <strong>תיתי</strong> <small>[תבוא,</small> תילמד<small>]</small> סברה זו <strong>מבנין בית המקדש. דתניא</strong> <small>[ש</small>כן <small>שנינו</small> בברייתא<small>]:</small> <strong>יכול יהא בנין בית המקדש דוחה</strong> את ה<strong>שבת — תלמוד לומר: "את שבתתי תשמרו ומקדשי תיראו</strong> אני ה'<strong>"</strong> (שם יט, ל), וכוונת הפסוק: <strong>כולכם חייבין בכבודי</strong> ושמירת השבת כבוד ה' היא, והוא מקפיד שהשבת תישמר אפילו כאשר בונים מקדש.
 משמע שלולא לימוד מיוחד זה, היינו אומרים שבנין בית המקדש, שהוא מצות עשה, דוחה את לא תעשה של שבת, <strong>מאי לאו</strong> <small>[האם לא]</small> מדובר בבנין בית המקדש במלאכות גמורות, כגון <strong>בבונה וסותר</strong> שהן מלאכות שיש בהן איסור כרת, <strong>וטעמא</strong> <small>[והטעם,</small> דווקא<small>]</small> <strong>דכתב רחמנא</strong> <small>[שכתבה התורה]</small> <strong>"את שבתתי תשמרו", הא לאו הכי, דחי</strong> <small>[הרי לולא כן,</small> היתה <small>דוחה]!</small>
 ודוחים: <strong>לא,</strong> גם כאן מדובר על <strong>לאו</strong> (מצות לא תעשה) של <strong>מחמר, ואפילו הכי</strong> <small>[כך]</small> <strong>לא דחי</strong> <small>[אינו דוחה].</small> ומקשים שוב, מעין קושייתנו הקודמת: <strong>ואלא</strong> מה <strong>דקיימא לן דאתי</strong> <small>[שמוחזק לנו שבאה]</small> מצות <strong>עשה ודחי</strong> <small>[ודוחה]</small> את מצות <strong>לא תעשה, ליגמר מהכא דלא דחי</strong> <small>[נלמד מכאן,</small> מבנין בית המקדש <small>שאינה דוחה]!</small>
 <strong>וכי תימא שאני לאוי</strong> <small>[ואם תאמר</small> כי <small>שונים</small> איסורי <small>לא</small> תעשה<small>]</small> של <strong>שבת דחמירי</strong> <small>[ש</small>הם <small>חמורים]</small> — <strong>והא</strong> <small>[והרי]</small> ה<strong>תנא בעלמא קאי ולא קא פריך</strong> <small>[בכלל עומד,</small> מדבר, <small>ואיננו פורך,</small> מקשה<small>]</small> קושיה זו! <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יכול אמר לו אביו "היטמא", או שאמר לו "אל תחזיר"</strong> אבידה <strong>יכול ישמע לו</strong> הבן — <strong>תלמוד לומר: "איש אמו ואביו תיראו</strong> ואת שבתותי תשמורו<strong>"</strong> (שם יט, ג) כלומר, <strong>כולכם חייבים בכבודי.</strong> הרי שאותה ראיה משמשת לא רק לגבי איסורי שבת אלא גם לגבי איסורים אחרים, שאין בהם כרת.
 <strong>אלא,</strong> אין להביא משם ראיה לכל איסורי תורה, מטעם אחר, <strong>משום דאיכא למיפרך</strong> <small>[שיש</small> מקום <small>לפרוך,</small> להקשות<small>]:</small> <strong>מה להנך</strong> <small>[לאלה]</small> <strong>שכן</strong> מלאכה במחמר היא רק <strong>הכשר מצוה</strong> של בנין המקדש, מה שאין כן בשאר מצוות. ומקשים: <strong>הכשר מצוה תיפוק לי מהתם</strong> <small>[יצא לי,</small> יילמד, <small>משם]</small> ממה שכבר נאמר בדין כיבוד אב ואם שאינו דוחה מצות לא תעשה, ומדוע חזר ואמר אותו דבר גם לענין בנין בית המקדש?
 ומשיבים: <strong>אין הכי נמי</strong> <small>[כן, כך הוא</small> באמת <small>גם כן].</small> ואם כן הכתוב <strong>"ואת שבתתי תשמרו ומקדשי תיראו"</strong> (שם ל) <strong>למה לי?</strong> שהרי את ההלכה הזו שאין בנין מקדש דוחה לאו של מחמר אנו למדים מכיבוד אב ואם. ומשיבים: <strong>מיבעי ליה</strong> <small>[צריך אותו]</small> לענין אחר, <strong>לכדתניא</strong> <small>[לכפי ששנינו</small> בברייתא<small>]:</small> <strong>יכול יתיירא אדם ממקדש</strong> ויעשה אותו, את המקדש עצמו, נושא לעבוד אותו, <strong>תלמוד לומר: "את שבתתי תשמרו ואת מקדשי תיראו"</strong> ומהשוואת הדברים בפסוק אחד אנו למדים: <strong>נאמרה שמירה בשבת ונאמרה מורא במקדש, מה שמירה האמורה בשבת</strong>
## דף ו:
 <strong>לא משבת</strong> עצמה <strong>אתה מתיירא</strong> שהרי לא נאמר בה "מורא", <strong>אלא ממי שהזהיר על השבת, אף מורא האמורה במקדש, לא ממקדש</strong> עצמו <strong>אתה מתיירא אלא ממי שהזהיר על המקדש.</strong>
 ומסבירים: <strong>ואי זו היא</strong> איפוא הדרך בה מתקיימת מצות <strong>מורא מקדש?</strong> — <strong>לא יכנס אדם בהר הבית במקלו</strong> שהולך בו בדרך, או נעול <strong>במנעלו</strong> כדרך שעושים במקום שאינו מקודש, ולא <strong>בפונדתו</strong> (בחגורתו שהוא מחזיק בה את הכסף שלו), <strong>ובאבק שעל גבי רגליו, ולא יעשנו קפנדריא</strong> (קיצור דרך), שלא יעבור דרך המקדש כדי לקצר את הדרך בלכתו ממקום למקום. <strong>ורקיקה</strong> במקדש אסורה <strong>מקל וחומר.</strong> שהרי בדברים הקודמים אין משום בזיון, אבל רקיקה, היא דבר מאוס אף בביתו של אדם פרטי, כל שכן בבית המקדש.
 <strong>ואין לי</strong> שחייבים במורא זה <strong>אלא בזמן שבית המקדש קיים, בזמן שאין בית המקדש קיים — מניין</strong> שמצות מורא המקדש קיימת, ואסור לזלזל במקום של המקדש? <strong>תלמוד לומר: "את שבתתי תשמרו ומקדשי תיראו"</strong> (ויקרא יט, ל), ללמד: <strong>מה שמירה האמורה בשבת — לעולם</strong> היא, <strong>אף מורא האמורה במקדש</strong> הריהו <strong>לעולם,</strong> אף כשהוא חרב. על כל פנים לענייננו עדיין לא הגענו להסבר מדוע יצטרכו ללימוד מיוחד להודיענו שמצות עשה דוחה את לא תעשה שיש בו כרת.
 <strong>אלא, סלקא דעתך אמינא</strong> <small>[יעלה על דעתך לומר]</small> <strong>תיתי</strong> <small>[תבוא,</small> תילמד<small>]</small> הנחה זו <strong>מ</strong>מלאכת <strong>הבערה</strong> בשבת; <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל,</strong> מה שנאמר: <strong>"לא תבערו אש בכל משבתיכם</strong> ביום השבת<strong>"</strong> (שמות לה, ג), <strong>מה תלמוד לומר,</strong> מה בא הדבר ללמדנו, שהרי כבר נאמר באופן כללי שאסור לעשות מלאכה בשבת?
 ותוהים: <strong>מה תלמוד לומר?!</strong> מה שאלה היא זו? <strong>אי</strong> <small>[אם]</small> <strong>ל</strong>שיטת <strong>ר' יוסי</strong> בא פסוק זה — <strong>ללאו</strong> (מצות לא תעשה), ללמד שהבערת אש בשבת אין חייבים עליה כרת או סקילה, כשאר מלאכות שבשבת, אלא עוברים בלא תעשה בלבד. <strong>אי</strong> <small>[אם]</small> <strong>ל</strong>שיטת <strong>ר' נתן</strong> בא הדבר — <strong>לחלק,</strong> ללמדנו שכדי להתחייב בכרת או סקילה אין צורך שיעבור על כל מלאכות שבת, אלא די במלאכה אחת כדי לחייבו.
 <strong>דתניא</strong> <small>[ש</small>כן <small>שנינו</small> בברייתא<small>]</small> בנושא זה: <strong>הבערה ללאו יצתה, דברי ר' יוסי.</strong> כלומר, אזהרת הבערה יצאה מכלל כל מלאכות שבת ונכתבה במפורש לומר לנו שאין דינה כמלאכות אחרות, ואין עליה חיוב סקילה, אלא מצות לא תעשה (לאו) בלבד. <strong>ר' נתן אומר: לחלק,</strong> ולהודיע שכל אחת ממלאכות השבת היא איסור נבדל לעצמו, והעושה אותה בשגגה חייב עליה קרבן חטאת, ואם שגג בכמה מלאכות — מביא קרבנות כמספר המלאכות ששגג בהן.
 <strong>ואמר רבא</strong> כתשובה לתמיהתנו בדבר שאלת תנא דבי ר' ישמעאל: <strong>תנא</strong> זה — המלה <strong>"מושבות"</strong> ("לא תבערו אש בכל מושבותיכם") <strong>קא קשיא ליה</strong> <small>[קשה לו].</small> וכך יש להבין: <strong>"מושבות" מה תלמוד לומר,</strong> מה הלימוד הנוסף שאנחנו למדים מהמלה הזו, הבאה להודיענו שאיסור השבת אינו שייך רק למקומות מושב מסויימים.
 <strong>מכדי</strong> <small>[הרי]</small> <strong>שבת חובת הגוף היא</strong> וחלה על האדם עצמו, ולא על דברים שמחוצה לו, וכלל בידינו ש<strong>חובת הגוף נוהגת בין בארץ בין בחוץ לארץ,</strong> ואם כן הדגשה זו של "<strong>מושבות" דכתב רחמנא</strong> <small>[שכתבה התורה]</small> <strong>בשבת — למה לי?</strong>
 <strong>משום</strong> <small>[משמו]</small> של <strong>ר' ישמעאל אמר תלמיד אחד</strong> דברים אלה, <strong>לפי שנאמר: "וכי יהיה באיש חטא משפט מות והומת"</strong> (דברים כא, כב), ומכתוב זה <strong>שומע</strong> (למד) <strong>אני</strong> שממיתים את הנידון <strong>בין בחול בין בשבת. ומה אני מקיים</strong> את <strong>"</strong>ושמרתם את השבת כי קודש היא לכם <strong>מחלליה מות יומת"</strong> (שמות לא, יד) — <strong>בשאר מלאכות, חוץ ממיתת בית דין</strong> שנעשית אף בשבת. <strong>או אינו אלא אפילו מיתת בית דין</strong> בכלל הדברים שאסור לעשות בשבת, <strong>ומה אני מקיים</strong> לפי זה את דברי הכתוב <strong>"והומת"</strong> — כוונתו <strong>בחול ולא בשבת</strong>.
 ואם נחזור ונטען <strong>או אינו אלא אפילו בשבת — תלמוד לומר,</strong> על ידי גזירה שווה: <strong>"לא תבערו אש בכל משבתיכם</strong> ביום השבת<strong>"</strong> (שם לה, ג) <strong>ולהלן</strong> הלאה, <strong>הוא אומר</strong> בסוף משפט הרוצחים — <strong>"והיו אלה לכם לחקת משפט לדרתיכם בכל משבתיכם"</strong> (במדבר לה, כט)
 <strong>מה מושבות האמורים להלן</strong> בספר במדבר, כוונתו <strong>בבית דין — אף מושבות האמורים כאן</strong> כוונתו <strong>בבית דין,</strong> מקום מושב הדיינים, <strong>ואמר רחמנא</strong> <small>[ואמרה התורה]:</small> <strong>"לא תבערו",</strong> וכיון שאחת ממיתות בית דין היא מיתת שריפה, ונעשית על ידי הבערת אש — נלמד מכאן איפוא שאין מיתת בית דין דוחה את השבת.
 ומכאן ממשיכים לענייננו: <strong>מאי לאו</strong> <small>[האם לא]</small> דעת תנא דבי ר' ישמעאל כדעת <strong>ר' נתן,</strong> ש<strong>אמר</strong> שאזהרת הבערה <strong>לחלק יצתה,</strong> ולשיטתו יש גם על הבערה בפני עצמה איסור כרת וסקילה. <strong>ו</strong>אם כן, <strong>טעמא דכתב רחמנא</strong> <small>[הטעם,</small> דווקא, משום <small>שכתבה התורה]</small> <strong>"לא תבערו", הא לאו הכי, דחי</strong> <small>[הרי לולא כן,</small> היתה מיתת בית דין <small>דוחה]</small> שבת, ומכאן שמצות עשה של "והומת" דוחה את מצות לא תעשה שיש בה כרת של הבערת אש בשבת לולא הפסוק שאוסר זאת.
 ודוחים: <strong>לא,</strong> אין מכאן הוכחה, כי אפשר לומר שתנא דבי ר' ישמעאל סבור כ<strong>ר' יוסי</strong> שהבערה היא איסור לאו בלבד. ומשיבים: <strong>ותיהוי נמי</strong> <small>[ו</small>נניח <small>שתהיה</small> זאת <small>גם כן],</small> שיטת <strong>ר' יוסי</strong> <small>—</small> <strong>אימר</strong> <small>[אמור]</small> ש<strong>אמר ר' יוסי</strong> ש<strong>הבערה ללאו יצתה</strong> הרי דבריו אלה הם ב<strong>הבערה גרידתא</strong> <small>[בלבד]</small> שעצם הבערת אש היא לדעתו רק לאו, אבל
 <strong>הבערה</strong> של <strong>בית דין</strong> למי שחייב מיתה בשריפה הלא <strong>בישול פתילה הוא,</strong> שיש בו גם מלאכת בישול חוץ מההבערה, שמיתת שריפה נעשית כאשר מתיכים ("מבשלים") חתיכת עופרת ("פתילה") ואחר כך יוצקים אותה לתוך פיו של הנידון.
 <strong>ואמר רב ששת</strong> על כך: <strong>מה לי בישול פתילה</strong> שעושים במיתת בית דין, <strong>ומה לי בישול סמנין</strong> (סממנים, לצבע ולשמן) שעשו אותו במשכן, שממנו למדנו את הגדרת המלאכה לגבי איסורי שבת. וכיון שיש במיתת בית דין מלאכת בישול גמורה (שלכל הדעות חייבים עליה כרת), הרי מזה לכאורה ראיה שלולא הכתוב המיוחד האוסר זאת היינו אומרים שמצות עשה דוחה אף לא תעשה שיש בו כרת.
 אף טענה זו נדחית, <strong>אמר רב שימי בר אשי: האי תנא</strong> <small>[תנא זה]</small> <strong>לא משום דאתי</strong> <small>[שבאה]</small> מצות <strong>עשה ודחי</strong> <small>[ודוחה]</small> את מצות <strong>לא תעשה</strong> הוא מעלה את האפשרות שמיתת בית דין תדחה שבת, <strong>אלא משום דמייתי</strong> <small>[שמביא,</small> מעלה את הלימוד<small>]</small> <strong>מקל וחומר. והכי קאמר</strong> <small>[וכך אמר]</small> באופן הבא: <strong>מה אני מקיים</strong> את דברי הכתוב <strong>"מחלליה מות יומת"</strong> — <strong>בשאר מלאכות, חוץ ממיתת בית דין. אבל</strong> אפשר לומר כי <strong>מיתת בית דין דחיא</strong> <small>[דוחה]</small> <strong>שבת מקל וחומר,</strong>
## דף ז.
 <strong>ומה עבודה,</strong> עבודת המקדש והקרבנות, <strong>שהיא חמורה</strong> עד כדי כך שהיא <strong>דוחה שבת,</strong> שהרי מקריבים קרבנות גם בשבת, ובכל אופן <strong>רציחה דוחה אותה,</strong> שכהן שרצח ונידון למיתה ורוצה לעבוד עבודה, בית הדין שולחים ומביאים אותו למות, והחובה להמיתו דוחה את העבודה, <strong>שנאמר</strong> עליו: <strong>"מעם מזבחי תקחנו למות"</strong> (שמות כא, יד), <strong>שבת שנדחת מפני עבודה, אינו דין</strong> וכי אין זה קל וחומר <strong>שתהא רציחה דוחה אותה?</strong>
 ובהמשך לקו־מחשבה זה: <strong>ומאי</strong> <small>[ומה]</small> ענין הביטוי <strong>"או אינו"</strong> ("או אינו אלא בחול ולא בשבת") <strong>דקאמר</strong> <small>[שאמר]</small> התנא בדיון — <strong>הכי קאמר</strong> <small>[כך אמר]:</small> שאפשר לדחות ולומר: <strong>קבורת מת מצוה,</strong> החובה לקבור מת שאין לו מי שיקברנו, <strong>תוכיח</strong> שלא דנים את הקל וחומר, שאנו יודעים <strong>ש</strong>היא <strong>דוחה את העבודה, ו</strong>בכל זאת <strong>אין</strong> היא <strong>דוחה את השבת. הדר</strong> <small>[חזר]</small> ו<strong>אמר</strong> אותו תנא, בנימוקים הרמוזים בתוך הדיון שלו: הרי אפשר גם לומר כי <strong>קבורת מת מצוה תדחה שבת מ</strong>אותו <strong>קל וחומר: ומה עבודה שהיא דוחה</strong> את ה<strong>שבת — קבורת מת מצוה דוחה אותה,</strong>
 ואנו למדים זאת <strong>מ</strong>ייתור המלה <strong>"ולאחותו"</strong> האמור בנזיר ("לאביו ולאמו לאחיו ולאחותו לא יטמא להם במותם". במדבר ו, ז) ומכאן למדו שאפילו נזיר והולך לשחוט קרבן פסח חייב להיטמא למת מצוה, אם כן <strong>שבת שנדחה מפני עבודה — אינו דין שתהא קבורת מת מצוה דוחה אותה?</strong> על כן <strong>תלמוד לומר: "לא תבערו</strong> אש בכל מושבותיכם ביום השבת<strong>"</strong> (שמות לה, ג).
 ושואלים: <strong>ולמאי דסליק אדעתיה מעיקרא</strong> <small>[ול</small>פי <small>מה שעלה על דעתו</small> של המקשה <small>מתחילה]</small> שהנימוק הוא <strong>דאתי</strong> <small>[שבאה]</small> מצות <strong>עשה ודחי</strong> <small>[ודוחה]</small> <strong>לא תעשה, מאי</strong> <small>[מה]</small> עניינו ומה תוכנו של <strong>"או אינו" דקאמר</strong> <small>[שאומר]</small> התנא?
 ומסבירים: <strong>הכי קאמר</strong> <small>[כך אמר],</small> זו היתה הכוונה: שאפשר היה לומר <strong>מה אני מקיים</strong> את דברי הכתוב <strong>"מחלליה מות יומת"</strong> (שם לא, יד) — <strong>בשאר מלאכות, חוץ ממיתת בית דין. אבל מיתת בית דין דחי</strong> <small>[דוחה]</small> את ה<strong>שבת,</strong> משום <strong>דאתי</strong> <small>[שבאה]</small> מצות <strong>עשה ודחי</strong> <small>[ודוחה]</small> <strong>לא תעשה.</strong>
 <strong>הדר</strong> <small>[חזר]</small> ו<strong>אמר</strong> כנגד טענה זאת טענה אחרת: <strong>אימר דאמרינן</strong> <small>[אמור שאנו אומרים]</small> בכלל <strong>דאתי</strong> <small>[שבאה]</small> מצות <strong>עשה ודחי</strong> <small>[ודוחה]</small> את <strong>לא תעשה,</strong> הרי זה דווקא <strong>לא תעשה גרידא</strong> <small>[סתם],</small> אבל <strong>לא תעשה שיש בו כרת — מי שמעת ליה דדחי</strong> <small>[האם שמעת אותו ש</small>הוא <small>דוחה]?</small> <strong>הדר</strong> <small>[חזר]</small> ו<strong>אמר</strong> התנא, ורמז לנימוק נגדי: <strong>אטו</strong> <small>[וכי]</small> כלל זה ש<strong>"עשה דוחה את לא תעשה", לאו</strong> <small>[האם לא]</small> ה<strong>לא תעשה חמור מיניה</strong> <small>[ממנו,</small> מן העשה<small>]?</small> שהרי על מצוות לא תעשה יש עונש מלקות בית דין, מה שאין במצוות עשה, <strong>ו</strong>בכל זאת, <strong>קאתי</strong> <small>[באה]</small> מצות <strong>עשה ודחי ליה</strong> <small>[ודוחה אותו],</small> שגזירת הכתוב היא שעשה דוחה את לא תעשה, ואם כן
 <strong>מה לי חומרא זוטא</strong> <small>[קטנה]</small> <strong>ומה לי חומרא רבה</strong> <small>[גדולה],</small> שכיון שאמרה התורה שמצות עשה דוחה את מצות לא תעשה אין כבר הבדל אם זו מצות לא תעשה חמורה או קלה, לכן <strong>תלמוד לומר "לא תבערו".</strong> ואם כן, בסופו של דבר לא הבאנו עדיין מקור ברור לסברה שעשה דוחה לא תעשה שיש בו כרת.
 ולכן באים לדון באופן אחר: ייתור המלה "עליה" באה ללמד שלא ידחה הייבום את איסורי העריות, <strong>אלא אצטריך</strong> <small>[הוצרכה]</small> המלה "עליה", כי <strong>סלקא דעתך אמינא</strong> <small>[עולה על דעתך לומר]</small> כך: <strong>תיהוי האי</strong> <small>[תהיה זאת]</small> <strong>אשת אח</strong> שעליה חלה מצות הייבום, <strong>דבר שהיה בכלל ויצא מן הכלל</strong> כדי <strong>ללמד,</strong> ונדון ממנה לפי כלל זה של מדרש ההלכה האומר כי דבר שהיה בתוך כלל מסויים, ונאמר בו דין מסויים, <strong>לא ללמד על עצמו</strong> בלבד <strong>יצא אלא ללמד על הכלל כולו יצא.</strong> וכיון שאיסור אשת אח הוא בכלל איסורי העריות ("כי כל העושה מכל התועבות האלה ונכרתו הנפשות העושות מקרב עמם". ויקרא יח, כט), נאמר אם כן כי דין הייבום מתיר לא רק איסור ערוות אשת אחיו שאין לו בנים, אלא גם את שאר העריות.
 <strong>דתניא</strong> <small>[ש</small>כן <small>שנינו</small> בברייתא<small>]</small> בהסבר עיקרה של מידה זו שהתורה נדרשת בה: <strong>דבר שהיה בכלל ויצא מן הכלל</strong> כדי ללמד — לא ללמד על עצמו בלבד יצא, אלא ללמד על הכלל כולו יצא. <strong>כיצד?</strong>
 דוגמה ללימוד זה, ממה שנאמר: <strong>"והנפש אשר תאכל בשר מזבח השלמים</strong> אשר לה' <strong>וטמאתו עליו</strong> ונכרתה הנפש ההיא מעמיה<strong>"</strong> (ויקרא ז, כ). ולכאורה נשאלת השאלה: <strong>והלא שלמים בכלל</strong> כל <strong>קדשים היו, ולמה יצאו</strong> מן הכלל ונתפרטו במיוחד — <strong>להקיש</strong> (להשוות) <strong>אליהן, ולומר לך: מה שלמים מיוחדים</strong> שהם <strong>קדשי מזבח — אף כל קדשי מזבח</strong> יש בהם דין זה, שהאוכל מהם בטומאה חייב כרת. ולמדנו מכאן ש<strong>יצאו קדשי בדק הבית</strong> שהם מוקדשים לצורך המקדש אבל אינם קרבנות, שבהם אין חיוב אם אוכלם או נוגע בהם בטומאה.
 <strong>הכא נמי</strong> <small>[כאן גם כן]</small> אפשר לומר כך: <strong>הא</strong> <small>[הרי]</small> <strong>אשת אח בכלל כל העריות היתה, ולמה יצתה</strong> מכללן — <strong>להקיש אליה, ולומר לך: מה אשת אח שריא</strong> <small>[מותרת]</small> במקום שאין לו בנים, <strong>אף כל עריות</strong> כולן <strong>נמי שריין</strong> <small>[גם כן מותרות].</small>
 ודוחים: <strong>מי דמי</strong> <small>[האם</small> זה <small>דומה]?</small> <strong>התם</strong> <small>[שם]</small> במקרה שהובא כדוגמה למידה זו, ה<strong>כלל,</strong> כל הקרבנות כולם, הם <strong>באיסור</strong> טומאה, <strong>ו</strong>אף ה<strong>פרט,</strong> השלמים, הם <strong>באיסור,</strong> ולכן אפשר לומר שהפרט יצא ונתפרט כדי ללמד על הכלל כולו. אבל <strong>הכא</strong> <small>[כאן]</small> לגבי ייבום בעריות, הלא ה<strong>כלל</strong> הוא <strong>באיסור</strong> ערוה, <strong>ו</strong>ה<strong>פרט</strong> הוא <strong>בהיתר.</strong>
 והפרט איננו יוצא איפוא לפרש את הכלל, אלא הוא כנגד הכלל, <strong>הא לא דמי</strong> <small>[הרי</small> מקרה <small>זה איננו דומה]</small> <strong>אלא</strong> למידה אחרת שהתורה נדרשת בה: <strong>לדבר שהיה בכלל ויצא לידון בדבר החדש,</strong> שאם יש פרט מתוך כלל גדול יותר, שנתפרשה בו מצוה חדשה, או דין חדש מיוחד — <strong>שאי אתה יכול להחזירו לכללו</strong> אף לשאר עניינים, ואפשר לומר שבעצם אינו שייך לכלל זה, <strong>עד שיחזירנו לך הכתוב בפירוש</strong> לגבי שאר דינים. <strong>דתניא</strong> <small>[ש</small>כן <small>שנינו</small> בברייתא<small>]</small> באותו ענין: <strong>דבר שהיה בכלל ויצא לידון בדבר החדש — אי אתה רשאי להחזירו לכללו, עד שיחזירנו לך הכתוב בפירוש.</strong>
 <strong>כיצד?</strong> דוגמא לדבר ממה שנאמר בדין אשם המצורע: <strong>"ושחט את הכבש במקום אשר ישחט את החטאת ואת העלה במקום הקדש כי כחטאת האשם הוא לכהן"</strong> (שם יד, יג), <strong>שאין תלמוד לומר "כחטאת האשם",</strong> שלכאורה אין דימוי זה לחטאת מלמדנו דבר, שהרי דיני האשם כולם נתפרשו לנו במקומם (שם ז, א-י) <strong>ומה תלמוד לומר,</strong> מה הלימוד במילים <strong>"כחטאת האשם"?</strong>
 <strong>לפי שיצא אשם מצורע</strong> מכלל כל הקרבנות (ומכלל האשמות) <strong>לידון בדבר החדש,</strong> שנותנים את דמו על <strong>בהן יד ובהן רגל הימנית</strong> של המצורע. אם כן, <strong>יכול לא יהא</strong> אשם זה <strong>טעון מתן דמים</strong> (זריקת דם על המזבח) <strong>ו</strong>מתן <strong>אימורים</strong> (חלב ושאר החלקים המוקרבים) <strong>לגבי מזבח,</strong> ונאמר שדי באשם זה רק במתן הדם על בהונות המצורע בלבד —
## דף ז:
 <strong>תלמוד לומר: "כי כחטאת האשם הוא"</strong> (ויקרא יד, יג), ללמד: <strong>מה חטאת טעונה מתן דמים ואימורים לגבי מזבח — אף אשם</strong> מצורע <strong>טעון מתן דמים ואימורים לגבי מזבח.</strong>
 <strong>ואי</strong> <small>[ואם]</small> <strong>לא אהדריה קרא</strong> <small>[</small>היה <small>מחזיר אותו הכתוב],</small> כלומר, אם לא היה לימוד מיוחד שיחזיר את האשם לכללו — <strong>הוה אמינא</strong> <small>[הייתי אומר]:</small> <strong>למאי דנפק</strong> <small>[למה שיצא</small> וחודש בו<small>] —</small> <strong>נפק</strong> <small>[יצא],</small> <strong>ולמאי דלא נפק</strong> <small>[ולמה שלא יצא] —</small> <strong>לא נפק</strong> <small>[יצא]</small> והיה דינו שונה. <strong>הכא נמי</strong> <small>[כאן גם כן]</small> <strong>הוה אמינא</strong> <small>[הייתי אומר]:</small> <strong>אשת אח דאישתרא</strong> <small>[שהותרה] —</small> <strong>אישתראי</strong> <small>[הותרה],</small> אולם <strong>שאר עריות לא</strong> הותרו כלל. ואם כן, אין להביא מכאן כל ראיה להיתר כללי.
 <strong>אלא</strong> יש לומר באופן אחר, <strong>סלקא דעתך אמינא</strong> <small>[יעלה על דעתך לומר]</small> כך: <strong>תיתי</strong> <small>[תבוא,</small> תילמד<small>]</small> סברה זו <strong>ב</strong>דרך הלימוד של <strong>"מה מצינו"</strong> (שהוא לימוד בדרך השוואה של פרט אחד לפרט אחר הדומה לו), <strong>מאשת אח.</strong> ונאמר: <strong>מה אשת אח מייבמה</strong> <small>[מתייבמת]</small> <strong>אף אחות אשה</strong> שהיתה נשואה לאחיו, <strong>תתייבם</strong> לו.
 ותוהים: <strong>מי דמי</strong> <small>[האם דומה</small> הדבר<small>]?</small> איך אפשר ללמוד זה מזה? <strong>התם</strong> <small>[שם]</small> בהיתר היבמה <strong>חד איסורא</strong> <small>[איסור אחד]</small> בלבד הוא שהותר — איסור אשת אח, <strong>הכא</strong> <small>[כאן]</small> באחות אשתו <strong>תרי איסורי</strong> <small>[שני איסורים]</small> הם, גם איסור אשת אח, וגם איסור אחות אשה! ומשיבים: <strong>מהו דתימא</strong> <small>[שתאמר]:</small> <strong>הואיל ואישתרי</strong> <small>[והותר]</small> <strong>— אישתרי</strong> <small>[הותר],</small> שכיון שהתירה התורה איסור אשת אח כשיש ייבום, הותר הדבר גם אם היה שם נוסף לכך גם איסור אחות אשה.
 <strong>ומנא תימרא דאמרינן</strong> <small>[ומנין תאמר שאנו אומרים]</small> נימוק זה של <strong>הואיל ואישתרי</strong> <small>[והותר]</small> <strong>אישתרי</strong> <small>[הותר] —</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מצורע שחל</strong> יום <strong>שמיני שלו,</strong> שבו הוא נטהר מצרעתו, ומביא את קרבנותיו האחרונים למקדש, <strong>בערב פסח, ו</strong>אירע לו ש<strong>ראה קרי בו ביום,</strong> ביום השמיני, <strong>וטבל, אמרו חכמים: אף על פי שאין טבול יום אחר</strong> (מי שטבל כדי להיטהר מטומאתו ועדיין לא העריבה השמש) <strong>נכנס</strong> למקדש להקריב, אבל <strong>זה</strong> המצורע שראה קרי וטבל — <strong>נכנס</strong>.
 והטעם: <strong>מוטב שיבא עשה שיש בו כרת</strong> של הקרבת קרבן פסח בזמנו, <strong>וידחה עשה שאין בו כרת</strong> של כניסת טמא למקדש. שאם לא יטהר מצרעתו לא יוכל להקריבו. <strong>ואמר ר' יוחנן:</strong> לאמיתו של דבר, לפי <strong>דבר תורה אפילו</strong> איסור <strong>עשה לית ביה</strong> <small>[אין בו]</small> בטבול יום שנכנס למקדש,
 <strong>שנאמר: "ויעמד יהושפט בקהל יהודה</strong> וירושלים בבית ה' <strong>לפני החצר החדשה"</strong> (דברי הימים ב' כ, ב). ואמרו: <strong>מאי</strong> <small>[מה]</small> פירוש <strong>"חצר החדשה"? אמר ר' יוחנן: שחדשו בה דברים, ואמרו</strong> גזירה חדשה: <strong>טבול יום לא יכנס למחנה לויה</strong> שבארץ ישראל, הוא הר הבית (אף שמדין תורה אין איסור בדבר).
 <strong>ו</strong>לגופה של הלכה זו שמצורע שראה קרי ביום השמיני לטהרתו שהוא ערב פסח יכול מיד לאחר שטובל להקריב את קרבן פסח ואינו צריך להמתין להערב שמש, <strong>אמר עולא: מה טעם</strong> התירו לו — <strong>הואיל והותר לצרעתו,</strong> שהרי התורה התירה לו להיכנס להר הבית ולמקדש בעודו מצורע, שהרי לא נטהר לגמרי עד לאחר הבאת הקרבן, והתורה התירה לו לבוא למקדש ולהיטהר — <strong>הותר</strong> גם כן <strong>לקרויו</strong> (לכאשר הוא בעל קרי). הרי שאנו אומרים: הואיל והותר איסור אחד, אפשר להתיר לו גם שני איסורים. את הראיה הזו דוחים: <strong>מי דמי</strong> <small>[האם דומה]</small> הנחה זו שהנחנו <strong>ל</strong>דבריו של <strong>עולא</strong>
## דף ח.
 <strong>תינח</strong> <small>[נניח]</small> <strong>היכא</strong> <small>[היכן,</small> כאשר<small>]</small> <strong>נשא מת ואחר כך נשא חי,</strong> שהאח שמת נשא קודם אחת מן האחיות ונאסרה על אחיו (היבם) איפוא משום אשת אח, ואחר כך נשא אחיו את אחותה, וחזרה ונאסרה משום אחות אשה. ואז אפשר לומר <strong>דמגו דאישתרי</strong> <small>[שמתוך שהותר]</small> ה<strong>איסור</strong> הראשון של <strong>אשת אח</strong> בשל מצות הייבום — <strong>אישתרי נמי</strong> <small>[הותר גם כן]</small> <strong>איסור אחות אשה.</strong>
 <strong>אלא,</strong> אם היה זה מקרה אחר, שקודם <strong>נשא</strong> האח ה<strong>חי</strong> את אשתו, <strong>ואחר כך נשא</strong> האח ש<strong>מת</strong> את אחותה, נמצא ש<strong>איסור אחות אשה קדים</strong> <small>[קדם]</small> וחל עליו, שהרי תחילה היתה אותה אשה אסורה עליו משום שהיא אחות אשתו, וכשנשאה אחיו חל עליה איסור נוסף, שהיא גם אשת האח, ואז, גם כאשר הותר האיסור השני במות האח בלי בנים, האיסור הראשון נשאר במקומו.
 <strong>ו</strong>עוד: <strong>אפילו</strong> במקרה ש<strong>נשא</strong> האח ה<strong>מת</strong> תחילה את אחת האחיות <strong>נמי</strong> <small>[גם כן]</small> <strong>תינח היכא</strong> <small>[נניח, היכן</small> כאשר<small>]</small> <strong>נשא</strong> האח ש<strong>מת</strong> את האשה <strong>ומת, ואחר כך נשא חי</strong> את אחותה, שאפשר היה לומר שאשת האח המת <strong>חזיא ליה דביני ביני</strong> <small>[ראויה לו בינתים],</small> שהרי לפני שנשא את אחותה, היתה אשת אחיו המת מותרת לו משום מצות ייבום, ואז אפשר היה לומר שלא יחול עליו גם האיסור השני. <strong>אלא</strong> אם <strong>נשא</strong> האח ש<strong>מת</strong> תחילה, <strong>ולא מת</strong> עדיין, <strong>ואחר כך</strong> עוד בחייו <strong>נשא</strong> האח ה<strong>חי</strong> את אחותה, אם כן <strong>לא איחזיא</strong> <small>[נראתה],</small> לא נעשתה ראויה <strong>ליה</strong> <small>[לו]</small> <strong>כלל,</strong> שהרי לא היה פרק זמן כלשהו שבו היתה מותרת לו, וראיה לשיקול זה:
 <strong>מי</strong> <small>[האם]</small> <strong>לא מודי</strong> <small>[מודה]</small> <strong>עולא שאם ראה</strong> המצורע <strong>קרי בליל שמיני,</strong> לא ביום השמיני עצמו אלא בלילה שלפניו, <strong>שאין מכניס ידיו לבהונות,</strong> שצריך להכניסן כדי שיתנו עליהם דם ושמן ויטהרו אותו, ואינו מכניסן משום שהוא טמא טומאת קרי, <strong>שלא יצא</strong> עדיין מטומאת הצרעת <strong>בשעה שהיא ראויה להביא בה קרבן,</strong> שהרי לא היה עדיין זמן שהיה אותו אדם ראוי להביא קרבן ולצאת מצרעתו, משום שעוד בליל שמיני, לפני שהגיע הזמן להקריב קרבן (בשעות היום ביום השמיני), היה כבר טמא טומאה אחרת, וכיון שלא הותר לו להיכנס למקדש בטומאה אפילו שעה אחת, אין אומרים שיקול זה של "הואיל והותר הותר". ואם כן, אף כאן אין חיזוק לסברה להתיר איסור ערוה ליבם.
 <strong>אלא</strong> יש לתקן מעט את הדברים שאמרנו, ולהבינם כך: <strong>כי איצטריך</strong> <small>[כאשר נצרכה]</small> המלה <strong>"עליה"</strong> שממנה למדנו איסור אחות אשתו בייבום — הרי זה <strong>היכא</strong> <small>[היכן,</small> כאשר<small>]</small> <strong>נשא</strong> תחילה האח ש<strong>מת, ומת, ואחר כך נשא</strong> האח ה<strong>חי</strong> את אחותה, שאז היתה אשת אחיו מותרת לו שעה אחת, ואפשר היה לומר כיון שהותרה הותרה, ולכן צריך היה לכתוב "עליה" כדי לאוסרה.
 <strong>ואי בעית אימא</strong> <small>[ואם תרצה אמור]</small> שההנחה שאפשר לייבם גם כשיש איסור ערוה <strong>אתיא בהיקישא</strong> <small>[</small>היתה <small>באה</small> מכוח <small>ההיקש]</small> של <strong>ר' יונה.</strong> ש<strong>אמר ר' יונה, ואיתימא</strong> <small>[ויש אומרים]</small> שאמר זאת <strong>רב הונא בריה</strong> <small>[בנו]</small> של <strong>רב יהושע, אמר קרא</strong> <small>[הכתוב]:</small> <strong>"כי כל אשר יעשה מכל התועבת האלה ונכרתו"</strong> (ויקרא יח, כט), באותו פסוק <strong>הוקשו</strong> (הושוו) <strong>כל העריות כולן לאשת אח,</strong> ולכן היינו יכולים לומר: <strong>מה אשת אח שריא</strong> <small>[מותרת]</small> לייבום, <strong>אף כל עריות נמי שריין</strong> <small>[גם כן מותרות],</small> על כן <strong>כתב רחמנא</strong> <small>[כתבה התורה]</small> <strong>"עליה".</strong>
 כנגד ראיה זו <strong>אמר ליה</strong> <small>[לו]</small> <strong>רב אחא מדפתי לרבינא: מכדי</strong> <small>[הרי]</small> <strong>כל</strong> ה<strong>עריות איכא לאקושינהו</strong> <small>[יש</small> מקום <small>להשוות אותן]</small> <strong>לאשת אח</strong> ולהתירן לייבום <strong>ואיכא לאקושינהו</strong> <small>[ויש</small> מקום <small>להשוות אותן]</small> <strong>לאחות אשה</strong> ולאסור, <strong>מאי חזית דאקשת</strong> <small>[מה ראית שהקשת,</small> השווית אותן<small>]</small> <strong>לאחות אשה? אקשינהו</strong> <small>[הקש אותן]</small> <strong>לאשת אח!</strong> ושמא נאמר שמן ההדגשה "עליה" לא נלמד מאחות אשה ולאסור בכל מקרה, אלא להיפך: מ"עליה" שנאמר בייבום נלמד שהייבום מותר אפילו באחות אשה, וכן בכל העריות!
 ומתרצים: <strong>איבעית אימא</strong> <small>[אם תרצה אמור]</small> טעם זה: אם יש לבחור בין שתי אפשרויות להבין משמעותו של היקש האחת <strong>לקולא</strong> <small>[להקל]</small> והאחרת <strong>לחומרא</strong> <small>[להחמיר] —</small> <strong>לחומרא מקשינן</strong> <small>[להחמיר אנחנו משווים]</small> ולא להקל. <strong>איבעית אימא</strong> <small>[אם תרצה אמור]</small> טעם זה: <strong>הכא תרי איסורי</strong> <small>[כאן</small> יש <small>שני איסורים],</small> איסור אשת אח ואיסור אחות אשה, <strong>והכא תרי איסורי</strong> <small>[וכאן</small> בשאר עריות יש <small>שני איסורים]</small> <strong>ותרי מתרי ילפינן</strong> <small>[ושנים משנים אנו למדים]</small> <strong>אבל הכא חדא איסורא</strong> <small>[כאן,</small> בייבום רגיל, יש רק <small>איסור אחד]</small> של אשת אח, <strong>ותרי מחדא לא ילפינן</strong> <small>[ושנים מאחד אין אנו למדים].</small>
 <strong>רבא אמר:</strong> מעיקרו של דבר יש לפרש את מדרש ההלכה בדרך אחרת: <strong>ערוה</strong> עצמה <strong>לא צריכא קרא</strong> <small>[אינה צריכה כתוב]</small> כדי ללמד שאין לייבם אותה, משום <strong>שאין</strong> מצות <strong>עשה דוחה</strong> את <strong>לא תעשה שיש בו כרת.</strong> אלא, <strong>כי איצטריך קרא</strong> <small>[כאשר נצרך הכתוב]</small> הרי זה <strong>למיסר</strong> <small>[לאסור]</small> את ה<strong>צרה,</strong> מאחר שהצרה איננה אסורה על היבם משום ערוה, והייתור "עליה" לא נאמר אלא כדי לאסור את הצרה.
 ושואלים: <strong>ו</strong>כי סבור התנא כי <strong>ערוה לא צריכא קרא</strong> <small>[איננה צריכה כתוב]?</small> <strong>והא תניא</strong> <small>[והרי שנינו</small> באותה ברייתא<small>]:</small> <strong>אין לי אלא היא,</strong> צרתה מניין? ומשמע שגם לגבי הערוה עצמה צריך לימוד!
 ומשיבים: <strong>משום צרתה,</strong> מה שאמרו "אין לי אלא היא" לא נלמד ממקרא זה, ולא נאמר אלא כדי לקשור לאותו ענין את הצרה.
 ומקשים עוד: <strong>והא קתני</strong> <small>[והרי שנה]</small> בברייתא: <strong>אין לי אלא הן</strong> האחיות הפטורות מן הייבום, משמע שהלימוד הוא ביחס להן! ודוחים שוב: אף כאן לא אמרו זאת אלא <strong>משום צרותיהן.</strong>
 ומציעים: <strong>תא שמע</strong> <small>[בוא</small> ו<small>שמע]</small> הוכחה לסתור את דברי רבא מברייתא אחרת: <strong>רבי אומר</strong> ראיה אחרת לענין זה של איסור ערוה וצרה, נאמר בכתוב: "ולקחה לו לאשה וייבמה" (דברים כה, ה), כיון שלא נאמר <strong>"ולקח"</strong> אלא <strong>"ולקחה"</strong> משמע לקח אותה דווקא, לצמצם: זו ולא אחרת שיש בה איסור, וכן לא נאמר <strong>"ויבם"</strong> סתם אלא <strong>"ויבמה"</strong> = ייבם אותה, לומר: את זו ולא אחרת, הרי זה בא <strong>לאסור צרות ועריות.</strong> ומכאן אנו למדים שאף איסור עריות צריך לימוד מיוחד!
 ומתרצים: <strong>אימא</strong> <small>[אמור]</small> בתיקון לשון קצת: <strong>לאסור צרות של עריות,</strong> ולא עריות עצמן. ומקשים: <strong>והא תרי קראי קנסיב ליה</strong> <small>[והרי שני פסוקים הביא לו]</small> לראיה, "ולקחה" "ויבמה", <strong>מאי לאו</strong> <small>[האם לא]</small> משום שצריך <strong>חד</strong> <small>[</small>פסוק <small>אחד]</small> ללמד <strong>ל</strong>גבי <strong>ערוה וחד</strong> <small>[</small>ופסוק <small>אחד]</small> ללמד <strong>ל</strong>גבי <strong>צרה?</strong>
 ודוחים: <strong>לא, אידי ואידי</strong> <small>[זה וזה],</small> שני הפסוקים ללמד <strong>ל</strong>גבי <strong>צרה</strong> באו, וצריכים שני פסוקים מטעם זה: <strong>חד למיסר</strong> <small>[אחד</small> מהם בא <small>לאסור]</small> <strong>צרה במקום מצוה,</strong> לומר שצרת ערוה במקום שבו קיימת מצות ייבום — אסורה עליו. <strong>וחד למישרי</strong> <small>[ואחד להתיר]</small> <strong>צרה שלא במקום מצוה.</strong> שאם אשה היא צרה לאחת העריות האסורות על אדם — רשאי הוא לשאת אותה לאחר מות בעלה, שאין איסור זה של צרת ערוה אלא במקום שחלה מצות ייבום, כלומר, באשת אח.
 <strong>מאי טעמא</strong> <small>[</small>ו<small>מה טעם</small> הדבר<small>] —</small> כך הוא דקדוק לשון הפסוק, שהיה יכול לכתוב: <strong>"ויבם"</strong> וכתב בהדגשה <strong>"ויבמה"</strong> — משמע: <strong>במקום ייבום הוא דאסירא</strong> <small>[שאסורה]</small> <strong>צרה, שלא במקום ייבום — שריא</strong> <small>[מותרת]</small> <strong>צרה.</strong>
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת],</small> אם מדקדקים בלשונה, כשיטה זו של רבא. <strong>דקתני</strong> <small>[ששנה]</small> בה: <strong>חמש עשרה נשים פוטרות צרותיהן. ואילו "פטורות ופוטרות" לא קתני</strong> <small>[שנה],</small> משמע שעצם פטורן של הנשים שהן עריות אינו צריך ללימוד מיוחד, כי אין בו חידוש, ועיקר החידוש הוא בכך שהן פוטרות את צרותיהן, ומסכמים: אכן <strong>שמע מינה</strong> <small>[למד מכאן]</small> שכן הוא.
 ושואלים: אם כך, <strong>ומאי שנא</strong> <small>[ומה שונה,</small> מדוע דווקא<small>]</small> <strong>ערוה דלא צריכא קרא</strong> <small>[שאיננה צריכה כתוב</small> מיוחד<small>] —</small> משום הנימוק שאמרת ש<strong>אין עשה דוחה</strong> את <strong>לא תעשה שיש בו כרת,</strong> אם כן <strong>צרה נמי</strong> <small>[גם כן]</small> <strong>לא תיבעי קרא</strong> <small>[תצטרך כתוב]</small> נוסף <strong>משום</strong> אותו טעם — ש<strong>אין עשה דוחה</strong> את <strong>לא תעשה שיש בו כרת,</strong> שהרי מלשון הכתוב "לצרור" למדים אנחנו שצרת אחות אשה אסורה כמו אחות אשה עצמה!
 <strong>אמר ליה</strong> <small>[לו]</small> <strong>רב אחא בר ביבי מר לרבינא: הכי קאמרינן משמיה</strong> <small>[כך אומרים אנחנו משמו]</small> של <strong>רבא:</strong> בשביל <strong>צרה נמי</strong> <small>[גם כן]</small> <strong>לא איצטריך קרא</strong> <small>[נצרך כתוב]</small> וכפי שאמרנו בערוה עצמה, שהרי גם בה יש כרת, ואין עשה של ייבום דוחה אותה. <strong>כי איצטריך קרא</strong> <small>[כאשר נצרך הכתוב]</small>
## דף ח:
 <strong>למישרי</strong> <small>[להתיר]</small> <strong>צרה שלא במקום מצוה. מאי טעמא</strong> <small>[מה טעם]</small> הדבר, כלומר, איך אנחנו לומדים דבר זה — <strong>אמר קרא</strong> <small>[הכתוב]</small> <strong>"עליה",</strong> לומר: <strong>במקום "עליה",</strong> במקום שחל חיוב של "יבמה יבוא עליה", <strong>הוא דאסירא</strong> <small>[שאסורה]</small> הצרה, אבל <strong>שלא במקום "עליה",</strong> כשאין מצות "יבמה יבא עליה" — <strong>שריא</strong> <small>[מותרת]</small> הצרה.
 <strong>אמר ליה</strong> <small>[לו]</small> <strong>רמי בר חמא לרבא:</strong> אם מפרשים את "עליה", הכתוב בדין אחות אשה, רק במקום ייבום, <strong>אימא</strong> <small>[אמור]</small> ש<strong>ערוה גופה</strong> <small>[עצמה]</small> <strong>שלא במקום מצוה תישתרי</strong> <small>[תהיה מותרת],</small> ונפרש שכל איסורי העריות נאמרו רק במקום ייבום! אמר לו רבא: <strong>ולאו</strong> <small>[והאם לא]</small> <strong>קל וחומר הוא?</strong> אם <strong>במקום מצוה אסירא</strong> <small>[אסורה]</small> הערוה — <strong>שלא במקום מצוה שריא</strong> <small>[</small>תהיה <small>מותרת]?!</small>
 <strong>אמר ליה</strong> <small>[לו]:</small> זו איננה הוכחה, שהרי <strong>צרה</strong> עצמה <strong>תוכיח,</strong> שאין משתמשים בקל וחומר זה, שהרי <strong>במקום מצוה אסירא</strong> <small>[</small>היא <small>אסורה]</small> <strong>ושלא במקום מצוה שריא</strong> <small>[</small>היא <small>מותרת]!</small> <strong>אמר ליה</strong> <small>[לו]</small> רבא לרמי בר חמא: <strong>עליך</strong> כלומר, כנגד טענה זו <strong>אמר קרא</strong> <small>[הכתוב]</small> <strong>"</strong>לגלות ערותה עליה <strong>בחייה"</strong> (ויקרא יח, יח), לומר: <strong>כל שבחייה</strong> היא ערוה לו — הריהי אסורה, גם שלא במקום מצוה.
 ומקשים: <strong>האי</strong> <small>[</small>כתוב <small>זה]</small> <strong>"בחייה" מיבעי ליה למעוטי</strong> <small>[צריך אותו</small> כפשוטו <small>למעט]</small> <strong>לאחר מיתה,</strong> שאחות אשה אסורה רק כאשר האחות שהיתה נשואה לו חיה עדיין, אבל לאחר מיתתה מותרת לו האחות! ומשיבים: ההלכה <strong>ההיא</strong> שמותרת לאחר מיתה <strong>מ"ואשה אל אחתה</strong> לא תקח<strong>"</strong> (שם) <strong>נפקא</strong> <small>[יוצא]</small> הדבר, כי כאשר אחת מהן מתה שוב אין כאן "אשה אל אחותה".
 ומקשים: <strong>אי</strong> <small>[אם]</small> <strong>מ"ואשה אל אחתה" הוה אמינא</strong> <small>[הייתי אומר]</small> אף אם <strong>נתגרשה שריא</strong> <small>[מותרת],</small> על כן <strong>תלמוד לומר: "בחייה" — כל שבחייה, דאף על גב</strong> <small>[שאף על פי]</small> ש<strong>נתגרשה,</strong> היא <strong>לא</strong> מותרת כל זמן שהיא בחייה!
 <strong>אלא אמר רב הונא בר תחליפא משמיה</strong> <small>[משמו]</small> של <strong>רבא,</strong> יש לומר באופן שונה: <strong>תרי קראי כתיבי</strong> <small>[שני כתובים נאמרו],</small> כלומר, בכתוב נזכרים שני עניינים נבדלים: <strong>כתיב</strong> <small>[נאמר]:</small> <strong>"אשה אל אחתה לא תקח לצרר"</strong> (שם), ומלשון הכתוב יוצא ששתי הנשים (הצרות) אסורות, <strong>וכתיב</strong> <small>[ונאמר]:</small> <strong>"לגלות ערותה",</strong> בלשון יחיד <strong>דחדא</strong> <small>[ש</small>ב<small>אחת]</small> <strong>משמע</strong> שדיבר הכתוב, ולא בשתיהן. <strong>הא</strong> <small>[הרי]</small> <strong>כיצד</strong> ניישב סתירה זו? — <strong>במקום מצוה</strong> של ייבום <strong>שתיהן אסורות</strong> גם הערוה וגם הצרה, ו<strong>שלא במקום מצוה — היא אסורה וצרתה מותרת.</strong>
 ומקשים: <strong>איפוך אנא</strong> <small>[אהפוך אני]</small> ואומר להיפך: <strong>במקום מצוה — היא אסורה וצרתה מותרת, ושלא במקום מצוה שתיהן אסורות.</strong> ומשיבים: <strong>אם כן לא יאמר</strong> כלל <strong>"עליה",</strong> שהמלה היתירה "עליה" באה ללמד כי האיסור של צרה הוא רק במקום של "יבמה יבוא עליה".
 <strong>אמר ליה</strong> <small>[לו]</small> <strong>רב אשי לרב כהנא: ממאי דהאי</strong> <small>[ממה,</small> מניין, יודעים אנו שמלה <small>זו]</small> <strong>"עליה"</strong> באה <strong>לאיסורא</strong> <small>[לאיסור]</small> וכוונתה אף על פי שיש חובה של "יבמה יבוא עליה" מכל מקום אחות אשה אסורה, <strong>דלמא להתירא</strong> <small>[שמא להיתר]</small> היא באה, <strong>והכי קאמר רחמנא</strong> <small>[וכך אמרה,</small> נתכוונה, <small>התורה]:</small> <strong>"אשה אל אחתה לא תקח לצרר"</strong> משמע: <strong>לא היא ולא צרתה,</strong> אימתי — <strong>שלא במקום "עליה",</strong> כאשר אין חיוב של "יבמה יבוא עליה", <strong>אבל במקום "עליה"</strong> שיש חובת ייבום — <strong>שתיהן מותרות.</strong>
 אמר לו: <strong>אם כן "לגלות ערוה" דחדא היכי משכחת לה</strong> <small>[של אחת</small> מהן <small>איך אתה מוצא]?</small> שהרי ממה שדיבר הכתוב בלשון יחיד נלמד שיש מקרה שרק אחת מהן אסורה, ולפי הנחה זו, <strong>אי</strong> <small>[אם]</small> <strong>במקום מצוה — הלא שתיהן מותרות, אי</strong> <small>[אם]</small> <strong>שלא במקום מצוה — הלא שתיהן אסורות?!</strong> ועל כן יש לומר כפי שאמרנו, שצרה אסורה רק במקום מצות ייבום.
 תוך בירור מדרש הכתוב מלשון "עליה" הוזכרה גם שיטת המדרש האחרת, של רבי, ועכשיו באים לדון בה ל<strong>גופא. רבי אומר:</strong> לא נאמר <strong>"ולקח"</strong> אלא <strong>"ולקחה",</strong> לא נאמר <strong>"ויבם"</strong> אלא <strong>"ויבמה",</strong> הרי זה בא <strong>לאסור צרות ועריות.</strong> ותוהים: <strong>מידי</strong> <small>[וכי]</small> <strong>"צרות" כתיבא הכא</strong> <small>[כתובות כאן]?</small> כלומר, מה קשר בין לשון הכתוב הזה לענין הצרות, שהרי הפסוק איננו נוגע כלל בנושא זה! <strong>ועוד:</strong> איסור <strong>צרות מ</strong>המלה <strong>"לצרור" נפקא</strong> <small>[</small>הוא <small>יוצא,</small> נלמד<small>]</small> ולא ממה שנאמר כאן!
 ומשיבים: המלה <strong>"לצרור" מפיק ליה</strong> <small>[מוציא אותה]</small> <strong>רבי</strong> ללמוד דבר אחר, <strong>לכ</strong> מו שאמר <strong>ר' שמעון.</strong> שלדעת ר' שמעון פטור שתי אחיות מייבום הוא לא רק כאשר אחת מהן נשואה לו, אלא גם אם נפלו לפניו לייבום שתי אחיות שהיו נשואות קודם לשני אחיו. שאף הזיקה לייבום מחשיבתן כאילו היו כבר צרות זו לזו. ואיסור זה נלמד מהמלה "לצרור", לומר שהן צרות זו לזו, אף בזיקה בלבד, 
 ומה ששאלנו וכי <strong>צרה הכא כתיב</strong> <small>[כאן כתובה]?</small> יש לומר שיש רמז לדבר במקרא, ו<strong>הכי קאמר</strong> <small>[</small>ו<small>כך אמר]:</small> <strong>אם כן</strong> שלא לפטור את הצרות בא הכתוב, <strong>לימא קרא</strong> <small>[שיאמר הכתוב]</small> רק <strong>"ולקח", מאי</strong> <small>[מה</small> פירוש<small>]</small> <strong>"ולקחה"</strong> — למעט: אחת ולא שתים, וכך יש להבין: ב<strong>כל</strong> מקרה, <strong>היכא דאיכא תרי</strong> <small>[היכן שיש שני]</small> <strong>לקוחין,</strong> כלומר, שיש לו ברירה לשאת אחת משתי הנשים שנפלו לפניו, ובאופן <strong>דאי בעי נסיב האי ואי בעי נסיב האי</strong> <small>[שאם רוצה נושא</small> את <small>זו ואם רוצה נושא</small> את <small>זו],</small> הרי <strong>שריא</strong> <small>[מותרת]</small> כל אחת מהן. <strong>ואי</strong> <small>[ואם]</small> <strong>לא,</strong> שאין לו ברירה ויכול לשאת רק את אחת מהן, כגון שאחת מהן ערוה עליו — <strong>תרוייהו אסירין</strong> <small>[שתיהן אסורות],</small> שגם צרתה אסורה.
 ומה שנאמר <strong>"ויבמה",</strong> בא ללמד: <strong>במקום ייבום הוא דאסירא</strong> <small>[שאסורה]</small> <strong>צרה, שלא במקום ייבום שריא</strong> <small>[מותרת]</small> <strong>צרה.</strong> ושואלים: <strong>ורבנן</strong> <small>[וחכמים]</small> שאינם דורשים מלה זו, <strong>האי</strong> <small>[</small>ההדגשה <small>הזו]</small> של <strong>"ולקחה" מאי עבדי ליה</strong> <small>[מה הם עושים בה]?</small> שהלא היה יכול לכתוב רק "ולקח"!
 ומשיבים: <strong>מיבעי להו</strong> <small>[צריכים הם</small> אותה<small>]</small> <strong>לכ</strong> מו שאמר <strong>ר' יוסי בר חנינא.</strong> ש<strong>אמר ר' יוסי בר חנינא:</strong> נאמר <strong>"ולקחה",</strong> ומשמעו, שלוקח, נושא, אותה והריהי מאז אשתו לכל דבר, <strong>מלמד שמגרשה בגט</strong> אחרי שייבם אותה ואינו פוטרה על ידי חליצה, <strong>ו</strong>אף <strong>מחזירה</strong> ונושא אותה שוב אם רצה. שנוהג בה כאשתו לכל דבר, ואין חלה עוד עליה חובת הייבום, ולא איסור אשת אח. ומה שנאמר <strong>"ויבמה"</strong> פירושו לדעת חכמים: <strong>על כרחה.</strong> כי קידושין בכלל אינם תופסים אלא מדעתה של האשה, אבל הייבום יכול להיות בעל כרחה.
 ושואלים: <strong>ורבי,</strong> מהיכן למד הוא הלכות מקובלות אלה? ומשיבים: אותה הלכה של <strong>ר' יוסי בר חנינא</strong> כי היבמה היא כאשתו, ויכול לגרשה ולהחזירה — <strong>מ"לאשה" נפקא</strong> <small>[יוצאת]</small> לו, שנאמר: "ולקחה לו לאשה", משמע שתהיה לו לאשה לכל דבר, ככל אשה אחרת. וההלכה שיכול ליבמה <strong>על כרחה — מ"יבמה יבא עליה" נפקא</strong> <small>[יוצאת,</small> נלמדת לו<small>],</small> שמשמעו: בכל דרך ובכל אופן.
 ושואלים: <strong>ורבי, האי</strong> <small>[</small>הייתור <small>הזה]</small> <strong>"עליה" מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעי ליה לכדתניא</strong> <small>[צריך הוא לו לכפי ששנינו</small> בברייתא<small>]</small> בענין אחר: שאמרו חכמים <strong>אין חייבין בית דין</strong> להביא פר חטאת (פר העלם דבר של ציבור) על מה שהורו בטעות ועשו הציבור כהוראתם, <strong>אלא על</strong> שהתירו בטעות <strong>דבר</strong> שחייבים על <strong>זדונו</strong> (אם עשו אותו בזדון) <strong>כרת, ו</strong>על <strong>שגגתו</strong> (אם עשו אותו בשגגה) חייבים קרבן <strong>חטאת. וכן המשיח</strong> (הכהן הגדול) שגם הוא מביא פר העלם דבר, אינו מביא אלא אם כן נעלם ממנו דבר שזדונו כרת ושגגתו חטאת.
## דף ט.
 <strong>ולא</strong> חייבים הציבור להביא פר העלם דבר על שגגתם <strong>בעבודה זרה, אלא על דבר</strong> מעשה של עבודה זרה <strong>שחייבין על זדונו כרת ושגגתו חטאת,</strong> כגון: זביחה, הקטרה, ניסוך והשתחוויה לעבודה זרה, אבל חיבוק ונישוק עבודה זרה אינו בכלל זה. <strong>ותנן נמי</strong> <small>[ושנינו גם כן</small> במשנה<small>]</small> כעין זה: <strong>כל מצוה שבתורה,</strong> אם עבר עליה בשגגה, על דבר <strong>שחייבין על זדונו כרת ועל שגגתו חטאת,</strong> אם היה זה <strong>יחיד</strong> ששגג בכך — <strong>מביא כשבה או שעירה</strong> (עז), ואם <strong>נשיא</strong> (מלך) — <strong>מביא</strong> על חטא כזה <strong>שעיר,</strong> ואם <strong>משיח</strong> (כהן גדול) <strong>ובית דין — מביאין פר.</strong>
 <strong>ו</strong>אם חטאו <strong>בעבודה זרה</strong> בשגגה כזו, <strong>יחיד</strong> ו<strong>נשיא ומשיח</strong> — <strong>מביאין שעירה,</strong> ואילו ה<strong>צבור מביאים פר ושעיר, פר לעולה ושעיר לחטאת.</strong> ושואלים: <strong>מנא הני מילי</strong> <small>[מניין דברים אלה]</small> שרק על עבירה כגון זו מביאים קרבן חטאת?
 ומשיבים: <strong>דתנו רבנן</strong> <small>[ששנו חכמים],</small> נאמר בפר העלם דבר של ציבור: <strong>"ונודעה החטאת אשר חטאו עליה"</strong> (ויקרא ד, יד), <strong>רבי אומר: נאמר כאן</strong> בחטאת <strong>"עליה", ונאמר להלן</strong> באיסור אחות אשה <strong>"עליה",</strong> ואנו למדים בגזירה שווה: <strong>מה להלן</strong> באחות אשה הרי זה <strong>דבר שחייבים על זדונו כרת ועל שגגתו חטאת, אף כאן</strong> קרבן זה שמביאים אינו אלא על <strong>דבר שחייבין על זדונו כרת ועל שגגתו חטאת.</strong>
 וממשיכים: <strong>אשכחן</strong> <small>[מצאנו]</small> איפוא הוכחה על מה מביאים ה<strong>צבור</strong> קרבן חטאת, <strong>משיח מנלן</strong> <small>[מניין לנו]</small> שגם הוא מביא חטאת על חטא כזה בלבד? <strong>דכתיב</strong> <small>[שנאמר]</small> <strong>במשיח</strong> (בכהן גדול): <strong>"</strong>אם הכהן המשיח יחטא <strong>לאשמת העם"</strong> (שם ג), <strong>הרי</strong> שה<strong>משיח</strong> מביא קרבן על חטא <strong>כצבור.</strong>
 <strong>יחיד ונשיא</strong> מניין שמביאים קרבן חטאת רק על חטאים בדרגת חומרה זו — <strong>אתיא</strong> <small>[בא,</small> נלמד<small>]</small> הדבר בגזירה שווה של המילים <strong>"מצות" "מצות"</strong> שנאמר, הן בחטא העם, הן בחטא היחיד, והן בחטא הנשיא: "מכל מצות ה' אשר לא תעשינה" (שם ב. שם יג. שם כב).
 <strong>ו</strong>ההלכה היא כי <strong>לא בעבודה זרה אלא על דבר שחייבין על זדונו כרת ועל שגגתו חטאת. צבור בעבודה זרה — יליף</strong> <small>[לומד]</small> בגזירה שווה של <strong>"מעיני" "מעיני",</strong> שנאמר בפר העלם דבר של ציבור: "מעיני הקהל" (שם יג), ובשגגת עבודה זרה נאמר: "מעיני העדה" (במדבר טו, כד), ללמד שהעדה מביאה קרבן על שגגת עבודה זרה רק כאשר היתה העבירה כזו שיש בזדונה כרת.
 <strong>יחיד, נשיא ומשיח</strong> למדים <strong>מ</strong>מה שנאמר בשגגת עבודה זרה: <strong>"ואם נפש אחת</strong> תחטא<strong>"</strong> (שם כז) — <strong>אחד יחיד, ואחד נשיא, ואחד משיח במשמע.</strong> וה<strong>וי"ו</strong> שבמלת "ואם" שבתחילת הפסוק <strong>מוסיף על ענין ראשון,</strong> של שגגת העדה כולה, ללמדנו ששתי ההלכות הללו קשורות זו בזו,
 <strong>וילמד תחתון</strong> הנושא השני, המדבר ביחיד, <strong>מן העליון</strong> המדבר בציבור. וכיון שבציבור אינו מביא קרבן זה אלא על דבר שזדונו כרת — אף יחיד דינו כך, ואם כן, יש לרבי לימוד מן המלה "עליה".
 ושואלים: <strong>ורבנן</strong> <small>[וחכמים],</small> שדורשים "עליה" לענין צרות, <strong>האי סברא מנא להו</strong> <small>[סברה זו מניין להם]?</small> ומשיבים: <strong>נפקא להו</strong> <small>[יוצא,</small> נלמד <small>להם]</small> הדבר ממקור אחר, <strong>מדמקרי ליה</strong> <small>[מ</small>מה <small>ש</small>היה <small>מקריא,</small> מלמד <small>לו]</small> <strong>ר' יהושע</strong> בן לוי <strong>לבריה</strong> <small>[לבנו]</small> בפסוק המסכם דין עבודה זרה בשוגג: <strong>"</strong>האזרח בבני ישראל ולגר הגר בתוכם <strong>תורה אחת יהיה לכם לעשה בשגגה"</strong> (שם כט), וסמוך לו <strong>"והנפש אשר תעשה ביד רמה</strong> מן האזרח ומן הגר את ה' הוא מגדף ונכרתה הנפש ההיא מקרב עמה (שם ל),
 <strong>הוקשה</strong> <small>[הושוותה]</small> <strong>כל התורה כולה</strong> ("תורה אחת") <strong>לעבודה זרה, מה עבודה זרה</strong> אין חייבים קרבן אלא על <strong>דבר שחייבין על זדונו כרת ועל שגגתו חטאת</strong> ("ונכרתה הנפש ההיא") — <strong>אף כל דבר</strong> אין חייבים קרבן אלא על דבר <strong>שחייבין על זדונו כרת ועל שגגתו חטאת.</strong>
 ומעירים: <strong>אשכחן</strong> <small>[מצאנו</small> איפוא<small>]</small> לפי זה מקור עבור <strong>יחיד ונשיא ומשיח, בין בעבודה זרה ובין בשאר מצות. צבור בעבודה זרה מניין</strong> שחייב רק על שגגה כזו? <strong>אמר קרא</strong> <small>[הכתוב]</small> <strong>"ואם נפש</strong> אחת תחטא<strong>"</strong> (שם כז) בוי"ו החיבור, ללמד ששני הדינים קשורים זה לזה, <strong>וילמד עליון,</strong> הקטע הראשון המדבר בציבור <strong>מתחתון</strong> מן השני, המדבר ביחיד.
 <strong>אלא, צבור בשאר מצות מנלן</strong> <small>[מניין לנו]</small> שאינו מביא אלא על דבר שזדונו כרת? ומשיבים: <strong>יליף</strong> <small>[לומד]</small> בגזירה שווה <strong>"מעיני" "מעיני",</strong> שנאמר בעבודה זרה, "מעיני העדה", ובשאר מצוות "מעיני הקהל", ושואלים: <strong>ורבי, האי</strong> <small>[</small>הפסוק <small>הזה]</small> <strong>"תורה אחת" מאי עביד ליה</strong> <small>[מה עושה</small> הוא <small>לו],</small> מה הוא למד ממנו? ומשיבים: <strong>מיבעי ליה לכדתניא</strong> <small>[נצרך לו</small> הפסוק <small>לכפי ששנינו</small> בברייתא<small>]:</small> <strong>לפי שמצינו שחלק הכתוב בין יחידים</strong> שחטאו <strong>למרובים</strong> שחטאו בעבודה זרה. כיצד?
 שכן <strong>יחידים</strong> שעבדו עבודה זרה נידונים <strong>בסקילה, לפיכך ממונן פלט</strong> (ניצול מהחרמה), שאמנם ממיתים את החוטא, אבל אין מחרימים את רכושו, ואילו <strong>מרובין</strong> נידונים במיתה קלה יותר, <strong>בסייף.</strong> שכך דינה של עיר הנדחת שכל אנשיה עבדו עבודה זרה, <strong>לפיכך ממונן אבד,</strong> שכך מצות התורה לשרוף את כל הרכוש של בני העיר.
 <strong>יכול נחלוק</strong> גם <strong>בקרבנותיהן,</strong> אם שגגו בעבודה זרה, שלא יביאו כולם אותו קרבן — <strong>תלמוד לומר: "תורה אחת יהיה לכם"</strong> (שם כט), ליחיד שעבד ולרבים שעבדו.
 <strong>מתקיף לה</strong> <small>[מקשה על כך]</small> <strong>רב חלקיה מ</strong>המקום <strong>הגרוניא: טעמא דכתב רחמנא</strong> <small>[הטעם,</small> דווקא, <small>שכתבה התורה]</small> <strong>"תורה אחת יהיה לכם", הא לאו הכי, הוה אמינא</strong> <small>[הרי לולא כן, הייתי אומר]</small> ש<strong>נחלק</strong> בקרבנותיהם, והרי יש לשאול: <strong>מאי לייתו</strong> <small>[מה יביאו],</small> איזה קרבן היו צריכים להביא, אם היינו מחלקים? אם תאמר <strong>לייתו</strong> <small>[יביאו]</small> <strong>פר</strong> בלבד, הלא <strong>צבור</strong> ששגגו <strong>בשאר מצות הוא דמייתו</strong> <small>[שמביאים]</small> פר, וכיון שנכתב הדבר לעצמו — משמע שאין דינם דומה.
 ואם תאמר שיביאו <strong>כשבה</strong> — הלא <strong>יחיד בשאר מצות הוא דמייתי</strong> <small>[שמביא],</small> ואם יביאו <strong>שעיר</strong> לכפרה הלא <strong>נשיא בשאר מצות הוא דמייתי</strong> <small>[שמביא].</small> ואם תאמר שיביאו <strong>פר לעולה ושעיר לחטאת</strong> — הרי <strong>צבור,</strong> כלומר, רוב ישראל, <strong>בעבודה זרה הוא דמייתו</strong> <small>[שמביאים],</small> <strong>ואלא מאי</strong> <small>[מה]</small> יביאו, <strong>שעירה — יחיד נמי היינו</strong> <small>[גם כן זהו]</small> <strong>קרבנו,</strong> שהרי היחיד יכול להביא לקרבן חטאת כשבה או שעירה, ולכאורה אין צורך בלימוד מיוחד בענין זה, שהרי אין אפשרות נוספת!
 ומשיבים: <strong>איצטריך, סלקא דעתך אמינא</strong> <small>[נצרך</small> הדבר, כי <small>יעלה על דעתך לומר]</small> <strong>הואיל וצבור בהוראה</strong> כאשר הורה בית דין בטעות לציבור שמותר לו לעבוד עבודה זרה שאז <strong>מייתו</strong> <small>[מביאים]</small> בית הדין <strong>פר לעולה ושעיר לחטאת, אינהו נמי ניתו איפכא</strong> <small>[הם גם כן שיביאו,</small> אבל <small>להיפך]</small> פר לחטאת ושעיר לעולה.
 <strong>אי נמי</strong> <small>[או גם כן]</small> נאמר, שמא היה <strong>צריך</strong> להביא כפרה שונה מיחיד <strong>ו</strong>רק <strong>אין לו תקנה,</strong> שלא נאמרה בתורה תקנה לכפר על חטא זה של רבים, על כן <strong>קא משמע לן</strong> <small>[השמיע לנו]</small> "תורה אחת יהיה לכם" שגם לרבים שעבדו עבודה זרה יש כפרה בקרבן.
 <big>א</big> עד כאן עסקנו במדרשי המקראות, ומעכשיו באים לדקדק בגופי ההלכות שבמשנה. וקודם כל בתפיסת המכלול, במספרים שדיברנו בהם. <strong>אמר ליה</strong> <small>[לו]</small> החכם <strong>לוי לרבי: מאי איריא דתני</strong> <small>[מה שייך,</small> מדוע, <small>שנה]</small> <strong>חמש עשרה</strong> נשים? <strong>ליתני</strong> <small>[שישנה]</small> <strong>שש עשרה,</strong> שהרי אפשר למצוא גם מקרה נוסף של צרת ערוה! <strong>אמר ליה</strong> <small>[לו]</small> רבי: <strong>כמדומה לי שאין לו מוח בקדקדו</strong> לשואל זה.
 והוא עצמו פירש את השאלה ותשובתה: <strong>מאי</strong> <small>[מה]</small> <strong>דעתך,</strong> שאפשר להוסיף עוד <strong>אמו אנוסת אביו,</strong> שאם אמו היתה רק אנוסת אביו ולא היתה נשואה לאב, ולפי דעת חכמים שאנוסת האב מותרת לבניו מאשה אחרת, יכול להיות שהאב יאנוס אשה ויוליד ממנה בן, ואותה אשה עצמה תינשא אחר כך לאחד הבנים של האונס, ואם זה שנשאה ימות בלא בנים — נמצא שהאם נופלת לייבום לפני אחי המת, שהוא בנה. ואם כן יש כאן בסך הכל שש עשרה עריות!
 אולם, אי אפשר לומר כך, כי דין <strong>אמו אנוסת אביו</strong> הלא <strong>פלוגתא</strong> <small>[מחלוקת]</small> בין <strong>ר' יהודה ורבנן</strong> <small>[וחכמים]</small> היא, שלדעת ר' יהודה לא יתכן שאנוסת אביו תיפול לפניו לייבום, כיון שאסורה לאחיו משום אנוסת אביו, <strong>ובפלוגתא לא קא מיירי</strong> <small>[וב</small>דבר שיש בו <small>מחלוקת לא עסק]</small> במשנה זו, שנמנו במשנה רק דברים המקובלים על הכל, ולא דברים שיש בהם מחלוקת.
 ושואלים: <strong>ו</strong>האם <strong>לא</strong> נמנו במשנה דברים שיש בהם מחלוקת? <strong>והרי איסור מצוה ואיסור קדושה,</strong> אם נופלת לייבום אשה שאסורה עליו משום גזירת חכמים שאסרו לשאתה (כגון קרובה רחוקה יותר שהיא "שניה" לעריות), או שהיא אסורה בלאו בלבד משום קדושת ישראל או קדושת הכהונה, כגון ממזרת או נתינה,
 <strong>דפליגי</strong> <small>[שנחלקו]</small> בכך <strong>ר' עקיבא ורבנן</strong> <small>[וחכמים]</small> אם אשה כזו פטורה לגמרי מן הייבום ומן החליצה, כערוה, או שחלה עליה מצות ייבום, וכיון שאינו רשאי לשאת אותה — צריך לחלוץ לה, <strong>ו</strong>בכל זאת <strong>קתני</strong> <small>[שנה]</small> הלכה זו השנויה במחלוקת (להלן יבמות כא, א)!
 ומשיבים: <strong>בפרקין קא אמרינן</strong> <small>[בפרקנו אמרנו],</small> כלומר, אמרנו שבפרק זה נשנו רק הלכות מוסכמות ומחלוקת ר' עקיבא וחכמים נאמרה בפרק שני. ומקשים: <strong>והא</strong> <small>[והרי]</small> בפרקנו זה שנינו ש<strong>בית שמאי מתירין את הצרות לאחין,</strong> שלדעתם אין איסור בצרת ערוה <strong>ובית הלל אוסרין,</strong> והרי שגם בפרקנו שנויה הלכה שהיא בעיקרה במחלוקת!
 ומשיבים: דעת <strong>בית שמאי, במקום</strong> שחולקים עליהם <strong>בית הלל — אינה משנה.</strong> כלומר, דעתם דחויה מן ההלכה ואין זה נחשב למחלוקת. ומקשים עוד: <strong>והרי אשת אחיו שלא היה</strong> (חי) <strong>בעולמו</strong> (בזמן חייו) של היבם, שכשמת אחיו עדיין לא נולד,
## דף ט:
 <strong>דפליגי</strong> <small>[שחלוקים]</small> בכך <strong>ר' שמעון ורבנן, וקתני</strong> <small>[ושנה]</small> את ההלכה הזו, הרי שגם משנתנו עוסקת בדברים שעיקרם במחלוקת!
 ומשיבים: גם ר' שמעון לא נחלק בכל מקרה של "אשת אחיו שלא היה בעולמו", שכן <strong>ב</strong>מקרה הפשוט של אח ש<strong>נולד</strong> אחר מיתת אחיו שלא היה בעולמו, שלא חלה על תינוק זה מצות ייבום והאשה אסורה עליו משום אשת אח, <strong>ולבסוף,</strong> לאחר שנולד <strong>ייבם</strong> אח אחר את האשה ומת גם הוא ונפלה שוב לפני אותו אח קטן שלא היה בעולמו של אחיו, בעלה הראשון — במקרה כזה <strong>לא פליג</strong> <small>[חלק]</small> <strong>ר' שמעון,</strong> ומודה שאשה זו אסורה על הילד לעולם, כיון שנאסרה עליו שעה אחת כאשר נולד והיא היתה אשת אחיו שלא היה בעולמו. ולא נחלק ר' שמעון אלא במקרה אחר, כאשר היו שני אחים, ומת אחד מהם וייבם השני את אשתו, ואחר כך נולד האח השלישי, ומת האח השני. שלדעת ר' שמעון יכולה אשה זו להתייבם לאח הקטן, שמעולם לא היתה אסורה עליו, כיון שבשעה שנולד היתה זו אשת אחיו שהיה בעולמו, ומה שהיה לפני לידתו איננו נחשב. ומאחר שגם לר' שמעון יש צד איסור של אשת אחיו שלא היה בעולמו, אפשר היה לשנות זאת במשנה לכל הדעות.
 ומקשים: <strong>והאמר</strong> <small>[והרי אמר]</small> <strong>ר' אושעיא: חלוק היה ר' שמעון אף בראשונה,</strong> שלדעתו ר' שמעון חלוק לא רק במקרה של "ייבם ואחר כך נולד" אלא גם במקרה של "נולד ולבסוף ייבם" ולדעתו אף במקרה כזה יכולה היא להתייבם לאח הקטן!
 ודוחים: <strong>הא איתותב</strong> <small>[הרי</small> כבר <small>הושב,</small> נדחה<small>]</small> <strong>ר' אושעיא</strong> ובטילה שיטה זו (להלן יבמות יח, ב), ולכן אפשר לומר שמשנתנו איננה עוסקת במחלוקת.
 ומקשים מצד אחר: בפרק השלישי במסכת יבמות מדובר במקרה כשהיו ארבעה אחים, שנים מהם היו נשואים לשתי אחיות, ומתו שני האחים בעלי האחיות. ונמצא שלפני כל אחד מן האחים החיים נופלות (לחלוץ או לייבם) שתי אחיות כאחת. ואמרו חכמים שבמקרה כזה אין מייבמים, לפי שמחשיבים זאת כאילו נפלו לפני כל אחד שתי אחיות כאחת, ובגלל זיקות הקשר של הייבום הרי זה כאילו כל אחת מהן היתה נשואה לו במידה מסויימת ונמצא שהיא כעין אחות אשתו, וכיון שהדבר חל על שתיהן בשווה — שתיהן אסורות בייבום. ואמרו, שאם אחת מן האחיות הללו היתה אסורה על אחד מן האחים שנשארו בחיים בגלל היותה ערוה לו, כגון שהוא נשא את בתה או קרובה אחרת שלה, במקרה זה האחות השניה (שאין בה קירבה כזו) מותרת לו לגמרי. ואם היה קיים הקשר הזה בין האח האחר באחות השניה, יכול להיווצר מצב ששני האחים יחלצו או ייבמו את שתי האחיות. <strong>והאמר</strong> <small>[והרי אמר]</small> <strong>רב יהודה אמר רב, וכן תני</strong> <small>[שנה]</small> <strong>ר' חייא</strong> ברייתא: <strong>בכולן,</strong> בכל חמש עשרה הנשים המנויות במשנתנו, יכול <strong>אני</strong> לדמות מצב שאני <strong>קורא בהן האסורה ל</strong>אח <strong>זה — מותרת ל</strong>אח <strong>זה, והאסורה ל</strong>אח <strong>זה מותרת ל</strong>אח <strong>זה,</strong> ויכול אז להיות ש<strong>אחותה שהיא יבמתה</strong> (גיסתה) <strong>חולצת או מתייבמת.</strong> שדבר זה אפשר למנות בכל אחת מן המנויות במשנה, כגון שאחות אחת היא חמותו של אח זה, ואחות שניה היא חמותו של האח השני. וכיוצא באלה.
 <strong>ורב יהודה</strong> היה <strong>מתרגם,</strong> כלומר, מסביר, מיישב דברים אלה, כי לא בכל הנשים האמורות ברשימה שלנו, אלא <strong>מחמותו ואילך,</strong> שמחמותו עד סוף הרשימה יכול להיות שאחות אחת תהיה לגבי אח אחד איסור ערוה והאחות האחרת לא תהיה אסורה עליו כלל. <strong>אבל שיתא בבי דרישא</strong> <small>[</small>ב<small>ששת השערים,</small> המקרים, <small>ש</small>ב<small>התחלה]</small> — <strong>לא</strong> היה גורס דבר זה. <strong>מאי טעמא</strong> <small>[מה הטעם]?</small>
 משום המקרה של <strong>בתו,</strong> למשל, כי יתכן שאחת מן האחיות תהיה בתו של אחד האחים. אבל אז אסורה אמה לכל האחים (משום אשת אח) ולא יתכן שתהיה לה בת מאח אחר. ודבר כזה יתכן רק אם אח אחד אנס אשה והוליד ממנה בת, וכיון שאיסור אשת אח הוא רק מן הנישואין, הרי אין אותה אשה אסורה על אחיו, ואם חזר אחיו ואנס את האשה והוליד ממנה בת, ושתי בנות אלה נישאו לשני האחים האחרים, הרי אז יווצר המצב שכל אחת מהאחיות היבמות הללו אסורה לאח אחד ומותרת לאח השני.
 ובכן, <strong>ב</strong>מקרה של <strong>אונסין משכחת</strong> <small>[יכול אתה למצוא],</small> אבל <strong>ב</strong>מקרה של <strong>נשואין לא משכחת לה</strong> <small>[אין אתה יכול למצוא אותה],</small> כאמור, על כן אין לפרש את משנתנו בדרך זו כי משנתנו <strong>בנשואין קמיירי</strong> <small>[עוסקת],</small> <strong>באונסין לא קא מיירי</strong> <small>[איננה עוסקת].</small>
 <strong>ואביי מתרגם</strong> היה שונה וכולל כאן <strong>אף</strong> את <strong>בתו מאנוסתו,</strong> ומדוע — <strong>כיון דאשכוחי משכחת לה</strong> <small>[שאתה מוצא אותה</small> אפשרות<small>]</small> בין <strong>אי בעיא</strong> <small>[אם תרצה]</small> <strong>מן האונסין תהוי</strong> <small>[תהיה],</small> <strong>ואי בעיא</strong> <small>[ואם תרצה]</small> <strong>מן הנשואין תהוי</strong> <small>[תהיה],</small> שיש בכל זאת מקרה שאפשר שיווצר מצב כזה. <strong>אבל</strong> את המקרה האחרון של <strong>אשת אחיו שלא היה בעולמו — לא</strong> היה מונה. <strong>מאי טעמא</strong> <small>[מה טעם]</small> הדבר?
 <strong>כיון</strong> שרק <strong>ל</strong>פי דעת <strong>ר' שמעון הוא דמשכחת לה</strong> <small>[שאתה מוצא אותה]</small> שיכול להיות דבר כזה, שכיון שהוא מתיר במקרה של "ייבם ולבסוף נולד", הרי יתכן שאחות אחת תהיה אסורה לאח אחד משום שנולד לפני שאחיו ייבם אותה, וכן האחות השניה תהיה אסורה לאח האחר מאותו טעם, אף שהראשונה מותרת לו (לפי שבחייו לא היתה אשת אחיו שלא היה בעולמו), ואילו <strong>לרבנן לא משכחת לה</strong> <small>[ל</small>דעת <small>חכמים אין אתה</small> יכול <small>למצוא אותה] —</small> <strong>בפלוגתא לא קא מיירי</strong> <small>[במחלוקת איננו עוסק]</small> אלא רק בדברים המוסכמים על הכל.
 <strong>ו</strong>אילו <strong>רב ספרא מתרגם</strong> היה שונה כאן <strong>אף אשת אחיו שלא היה בעולמו, ומשכחת לה</strong> <small>[ו</small>יכול אתה <small>למצוא אותה]</small> <strong>בשיתא</strong> <small>[בשישה]</small> <strong>אחים</strong> שהיו שם <strong>ואליבא</strong> <small>[ועל פי שיטתו]</small> של <strong>ר' שמעון</strong>
## דף י.
 <strong>וסימניך,</strong> כיצד יתכן הדבר: אם היו כמה אחים, <strong>מת</strong> אחד מהם ("ראובן"), ואחר כך <strong>נולד</strong> אח אחר ("יששכר") <strong>ויבם</strong> האח השני ("שמעון") את אשת המת כדין. ולאחר מכן <strong>מת</strong> אח אחר ("לוי"), ולאחר שמת <strong>נולד</strong> להם אח נוסף ("זבולון") <strong>ויבם</strong> אח אחר ("יהודה") את אשתו של לוי. ואם מתו גם שני אלה ("שמעון" ו"יהודה") בלא בנים נופלות אותן יבמות לפני האחים הנותרים ("יששכר" ו"זבולון") שעבור אחד מהם ("יששכר") אשת האח הראשון ("ראובן") אסורה, שהרי כשמת בעלה הוא עדיין לא נולד, ועבור השני ("זבולון") אסורה אשתו של האח השני ("לוי") מאותו טעם, וכפי שמפורש המקרה בכל פרטיו בפרק שלישי, שהאסורה לזה מותרת לזה, והאסורה לזה מותרת לזה. ומכל מקום לענייננו למדנו שבתוך הכללים כלל ר' חייא גם את שיטתו של ר' שמעון, שהרי אמר ר' חייא שבכולן אני קורא האסורה לזה מותרת לזה. ואם כן נמצא שמשנתנו עוסקת בדינים השנויים במחלוקת, וכיצד אמר רבי שהכל מוסכם בה?
 ומשיבים: <strong>אלא, לרבי — הני כללי לית ליה</strong> <small>[</small>את <small>הכללים הללו</small> שקבע ר' חייא <small>אין לו,</small> אין רבי מקבל<small>]</small> ואיננו סבור שהם נכונים, ולדעתו כל דבר שיש בו מחלוקת — לא שנו במשנתנו. <strong>רב אדא קרחינא קמיה</strong> <small>[לפני]</small> <strong>רב כהנא אמר משמיה</strong> <small>[משמו]</small> של <strong>רבא: לעולם</strong> יכול אתה לפרש ש<strong>אית ליה</strong> <small>[יש לו,</small> מקבל<small>]</small> <strong>רבי הני כללי</strong> <small>[</small>את <small>הכללים הללו]</small> של ר' חייא. <strong>והכי קאמר ליה</strong> <small>[וכך אמר לו]</small> ללוי: <strong>אמו אנוסת אביו</strong> שתוכל להחיל עליה את הכללים של ר' חייא, רק <strong>בחדא משכחת לה</strong> <small>[ב</small>מקרה של אשה <small>אחת</small> יכול <small>אתה למצוא אותה],</small> כלומר, יכול אתה למצוא רק חלק אחד מן המקרה המסובך הזה. אבל <strong>בתרתי לא קמשכחת לה</strong> <small>[בשתים אין אתה מוצא אותה]</small> 
 ומבארים: <strong>אי</strong> <small>[אם]</small> <strong>יעקב,</strong> כלומר, האב, <strong>שתי אחיות אנס</strong> והוליד מהן שני בנים, והיו לו שני בנים אחרים שנשאו את שתי האחיות האנוסות הללו, ומתו, ואז אפשרות שיש בו <strong>אחותה שהיא יבמתה משכחת לה</strong> <small>[מוצא אתה אותה]</small> שהרי יש אשה הנופלת לייבום ואסורה משום ערוה, והיא גם אחותה וגם גיסתה של היבמה האחרת. אבל <strong>"האסורה לזה מותרת לזה" לא משכחת</strong> לה <small>[אין אתה מוצא].</small> אמנם, יתכן שאשת אחיו שהיא אמו תיפול לפניו לייבום, אבל כשם שהוא אסור באמו כך הוא אסור גם באחות אמו, ונמצא שאין כאן "האסורה לזה מותרת לזה".
 <strong>ואי</strong> <small>[ואם]</small> <strong>שתי</strong> נשים <strong>נכריות</strong> (זרות) זו לזו <strong>אנס</strong> האב והוליד מהן שני בנים, ושתי הנשים הללו נישאו אחר כך לשנים מבניו, ומתו, אם כן, <strong>"האסורה לזה מותרת לזה" משכחת לה</strong> <small>[מוצא אתה אותה]</small> שכל אחד משתי האנוסות תיפול לייבום לפני אח אחד, בעוד שהיא אסורה לאחיו משום שהיא אמו. אבל <strong>"אחותה שהיא יבמתה" לא משכחת לה</strong> <small>[אינך מוצא אותה],</small> ולכן אי אפשר למנות במשנה את אמו שהיא אנוסת אביו, משום שהכללים שקבע ר' חייא לא יחולו על כך.
 <strong>רב אשי אמר</strong> הסבר אחר: <strong>לעולם</strong> תפרש כי <strong>לית ליה לרבי הני כללי</strong> <small>[אין לו,</small> אין <small>רבי</small> מקבל את <small>הכללים הללו]</small> של ר' חייא <strong>ובפלוגתא קמיירי</strong> <small>[ו</small>גם בדברים השנויים <small>במחלוקת עוסקת</small> המשנה<small>],</small> ולפי זה, <strong>ומאי</strong> <small>[ומה]</small> פירוש הדברים <strong>"כמדומה אני שאין לו מוח בקדקדו" דקאמר ליה</strong> <small>[שאמר לו]</small> רבי ללוי — לא מהטעמים האלו אמר לו, אלא
 <strong>הכי קאמר ליה</strong> <small>[כך אמר לו]:</small> <strong>מאי טעמא לא דייקת מתניתין</strong> <small>[מה טעם אין אתה מדייק במשנתנו]?</small> <strong>דמתניתין</strong> <small>[שמשנתנו</small> זו<small>]</small> כשיטת <strong>ר' יהודה היא,</strong> והרי הוא ש<strong>אסר באנוסת אביו.</strong> ואי אפשר להכניס למשנה זו, שהיא כדעת ר' יהודה, שיטה השונה מדעתו.
 ומהי ההוכחה שמשנתנו היא כר' יהודה — <strong>דקתני</strong> <small>[ששנה</small> במשנה הבאה<small>]:</small> <strong>שש עריות חמורות מאלו</strong> שמנינו, <strong>מפני שהן נשואות לאחרים צרותיהן מותרות,</strong> כיון שאינן יכולות לעולם להיות נשואות לאחד מן האחים, ואלו הן: <strong>אמו, ואשת אביו, ואחות אביו.</strong> ונדייק: <strong>מאי</strong> <small>[מה</small> פירוש<small>]</small> <strong>אמו? אילימא</strong> <small>[אם תאמר]</small> שזו אמו <strong>נשואת אביו — היינו</strong> <small>[הרי זו]</small> <strong>אשת אביו,</strong> ואם כן אין כאן שש, אלא רק חמש!
 <strong>אלא לאו</strong> <small>[האם אין]</small> הכוונה אמו — <strong>אנוסת אביו. וקתני</strong> <small>[ושנה]</small> שם: <strong>מפני שהן נשואות לאחרים</strong> ולכן אין דין ייבום חל עליהן, ומשמע: <strong>לאחרים — אין</strong> <small>[כן],</small> <strong>לאחין — לא,</strong> כיון שכל אחד מן האחים בני אותו אב אסור לו לשאת את אמו של אחד האחים האחרים, שאם אינה אשת אביו הריהי לפחות אנוסת אביו, ואסור לאדם לשאת את אנוסת אביו. <strong>מאן שמעת ליה דאית ליה האי סברא</strong> <small>[מי שמעת אותו שיש לו סברה זו]</small> שאנוסת האב אסורה לבניו — <strong>ר' יהודה,</strong> ש<strong>אסר באנוסת אביו. משום הכי</strong> <small>[כך]</small> <strong>לא תני ליה</strong> <small>[שנה אותה]</small> בחלקה הראשון של המשנה.
 <strong>אמר ליה</strong> <small>[לו]</small> <strong>רבינא לרב אשי:</strong> אפילו <strong>לר' יהודה נמי משכחת לה</strong> <small>[גם כן מוצא אתה אותה</small> אפשרות<small>] —</small> <strong>דאי</strong> <small>[שאם]</small> <strong>עבר</strong> אחד האחים <strong>ונסיב</strong> <small>[ונשא]</small> את אנוסת אביו, שהרי גם לדעת ר' יהודה אין זה איסור כרת שמבטל את הנישואין אלא רק איסור לאו, והנישואין חלים, ואם ימות אח זה תיפול היבמה לפני אביה. ודוחים: <strong>"דאי"</strong> <small>["שאם"]</small> <strong>לא קתני</strong> <small>[שנה],</small> כלומר, אין אנחנו מביאים במשנה דוגמה לדבר שיכול להיות רק על ידי עבירה בלבד.
 <strong>אמר ליה</strong> <small>[לו]</small> <strong>רב אשי לרב כהנא: בלא "דאי"</strong> <small>["שאם"]</small> <strong>נמי משכחת לה</strong> <small>[גם כן</small> יכול <small>אתה למצוא אותה],</small> כלומר, אפשר למצוא אפשרות של אשה אנוסת האב שבכל זאת לא יהיה איסור בכך שאחד הבנים נשא אותה לאשה, כיצד? <strong>יעקב,</strong> כלומר, אב, <strong>אנס</strong> את <strong>כלתו והוליד ממנה בן, ומת ראובן</strong> הבן, בעל הכלה, <strong>בלא בנים.</strong> וכיון שהיו ליעקב זה שני בנים, בנו ראובן שמת, והבן שנולד לו מאשת ראובן שאנס, נמצא שאשת ראובן <strong>נפלה לה קמי ברה</strong> <small>[נופלת</small> לייבום <small>לפני בנה],</small> <strong>ומיגו דאיהי אסירה</strong> <small>[ומתוך שהיא אסורה]</small> <strong>צרתה נמי אסירה</strong> <small>[גם כן אסורה],</small> ואם כן יש אפשרות כגון זו בלא נישואין שלא כדין.
 <strong>אמר ליה</strong> <small>[לו]:</small> <strong>באחותה דהתירא קמיירי, באחותה דאיסורא לא קמיירי</strong> <small>[ב</small>קשר <small>אחווה של היתר הוא עוסק, ב</small>קשר <small>אחווה של איסור אינו עוסק],</small> שכן האיש שאנס את כלתו הוליד ממזר, ובכך אין הוא עוסק. ומעירים: <strong>ואף על פי כן,</strong> למרות שגער רבי בלוי, <strong>בדקה</strong> <small>[קבע אותה]</small> <strong>לוי במתניתיה</strong> <small>[במשניות שלו],</small> שערך לוי קובץ ברייתות ובקובץ זה מנה גם את האפשרות הנוספת.
 <strong>דתני</strong> <small>[ששנה]</small> <strong>לוי</strong> בברייתא שלו: <strong>אמו, פעמים פוטרת צרתה ופעמים אינה פוטרת צרתה. כיצד? היתה אמו נשואת אביו ונשאת</strong> באיסור <strong>לאחיו מאביו, ומת — זו היא אמו שאין פוטרת צרתה,</strong> שכן הנישואין שלה לאח לא תפסו כלל, שהרי היה בהם איסור כרת, וכיון שכן, לא חלו הנישואין, ורק האשה האחרת, הצרה, היא הנחשבת אשת האח, ואותה הוא יכול לייבם.
## דף י:
 <strong>היתה אמו אנוסת אביו, ונשאת לאחיו מאביו ומת — זו היא אמו שפוטרת צרתה.</strong> שהרי לדעת חכמים נישואין אלה מותרים, ואפילו לר' יהודה אף על פי שאלו נישואין אסורים, מכל מקום אם עבר ונשאה קידושין תופסין בה, ונמצא שהאם וצרתה נופלות לפני הבן לייבום. וכיון שהאם היא ערוה עליו — הריהי פוטרת צרתה.
 <strong>ואף על פי ששנו חכמים במשנתנו "חמש עשרה", יש לנו להוסיף שש עשרה כגון זו. אמר ליה</strong> <small>[לו]</small> <strong>ריש לקיש לר' יוחנן: ל</strong>פי שיטת <strong>לוי</strong> זו ש<strong>אמר</strong> כי <strong>"דאי"</strong> <small>["שאם"]</small> <strong>נמי קתני</strong> <small>[גם כן שונה],</small> כלומר, שהכניס במשנה גם מקרים שאינם לכתחילה, אלא נוצרו על ידי מעשה איסור, שאם שיטת המשנה היא כר' יהודה שאסור באנוסת אביו, ושנה דין העוסק במקרה שהאח עבר ונשא אשה זו האסורה לו — אם כן <strong>לתני</strong> <small>[שישנה]</small> עוד מקרה: <strong>החולץ ליבמתו וחזר וקדשה,</strong> שאמנם עבר בכך על איסור, שלאחר שחלץ לה אסור בה לעולם, אבל מאחר שתופסים בה הקידושין, כיון שאינו אלא איסור לאו, <strong>ומת בלא בנים, דמיגו דאיהי</strong> <small>[שמתוך שהיא]</small> <strong>אסורה,</strong> שהרי אסורה היא על כל האחים לאחר שחלץ לה האח שמת ואין הקידושין תופסים בה שהרי היא עליהם באיסור כרת — <strong>צרתה נמי אסירא</strong> <small>[גם כן אסורה],</small> ולפי זה יהיה לנו מקרה נוסף!
 <strong>אמר ליה</strong> <small>[לו]</small> <strong>לפי שאינה בצרת צרה.</strong> כלומר, מקרה זה לעצמו אפשר היה לשנות, ולא מנו אותו במשנה משום שאיננו נכנס לתוך כללי הדברים ששנינו במשנתנו, שהרי במשנתנו מדובר על צרותיהן וצרות צרותיהן, ובמקרה זה אי אפשר שיהיה כך, שהרי אותו איסור חל בשווה על כל האחים, וכיון שאף אחד מהם אינו יכול לשאתה, שכן עליהם היא באיסור כרת, שוב אין שייכת כאן צרת צרה.
 ושואלים על דברי ר' יוחנן: <strong>ולימא ליה</strong> <small>[ושיאמר לו]</small> ר' יוחנן טעם אחר, שבכלל אין מקום לשאלתו, שהרי הנושא את חלוצתו לא עבר על איסור שיש בו כרת ואף האחים אינם חייבים לשיטתו כרת אלא לדעתו רק <strong>חייבי לאוין הן,</strong> שעברו על לא תעשה בלבד, <strong>וחייבי לאוין — בני חליצה ויבום נינהו</strong> <small>[הם],</small> שמצות ייבום חלה עליהם, ואף שלמעשה יש לחלוץ לאשה — אינה פטורה לגמרי מן הייבום ואינה פוטרת את צרתה.
 ומשיבים: <strong>לדבריו</strong> ולשיטתו של ריש לקיש <strong>קאמר ליה</strong> <small>[אמר לו],</small> וכך אמר: <strong>לדידי</strong> <small>[ל</small>שיטתי <small>שלי]</small> <strong>חייבי לאוין הם, ו</strong>ממילא <strong>חייבי לאוין בני חליצה ויבום נינהו</strong> <small>[הם],</small> ולכן אין מקום לשאלתך, <strong>אלא לדידך</strong> <small>[ל</small>שיטתך <small>שלך]</small> ש<strong>חייבי כריתות נינהו</strong> <small>[הם]</small> שלשיטתך החלוצה יש בנישואיה לאחי החולץ איסור כרת, הרי יש לתרץ לשיטתך: <strong>לפי שאינן בצרת צרה.</strong>
 <big>א</big> ולגופה של אותה מחלוקת שהוזכרה קודם ברמז <strong>איתמר</strong> <small>[נאמר]:</small> <strong>החולץ ליבמתו וחזר וקדשה, אמר ריש לקיש: הוא,</strong> החולץ עצמו, <strong>אין חייב על החלוצה כרת</strong> משום אשת אח, שלגביו אין בה איסור אשת אח, אף שאסורה עליו ב"לא תעשה".
 <strong>והאחין</strong> שלא חלצו לה — <strong>חייבין על החלוצה כרת,</strong> שלגביהם לאחר חליצה אין בה היתר יבמה, ונשארה באיסור אשת אח. <strong>על הצרה</strong> של האשה שנחלצה, שנפטרה מזיקת הייבום בחליצת חברתה, כיון שלא נעשה בה אפילו מעשה חליצה, <strong>בין הוא</strong> (החולץ) <strong>ובין האחים — חייבין על הצרה כרת,</strong> שהיא אסורה עליהם באיסור אשת אח.
 <strong>ור' יוחנן אמר: בין הוא ובין האחין אינן חייבין לא על החלוצה כרת, ולא על הצרה כרת.</strong> ומסבירים: <strong>מאי טעמא</strong> <small>[מה טעם]</small> דברי <strong>ריש לקיש? אמר קרא</strong> <small>[הכתוב]</small> שעל החולץ ליבמתו אומרים: <strong>"אשר לא יבנה</strong> את בית אחיו<strong>"</strong> (דברים כה, ט), ואנחנו למדים מכאן <strong>כיון שלא בנה</strong> (לא ייבם) וחלץ לה — <strong>שוב לא יבנה.</strong> ומבינים את הכתוב לא רק כביטוי של שלילה אלא גם מניעה ואיסור, שאסור לו לבנות שוב, כלומר, אשה זו אסורה עליו.
 אולם, <strong>איהו הוא דקאי</strong> <small>[שעומד]</small> עכשיו <strong>ב</strong>איסור של <strong>"לא יבנה"</strong> שאיסור הכרת בטל ממנו, וחל עליו האיסור של "לא יבנה". <strong>אבל אחיו — כדקיימי קיימי</strong> <small>[כמו שעמדו</small> קודם — <small>עומדים</small> עתה<small>],</small> שכשם שאשה זו היתה אסורה עליהם משום אשת אח לולא מצות הייבום, כיון שבטל חיוב הייבום, עומדים גם עכשיו באותו איסור, ולכן לגבי האחים יש כאן חיוב כרת.
 ועוד: <strong>ו</strong>כמו כן <strong>עלה דידה</strong> <small>[ועליה עצמה],</small> על החלוצה, <strong>הוא דקאי</strong> <small>[שעומד]</small> רק <strong>ב</strong>איסור של <strong>"לא יבנה", הא</strong> <small>[הרי]</small> ה<strong>צרה</strong> שלא חלץ לה — <strong>כדקיימי קיימי</strong> <small>[כמו שעומדים</small> עליה קודם באיסור כרת, עדיין <small>עומדים</small> באיסור כרת<small>]</small> לאחר חליצת צרתה ואין החולץ נבדל בזה משאר האחים.
 <strong>ור' יוחנן</strong> טוען: <strong>מי איכא מידי</strong> <small>[האם יש דבר]</small> בהלכה <strong>דמעיקרא</strong> <small>[שמתחילה]</small> לפני החליצה <strong>אי בעי האי</strong> <small>[אם</small> היה <small>רוצה</small> אח <small>זה] —</small> <strong>חליץ</strong> <small>[</small>היה <small>חולץ],</small> <strong>ואי בעי האי</strong> <small>[ואם</small> היה <small>רוצה</small> אח <small>זה] —</small> <strong>חליץ</strong> <small>[</small>היה <small>חולץ],</small> <strong>ואי בעי</strong> <small>[ואם</small> היה <small>רוצה] —</small> <strong>להאי חליץ</strong> <small>[ל</small>אשה <small>זו</small> היה <small>חולץ],</small> <strong>ואי בעי</strong> <small>[ואם</small> היה <small>רוצה] —</small> <strong>להאי חליץ</strong> <small>[לזו</small> היה <small>חולץ],</small> ואם כן יוצא שכל נשי האח המת היו עבור כל האחים בנות חליצה וייבום ובטל לגביהן איסור כרת של אשת אח, <strong>והשתא</strong> <small>[ועכשיו]</small> לאחר החליצה <strong>קאי עלה</strong> <small>[יעמדו עליה]</small> <strong>בכרת?</strong> שכיון שאיסור אשת אח בטל עם מות האח בלי בנים — כיצד יכול לחזור שוב איסור זה?
 <strong>אלא, איהו שליחותא דאחים קעביד</strong> <small>[הוא,</small> החולץ, <small>שליחות האחים עושה]</small> וכשחולץ לה פוטר אותה מזיקת ייבום גם משאר האחים, וכן <strong>איהי שליחותא</strong> <small>[היא</small> את <small>השליחות]</small> של ה<strong>צרה קעבדה</strong> <small>[היא עושה],</small> שבחליצתה של האחת נפטרת גם האחרת. והרי זה כאילו חלצו כל האחים לכל הנשים, ושוב אין כאן חיוב כרת.
 ומביאים את המשא ומתן בין החכמים: <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> מברייתא: <strong>החולץ ליבמתו וחזר וקדשה ומת — צריכה חליצה מן האחין.</strong> ומעתה, <strong>בשלמא לדידי</strong> <small>[נניח לפי שיטתי]</small> <strong>דאמינא</strong> <small>[שאני אומר]</small> כי רק <strong>חייבי לאוין נינהו</strong> <small>[הם],</small> שיש רק איסור לאו על כל האחים לגבי החלוצה, <strong>היינו</strong> <small>[זהו]</small> הטעם לכך שהיא <strong>צריכה חליצה מן האחין,</strong> שלפי הכללים, אשה שיש לגביה איסור לא תעשה שאין בו כרת איננה מתייבמת, אבל חייבת בחליצה.
 <strong>אלא לדידך</strong> <small>[לשיטתך]</small> שיש כאן חיוב כרת, <strong>אמאי</strong> <small>[מדוע]</small> <strong>צריכה חליצה</strong> כלל?
 ענה לו ריש לקיש: <strong>ולטעמיך, אימא סיפא</strong> <small>[ולטעמך,</small> לשיטתך שכך אתה מבין את הברייתא, <small>אמור את סופה],</small> ששנינו בה: <strong>עמד אחד מן האחין וקדשה, אין לה עליו כלום.</strong> כלומר, הקידושין אינם תופסים בה כלל. <strong>ואי</strong> <small>[ואם]</small> <strong>חייבי לאוין</strong> בלבד <strong>נינהו</strong> <small>[הם]</small> <strong>אמאי</strong> <small>[מדוע]</small> אם כן <strong>אין לה עליו כלום?</strong> הלא באיסורי לאו הקידושין חלים, ואילו לשיטתי שיש בכך חיוב כרת — הדבר מובן, שאין קידושין חלים במקום איסור כרת. מכל מקום יש סתירה בין ראשיתה של הברייתא לסופה! וכיצד אפשר להביא ראיה מברייתא הנראית משובשת בנוסחה?
 <strong>אמר רב ששת</strong> בתירוץ סתירה זו: <strong>סיפא אתאן</strong> <small>[</small>ב<small>סופה</small> של הברייתא <small>הגענו]</small> <strong>ל</strong>שיטה אחרת, שיטת <strong>ר' עקיבא.</strong> ש<strong>אמר: אין קידושין תופסין בחייבי לאוין.</strong> שלדעת ר' עקיבא אין הבדל כזה בין איסור לא תעשה ואיסור כרת, שבשניהם אין הקידושין תופסים. ומקשים: אם כך הוא, שבתחילה מדובר לשיטת חכמים ובסוף לשיטה אחרת, <strong>וליתני</strong> <small>[ושישנה]</small> במשנה במפורש: <strong>לדברי ר' עקיבא אין לו עליו כלום,</strong> שכן שיטה אחרת היא!
## דף יא.
 <strong>קשיא</strong> <small>[קשה]</small> על תירוץ זה של רב ששת. את הסתירה בין תחילתה וסופה של ברייתא זו מתרצים בצורות אחרות. <strong>רב אשי סבר לה</strong> <small>[סבור</small> היה <small>בה],</small> בהלכה זו, <strong>כ</strong>דעת <strong>ריש לקיש,</strong> שהמקדש את חלוצת אחיו הריהו בכרת, <strong>ומתרץ לה</strong> <small>[ו</small>היה <small>מיישב אותה]</small> את הברייתא <strong>כ</strong>דעת <strong>ר' שמעון.</strong> ואילו <strong>רבינא סבר לה</strong> <small>[סבור</small> היה <small>בה]</small> בהלכה זו, <strong>כר' יוחנן,</strong> שהמקדש את חלוצת אחיו הריהו בלאו, <strong>ומתרץ</strong> אותה כולה <strong>כ</strong>דעת <strong>רבנן</strong> <small>[חכמים].</small>
 ומפרטים: <strong>רב אשי סבר לה כריש לקיש ומתרץ לה כר' שמעון,</strong> וכך פירש: <strong>החולץ ליבמתו וחזר וקדשה</strong> — <strong>צריכה חליצה מן האחין; מאן</strong> <small>[מי</small> הם<small>]</small> <strong>אחין</strong> אלה —
 <strong>אחין הילודים,</strong> כלומר, אותם אחים שנולדו לאחר שאותו אח חזר וקידש. שכיון שכאשר נולדו היתה האשה הזו אשתו של אח חי, ועליהם לא חל האיסור (כיון שעדיין לא נולדו כשהיתה אשה זו אשת האח הראשון), לכן משמת אותו אח צריכה חליצה מהם. <strong>כמאן</strong> <small>[כ</small>דעת <small>מי] —</small> <strong>כר' שמעון</strong> הסבור שכל שנולדו לאחר שכבר נתייבמה אשת אחיהם או חלצה, כגון זה אינו קרוי "שלא היה בעולמו".
 בסיפא מדובר ש<strong>עמד אחד מן</strong> האחים <strong>הנולדים</strong> מאלה שנולדו עוד בחיי אחיהם הראשון <strong>וקדשה</strong> לאחר שאחד האחים חלץ לה — <strong>אין לה עליו כלום, כמאן</strong> <small>[כ</small>דעת <small>מי] —</small> <strong>כ</strong>דעת <strong>ריש לקיש</strong> שאמר שיש בקידושין לאחר חליצה איסור כרת, וממילא אין הקידושין תופסים.
 ואילו <strong>רבינא סבר לה</strong> <small>[סבור היה בה],</small> בענין זה, <strong>כר' יוחנן, ומתרץ לה אליבא דרבנן</strong> <small>[על פי</small> שיטת <small>חכמים].</small> וכיצד? <strong>החולץ ליבמתו וחזר וקדשה — צריכה חליצה מן האחין; מאן</strong> <small>[מי</small> הם<small>]</small> <strong>אחין</strong> הללו — <strong>אחין הנולדים</strong> עוד בחיי האח הראשון, <strong>כמאן</strong> <small>[</small>ו<small>כ</small>דעת <small>מי]</small> <strong>כ</strong>דעת <strong>ר' יוחנן,</strong> שיש בקידושין הללו איסור לאו בלבד, ולכן במות האח המקדש לא נפטרה האשה לגמרי מחובת החליצה.
 <strong>עמד אחד מן</strong> האחים <strong>הילודים</strong> שנולדו לאחר מות האח הראשון <strong>וקדשה — אין לה עליו כלום,</strong> שכיון שהוא בכלל "אחיו שלא היה בעולמו" אסורה היא עליו משום אשת אח באיסור כרת, ואין הקידושין תופסים במקום איסור כרת, ואפילו נולד לאחר שקידשה האח הראשון. <strong>כמאן</strong> <small>[כ</small>שיטת <small>מי]</small> — <strong>כ</strong>שיטת <strong>רבנן</strong> <small>[חכמים]</small> הסוברים שאיסור "אשת אחיו שלא היה בעולמו" חל גם על אשת אח שמת, שחזרה ונתייבמה לפני שנולד האח הצעיר.
 <strong>איתמר</strong> <small>[נאמר]</small> שיש מחלוקת בנושא דומה: <strong>הבא על יבמה</strong> וקיים בה כראוי מצות ייבום <strong>ובא אחד מן האחין על צרתה, פליגי בה</strong> <small>[נחלקו בכך]</small> <strong>רב אחא ורבינא, חד</strong> <small>[אחד</small> מהם<small>]</small> <strong>אמר:</strong> השני הבא עליה עונשו <strong>בכרת. וחד</strong> <small>[ואחד</small> מהם<small>]</small> <strong>אמר:</strong> עובר רק <strong>ב</strong>מצות <strong>עשה.</strong>
 ומסבירים: <strong>מאן</strong> <small>[מי]</small> ש<strong>אמר</strong> שעונשו <strong>בכרת</strong> הרי זה <strong>כ</strong>דעת <strong>ריש לקיש,</strong> הסבור שלאחר שנעשתה המצוה באחת מן הנשים הזקוקות לייבום חל על צרתה שוב איסור אשת אח בכל תוקפו. <strong>ומאן</strong> <small>[מי]</small> ש<strong>אמר</strong> שעובר רק <strong>בעשה,</strong> הרי זה <strong>כ</strong>דעת <strong>ר' יוחנן</strong>.
 <big>א</big> ועוד לענין מניין הנשים הפטורות מן הייבום. <strong>אמר רב יהודה אמר רב: צרת סוטה אסורה.</strong> כלומר, מי שהיה נשוי לשתי נשים, וזנתה (סטתה) אחת מהם, והיתה עדות על כך, ובינתיים הוא מת, היא וצרתה פטורות לגמרי מן החליצה ומן הייבום.
 ומדוע — <strong>טומאה כתיב</strong> <small>[כתוב]</small> <strong>בה</strong> בסוטה ("ונסתרה והיא נטמאה". במדבר ה, יג), <strong>כ</strong>מו שכתובה טומאה ב<strong>עריות</strong> (שלאחר שנתפרשו כל העריות אמר הכתוב: "אל תיטמאו בכל אלה". ויקרא יח, כד), ולכן דין הסוטה כדין ערוה, והיא וצרתה פטורות מייבום ומחליצה.
 <strong>מתיב</strong> <small>[מקשה]</small> על כך <strong>רב חסדא</strong> ממה ששנינו: אשה ששמעה שמת בעלה ונישאה, ואחר כך נודע שבאותו זמן היה עדיין חי ורק לאחר מכן מת, מה דינה? <strong>ר' שמעון אומר: ביאתה או חליצתה מאחיו של</strong> הבעל ה<strong>ראשון פוטרת צרתה.</strong> ומכאן שחל חיוב ייבום על אשה זו. והרי אשה זו נטמאה תחת אישה, שהרי היתה נשואה לאדם אחר בחיי בעלה, ובכל זאת אומר ר' שמעון שיש בביאתה או חליצתה משום קיום מצות הייבום עד כדי שהיא פוטרת צרתה, הרי שצרת סוטה חייבת בייבום!
 ומשיבים: <strong>אמר לך רב</strong> <small>[</small>יכול היה <small>רב לומר לך]</small> ולהשיב: <strong>אמינא לך אנא</strong> <small>[אמרתי לך אני]</small> דין <strong>סוטה דאורייתא</strong> <small>[שמן התורה],</small> כלומר, אשה שזנתה בזדון תחת בעלה, <strong>ואת אמרת</strong> <small>[ואתה אומר]</small> <strong>לי</strong> דין <strong>סוטה דרבנן</strong> <small>[ש</small>מדברי <small>חכמים]?!</small> כיון שהעידו לה שבעלה מת ונישאה לאחר, אין לראות בכך אלא אונס. שכן מה שאסרו אותה חכמים גם לבעלה הראשון וגם לשני, הרי זה רק בתור קנס, כדי שיקפידו נשים לבדוק יפה יפה בעדויות כאלה. אבל כיון שאין זו סוטה מדין תורה, שהרי לא יצאה מבעלה בזדון לזנות עם אחר, ודאי שמצות ייבום חלה עליה.
 כיון שתירוץ זה ברור כל כך, שואלים: <strong>ודקארי לה מאי קארי לה</strong> <small>[ומי שהקשה אותה</small> את הקושיה הזו <small>מה הקשה אותה]?</small> הרי באמת אין מקום כלל לקושיה! ומשיבים: <strong>קסבר</strong> <small>[סבור</small> היה<small>]</small> <strong>כל</strong> מה <strong>דתקון רבנן</strong> <small>[שתיקנו חכמים]</small> <strong>כעין דאורייתא תקון</strong> <small>[של תורה תיקנו]</small> ואם סוטה (מדין תורה) פטורה ופוטרת צרתה מן הייבום כערוה — אף סוטה דרבנן, היו צריכים חכמים לתקן בה כך.
 <strong>מתיב</strong> <small>[מקשה]</small> <strong>רב אשי</strong> על רב ממה ששנינו: אשה שהזהיר אותה בעלה שלא תיסתר עם אדם מסויים, ו<strong>נכנסה עמו</strong> בכל זאת <strong>לסתר, ושהתה עמו</strong> זמן <strong>כדי טומאה</strong> (ביאה) — <strong>אסורה לביתה,</strong> כלומר, אסורה היא מאז על בעלה עד שתיבדק, <strong>ו</strong>אם היא בת ישראל הנשואה לכהן — <strong>אסורה לאכול בתרומה,</strong> שמא זנתה ונפסלה. <strong>ואם מת — חולצת</strong>
## דף יא:
 <strong>ולא מתייבמת.</strong> ומכאן שיש עליה זיקת ייבום, ושלא כדברי רב! ומשיבים: <strong>אמר לך</strong> <small>[</small>היה יכול <small>לומר לך]</small> <strong>רב: אמינא לך אנא</strong> <small>[אומר לך אני]</small> מה שאמרתי ב<strong>סוטה</strong> שזנתה <strong>ודאי, ואמרת לי את</strong> <small>[ואתה אומר לי]</small> ב<strong>סוטה</strong> מ<strong>ספק!</strong> שהרי זו שנכנסה לבית הסתר אין הוכחה שבאמת זנתה, וכיון שהיא רק ספק סוטה — לכן היא חולצת. ומקשים: <strong>ומאי שנא</strong> <small>[ו</small>במה <small>שונה]</small> <strong>סוטה ודאי מאי טעמא</strong> <small>[מה טעם] —</small> <strong>משום דכתיב</strong> <small>[שנאמר]</small> <strong>בה</strong> לשון <strong>"טומאה",</strong> 
 הלא <strong>סוטה</strong> מ<strong>ספק נמי</strong> <small>[גם כן]</small> לשון <strong>"טומאה" כתיבא</strong> <small>[נאמרה]</small> <strong>בה! דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יוסי בן כיפר אומר משום</strong> (בשם) <strong>ר' אלעזר: המחזיר גרושתו מן הנישואין,</strong> לאחר שכבר נישאה לאחר ונתגרשה או נתאלמנה ממנו, כיון שאסרה התורה לאדם לשאת שוב את גרושתו לאחר שנישאה לאחר — <strong>אסורה</strong> לבעלה, אולם אם היתה זו <strong>מן האירוסין</strong> שרק נתארסה לאחר ומת — <strong>מותרת, משום שנאמר: "</strong>לא יוכל בעלה הראשון אשר שלחה לשוב לקחתה להיות לו לאשה <strong>אחרי אשר הטמאה"</strong> (דברים כד, ד), וזו שרק נתארסה, הרי לא נטמאה, שכן לא היה ביניהם יחסי אישות.
 <strong>וחכמים אומרים: אחת זו ואחת זו,</strong> בין שנישאה ובין שנתארסה לאחר — <strong>אסורה</strong> לבעלה הראשון. <strong>אלא מה אני מקיים</strong> את דברי הכתוב <strong>"אחרי</strong> אשר <strong>הטמאה" —</strong> אין כתוב זה מדבר בעניינו, בדין אשה הנישאת לאחר כדין, שבזו אין להשתמש בלשון טומאה, אלא בא כתוב זה <strong>לרבות סוטה שנסתרה,</strong> שעל זו נאמר שהיא אסורה לבעלה, מחשש ביאה של ניאוף. ומכל מקום נלמד מכאן לענייננו כי סוטה שנסתרה, קרויה לשיטה זו, "טמאה"!
 ודוחים: <strong>ומאי</strong> <small>[ומה</small> פירוש<small>]</small> <strong>"נסתרה"</strong> האמור כאן — כוונתו <strong>נבעלה</strong> ודאי. <strong>ואמאי קרי ליה</strong> <small>[ומדוע קורא לה]</small> <strong>"נסתרה"</strong> ולא אמר נבעלה — <strong>לישנא מעליא נקט</strong> <small>[לשון מעולה,</small> נקיה, <small>תפס]</small> והכוונה היא לזו שנבעלה ממש. ותוהים: אם באשה ש<strong>נבעלה —</strong> הלא לשון <strong>"טומאה" בהדיא כתיב</strong> <small>[במפורש נאמר]</small> <strong>בה,</strong> בפרשת סוטה, ומדוע צריך ללמוד ממקור רחוק שהיא קרויה "טמאה", שהרי נאמר בהקשר זה <strong>"ונסתרה והיא נטמאה"</strong> (במדבר ה, יג)?
 ומשיבים: לימוד זה מן הכתוב "לא יוכל... לשוב לקחתה" אינו כדי להודיענו שהדבר קרוי "טומאה", אלא ללמוד מכאן הלכה <strong>למיקם עלה בלאו</strong> <small>[לעמוד,</small> לעבור, <small>עליה ב</small>איסור <small>לא</small> תעשה<small>],</small> שאם בעל בא על אשתו אחרי שנבעלה לאחר — הריהו עובר עליה בלאו. ומעירים: <strong>ור' יוסי בן כיפר</strong> המעמיד את הפסוק במחזיר גרושתו — איסור <strong>לאו בסוטה לית ליה</strong> <small>[אין לו]</small> בכלל, שלדעתו אין הבעל עובר אם בא על אשתו שסטתה בעודה נשואה לו, <strong>ואפילו זנאי</strong> <small>[זנתה]</small> ודאי, <strong>נמי</strong> <small>[גם כן].</small>
 <strong>מאי טעמא</strong> <small>[מה טעם]</small> הדבר — מפני שלדעתו הכתוב שהזכיר "אחרי אשר הוטמאה" אינו מדבר בסוטה, אלא באשה שנתגרשה כדין מבעלה הראשון ונישאה כדין לבעל אחר. וראיה לדבר, כי <strong>"הויה" ו"אישות" כתיב</strong> <small>[נאמר]</small> <strong>בה,</strong> שנאמר: "והיתה לאיש אחר" (דברים כד, ב), ונאמר: "כי ימות האיש האחרון אשר לקחה לו לאשה" (שם ג), משמע שמדובר שם ביחסים של נישואין כהלכתם. ואילו הסוטה מעולם לא "היתה" (כלומר, לא נישאה), שאינה יכולה להיות נשואה לאיש אחר בעודה אשת איש.
 באותו נושא דנים לענייננו, <strong>בעא מיניה</strong> <small>[שאל אותו]</small> <strong>רב יהודה מרב ששת: המחזיר גרושתו משניסת</strong> (משנישאת) לאחר <strong>ומת</strong> בלא בנים, <strong>צרתה, מהו</strong> לענין ייבום? <strong>אליבא</strong> <small>[לפי שיטתו]</small> של <strong>ר' יוסי בן כיפר — לא תיבעי</strong> <small>[תישאל]</small> <strong>לך</strong> שאלה זו, <strong>כיון</strong> ש<strong>אמר ר' יוסי בן כיפר</strong> כי כיון ש<strong>"טומאה" במחזיר גרושתו הוא דכתיבא</strong> <small>[שנאמרה]</small> — הרי דין <strong>צרתה כמותה.</strong>
 <strong>ואי</strong> <small>[ואם]</small> <strong>משום דכתיב</strong> <small>[שנאמר]</small> <strong>בה "תועבה היא"</strong> (שם כד, ד) וההדגשה "היא" באה לצמצם את תחום האיסור ואפשר היה לפרש דווקא היא ולא צרתה, והרי מהמלה "היא" כבר דרשו: <strong>היא תועבה ואין בניה תועבין,</strong> שאם בכל זאת עבר וחזר ונשאה — אין הבנים שיוולדו ממנה פסולים. אבל אין "היא" מצמצם את הדין מן הצרה, ומכאן: <strong>הא</strong> <small>[הרי]</small> <strong>צרתה תועבה</strong> היא כמותה לענין ייבום, ולכן בודאי פטורה מן הייבום.
 <strong>כי תיבעי לך אליבא דרבנן</strong> <small>[כאשר יסתפק לך</small> הדבר, הרי זה <small>על פי שיטת חכמים],</small> האם נאמר: <strong>אף על גב דאמור רבנן</strong> <small>[אף על פי שאמרו חכמים]</small> <strong>"טומאה" בסוטה הוא דכתיב</strong> <small>[שנאמר],</small> האם נאמר כי בכל זאת <strong>אין מקרא יוצא מידי פשוטו,</strong> ואף שאמרו חכמים שההלכה בפסוק מתייחסת לענין סוטה, מכל מקום אין לעקור את פשט הכתוב לגמרי, וכיון שמדובר שם בענין מחזיר גרושתו, נלמד מכאן שיש בה טומאה,
 <strong>או דלמא</strong> <small>[שמא]</small> <strong>כיון דאיעקר</strong> <small>[שנעקר]</small> הדין ממקומו — <strong>איעקר</strong> <small>[נעקר]</small> לגמרי, ואין עוד לפרשו כקשור לענין שהוא כתוב בו, אלא לענין סוטה בלבד. <strong>איכא דאמרי</strong> <small>[יש אומרים]</small> שלא כך היתה השאלה, אלא היא נוסחה בצורה הפוכה: <strong>אליבא דרבנן</strong> <small>[על פי</small> שיטת <small>חכמים]</small> <strong>לא תיבעי</strong> <small>[תישאל]</small> <strong>לך</strong> שאלה זו, <strong>כיון דאיתעקר</strong> <small>[שנעקר]</small> דבר ממשמעו — <strong>איעקר</strong> <small>[נעקר],</small> ולכן אין במחזיר גרושתו טומאה, לא בה ולא בצרתה.
 <strong>כי תיבעי לך</strong> <small>[כאשר תישאל לך]</small> שאלה זו — הרי זה <strong>אליבא</strong> <small>[על פי שיטת]</small> <strong>ר' יוסי בן כיפר, מאי</strong> <small>[מה]</small> הדין? האם נאמר <strong>אף על גב</strong> <small>[אף על פי]</small> ש<strong>אמר ר' יוסי בן כיפר</strong> כי <strong>"טומאה" במחזיר גרושתו הוא דכתיבא</strong> <small>[שנאמרה],</small> יש לשאול: האם כאשר כתבה התורה "היא", <strong>מיעט רחמנא</strong> <small>[מיעטה התורה]</small> את צרתה, ומשמעות הכתוב: <strong>היא תועבה ואין צרתה תועבה, או דלמא</strong> <small>[שמא]</small> בא הכתוב להשמיענו כי <strong>היא תועבה ואין בניה תועבין,</strong> ולצד הזה נדייק: <strong>הא</strong> <small>[הרי]</small> <strong>צרתה,</strong> בניגוד לבניה, <strong>תועבה</strong> היא?
 <strong>אמר ליה</strong> <small>[לו]</small> רב ששת: <strong>תניתוה</strong> <small>[למדתם אותה],</small> שיש לנו ראיה לדבר מן הברייתא, ששנינו בה: אם נפלו לפני אדם שתי יבמות, ו<strong>היתה אחת כשרה ואחת פסולה, אם היה חולץ — חולץ לפסולה, ואם היה מייבם — מייבם לכשרה.</strong>
 ונברר: <strong>מאי</strong> <small>[מה</small> פירוש<small>]</small> <strong>"כשרה" ומאי</strong> <small>[ומה</small> פירוש<small>]</small> <strong>"פסולה"</strong> כאן? <strong>אילימא</strong> <small>[אם תאמר]</small> כי <strong>"כשרה"</strong> כוונתו <strong>כשרה לעלמא</strong> <small>[בכלל]</small> שכשרה לכל אדם, וכן <strong>"פסולה" — פסולה לעלמא</strong> <small>[בכלל],</small> כגון שהיתה כבר גרושה או חללה, ואסורה לכהן, הלא אם נפרש כך שהדבר נוגע לאחרים, ולעצמו שתיהן כשרות, <strong>כיון דלדידיה חזיא</strong> <small>[שלעצמו,</small> עבורו היא <small>ראויה] —</small> <strong>מאי נפקא ליה מינה</strong> <small>[מה יוצא לו מזה</small> ומה איכפת <small>ממנה] —</small> אם פסולה היא או ראויה עבור אחרים?
 <strong>אלא לאו</strong> <small>[האם לא]</small> צריך לפרש כך: <strong>"כשרה"</strong> כוונתו — <strong>כשרה ליה</strong> <small>[לו,</small> עבורו<small>],</small> <strong>"פסולה"</strong> פירושו — <strong>פסולה</strong> רק <strong>ליה</strong> <small>[לו,</small> עבורו<small>],</small> <strong>ומאי ניהו</strong> <small>[ומה הוא],</small> כלומר, כיצד יכול להיות מקרה כזה שאשה תהיה כשרה או פסולה רק לו ולא לאדם אחר — הרי זה יכול להיות <strong>מחזיר גרושתו,</strong> שאותו אח שמת החזיר את גרושתו אחרי שנישאה לאחר, ואז היא אסורה רק לייבום, אבל אין זה אוסרה על אחרים, <strong>וקתני</strong> <small>[ושנה]</small> שם: <strong>ואם היה מייבם — מייבם לכשרה.</strong> משמע שהכשרה, שהיתה צרת גרושה שהוחזרה, ראויה אפילו לייבום!
 את ההוכחה הזו דוחים: <strong>לא, לעולם</strong> הכוונה היא <strong>"כשרה" — כשרה לעלמא</strong> <small>[בכלל],</small> <strong>"פסולה" — פסולה לעלמא</strong> <small>[בכלל],</small> כגון שהיתה גרושה. <strong>ודקאמרת</strong> <small>[ו</small>מה <small>שאמרת]</small> <strong>כיון דלדידיה חזיא</strong> <small>[שלו</small> עצמו היא <small>ראויה]</small> כיון שהוא ישראל ואינה אסורה אלא לכהן, <strong>מאי נפקא ליה מינה</strong> <small>[מה יוצא לו מזה]</small> — הרי זה <strong>משום</strong> מה שאמר <strong>רב יוסף.</strong>
 ש<strong>אמר רב יוסף: כאן שנה,</strong> כלומר, בהלכה זו שאמר במשנה שחולץ לפסולה, לימדנו <strong>רבי</strong> כלל מוסרי גדול: <strong>לא ישפוך אדם מי בורו ואחרים צריכים להם.</strong> שאל לו לאדם לקלקל דבר — אפילו הוא שלו וברשותו — אם זה עשוי להביא תועלת לאחרים. וכך גם כאן, שאם הוא חולץ אין חשיבות עבורו למי מהן הוא חולץ, אבל אם יחלוץ לכשרה נמצא שפסלה לכהונה (שדין חלוצה כדין גרושה). ומוטב שיחלוץ לזו שהיתה פסולה לכהונה בין כה וכה, ולא יקלקל את סיכויי הנישואין של האחרת.
 ומציעים: <strong>תא שמע</strong> <small>[בוא</small> ו<small>שמע]</small> ראיה מברייתא אחרת, ששנינו: <strong>המחזיר גרושתו משנשאת</strong> ומת — <strong>היא וצרתה חולצת.</strong> וקודם יש לתקן את הלשון: <strong>היא וצרתה סלקא דעתך</strong> <small>[עולה על דעתך]?</small> שהרי חולצים רק לאחת מן הנשים ולא לשתיהן! <strong>אלא אימא</strong> <small>[אמור,</small> תקן<small>]:</small> <strong>או היא או צרתה.</strong> משמע ששתיהן אינן ראויות לייבום!
 ודוחים: <strong>ולאו תרוצי קמתרצת לה</strong> <small>[ו</small>כי <small>אין אתה מיישב</small> ומתקן <small>אותה]</small> את לשון הברייתא ואינך גורס אותה כפי שהיא?! ואם כן אין מכאן ראיה, ו<strong>תריץ הכי</strong> <small>[</small>ו<small>תקן</small> אותה גירסה <small>כך]:</small> <strong>היא</strong> — <strong>חולצת, צרתה — או חולצת או מתייבמת.</strong> ואם כן, אין מכאן ראייה לפתור את בעייתו של רב יהודה.
 ובאותו ענין מסופר: <strong>אמר ר' חייא בר אבא, ר' יוחנן בעי</strong> <small>[שאל]:</small> <strong>המחזיר גרושתו משניסת</strong> (משנישאת) לאחר ומת, <strong>צרתה מהו</strong> הדין בייבום? <strong>אמר ליה</strong> <small>[לו]</small> <strong>ר' אמי: ותיבעי</strong> <small>[ותישאל,</small> תסתפק<small>]</small> <strong>לך היא גופה</strong> <small>[עצמה]!</small> האם היא עצמה חייבת בייבום? השיב לו: <strong>היא גופה</strong> <small>[עצמה]</small> <strong>לא קמיבעיא</strong> <small>[מסופקת]</small> <strong>לי</strong> שודאי אסורה, 
 משום <strong>דאמרינן</strong> <small>[שאומרים אנו]</small> <strong>קל וחומר</strong> כך: <strong>במותר לה,</strong> כלומר, בעלה הראשון שהיה מותר בה עד שנישאת לאחר — <strong>אסורה</strong> לו משום שנישאה לאחר, <strong>באסור לה,</strong> באחי בעלה — <strong>לא כל שכן</strong> שתהא אסורה?! <strong>כי קא מיבעיא</strong> <small>[כאשר נשאלה]</small> <strong>לי</strong> שאלה זו, הרי זה ביחס ל<strong>צרתה, מאי</strong> <small>[מה]</small> הדין? ומה הבעיה: <strong>מי אלים</strong> <small>[האם תקיף,</small> חזק<small>]</small> <strong>קל וחומר</strong> זה שאמרנו עד כדי <strong>למידחי</strong> <small>[לדחות]</small> את ה<strong>צרה או לא?</strong> שהרי היא עצמה נדחית מן הייבום על ידי קל וחומר! והשאלה היא, האם דחיה זו יפה כוחה עד כדי כך שתדחה גם את צרתה כמו צרת ערוה?
 <strong>רב נחמן בר יצחק מתני הכי</strong> <small>[</small>היה <small>שונה</small> מסורת זו <small>כך]:</small> <strong>אמר ר' חייא בר אבא, בעי ר' יוחנן: המחזיר גרושתו משניסת</strong> (משנישאת) לאחר ומת, <strong>מהו</strong> דינה בייבום? <strong>אמר ליה</strong> <small>[לו]</small> <strong>ר' אמי: ותיבעי</strong> <small>[ותישאל,</small> תסתפק<small>]</small> <strong>לך</strong> גם מה הדין ב<strong>צרתה?</strong> והשיב: <strong>צרתה לא קמיבעיא</strong> <small>[מסופקת]</small> <strong>לי דלא אלים</strong> <small>[שאין תקיף,</small> חזק<small>]</small> ה<strong>קל וחומר</strong> שאמרנו <strong>למידחי</strong> לדחות <strong>צרה</strong> מייבום, <strong>אלא כי קמיבעיא</strong> <small>[כאשר נשאלה]</small> <strong>לי,</strong> לא נשאלה לי אלא השאלה, <strong>היא גופה</strong> <small>[עצמה]</small> <strong>מאי</strong> <small>[מה</small> דינה<small>],</small> <strong>מי אלים</strong> <small>[האם תקיף,</small> חזק<small>]</small> <strong>קל וחומר</strong> וסומכים עליו גם <strong>במקום מצוה</strong> של ייבום, <strong>או לא?</strong>
## דף יב.
 <strong>אמר ליה</strong> <small>[לו]:</small> <strong>תניתוה</strong> <small>[שניתם,</small> למדתם, <small>אותה</small> כבר<small>]</small> באותה ברייתא: <strong>היתה אחת כשרה ואחת פסולה, אם היה חולץ — חולץ לפסולה, ואם היה מייבם — מייבם לכשרה.</strong> ונברר: <strong>מאי</strong> <small>[מה</small> פירוש<small>]</small> <strong>"כשרה" ומאי</strong> <small>[ומה</small> פירוש<small>]</small> <strong>"פסולה"? אילימא</strong> <small>[אם תאמר]</small> <strong>"כשרה" — כשרה לעלמא</strong> <small>[לעולם,</small> לכול<small>],</small> שכשרה גם לכהן, <strong>"פסולה" — פסולה לעלמא</strong> <small>[לעולם,</small> לכול<small>],</small> אולם <strong>כיון דלדידיה חזיא</strong> <small>[שלו</small> עצמו היא <small>ראויה] —</small> <strong>מאי נפקא ליה מינה</strong> <small>[מה יוצא לו מזה]?</small> ומה איכפת לו?
 <strong>אלא לאו</strong> <small>[האם לא]</small> הכוונה <strong>"כשרה" —</strong> שהיא <strong>כשרה ליה</strong> <small>[לו],</small> <strong>"פסולה" — פסולה ליה</strong> <small>[לו].</small> <strong>ומאי ניהו</strong> <small>[ומה הוא]</small> מקרה זה שתהא אחת הנשים פסולה לו בלבד — <strong>מחזיר גרושתו. וקתני</strong> <small>[ושנה]:</small> <strong>אם היה מייבם — מייבם ל</strong>צרתה ה<strong>כשרה,</strong> ואם כן נפתרה שאלתו של ר' יוחנן.
 ודוחים: <strong>לא,</strong> הכוונה היא: <strong>כשרה — לעלמא</strong> <small>[לעולם,</small> לכול<small>],</small> <strong>פסולה — לעלמא</strong> <small>[לעולם,</small> לכול<small>],</small> כגון שהיתה גרושה או חללה. <strong>ודקאמרת</strong> <small>[ו</small>מה <small>שאמרת]</small> <strong>כיון דלדידיה חזיא</strong> <small>[שלו</small> עצמו היא <small>ראויה],</small> <strong>מאי נפקא ליה מינה</strong> <small>[מה יוצא לו מזה]</small> — יש ליישב את הדבר <strong>משום</strong> מה שאמר <strong>רב יוסף,</strong> ש<strong>אמר רב יוסף: כאן שנה רבי</strong> ורמז בדברים: <strong>לא ישפוך אדם מי בורו ואחרים צריכים להם.</strong>
 <strong>תא שמע</strong> <small>[בוא</small> ו<small>שמע]</small> ראיה מברייתא אחרת, ששנינו: <strong>המחזיר גרושתו משניסת</strong> (משנישאת) לאחר — <strong>היא וצרתה חולצת.</strong> וקודם נתקן את הלשון: <strong>היא וצרתה סלקא דעתך</strong> <small>[עולה על דעתך]</small> לומר? הלא ידוע וברור שאין חולצים לשתים! <strong>אלא אימא</strong> <small>[אמור]:</small> <strong>או היא או צרתה</strong> חולצת ולא מתייבמת, והרי זה פתרון לשאלת ר' יוחנן! ודוחים: <strong>ולאו תרוצי קא מתרצת לה</strong> <small>[ו</small>כי <small>אין אתה מיישב</small> ומתקן <small>אותה]?</small> את לשון הברייתא? <strong>תריץ הכי</strong> <small>[ישב,</small> תקן אותה <small>כך]:</small> <strong>היא</strong> עצמה — <strong>חולצת, צרתה — או חולצת או מתייבמת.</strong> ובאופן כזה אין מכאן ראיה לפתור את בעייתו של ר' יוחנן בשלימות.
 <big>א</big> ועוד בענין נשים הפטורות ואסורות בייבום. <strong>אמר רב לילי בר ממל, אמר מר עוקבא, אמר שמואל: צרת ממאנת אסורה.</strong> שאם היו לאח המת שתי נשים, ואחת מהן היתה יתומה שהשיאוה אימה ואחיה בעודה קטנה ומיאנה ביבם זה, לא רק שאותה עצמה אין מייבמים, אלא אף לא את צרתה. ושואלים: <strong>למאן</strong> <small>[למי]</small> היא אסורה? <strong>אילימא</strong> <small>[אם תאמר]</small> שהיא אסורה <strong>ל</strong>שאר ה<strong>אחים</strong> בהם לא מיאנה, <strong>השתא היא גופה שריא</strong> <small>[עכשיו</small> הרי, <small>היא עצמה</small> הממאנת הזו <small>מותרת</small> להם<small>],</small> שהרי <strong>אמר שמואל:</strong> יבמה קטנה ש<strong>מיאנה ב</strong>יבם <strong>זה — מותרת בזה,</strong> באח אחר של בעלה — אם כן <strong>צרתה מיבעיא</strong> <small>[נצרכה</small> לומר<small>]</small> שהיא מותרת?
 <strong>אלא</strong> מה תאמר — שאסורה <strong>לדידיה</strong> <small>[לו],</small> שכיון שמיאנה בו אסורה גם היא וגם צרתה, ונברר: <strong>ומאי שנא</strong> <small>[ו</small>ב<small>מה שונה]</small> ה<strong>ממאנת דשריא</strong> <small>[ש</small>היא <small>מותרת]</small> <strong>לאחין</strong> האחרים — משום ש<strong>לא עבדא בהו</strong> <small>[עשתה בהם]</small> שום <strong>מעשה,</strong> שהרי לא בהם מיאנה ולא בטל ממנה הייבום — <strong>צרה נמי</strong> <small>[גם כן]</small> <strong>לא עבדא בהו</strong> <small>[עשתה בהם]</small> <strong>מעשה,</strong> ותהא מותרת לכולם!
 ומשיבים: <strong>גזרה</strong> היא <strong>משום צרת בתו ממאנת,</strong> שנפלה בתו לפניו לייבום בעודה קטנה ומיאנה בו, ומכיון שצרתה אסורה משום צרת בתו, אסרו גם צרה אחרת של ממאנת. ותוהים: <strong>ו</strong>בדין זה עצמו <strong>צרת בתו ממאנת מי אסירא</strong> <small>[האם היא אסורה]?</small> <strong>והתנן</strong> <small>[והרי שנינו</small> במשנה<small>]:</small> <strong>וכולן, אם מתו או מיאנו — צרותיהן מותרות!</strong>
 ומעתה נברר: ש<strong>מיאנה במאן</strong> <small>[במי]</small> אותה קטנה? <strong>אילימא</strong> <small>[אם תאמר]</small> ש<strong>מיאנה בבעל,</strong> באח שמת, בעודו חי, <strong>היינו</strong> <small>[הרי הוא]</small> בדיוק כמו <strong>גרושה,</strong> והרי למדנו באותה משנה שאם מתו או מיאנו או נתגרשו קרובותיו שהן נשואות לאח שמת — אין עוד איסור על הצרה. ומה ההבדל איפוא בין מיאון וגירושין? <strong>אלא לאו</strong> <small>[האם לא]</small> הכוונה שמיאנה <strong>ביבם.</strong> ומכאן, שאם מיאנה ביבם בטל קשר זיקת הייבום, וצרתה אינה נחשבת כצרת ערוה ויכולה להתייבם, ונמצא שאין קיים כלל איסור של צרת בתו ממאנת!
 ומשיבים: <strong>לא, לעולם</strong> תפרש שמיאנה <strong>בבעל,</strong> אלא <strong>ותרי גווני</strong> <small>[ושני מיני]</small> <strong>גירושין</strong> הזכירו כאן, האחד — גירושין מן התורה, והשני — מיאון שהוא מעין גירושין מדברי סופרים. ושואלים: <strong>ומאי שנא כי</strong> <small>[ומה שונה כאשר]</small> <strong>מיאנה בבעל — דעקרינהו</strong> <small>[שעוקרים]</small> בכך את ה<strong>נשואין,</strong> שהרי המיאון איננו כגירושין שהם רק הפסקת הנישואין, אלא הוא עקירה וביטול גמור של הנישואין מתחילתם ולכן צרתה מותרת, 
 אם כן, <strong>כי</strong> <small>[כאשר]</small> <strong>מיאנה ביבם נמי</strong> <small>[גם כן]</small> נאמר כי ה<strong>נשואין קמאי</strong> <small>[הראשונים]</small> <strong>קא עקרא</strong> <small>[היא עוקרת],</small> שהרי אינה יכולה למאן ביבם ממש שעדיין לא נישאה לו, אלא יש לפרשו שהיא מבטלת את נישואיה הראשונים, וממילא בטל גם הקשר עם היבם, וכיון שכך, הרי זה כאילו לא היתה נשואה מעולם, ואין כאן צרה כלל!
 ומסבירים: הטעם לדברי שמואל הוא <strong>משום</strong> אותו ענין <strong>דתני</strong> <small>[ששנה]</small> <strong>רמי בר</strong> <small>[בנו]</small> של <strong>יחזקאל</strong> ברייתא, ובה מתבאר הדבר. <strong>דתני</strong> <small>[ששנה]</small> <strong>רמי בר יחזקאל:</strong> אם <strong>מיאנה בבעל — מותרת</strong> להינשא אפילו <strong>לאביו,</strong> שכן המיאון עוקר לגמרי את הנישואין וכאילו לא היה כל קשר קודם ביניהם. אבל אם מיאנה <strong>ביבם</strong> ולא בבעל — <strong>אסורה לאביו.</strong>
 ואנו מבינים <strong>אלמא</strong> <small>[מכאן],</small> ש<strong>משעת נפילה,</strong> כאשר נזקקת לייבום, <strong>נראית ככלתו.</strong> שהרי בזמן שמת הבעל עדיין לא מיאנה, והיתה נראית בעיני הכל ככלתו של האב ואף שהנישואין הללו לא היו נישואין גמורים מן התורה, אבל כך נראים הדברים בעיני הבריות, ואסרו חכמים לזו שמיאנה ביבם שלא יבואו לזלזל באיסור ערוה.
 <strong>הכא נמי</strong> <small>[כאן גם כן]</small> קיים טעם זה, ש<strong>משעת נפילה נראית כצרת בתו,</strong> ולכן אסרוה, אף שהיא מותרת מעיקר הדין. וזה שאמר שמואל שצרת ממאנת אסורה, גזירה משום צרת בתו שמיאנה.
 <big>ב</big> ועוד בענין נשים האסורות לשיטות שונות. <strong>אמר רב אסי: צרת אילונית אסורה.</strong> כלומר, אם היתה אחת מן הנשים של האח שמת אילונית, אשה שאינה מסוגלת כלל ללדת, אין בה כלל דין ייבום, <strong>שנאמר</strong> ביבמה: <strong>"והיה הבכור אשר תלד"</strong> (דברים כה, ו), וממשמעות הכתוב נלמד — <strong>פרט לאילונית שאינה יולדת.</strong> וכיון שהאילונית אינה בדין ייבום, נמצא שהיא אשת אח שאין לה היתר, האסורה משום ערוה, ולכן אף צרתה פטורה מן הייבום.
 <strong>מתיב</strong> <small>[מקשה]</small> על כך <strong>רב ששת,</strong> ממה ששנינו במשנה: <strong>שלשה אחין נשואין שלש נשים נכריות</strong> (נשים שאינן קרובות זו לזו) <strong>ומת אחד מהם, ועשה בה</strong> האח ה<strong>שני מאמר,</strong> כלומר, קידש אותה לאשה. שקידושין שמקדש היבם את היבמה נקראים "מאמר", שאין להם תוקף קידושין גמורים (משום שהקשר בין היבם ליבמתו איננו תלוי בקידושין, אלא הוא כעין המשך של קידושיה לבעלה, ואין נישואין גמורים חלים ביבמה אלא על ידי ביאה בלבד), אלא שתיקנו חכמים משום צניעות שיעשו קידושין גם ביבמה ולא יבוא עליה בלא קידושין.
 <strong>ומת</strong> אח זה שעשה מאמר לפני שבא עליה — <strong>הרי אלו,</strong> גם היבמה אשת האח הראשון, וגם אשתו של האח השני — שתיהן <strong>חולצות ולא מתייבמות, שנאמר: "ומת אחד מהם יבמה יבא עליה"</strong> (שם ה), ואנו למדים מכאן: <strong>מי שעליה זיקת יבם אחד,</strong> זו שחלה עליה חובת ייבום רק משום יבם אחד שמת, <strong>ולא זיקת שני יבמין.</strong> שהרי כל עוד לא נתייבמה כדין, לא פקעה ממנה זיקתה הראשונה ומכיון שנתקדשה לשני ומת, נוספה עליה בכך זיקה נוספת והרי זה כאילו שני יבמים שצריכים תיקון, ולכן אין מייבמים אותה ואת צרתה כלל.
 <strong>וקתני עלה</strong> <small>[ושנינו עליה]</small> תוספת זו: <strong>אמר רב יוסף: זו היא</strong> דוגמה של <strong>צרת אשת אח מאב,</strong> כלומר, יבמה גמורה שמעיקר הדין יש בה את כל הצדדים של מצות ייבום, <strong>שאיסור נפילה גרם לה.</strong> שמה שגרם לה להיאסר איננו תלוי באיסור עצמי, אלא רק בזה שנפלה לייבום פעמיים מזיקה אחת, <strong>שלא מצינו בכל התורה כולה כגון זאת,</strong> שמפני שחלה עליה מצוה שאינה יכולה לבוא לידי קיום ויש איסור לא רק עליה אלא גם על צרתה, ואין זאת אלא מדברי סופרים.
 ונדייק בדברי רב יוסף: <strong>"זו היא"</strong> ולא אחרת שאמר — <strong>למעוטי מאי</strong> <small>[למעט</small> את <small>מה],</small> <strong>לאו</strong> <small>[האם לא]</small> <strong>למעוטי</strong> <small>[למעט]</small> <strong>צרת אילונית דשריא</strong> <small>[ש</small>היא <small>מותרת],</small> שהרי גם האילונית כשלעצמה מותרת להינשא לכל אדם, אלא שאינה ראויה לייבום, ומדיוק הדברים נלמד שרק זו שיש עליה זיקות משני יבמים, היא שאוסרת צרתה, ואין עוד כיוצא בה.
 ודוחים: <strong>לא,</strong> הכוונה במאמרו זה של רב יוסף היתה <strong>למעוטי</strong> <small>[למעט]</small> <strong>צרת אילונית דאסירא</strong> <small>[ש</small>היא <small>אסורה],</small> <strong>ומאי</strong> <small>[ומה</small> פירוש<small>]</small> <strong>"זו היא" —</strong> כך יש לדייק: <strong>זו היא</strong> ש<strong>איסור נפילה</strong> בלבד הוא <strong>שגרם לה</strong> להיאסר ולכן <strong>צרתה בעיא</strong> <small>[צריכה]</small> על כל פנים <strong>חליצה</strong> ואיננה נפטרת לגמרי, מה שאין כן צרת <strong>אילונית,</strong> ש<strong>אפילו חליצה לא בעיא</strong> <small>[אינה צריכה].</small> <strong>מאי טעמא</strong> <small>[מה טעם]</small> ההבדל ביניהם — <strong>הא</strong> <small>[זו],</small> האילונית פטורה מייבום <strong>דאורייתא</strong> <small>[</small>מן <small>התורה],</small> <strong>הא</strong> <small>[זו]</small> שעשה בה אח אחר מאמר אסורה רק <strong>דרבנן</strong> <small>[</small>מדברי <small>סופרים]</small> ומשום כך חולצת.
 ומנסים להביא ראיה אחרת, לסתור: <strong>תנן</strong> <small>[שנינו</small> במשנתנו<small>]:</small> <strong>וכולן,</strong> כל אותן עריות, <strong>אם מתו או מיאנו, או נתגרשו, או שנמצאו אילונית — צרותיהן מותרות.</strong> ולכאורה זה היפך דברי רב אסי שאמר שצרת האילונית אסורה! ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן,</strong> בדברי רב אסי, מדובר <strong>שהכיר בה</strong> בעלה כשנשא אותה וידע שהיא אילונית, וכיון שנשא אותה למרות זאת, היו נישואיה נישואין גמורים. והואיל שמצות ייבום לא חלה עליה משום שאינה מסוגלת ללדת — לכן גם צרתה פטורה.
 ו<strong>כאן</strong> במשנתנו מדובר <strong>שלא הכיר בה</strong> בשעת נישואין אלא נתברר לאחר מכן שהיא אילונית, ואפשר לומר שמתוך שאין אדם רוצה לשאת אשה אילונית, היו הקידושין איפוא קידושי טעות, ובטלים מעיקרם, לכן צרתה מותרת.
 ומעירים: <strong>דיקא נמי</strong> <small>[מדוייק גם כן]</small> לפרש כך מלשון המשנה, <strong>דקתני</strong> <small>[ששנה</small> בה<small>]</small> <strong>"שנמצאו</strong> אילונית<strong>", ולא קתני</strong> <small>[שנה]</small> <strong>"שהיו</strong> אילוניות<strong>",</strong> משמע שהדבר לא היה ידוע בשעת נישואין, אלא נודע לאחר מכן. ומסכמים: אכן, <strong>שמע מינה</strong> <small>[למד מכאן]</small> שכך צריך להבין את משנתנו. ומכל מקום אין כאן סתירה לדברי רב אסי. <strong>אמר רבא:</strong>
## דף יב:
 <strong>הלכתא</strong> <small>[הלכה</small> היא<small>]:</small> <strong>צרת אילונית מותרת, ואפילו הכיר בה</strong> בעלה הראשון לפני שנשאה שהיא אילונית וקידושיו היו קידושין גמורים, מכל מקום אין מצות ייבום באילונית, אבל על צרתה אין איסור. <strong>ואפילו צרת בתו אילונית</strong> שהכיר בה, ואין אנחנו חוששים כאן משום צרת ערוה.
 ושואלים: <strong>ואלא הא דקתני</strong> <small>[זו ששנה]</small> <strong>"שנמצאו</strong> אילונית<strong>",</strong> ומכאן דייקנו שיש הבדל בין הכיר בה ובין לא הכיר בה — <strong>תני</strong> <small>[שנה]</small> ותקן <strong>"שהיו"</strong> ולא "שנמצאו". <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אחת צרת ממאנת, ואחת צרת אילונית, ואחת צרת מחזיר גרושתו — כולן מותרות</strong> ובניגוד לשיטות אלה שאסרו אותן.
 <big>א</big> אגב הדיון במשנתנו במיאון, מביאים הלכה הנוגעת לענין זה מצד אחר. <strong>תני</strong> <small>[שנה]</small> <strong>רב ביבי קמיה</strong> <small>[לפני]</small> <strong>רב נחמן</strong> ברייתא זו: <strong>שלש נשים משמשות במוך</strong> (אריג רך) שהן מכניסות בצוואר הרחם, כדי שלא תתעברנה, ואף שבדרך כלל דבר זה אסור, התירו במקרים אלה, ואלו הן: <strong>קטנה, מעוברת, ומניקה.</strong> וטעמם של הדברים: <strong>קטנה — שמא תתעבר ושמא תמות</strong> בהריון או בלידה. <strong>מעוברת — שמא</strong> תגיע להריון שני ו<strong>תעשה עוברה סנדל,</strong> שעובר אחד יפריע לשני וימעך אותו. <strong>מניקה — שמא</strong> תתעבר ואז ייפסק אצלה החלב, ו<strong>תגמול</strong> את <strong>בנה</strong> מלינוק לפני זמנו, <strong>וימות.</strong>
 <strong>ואיזו היא קטנה — מבת אחת עשרה שנה ויום אחד עד שתים עשרה שנה ויום אחד,</strong> שיש לחשוש שמא תתעבר ותסתכן. <strong>פחות מכאן</strong> (מגיל זה) <strong>ויתר על כן — משמשת כדרכה והולכת</strong> (בלא מוך), שכן בפחות מגיל אחת עשרה ודאי לא תתעבר וביותר מגיל שתים עשרה אין בכך סיכון בריאותי, אלו <strong>דברי ר' מאיר. וחכמים אומרים: אחת זו ואחת זו משמשת כדרכה והולכת, ומן השמים ירחמו</strong> שלא יקרה אסון בדבר, <strong>משום שנאמר: "שמר פתאים ה'"</strong> (תהלים קטז, ב).
 ומדייקים בלשון, <strong>מדקאמר</strong> <small>[מ</small>מה <small>שאמר]</small> בברייתא <strong>שמא תתעבר ושמא תמות, מכלל</strong> הדברים אתה למד <strong>דאיכא</strong> <small>[שיש]</small> <strong>קטנה דמיעברא</strong> <small>[שמתעברת]</small> <strong>ולא מתה</strong> אף שדבר זה אינו ברור, ויש חשש סכנה. ו<strong>אם כן,</strong> כיון שיש אפשרות שקטנה תתעבר ותלד, <strong>מצינו חמותו ממאנת.</strong> שהרי אפשר שאשה תלד בת בקטנותה, ואביה יקדש את הבת הזאת לאחר בעודה תינוקת ובתוך כך תמאן האם בבעלה, וייתכן איפוא מצב של "חמות ממאנת",
 <strong>ותנן</strong> <small>[ו</small>הרי <small>שנינו</small> במשנתנו<small>]:</small> <strong>אי אתה יכול לומר בחמותו ואם חמותו ואם חמיו שנמצאו אילונית או שמיאנו,</strong> שכן ממאנת היא קטנה שאינה יכולה ללדת, ואם כן יש סתירה בין הברייתא למשנה! ומתרצים: <strong>אימא</strong> <small>[אמור</small> כך<small>]:</small> לא "שמא תתעבר ושמא תמות", שמלשון זו מובן לא ברור אם תמות כתוצאה מעיבורה, אלא: <strong>שמא תתעבר ותמות,</strong> שאמנם ספק אם תתעבר, אבל אם תתעבר ודאי תמות ואין איפוא במציאות קטנה יולדת.
 ש<strong>אמר רבה בר ליואי: גבול יש לה</strong> לילדה לענין הריון, <strong>קודם הזמן הזה</strong> לפני גיל אחת עשרה — <strong>אינה מתעברת כל עיקר, תוך הזמן הזה</strong> מגיל אחת עשרה עד שתים עשרה — <strong>היא מתה ועוברה מת, לאחר הזמן הזה</strong> משתים עשרה ומעלה — <strong>היא חיה ועוברה חי.</strong>
 ומקשים: <strong>איני</strong> <small>[האמנם כן הוא]?</small> <strong>והא תני</strong> <small>[והרי שנה]</small> <strong>רבה בר שמואל: אי אתה יכול לומר בחמותו ואם חמותו ואם חמיו שנמצאו אילונית או שמיאנו — שכבר ילדו.</strong> משמע שקטנה מסוגלת ללדת, שאם לא כן לא היה צריך לומר "שכבר ילדו", אלא לומר "שכבר גדלו"! <strong>אלא לעולם</strong> יש לחזור לגירסת הברייתא המקורית: <strong>שמא תתעבר ושמא תמות. ואלא קשיא הך</strong> <small>[קשה זו]</small> משנתנו, שלכאורה משמע מלשונה שאין דבר כזה אפשרי!
 <strong>אמר רב ספרא:</strong> צריך לומר, <strong>בנים הרי הם כסימנים.</strong> כלומר, אשה שכבר ילדה אי אפשר לדונה עוד כקטנה, שהרי הגדרת הבוגרת נקבעת בדרך כלל על פי "סימנים" (שערות במקום הערוה), אבל אם ילדה בנים — הרי הם הוכחה לבגרות כמו הסימנים. <strong>ואית דאמרי</strong> <small>[ויש שאומרים]:</small> <strong>בנים עדיפי</strong> <small>[עדיפים]</small> <strong>מסימנים</strong> של בגרות. ושואלים: <strong>למאי נפקא מינה</strong> <small>[מה יוצא מזה]</small> אם הם כמו סימנים או עדיפים מסימנים? ומשיבים: ההבדל הוא ש<strong>אפילו ל</strong>שיטת <strong>ר' יהודה</strong> ש<strong>אמר</strong> שלא רק קטנה ממש ממאנת, אלא גם משהביאה שתי שערות, יש עוד זמן מסויים <strong>עד</strong> הזמן שירבו כל כך השערות, <strong>שירבה</strong> השער <strong>השחור</strong> על העור הלבן, מכל מקום <strong>בבנים מודה,</strong> שהם עדיפים מסימנים, ואם ילדה הריהי נחשבת גדולה, ואיננה יכולה עוד למאן.
## דף יג.
 <strong>ורב זביד אמר,</strong> כך צריך לומר: <strong>אין בנים בלא סימנים.</strong> שאם יש לאשה בנים — ודאי היו לה כבר סימנים. ושואלים: אם כן, <strong>ונבדוק</strong> אם יש סימנים ולא נזדקק לחזקה זו! ומשיבים: <strong>חיישינן שמא נשרו</strong> הסימנים (השערות) הללו. ומעירים: <strong>הניחא למאן</strong> <small>[זה נוח ל</small>שיטת <small>מי]</small> ש<strong>אמר</strong> כי <strong>חוששין</strong> שמא נשרו הסימנים, שיש מקרים שאנחנו חוששים שמא כבר גדולה היא, אלא שהסימנים — השערות — נשרו.
 <strong>אלא למאן</strong> <small>[ל</small>שיטת <small>מי]</small> ש<strong>אמר</strong> כי <strong>אין חוששין</strong> ואם יש בה שערות ודאי יימצאו, ולא נשרו. <strong>מאי איכא למימר</strong> <small>[מה יש לומר]?</small> ומשיבים: <strong>אפילו למאן</strong> <small>[ל</small>שיטת <small>מי]</small> ש<strong>אמר</strong> שכרגיל <strong>אין חוששין</strong> שנשרו שערות אלה — <strong>משום צער</strong> ה<strong>לידה</strong> וכל הכרוך בכך <strong>חיישינן</strong> <small>[חוששים אנו]</small> שנשרו, ואי אפשר לבדוק את הדבר היטב.
 <big>א</big> וחוזרים לביאור משנתנו. שנינו במשנה: <strong>כיצד פוטרות צרותיהן</strong> וצרות צרותיהן. ושואלים: <strong>מנהני מילי</strong> <small>[מניין הדברים הללו]</small> שלא רק הצרה נפטרת אלא גם צרת צרה? <strong>אמר רב יהודה:</strong> ש<strong>אמר קרא</strong> <small>[הכתוב]:</small> <strong>"</strong>ואשה אל אחותה לא תקח <strong>לצרר"</strong> (ויקרא יח, יח), ולשון "לצרור" (ולא "לצור") מלמדת על כך ש<strong>התורה ריבתה צרות הרבה.</strong> כלומר, לא רק את צרתה של האסורה משום ערוה אלא גם צרה של צרה.
 <strong>רב אשי אמר: סברא היא</strong> זו, ואין צורך לכך בלימוד מן הכתוב, וכך יש לומר: <strong>צרה</strong> של ערוה <strong>מאי טעמא אסירא</strong> <small>[מה טעם אסורה]</small> — כיון ש<strong>במקום ערוה קיימא</strong> <small>[</small>היא <small>עומדת],</small> שכיון שהערוה פטרה אותה מן הייבום ואף אסרה אותה על היבם, הרי גם היא נעשית ערוה באיסור אשת אח, ולכן <strong>צרת צרה נמי</strong> <small>[גם כן]</small> <strong>במקום ערוה קיימא</strong> <small>[</small>היא <small>עומדת],</small> שאף היא כצרת ערוה, ונאסרת.
 <big>ב</big> שנינו במשנה: <strong>כיצד,</strong> באיזה אופן, תהיינה צרות ערוה מותרות — <strong>אם מתו הן</strong> הקרובות, או אם מיאנו או אם נתגרשו, מאותה שעה ואילך שוב אין הצרה נחשבת כצרת ערוה. ומעירים: דין זה נאמר בהכללה, <strong>ואפילו</strong> במקרה כאשר <strong>כנס</strong> האח שמת את הצרה בעוד קרובת אחיו נשואה לו, <strong>ולבסוף גירש</strong> את הקרובה, שבמשך זמן מסויים היו שתי הנשים בפועל צרות זו לזו — גם במקרה זה בטל איסור צרת ערוה, ומותרת הצרה להתייבם.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במשנה אחרת: <strong>שלשה אחים, שנים מהן נשואים שתי אחיות, ואחד נשוי נכרית</strong> (אשה זרה להן), <strong>גירש אחד מבעלי אחיות</strong> את <strong>אשתו, ומת הנשוי נכרית ו</strong>אחר כך <strong>כנסה המגרש</strong> את הנכרית על ידי ייבום, <strong>ו</strong>אחר כך <strong>מת</strong> גם הוא, ונופלת האשה שוב לייבום לפני האח הנותר, הנשוי לאחת האחיות, <strong>זו היא שאמרו: "שאם מתו או נתגרשו" — צרותיהן מותרות.</strong>
 ונדייק: <strong>טעמא</strong> <small>[הטעם,</small> דווקא<small>]</small> משום ש<strong>גירש</strong> אותו יבם קודם את האחות, <strong>ואחר כך כנס</strong> את הנכרית, ונמצא שנכרית זו מעולם לא היתה בפועל צרתה של האחות (אף ששתיהן היו, בזמנים שונים, נשואות לאותו אדם), <strong>אבל</strong> אם <strong>כנס</strong> היבם את הנכרית <strong>ואחר כך גירש</strong> את האחות, ונמצא שבזמן מסויים היו הנכרית והאחות צרות — <strong>לא</strong> תהא ראויה לייבום, משום שהיתה במשך זמן מסויים צרת ערוה. והרי מזה סתירה למה שמובן ממשנתנו!
 <strong>אמר ר' ירמיה: תברא</strong> <small>[שבורה],</small> יש שבר, חוסר התאמה, בין המשניות, ויש לומר ש<strong>מי ששנה</strong> משנה <strong>זו לא שנה</strong> משנה <strong>זו,</strong> שהמשנה שלנו והמשנה שציטטנו לגבי שלושה אחים אינן לפי אותה שיטה. וטעם ההבדל בשיטות הוא — כי <strong>האי תנא סבר</strong> <small>[תנא זה</small> של משנתנו <small>סבור]</small> כי <strong>מיתה מפלת,</strong> כלומר, הזמן הקובע לגבי קשר הייבום, הן לחיוב והן לפטור, הוא זמן מיתתו של האח בלא בנים. ובמקרה של משנתנו, כיון שבזמן מותו לא היתה אשתו צרתה של ערוה — ממילא לא חל עליה איסור אף שבזמן מסויים אכן היו הן צרות.
 <strong>והאי תנא סבר</strong> <small>[ותנא זה</small> של שלושה אחים <small>סבור]</small> כי <strong>נשואין הראשונים מפילים,</strong> כלומר, זמן הנישואים — הוא היוצר את זיקת הייבום, וכיון שהאשה השניה היתה בזמן מסויים צרת ערוה, הרי נוצר אז פטור מהייבום.
 <strong>רבא אמר: לעולם</strong> אפשר לומר כי שתי המשניות, שיטת <strong>חד תנא</strong> <small>[תנא אחד]</small> <strong>הוא,</strong> וסברה אחת היא. אלא שהתנא שבמשנה בסגנון של <strong>"זו ואין צריך לומר זו" קתני</strong> <small>[שנה</small> אותה<small>],</small> כלומר, משנתנו מדברת במקרה של כנס ואחר כך גירש, ובמשנה של שלושה אחים, שזה המקרה הפשוט יותר ("אין צריך לומר"), מדובר כאשר גירש ואחר כך כנס, שהיא בודאי מותרת, ואין כאן סתירה, אלא סגנונות שונים.
 <big>ג</big> שנינו במשנתנו: <strong>וכל</strong> יבמה שהיתה ערוה עליו והיא קטנה <strong>שיכולה למאן</strong> ולא מיאנה — צרתה חולצת ולא מתייבמת. ושואלים: <strong>ותמאן</strong> הקטנה <strong>השתא</strong> <small>[עכשיו]</small> לאחר מות הבעל ויופקע קשר הנישואין מעיקרו <strong>ותתייבם</strong> הצרה! וכיון שאין עושים כן <strong>לימא מסייעא ליה</strong> <small>[</small>האם <small>לומר</small> ש<small>מסייע לו</small> הדבר<small>]</small> <strong>לר' אושעיא.</strong>
 ש<strong>אמר ר' אושעיא: ממאנת</strong> יבמה קטנה <strong>למאמרו</strong> (קידושי כסף) של היבם, שאם קידשה היבם יכולה היא לומר שאיננה רוצה בו, ועל ידי זה מופקע הקשר שביניהם, <strong>ואינה ממאנת לזיקתו,</strong> שכל עוד לא עשה בה מאמר, אין היבמה הקטנה יכולה לבטל את הקשר ביניהם במיאון, לפי שהקשר ביניהם איננו כקשר נישואין, ומיאון לא הותקן אלא לבטל קשר נישואין בלבד, ולכן איננה יכולה לבטלו. ולפי שיטה זו מובן מדוע היבמה, שהיא ערוה וקטנה, אינה יכולה למאן כדי שיוכלו לייבם את צרתה.
 ודוחים: <strong>לא,</strong> אפשר לומר שיבמה יכולה למאן גם לזיקה, אלא <strong>צרת ערוה שאני</strong> <small>[שונה]</small> שאין מתירים אותה גם אם היתה יכולה הערוה למאן, ומדוע? <strong>דתני</strong> <small>[ששנה]</small> <strong>רמי בר יחזקאל</strong> ברייתא זו: אם <strong>מיאנה בבעל</strong> ועקרה על ידי כך את הנישואין — <strong>מותרת לאביו,</strong> שהרי הופקע קשר הנישואין מעיקרו, ואיננה נחשבת כלתו כלל. אבל אם <strong>מיאנה</strong> רק <strong>ביבם — אסורה לאביו.</strong>
 וטעמו של דבר, <strong>אלמא</strong> <small>[מכאן],</small> ש<strong>משעת נפילה נראית ככלתו.</strong> שמאותה שעה שבה נפלה לייבום נחשבת היא כקשורה בדרך זיקה לבן, ונראית בעיני הכל ככלתו של האב, ולכן אסרוה לאביו. <strong>הכא נמי</strong> <small>[כאן גם כן],</small> בצרת ערוה, יש לומר: <strong>משעת נפילה נראית כצרת בתו,</strong> וכיון שהדבר נראה כך בעיני הבריות שוב לא התירו אותה חכמים על ידי מיאון שלאחר מעשה.
 <big>ד משנה</big> <strong>שש עריות</strong> שלא נמנו במשנה הראשונה הן <strong>חמורות מאלו</strong> שמנינו כבר, <strong>מפני שנשואות לאחרים</strong> ולא לאחים, שהן בדרגת קירבה כזו שלעולם לא יתכן שתהיינה נשואות לאחד מן האחים מן האב. אלא שבעקבות חומרה זו באה גם הקלה, שכיון שאין דין ייבום חל עליהן כלל, משום כך <strong>צרותיהן מותרות.</strong> שאין צרת ערוה אסורה אלא במקום מצוה של ייבום, ושלא במקום מצוה לא חל כלל איסור צרת ערוה.
 ואלו הן: <strong>אמו,</strong> שאסורה לא רק עליו, אלא גם על כל אחד מבני אביו אף שאינם בניה, <strong>ואשת אביו, ואחות אביו</strong> שאסורה לכל הבנים מאותה סיבה, וכן <strong>אחותו מאביו</strong> שהיא אחות מאב גם לשאר אחיו מן האב, <strong>ואשת אחי אביו, ו</strong>כן <strong>אשת אחיו מאביו</strong> כשלאותו אח יש בנים, שאיסורן של כל אלה שווה לגבי כל האחים, ואין כאן דין ייבום, ולכן הצרה מותרת. עד כאן היתה במשנה (ובגמרא) ההנחה, שלא רק הערוה איננה יכולה להתייבם אלא גם צרתה פטורה מן הייבום.
 ולאמיתו של דבר יש בכך מחלוקת קדומה, ש<strong>בית שמאי מתירין הצרות לאחים.</strong> כיון שאינם דורשים כלל אותן דרשות שעל פיהן נאסרו הצרות. <strong>ובית הלל אוסרים,</strong> כפי ששנינו במשניות הקודמות, שהן לדעת בית הלל.
## דף יג:
 <strong>חלצו</strong> הצרות מן האחים — <strong>בית שמאי פוסלין מן הכהונה,</strong> כיון שלדעתם הצרות ראויות לייבום, ועל כן חליצתן היתה חליצה גמורה, וככל שאר החלוצות הרי הן פסולות לכהונה כגרושות. <strong>ובית הלל מכשירין,</strong> שלדעתם לא היתה כאן חליצה בעלת משמעות וכאילו לא נחלצו כלל. אם <strong>נתייבמו</strong> הצרות — <strong>בית שמאי מכשירין</strong> אותן לכהונה, שלדעתם הרי זה ייבום כדינו. <strong>ובית הלל פוסלין,</strong> משום ביאת איסור של צרת ערוה.
 ומעירים: <strong>אף על פי שאלו אוסרים ואלו מתירין, אלו פוסלין ואלו מכשירין — לא נמנעו בית שמאי מלישא נשים מבית הלל, ולא בית הלל מבית שמאי,</strong> אף על פי שלשיטת בית הלל, בני צרות ערוה שנתייבמו, ממזרים הם. ועוד: <strong>כל הטהרות והטמאות</strong> שנחלקו ביחס להם בית שמאי ובית הלל בהלכה, <strong>שהיו אלו מטהרין ואלו מטמאין — לא נמנעו</strong> מלהיות <strong>עושין טהרות אלו על גבי</strong> (על ידי, בעזרת) <strong>אלו,</strong> שהיו שואלים כלים אלו מאלו.
 <big>א גמרא</big> <strong>אמר ר' שמעון בן פזי: מאי טעמא</strong> <small>[מה הטעם]</small> של <strong>בית שמאי — דכתיב</strong> <small>[שנאמר]:</small> <strong>"לא תהיה אשת המת החוצה לאיש זר"</strong> (דברים כה, ה), וכיון שנאמר <strong>"חוצה",</strong> יש להבינה במשמעות: החיצונה, ולדייק: <strong>מכלל</strong> הדברים אתה למד <strong>דאיכא</strong> <small>[שיש]</small> גם אחת מנשי האח המת שהיא <strong>פנימית,</strong> כלומר, קרובת משפחה של היבם, שהיא מתוך משפחתו <strong>ואמר רחמנא</strong> <small>[ואמרה התורה]</small> <strong>"לא תהיה...</strong> לאיש זר<strong>".</strong> כלומר, שזו שהיא "חוצה" ליבם, שאינה מתוך משפחתו, חייבת בייבום.
 <strong>ו</strong>אילו <strong>בית הלל — מיבעי להו</strong> <small>[צריך להם]</small> כתוב זה <strong>לכ</strong> מו שאמר <strong>רב יהודה אמר רב.</strong> ש<strong>אמר רב יהודה אמר רב: מנין שאין קידושין תופסין ביבמה</strong> שלא חלצה, שאם קידש אותה אחר (שאינו היבם שלה), אין הקידושין תופסים כלל — <strong>שנאמר: "לא תהיה אשת המת החוצה לאיש זר",</strong> לומר: <strong>לא תהיה בה הויה לזר,</strong> שההויה, הקידושין, לא יחולו כלל כאשר מקדשה איש זר.
 <strong>ובית שמאי</strong> טוענים כנגד זה: <strong>מי כתיב</strong> <small>[האם נאמר]</small> <strong>"לחוץ",</strong> שמשמעו לאיש זר? <strong>"חוצה" כתיב</strong> <small>[נאמר],</small> והוא שם תואר שפירושו כמו חיצונה. <strong>ובית הלל</strong> סבורים: <strong>כיון דכתיב</strong> <small>[שנאמר]</small> <strong>"חוצה"</strong> הרי זה <strong>כמאן דכתיב</strong> <small>[כמו שנאמר]</small> <strong>"לחוץ" דמי</strong> <small>[</small>הוא <small>נחשב].</small>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נחמיה אומר</strong> כלל: <strong>כל תיבה</strong> (מלה) <strong>שצריכה</strong> להבנת משמעותה שתהיה האות <strong>למ"ד בתחלתה,</strong> לפעמים <strong>הטיל לה הכתוב</strong> במקום זה את האות <strong>ה"א בסופה,</strong> ומשמעותן שווה לגמרי. <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל: כגון</strong> המלה <strong>"אלים"</strong> (שמות טז, א) שנקט הכתוב מאוחר יותר בלשון <strong>"אילמה"</strong> (שם טו, כז), וכן <strong>"מחנים"</strong> (מלכים א' ב, ח) — <strong>"מחנימה"</strong> (שמואל ב' יז, כד), <strong>"מצרים"</strong> — <strong>"מצרימה"</strong> (בראשית יב, י), "דבלתיים" — <strong>"דבלתימה"</strong> (במדבר לג, מו), "ירושלים" — <strong>"ירושלימה"</strong> (יחזקאל ח, ג), "מדבר" — <strong>"מדברה"</strong> (יהושע יח, יב), שכל אלה מילים שה"א בסופן פירושן כאילו היתה למ"ד בתחילתן.
 ושואלים: <strong>ובית שמאי,</strong> הלכה זו של <strong>רב יהודה אמר רב</strong> שאין קידושי זר תופסים ביבמה לפני שחלצה, <strong>מנא להו</strong> <small>[מניין להם]?</small> ומשיבים: <strong>מ"לאיש זר" נפקא</strong> <small>[יוצא]</small> הדבר, שמשמעות הדברים לשיטה זו, שאין הוויה של נישואין חלה לגבי איש זר, ומן המלה "החוצה" למדים הם דבר אחר.
 ושואלים: אם כן, <strong>ובית הלל נמי תיפוק להו</strong> <small>[גם כן תצא להם]</small> הלכה זו <strong>מ"לאיש זר"?</strong> ומשיבים: <strong>אין הכי נמי</strong> <small>[כן</small> הוא <small>גם כן]</small> ואף הם למדים מכאן. אלא אם כן המלה <strong>"חוצה" למה לי,</strong> ולמה נאמרה — <strong>לרבות</strong> את <strong>הארוסה.</strong> שאף הארוסה שעדיין לא נישאה לאח שמת והיא עדיין מחוץ לביתו — גם היא חייבת בייבום.
 <strong>ואידך</strong> <small>[והאחר,</small> בית שמאי<small>]</small> — למדים הם הלכה זו מייתור האות, <strong>מ</strong>מה שנאמר במקום <strong>"חוצה" — "החוצה". ואידך</strong> <small>[והאחר,</small> בית הלל<small>] —</small> ההבדל בין <strong>"חוצה"</strong> ל<strong>"החוצה" לא משמע להו</strong> <small>[אינו משמיע,</small> מלמד, <small>להם],</small> אינם סבורים שאפשר ללמוד מצורה לשונית זו.
 <strong>רבא אמר: טעמייהו</strong> <small>[טעמם]</small> של <strong>בית שמאי</strong> אינו מן הכתוב, אלא על סמך הנחה הלכתית ידועה: ש<strong>אין איסור חל על איסור,</strong> שכיון שאשה זו נאסרה על היבם עוד בחיי אחיו מדין אשת אח, לא יחול עליה עוד איסור אחות אשה או כל איסור ערוה אחר, ומתוך שאין כאן איסור ערוה, אין לפטור את צרתה.
 ומקשים: <strong>תינח היכא</strong> <small>[נניח</small> שדבר זה נכון <small>במקום]</small> ש<strong>נשא</strong> קודם האח ה<strong>מת</strong> אחות אחת, <strong>ואחר כך נשא</strong> האח ה<strong>חי</strong> את אחותה, שאז אפשר לומר כי <strong>לא אתי</strong> <small>[בא]</small> <strong>איסור אחות אשה וחייל</strong> <small>[וחל]</small> על <strong>איסור אשת אח. אלא</strong> כאשר <strong>נשא</strong> האח ה<strong>חי</strong> אחות אחת <strong>ואחר כך נשא</strong> זה ש<strong>מת</strong> אחות אחרת, הלא איסור <strong>אחות אשה קדים</strong> <small>[קדם,</small> הקדים<small>]!</small> ואם כן יש בה רק איסור זה, ולא איסור אשת אח, ותפטור איפוא את צרתה?
 ומשיבים: <strong>כיון</strong> שכך, ש<strong>לא אתי</strong> <small>[בא]</small> <strong>איסור אשת אח וחייל</strong> <small>[וחל]</small> על <strong>איסור אחות אשה,</strong> יש לומר שלא חל עליה כלל דין אשת אחיו, ואינה נחשבת כלל כיבמתו, <strong>והויא לה</strong> <small>[והרי היא]</small> הצרה, לפי זה, <strong>צרת ערוה שלא במקום מצוה, ו</strong>צרה כזו <strong>שריא</strong> <small>[מותרת]</small> לגמרי.
 <big>ב</big> שנינו במשנה: <strong>חלצו — בית שמאי פוסלים</strong> אותן מלהנשא לכהן. ושואלים: <strong>פשיטא</strong> <small>[פשוט]</small> שהוא כך, שאם יש בצרות מצות ייבום, אם חלצו להן — דינן כשאר חלוצות!
 ומשיבים, כי זה בא <strong>לאפוקי</strong> <small>[להוציא]</small> מדברי <strong>ר' יוחנן בן נורי,</strong> ש<strong>אמר: בואו ונתקן להם לצרות</strong> של עריות <strong>שיהו חולצות ולא מתייבמות.</strong> שאם היו מתקנים תקנה קבועה כזו, היו צרות אלה נפסלות (מגזירת חכמים) אף לבית הלל כשאר חלוצות, ועל כן <strong>קא משמע לן</strong> <small>[השמיעה לנו</small> המשנה<small>]</small> ש<strong>בית הלל מכשירים</strong> לגמרי, שלא תיקנו לשיטתם חליצה בצרות ערוה, ולכן אין להחשיב כלל חליצה כזו.
 <big>ג</big> שנינו במשנה: אם <strong>נתייבמו</strong> — בית שמאי מכשירין ו<strong>בית הלל פוסלין.</strong> ושואלים: <strong>הא תו</strong> <small>[זו עוד]</small> <strong>למה לי,</strong> שהרי אף דבר זה נובע ממה שאמרנו קודם לכן לגבי חליצה! ומשיבים: <strong>איידי דתנא</strong> <small>[מתוך ששנה</small> במשנה<small>]</small> מחלוקת בהלכה ביחס ל<strong>חלצו, תנא נמי</strong> <small>[שנה גם כן]</small> ביחס ל<strong>נתייבמו</strong> אף שאינו נחוץ ואפשר היה להבינו מן הענין.
 <big>ד</big> מתוך שנגענו כאן במחלוקת בית שמאי ובית הלל, ואף הוספנו דברים כיצד היו נוהגים זה בזה, דנים בשאלת המחלוקת בכללה. <strong>תנן התם</strong> <small>[שנינו שם</small> במשנה<small>]</small> במסכת מגילה: <strong>מגילה נקראת באחד עשר,</strong> או <strong>בשנים עשר,</strong> או <strong>בשלשה עשר,</strong> או <strong>בארבעה עשר,</strong> או <strong>בחמשה עשר</strong> באדר בערים המוקפות חומה, <strong>לא פחות ולא יותר.</strong> בארבעה עשר ובחמישה עשר — הוא כפי שנאמר במפורש במגילת אסתר, ואת הימים הנוספים לקריאת המגילה תיקנו חכמים עבור אנשי הכפרים שאינם בקיאים בקריאת המגילה ובאים לעיר כדי לשומעה, וכיון שממילא באים הם לעיר בימי שני וחמישי כדי לעסוק בהספקת מים ומזון לבני הכרכים, לכך תיקנו שאם יצא אחד מן התאריכים הללו ביום שני או חמישי, שייצאו בקריאתה בו ביום, כדי שלא להטריחם לבוא לעיר פעם נוספת לצורך קריאת המגילה.
 <strong>אמר ליה</strong> <small>[לו]</small> <strong>ריש לקיש לר' יוחנן:</strong> מדוע לא <strong>איקרי</strong> <small>[אקרא]</small> <strong>כאן,</strong> כלומר, לא אדון בענין זה את הכתוב <strong>"לא תתגדדו"</strong> (דברים יד, א) שפירשוהו: <strong>לא תעשו אגודות אגודות,</strong> אלא על כל ישראל להיות כיחידה אחת, ולא להיעשות חבורות חבורות הנוהגות בדרכים שונות. לפני בירור השאלה העיקרית, שואלים: הרי <strong>האי</strong> <small>[</small>הכתוב <small>הזה]</small> <strong>"לא תתגדדו" מיבעי ליה לגופיה</strong> <small>[נצרך</small> הוא <small>לו לגופו</small> של מקרא<small>],</small> <strong>דאמר רחמנא</strong> <small>[שאמרה התורה]</small> כפשט הדברים במקרא: <strong>לא תעשו חבורה</strong> כאות אבילות <strong>על מת,</strong> שהוא איסור גדידה!
 ומשיבים: <strong>אם כן</strong> שלזה בלבד היתה הכוונה, <strong>לימא קרא</strong> <small>[שיאמר הכתוב]</small> בלשון <strong>"לא תגדדו", מאי</strong> <small>[מהו]</small> לשון <strong>"לא תתגדדו" — שמע מינה להכי</strong> <small>[למד מכאן</small> ש<small>לכך]</small> <strong>הוא דאתא</strong> <small>[שבא],</small> ללמוד מכאן גם איסור עשיית אגודות אגודות. ושואלים: אם כך אנו מפרשים, <strong>ואימא כוליה להכי</strong> <small>[ואמור</small> שפסוק זה <small>כולו לכך]</small> <strong>הוא דאתא</strong> <small>[שבא]</small> ולא לאסור בעשיית חבורה! ומשיבים: <strong>אם כן, לימא קרא</strong> <small>[שיאמר הכתוב]</small> <strong>"לא תגודו", מאי</strong> <small>[מהו]</small> לשון <strong>"לא תתגדדו" — שמע מינה תרתי</strong> <small>[למד מכאן שני</small> דברים<small>],</small> הן לעניינו כפשוטו, איסור עשיית חבורה על מת, והן לענין אגודות אגודות. 
 פירשנו בדרך אגב את הכתוב, אך עדיין עומדים אנו בשאלתו של ריש לקיש: מדוע אין אומרים שקריאת המגילה במקומות ובזמנים שונים יש בכך משום עשיית אגודות אגודות?! <strong>אמר ליה</strong> <small>[לו]</small> ר' יוחנן: וכי <strong>עד כאן לא שנית</strong> כי ב<strong>מקום שנהגו לעשות מלאכה בערבי פסחים עד חצות</strong> היום — <strong>עושין, מקום שנהגו שלא לעשות — אין עושין.</strong> משמע שיש מקום למנהגים שונים, ואין אומרים שיש בשינוי מנהג משום "לא תתגודדו".
 <strong>אמר ליה</strong> <small>[לו]:</small> <strong>אמינא לך אנא איסורא</strong> <small>[אומר אני לך</small> דבר שיש בו <small>איסור],</small> שאסור לבני הכפרים לקרוא ביום חמישה עשר ולברך, וזאת לפי מה ש<strong>אמר רב שמן בר אבא אמר ר' יוחנן,</strong> נאמר: <strong>"לקים את ימי הפרים</strong> האלה <strong>בזמניהם"</strong> (אסתר ט, לא), לומר: <strong>זמנים הרבה תיקנו להם חכמים,</strong> וקבעו זאת כחובה, שאסור לסטות ממנה, שעל בני ארבעה עשר לקרוא ביומם ואינם יכולים לקרוא בחמישה עשר, ולהיפך — <strong>ואת אמרת לי מנהגא</strong> <small>[ואתה אומר,</small> מוכיח <small>לי</small> מ<small>מנהג]</small> שאין בו איסור ממש, ובכן, איפוא, כיצד קובעים בדבר שיש בו משום איסור אגודות אגודות?!
 אמר לך ר' יוחנן: <strong>והתם לאו איסורא הויא</strong> <small>[ו</small>האם <small>שם</small> בענין איסור עשיית מלאכה בערבי פסחים <small>אין איסור]?</small> <strong>והתנן</strong> <small>[והרי שנינו</small> במשנה<small>]:</small> <strong>בלילה,</strong> כלומר, ליל ארבעה עשר בניסן, <strong>בית שמאי אוסרין</strong> לעשות בו מלאכה, <strong>ובית הלל מתירין.</strong> משמע שלשיטת בית שמאי זהו איסור גמור ובכל זאת יש העושים מלאכה ויש שאינם עושים, והרי יש בכך משום "לא תתגודדו"!
 <strong>אמר ליה</strong> <small>[לו]</small> ריש לקיש: שם אין ניכר שעושים אגודות שונות, כי <strong>התם</strong> <small>[שם],</small> <strong>הרואה</strong> שאדם איננו עושה מלאכה <strong>אומר:</strong> שזה שאינו עושה מלאכה בשעה זו, הרי זה משום שבדיוק <strong>מלאכה הוא דלית ליה</strong> <small>[שאין לו],</small> ולכן ביטול המלאכה אינו נראה כעשיית אגודות אגודות. הקשה לו ר' יוחנן: <strong>והא</strong> <small>[והרי]</small> <strong>בית שמאי מתירין הצרות לאחים ובית הלל אוסרים,</strong> שיש כאן ענין של איסור גמור, ובכל זאת רואים שנהגו בשני מנהגים שונים, מנהג בית שמאי ומנהג בית הלל ומדוע לא חששו ל"לא תתגודדו"?
## דף יד.
 <strong>מי סברת</strong> <small>[האם סבור אתה]</small> ש<strong>עשו בית שמאי כדבריהם</strong> עצמם בפועל? <strong>לא עשו בית שמאי כדבריהם,</strong> ולא נחלקו אלא בסברה. <strong>ור' יוחנן אמר: עשו ועשו.</strong> ומעירים: <strong>ו</strong>דבר זה שנוי <strong>בפלוגתא</strong> <small>[במחלוקת]</small> של <strong>רב ושמואל</strong> גם כן. ש<strong>רב אומר: לא עשו בית שמאי כדבריהם, ושמואל אמר: עשו ועשו.</strong>
 ומבררים: <strong>אימת</strong> <small>[מתי]</small> מדובר כאן? <strong>אילימא</strong> <small>[אם תאמר]</small> <strong>קודם</strong> שיצאה <strong>בת קול</strong> ואמרה כי הלכה כבית הלל — <strong>מאי טעמא דמאן דאמר</strong> <small>[מה הטעם של מי שאומר]</small> ש<strong>לא עשו,</strong> ומדוע לא יעשו בית שמאי כדבריהם? <strong>ואלא לאחר</strong> שיצאה <strong>בת קול</strong> — <strong>מאי טעמא דמאן דאמר</strong> <small>[מה הטעם</small> אם כן <small>של מי שאומר]</small> ש<strong>עשו?</strong> הלא נפסקה הלכה על ידי בת קול!
 ומשיבים: בשני המקרים אין קושי, שכן <strong>אי בעית אימא</strong> <small>[אם תרצה אמור]</small> שהיה זה <strong>קודם בת קול, ואי בעית אימא</strong> <small>[ואם תרצה אמור]</small> שהיה זה <strong>לאחר בת קול.</strong> ומפרשים: <strong>אי בעית אימא</strong> <small>[אם תרצה אמור]</small> שהיה זה <strong>קודם בת קול, וכגון</strong> שהמצב היה כך: ש<strong>בית הלל</strong> היו <strong>רובא</strong> <small>[הרוב]</small> במספר החכמים, ועל כן, <strong>למאן דאמר</strong> <small>[ל</small>דעת <small>מי שאומר]</small> ש<strong>לא עשו — דהא</strong> <small>[שהרי]</small> <strong>בית הלל</strong> הם <strong>רובא</strong> <small>[הרוב]</small> ויש איפוא לנהוג כדעת הרוב, וכך אכן נהגו.
 <strong>ומאן דאמר</strong> <small>[ו</small>לדעת <small>מי שאומר]</small> ש<strong>עשו —</strong> סברו בית שמאי: <strong>כי אזלינן בתר רובא</strong> <small>[כאשר הולכים אנו אחר הרוב]</small> — הרי זה רק <strong>היכא דכי הדדי נינהו</strong> <small>[במקום ש</small>החולקים שווים <small>זה לזה</small> בחכמתם<small>],</small> אבל <strong>הכא</strong> <small>[כאן],</small> <strong>בית שמאי מחדדי טפי</strong> <small>[מחודדים יותר]</small> בחכמתם מבית הלל ולכן נהגו כדבריהם, אף שהיו מיעוט.
 <strong>ואי בעית אימא</strong> <small>[ואם תרצה אמור]</small> שהיה הדבר <strong>לאחר</strong> שיצאה <strong>בת קול, מאן דאמר</strong> <small>[מי שאומר]</small> ש<strong>לא עשו</strong> בית שמאי כדבריהם — <strong>דהא נפקא</strong> <small>[שהרי יצאה]</small> <strong>בת קול, ומאן דאמר</strong> <small>[ומי שאומר]</small> ש<strong>עשו</strong> — שיטת <strong>ר' יהושע היא,</strong> ש<strong>אמר</strong> במקום אחר: <strong>אין משגיחין בבת קול</strong> לפסוק הלכה על פיה.
 וחוזרת השאלה: <strong>ומאן דאמר</strong> <small>[ו</small>לדעת <small>מי שאומר]</small> ש<strong>עשו,</strong> הרי <strong>קרינן</strong> <small>[אנו</small> יכולים <small>לקרוא]</small> ולדון ש<strong>כאן</strong> יש איסור <strong>"לא תתגדדו",</strong> במובן — <strong>לא תעשו אגודות אגודות! אמר אביי: כי אמרינן</strong> <small>[כאשר אנו אומרים]</small> איסור <strong>"לא תתגדדו" —</strong> הרי זה <strong>כגון שתי בתי דינין</strong> הנמצאים <strong>בעיר אחת, הללו מורים כדברי בית שמאי, והללו מורים כדברי בית הלל, אבל שתי בתי דינים בשתי עיירות — לית לן</strong> <small>[אין לנו]</small> <strong>בה</strong> איסור.
 <strong>אמר ליה</strong> <small>[לו]</small> <strong>רבא: והא</strong> <small>[והרי]</small> <strong>בית שמאי ובית הלל כשתי בתי דינים בעיר אחת דמי</strong> <small>[</small>הם <small>נחשבים],</small> שהרי מחלוקתם לא היתה במקום מסויים, ובית שמאי ובית הלל היו בכל מקום! <strong>אלא אמר רבא: כי אמרינן</strong> <small>[כאשר אומרים אנו]</small> איסור <strong>"לא תתגדדו" —</strong> הרי זה <strong>כגון בית דין בעיר אחת,</strong> ש<strong>פלג</strong> (חלק) ממנו <strong>מורין כדברי בית שמאי, ופלג מורין כדברי בית הלל. אבל שתי בתי דינין</strong> נפרדים <strong>בעיר אחת — לית לן בה</strong> <small>[אין לנו]</small> איסור.
 ומנסים להביא ראיות לענין זה שאמרנו, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>במקומו של ר' אליעזר היו כורתים עצים לעשות</strong> מהם <strong>פחמים בשבת,</strong> כדי <strong>לעשות</strong> ולתקן באמצעותם <strong>ברזל</strong> שישמש כסכין של מילה למול בו ביום. שלדעת ר' אליעזר לא רק מצות המילה עצמה דוחה שבת, אלא גם הכנתם ועשייתם של כל המכשירים הצריכים לה, אף הם דוחים את השבת. ועוד: <strong>במקומו של ר' יוסי הגלילי היו אוכלים בשר עוף בחלב,</strong> שלדעתו אין איסור אלא בבשר בהמה בחלב, ולא בעוף.
 ונדקדק: <strong>במקומו של ר' אליעזר — אין</strong> <small>[כן],</small> אולם <strong>במקומו של ר' עקיבא</strong> למשל — <strong>לא. דתניא</strong> <small>[ש</small>כן <small>שנינו</small> בברייתא<small>],</small> <strong>כלל אמר ר' עקיבא: כל מלאכה שאפשר</strong> היה <strong>לעשותה מערב שבת — אין דוחה את השבת</strong>, גם אם יש בה מצוה. ואין השבת נדחית מפני מצוה שזמנה בשבת אלא כאשר אי אפשר להכינה קודם לכן (כגון המילה עצמה, שאי אפשר להקדימה).
 ושואלים: <strong>והאי מאי תיובתא</strong> <small>[וזו מה קושיה</small> היא<small>]</small> הלא כבר אמרנו כי אם שינוי המנהגים הוא ב<strong>מקומות מקומות</strong> הרי זה <strong>שאני</strong> <small>[שונה]</small> ואין בכך משום "לא תתגודדו", ובפירוש נאמר כאן שנעשה הדבר במקומו של ר' אליעזר ואין בכך איפוא משום אגודות אגודות! ותוהים: ובאמת, <strong>ודקארי לה מאי קארי לה</strong> <small>[ו</small>מי <small>שהקשה אותה מה הקשה אותה],</small> מה הוקשה לו? שהרי נאמר במפורש שהדבר נעשה במקומו של ר' אליעזר?!
 ומשיבים: <strong>סלקא דעתך אמינא</strong> <small>[יעלה על דעתך לומר]</small> כי <strong>משום חומרא</strong> <small>[החומרה]</small> שב<strong>שבת — כמקום אחד דמי</strong> <small>[נחשב],</small> שההיתר של שוני מנהגים במקומות שונים הוא באיסורים אחרים, אבל איסור שבת החמור אין ראוי לנהוג בו מנהגים שונים אף במקומות נבדלים כדי שלא יבואו לזלזל בו, על כן <strong>קא משמע לן</strong> <small>[השמיע לנו]</small> שגם בזה אפשר לנהוג בדרכים שונות במקומות שונים.
 ומנסים להביא ראיה אחרת מענין שבת, <strong>תא שמע</strong> <small>[בא</small> ו<small>שמע],</small> ש<strong>ר' אבהו, כי איקלע לאתריה</strong> <small>[כאשר</small> היה <small>מזדמן למקומו]</small> של <strong>ר' יהושע בן לוי הוה</strong> <small>[היה]</small> ר' אבהו <strong>מטלטל</strong> בשבת <strong>שרגא</strong> <small>[מנורה]</small> לאחר שכבתה האש שהיתה דולקת בה באותה שבת, שר' יהושע בן לוי פסק כדעת האומר שמותר לטלטל מוקצה כזה. <strong>וכי איקלע לאתריה</strong> <small>[וכאשר</small> היה <small>מזדמן למקומו]</small> של <strong>ר' יוחנן</strong> שאסר טלטול מוקצה כזה בשבת, <strong>לא הוה</strong> <small>[היה]</small> <strong>מטלטל שרגא</strong> <small>[מנורה].</small>
 ושוב תוהים: <strong>והאי מאי קושיא</strong> <small>[ו</small>אף <small>זו מה קושיה</small> היא<small>]</small> <strong>ו</strong>כי <strong>לא אמרינן</strong> <small>[אומרים אנו]</small> כי נוהג שונה ב<strong>מקומות</strong> שונים <strong>שאני</strong> <small>[שונה]?</small> ושינוי המנהגים כאן היה הלא בשני מקומות נבדלים! ומסבירים: <strong>אנן, הכי קאמרינן</strong> <small>[אנחנו, כך אומרים אנו],</small> זו היתה השאלה: <strong>ר' אבהו</strong> עצמו, <strong>היכי עביד הכא הכי והיכי עביד הכא הכי</strong> <small>[איך עשה כאן כך ואיך עשה כאן כך]?</small>
 ומשיבים: לאמיתו של דבר <strong>ר' אבהו כר' יהושע בן לוי סבירא ליה</strong> <small>[סבור הוא]</small> ולשיטתו מותר טלטול מוקצה זה. <strong>וכי מקלע לאתריה</strong> <small>[וכאשר</small> היה <small>מזדמן למקומו]</small> של <strong>ר' יוחנן לא הוה</strong> <small>[היה]</small> <strong>מטלטל משום כבודו</strong> של <strong>ר' יוחנן,</strong> שלא רצה להראות שאינו סבור כדברי החכם הגדול הזה, כשהוא מצוי במקומו. ושואלים: <strong>והאיכא שמעא</strong> <small>[והרי יש השמש]</small> שהיה מלווה את ר' אבהו והיה רואה אותו נוהג לטלטל מוקצה כזה ולא חשש שהשמש יטלטל גם במקומו של ר' יוחנן! ומשיבים: <strong>דמודע ליה לשמעא</strong> <small>[שהיה מודיע לו לשמש]</small> ומסביר לו מדוע הוא משנה מנהגיו.
 ומנסים להציע פתרון אחר לשאלה, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>אף על פי שאלו אוסרים ואלו מתירים — לא נמנעו בית שמאי מלישא נשים מבית הלל, ולא בית הלל מבית שמאי.</strong> ומעתה, <strong>אי אמרת בשלמא</strong> <small>[נניח אם אתה אומר]</small> כי <strong>לא עשו</strong> בית שמאי כדבריהם, <strong>משום הכי</strong> <small>[כך]</small> <strong>לא נמנעו. אלא אי אמרת</strong> <small>[אם אומר אתה]</small> ש<strong>עשו</strong> כדבריהם, <strong>אמאי</strong> <small>[מדוע]</small> אם כן <strong>לא נמנעו</strong> מלשאת נשים אלה מאלה?
 <strong>בשלמא</strong> <small>[נניח]</small> ש<strong>בית שמאי מבית הלל לא נמנעו,</strong> שכן אף שלדעת בית שמאי הצרה היתה צריכה להתייבם או לחלוץ, אולם נישאה לאחר בלא חליצה, הרי גם כשנולדו ילדים מנישואין כאלה ש<strong>בני חייבי לאוין</strong> בלבד <strong>נינהו</strong> <small>[הם]</small> (לאו של "לא תהיה אשת המת החוצה") ואין בכך איסור כרת, ואין הילדים ממזרים.
 <strong>אלא בית הלל מבית שמאי אמאי</strong> <small>[מדוע]</small> <strong>לא נמנעו</strong> מלשאת? הלא לדעתם בני הצרות הללו שהתייבמו <strong>בני חייבי כריתות</strong> (שלא בטל מהן איסור אשת אח) וילדים כאלה <strong>ממזרים נינהו</strong> <small>[הם],</small> וכיצד יכלו לשאת נשים משם?
 <strong>וכי תימא</strong> <small>[ואם תאמר]</small> כי <strong>קסברי</strong> <small>[סבורים]</small> <strong>בית הלל</strong> ש<strong>אין ממזר מחייבי כריתות</strong> (אלא מחייבי מיתת בית דין בלבד) — <strong>והאמר</strong> <small>[והרי אמר]</small> <strong>ר' אלעזר: אף על פי שנחלקו בית שמאי ובית הלל בצרות, מודים שאין ממזר אלא ממי שאיסורו איסור ערוה וענוש כרת,</strong> הרי שבני צרות שהם חייבי כרת, ממזרים הם לבית הלל! <strong>אלא לאו שמע מינה</strong> <small>[האם לא תלמד ממנה]</small> <strong>שלא עשו</strong> בית שמאי כדבריהם!
 ודוחים: <strong>לא, לעולם</strong> תאמר ש<strong>עשו,</strong> אלא <strong>דמודעי להו ופרשי</strong> <small>[שהיו מודיעים להם</small> לבית הלל <small>והיו פורשים]</small>, שכאשר היו באים הנוהגים כבית הלל לשאת נשים מן הנוהגים כבית שמאי, היו מודיעים להם שילדים מסויימים הם בני צרות, ומכיון שלפי שיטת בית הלל ילדים אלה הם ממזרים ואסור לשאת אותם, לכך פרשו ולא נשאום.
 <strong>ו</strong>מעירים: <strong>הכי נמי מסתברא</strong> <small>[כך גם כן מסתבר]</small> לומר שהיו מודיעים, <strong>דקתני סיפא</strong> <small>[ש</small>כן <small>שנה</small> ב<small>סופה</small> של משנתנו<small>]:</small> <strong>כל הטהרות וכל הטמאות, שהיו אלו מטהרין ואלו מטמאין — לא נמנעו</strong> מלהיות <strong>עושים טהרות אלו על גבי</strong> (על ידי, בעזרת) <strong>אלו,</strong>
## דף יד:
 <strong>אי אמרת בשלמא דמודעי להו</strong> <small>[נניח אם אומר אתה ש</small>היו <small>מודיעים להם] —</small> <strong>משום הכי</strong> <small>[כך]</small> <strong>לא נמנעו, אלא אי אמרת</strong> <small>[אם אומר אתה]</small> ש<strong>לא מודעי להו</strong> <small>[</small>היו <small>מודיעים להם],</small> <strong>בשלמא</strong> <small>[נניח]</small> ש<strong>בית שמאי מבית הלל לא נמנעו</strong> — משום שכל הנחשבות כ<strong>טמאות</strong> לשיטת <strong>בית הלל — ל</strong>שיטת <strong>בית שמאי טהרות נינהו</strong> <small>[הן],</small> ומשום כך לא היו צריכים להקפיד בכך.
 <strong>אלא בית הלל מבית שמאי למה לא נמנעו?</strong> הלא <strong>טהרות</strong> לשיטת <strong>בית שמאי — ל</strong>שיטת <strong>בית הלל טמאות נינהו</strong> <small>[הן]!</small> <strong>אלא לאו</strong> <small>[האם לא]</small> מדובר <strong>דמודעי להו</strong> <small>[ש</small>היו בית שמאי <small>מודיעים להם]</small> שדברים אלה הם טהורים רק לדעתם, והיו בית הלל פורשים מהם. ומסכמים: אכן <strong>שמע מינה</strong> <small>[למד מכאן]</small> שכן הוא.
 ושואלים על הוכחה זו: <strong>ומאי אולמיה דהך מהך</strong> <small>[ומה תוקפו של זה מזה]?</small> כלומר, מדוע ההוכחה מענין טומאות וטהרות טובה יותר מאשר ההוכחה מענין נישואין? שהרי ענין ההודעה לא נאמר בטומאות במפורש, והוצאנו אותו רק מסברה, ובאותה סברה אפשר היה להשתמש גם לענין נישואין! ומשיבים: <strong>מהו דתימא</strong> <small>[שתאמר]</small> <strong>צרה</strong> שנישאת <strong>— קלא אית</strong> <small>[קול</small> פירסום <small>יש]</small> <strong>לה,</strong> שכיון שדבר זה אינו רגיל, הריהו מתפרסם ברבים, ולכן לכאורה אין צורך להודיע עליו, על כן <strong>קא משמע לן</strong> <small>[השמיע לנו]</small> שבכל זאת היו מודיעים להם. 
 כיון שהזכרנו את דברי ר' אלעזר דנים לגופם של דברים. <strong>גופא, אמר ר' אלעזר: אף על פי שנחלקו בית שמאי ובית הלל בצרות, מודים שאין ממזר אלא ממי שאיסורו איסור ערוה וענוש כרת.</strong> ותוהים: <strong>מאן</strong> <small>[מי]</small> הם ה<strong>מודים? אילימא</strong> <small>[אם תאמר]</small> ש<strong>בית שמאי</strong> הם שמודים <strong>לבית הלל</strong> — <strong>פשיטא</strong> <small>[פשוט,</small> מובן הדבר מאליו<small>]!</small> שהרי אם עשו כדברי עצמם הרי אלה צרות שנישאו לאחר בלא חליצה — <strong>בני חייבי לאוין</strong> בלבד הם, ואם כן <strong>כשרים נינהו</strong> <small>[הם]</small> שהרי בני חייבי לאווים אינם נחשבים כממזרים!
 <strong>אלא</strong> תאמר שמודים <strong>בית הלל לבית שמאי</strong> — הלא <strong>היא גופא</strong> <small>[עצמה],</small> צרת ערוה הנישאת לאחד מן האחים, לדעת בית הלל <strong>חייבי כריתות היא,</strong> והוולד ממזר!
 ומשיבים: <strong>לעולם</strong> תאמר ש<strong>בית שמאי</strong> הודו <strong>לבית הלל</strong> בזה, ואין החידוש בדברים לענין מחלוקת זו, אלא <strong>ולאפוקי</strong> <small>[ולהוציא,</small> למעט<small>]</small> <strong>מ</strong>שיטת <strong>ר' עקיבא,</strong> ש<strong>אמר: יש ממזר</strong> גם <strong>מחייבי לאוין,</strong> ולהוציא מדבריו <strong>קא משמע לן</strong> <small>[השמיע לנו]</small> <strong>דאין ממזר מחייבי לאוין</strong> שבזה הכל מודים שממזר הוא מחייבי כריתות בלבד.
 ושוב מנסים להביא הוכחה לשאלה שעסקנו בה בראשונה, אם עשו בית שמאי כדבריהם, ומציעים: <strong>תא שמע</strong> <small>[בוא</small> ו<small>שמע],</small> ראיה ממה ששנינו: <strong>אף על פי שנחלקו בית שמאי ובית הלל בצרות, ו</strong>נחלקו <strong>באחיות</strong> — שאם נפלו שתי אחיות כאחת לייבום (שהיו נשואות לשני אחים) לפני שני אחים — לדעת בית הלל אסורות שתיהן להתייבם, ואם עברו ונשאו אותן — יגרשו, ובית שמאי מתירים.
 וכן נחלקו <strong>בגט ישן</strong> — גט שנכתב ולא ניתן, ואחרי זמן כתיבתו חיו יחד הבעל והאשה, שלדעת בית שמאי עדיין אפשר להשתמש בו לשם גירושין לאחר זמן. <strong>ו</strong>כן <strong>בספק אשת איש,</strong> אם קטנה נשואה (ולא רק ארוסה) יכולה למאן, <strong>ו</strong>כן <strong>במגרש את אשתו ולנה עמו</strong> לאחר מכן <strong>בפונדק,</strong> האם חושבים את לינתם יחד בפונדק כהוכחה שנישאו מחדש, או לא,
 וכן בשאלה של קדושין <strong>בכסף ובשוה כסף, בפרוטה ובשוה פרוטה,</strong> שלדעת בית שמאי אין קידושי כסף תופסים אלא בדינר ובשוה דינר, ולדעת בית הלל אף בפרוטה ובשוה פרוטה.
 ולמרות שכתוצאה ממחלוקות אלה יש הבדל גדול לגבי מעמדן ההלכתי של נשים שונות, אם נשואות הן או אינן נשואות, ואם בניהן כשרים, <strong>לא נמנעו בית שמאי מלישא נשים מבית הלל, ולא בית הלל מבית שמאי. ללמדך ש</strong>יחסי <strong>חיבה וריעות</strong> היו <strong>נוהגים זה בזה, לקיים מה שנאמר: "</strong>ו<strong>האמת והשלום אהבו"</strong> (זכריה ח, יט). <strong>ר' שמעון אומר: נמנעו הן מן הודאי, ולא נמנעו מן הספק,</strong> שלא היו חוששים לאשה מבית שמאי שיש בה אחד מן הספקות הללו.
 ולענייננו, <strong>אי אמרת בשלמא</strong> <small>[נניח אם אתה אומר]</small> ש<strong>עשו</strong> בית שמאי כדבריהם — <strong>משום הכי</strong> <small>[כך]</small> <strong>נמנעו. אלא אי אמרת</strong> <small>[אם אומר אתה]</small> ש<strong>לא עשו, אמאי</strong> <small>[מדוע]</small> <strong>נמנעו?</strong> ודוחים: <strong>ותסברא</strong> <small>[ו</small>כי יכול אתה <small>לסבור</small> כך<small>]</small> שמדובר במקרה שעשו כדבריהם? <strong>נהי נמי</strong> <small>[אם אמנם גם כן]</small> נאמר ש<strong>עשו</strong> בית שמאי כדבריהם, <strong>בשלמא</strong> <small>[נניח]</small> <strong>בית הלל נמנעו מבית שמאי</strong> משום ש<strong>חייבי כריתות נינהו</strong> <small>[הם]</small> בני הצרות שהתייבמו <strong>וממזרים הם ל</strong>שיטת <strong>בית הלל.</strong>
 <strong>אלא בית שמאי אמאי</strong> <small>[מדוע]</small> <strong>נמנעו</strong> מלשאת בני צרות שנישאו לשוק כדעת <strong>בית הלל?</strong> הלא <strong>בני חייבי לאוין נינהו</strong> <small>[הם]</small> <strong>וכשרים נינהו</strong> <small>[הם]!</small> ומשיבים: <strong>כ</strong>פי ש<strong>אמר רב נחמן בר יצחק,</strong> בענין אחר: <strong>לא נצרכה</strong> הלכה זו, <strong>אלא לצרה עצמה</strong> ולא לבניה, <strong>הכא נמי</strong> <small>[כאן גם כן]</small> <strong>לא נצרכה אלא לצרה עצמה,</strong> שלא שנו את ההלכה שנמנעו ביחס לבני הצרות, אלא ביחס לצרות עצמן איך היו נוהגים.
 ושואלים עוד: <strong>ומאי שנא</strong> <small>[ומה שונה]</small> שהיו פורשים <strong>מן הודאי</strong> כגון איסור צרות שהן ודאי אסורות לבית הלל — <strong>דאיסורא</strong> <small>[שאיסור]</small> <strong>הוא</strong> לדעתם, הלא גם באותם דינים שנחלקו בהם שהם בגלל <strong>ספק,</strong> כגון: המגרש אשתו ולנה עמו בפונדק, <strong>נמי איסורא</strong> <small>[גם כן איסור]</small> <strong>הוא</strong> שגם אם טעמם של בית הלל הוא מפני הספק, מכל מקום לדעתם יש בכך משום איסור!
 ומשיבים: <strong>לא תימא</strong> <small>[אל תאמר,</small> אל תפרש<small>]</small> שלא היו נמנעים <strong>מן ה</strong>נשים שיש לגביהן <strong>ספק</strong> איסור (כגון נתגרש ולנה עמו בפונדקי שזהו רק ספק אם בא עליה), במובן שמקור ההלכה הוא מטעם של ספק, <strong>אלא אימא</strong> <small>[אמור]</small> ופרש במובן של <strong>מן הסתם.</strong> כלומר, שלא היו נמנעים מאשה סתם של בית הלל, שבמקרה שלא ידעו בבירור שהיה ספק קידושין בבני משפחה זו היו נושאים מהם נשים, אבל לא בספק גמור, ומדוע — <strong>דמודעי להו</strong> <small>[ש</small>היו <small>מודיעים להם]</small> שדבר זה אסור לשיטתם <strong>ופרשי</strong> <small>[ו</small>היו <small>פורשים],</small> ואם לא הודיעו להם — סימן שאין כאן ספק.
 ושואלים: אם כן, <strong>ומאי קא משמע לן</strong> <small>[ומה השמיע לנו]</small> בזה — ש<strong>אהבה וריעות</strong> היו <strong>נוהגים</strong> בית שמאי ובית הלל <strong>זה בזה</strong> ולכן סמכו על בני מחלוקתם שלא יבואו להכשילם בדבר שבעיניהם הוא אסור — הלא <strong>היינו רישא</strong> <small>[הרי זה</small> מה שכבר נאמר ב<small>התחלה]</small> ומה חידש אם כן ר' שמעון? ומשיבים: <strong>הא קא משמע לן</strong> <small>[זה השמיע לנו]</small> שברייתא זו <strong>כולה</strong> כדעת <strong>ר' שמעון היא</strong> ואין כאן מחלוקת בין שני חכמים, אלא ביאור לדברים שנאמרו קודם.
 ומציעים הצעה אחרת לפתור את השאלה: <strong>תא שמע</strong> <small>[בוא</small> ו<small>שמע]</small> ממה ש<strong>אמר ר' יוחנן בן נורי: היאך הלכה זו</strong> בענין צרות <strong>רווחת בישראל,</strong> כיצד ננהג בה? אם <strong>נעשה כדברי בית שמאי</strong> ונתיר הצרות לייבום — הלא <strong>הולד ממזר לדברי בית הלל,</strong> ואם <strong>נעשה כדברי בית הלל</strong> ונפטור את הצרות לגמרי — הרי <strong>הולד</strong> על כל פנים <strong>פגום לדברי בית שמאי,</strong> שהוא בן של אשה שיש בה איסור לאו ואף שאיננו ממזר — פגום הוא. אלא <strong>בואו ונתקן להן</strong> תקנה כללית <strong>לצרות,</strong>
## דף טו.
 <strong>שיהו חולצות ולא מתייבמות</strong> ויינשאו לאחרים. ועל ידי כך תיפתר השאלה לכל הדעות. <strong>לא הספיקו לגמור את הדבר</strong> כהצעתו של ר' יוחנן בן נורי <strong>עד שנטרפה השעה,</strong> שפרצה מלחמה, ולא יכלו להימנות ולקבוע הלכה.
 לאחר זמן, כאשר שבו לדון באותו נושא <strong>אמר להם רבן שמעון בן גמליאל: מה נעשה להם לצרות הראשונות מעתה?</strong> שהרי בינתיים כבר היו צרות שהתייבמו ואם נקבע עתה כתקנה זו שאין מתייבמות, יוכרזו איפוא בניהן של אלה כממזרים — ולכן מוטב שלא נקבענה.
 ולענייננו, <strong>אי אמרת בשלמא</strong> <small>[נניח אם אומר אתה]</small> ש<strong>עשו</strong> בית שמאי כדבריהם — <strong>היינו דקאמר</strong> <small>[זהו שאמר]</small> רבן שמעון בן גמליאל <strong>מה נעשה,</strong> שהרי כבר נעשה מעשה וצרות אלה נישאו ליבמים ואין אנחנו יכולים לתקן את בני הצרות שנתייבמו בעבר. <strong>אלא אי אמרת</strong> <small>[אם אומר אתה]</small> ש<strong>לא עשו, מאי</strong> <small>[מה]</small> אם כן פירוש דבריו שאמר <strong>מה נעשה?</strong> הרי למעשה לא התירו בית שמאי אף פעם לייבם את הצרות!
 <strong>אמר רב נחמן בר יצחק: לא נצרכה</strong> תקנה לבני הצרות, משום שלא עשו בית שמאי כדבריהם, <strong>אלא לצרה עצמה,</strong> כלומר, כיצד נוכל לתקן להבא את הצרות עצמן שנישאו לאחרים, שלדעת בית שמאי היה פסול בנישואיהן. וכך צריך לפרש: <strong>"ומה נעשה" — הכי קאמר</strong> <small>[כך אמר],</small> כך התכוון לומר: <strong>הנך</strong> <small>[אותן]</small> <strong>צרות</strong> שלפי <strong>בית הלל</strong> פטורות לגמרי, <strong>ל</strong>שיטת <strong>בית שמאי היכי נעביד להו</strong> <small>[איך נעשה להן],</small> כיון שאותן צרות נהגו כבר כבית הלל ונישאו לאחרים בלא חליצה?
 אם תאמר <strong>ליחלצו</strong> <small>[שיחלצו] —</small> <strong>מימאסי אגברייהו</strong> <small>[ימאסו על בעליהן],</small> שייראה לבעל שאשתו שהוא חי איתה זה מכבר צריכה עכשיו היתר לנישואין. <strong>וכי תימא לימאסן</strong> <small>[ואם תאמר שימאסו]</small> ולא איכפת לנו — הלא נאמר על התורה: <strong>"דרכיה דרכי נעם וכל נתיבתיה שלום"</strong> (משלי ג, יז).
 ועוד מציעים, <strong>תא שמע</strong> <small>[בוא</small> ו<small>שמע]</small> ראיה ממקור אחר, ש<strong>אמר ר' טרפון</strong> (שהיה מתלמידי בית שמאי): <strong>תאבני</strong> (משתוקק אני), <strong>מתי תבא צרת הבת לידי ואשאנה,</strong> כלומר, אנהג בה כמנהג בית שמאי ואייבם אותה. משמע שהנוהגים כבית שמאי נהגו כשיטתם הלכה למעשה! ומתקנים: <strong>אימא</strong> <small>[אמור]</small> <strong>ואשיאנה.</strong> כלומר, אנהג בה כמנהג בית הלל, ואשיאנה לאחרים.
 שואלים: <strong>והא</strong> <small>[והרי]</small> <strong>תאבני</strong> (משתוקק אני) <strong>קאמר</strong> <small>[אמר],</small> ואם כלל לא נהגו כדעת בית שמאי, מה חידש איפוא ר' טרפון במה שרצה לעשות מעשה כשיטת בית הלל, הלא הכל נוהגים כך! ומשיבים: <strong>לאפוקי</strong> <small>[להוציא]</small> <strong>מ</strong>דברי <strong>ר' יוחנן בן נורי,</strong> שהציע שכל הצרות יחלצו, רצה ר' טרפון שתהיה לו הזדמנות שיוכל להראות שאין הלכה למעשה כדבריו.
 ומציעים עוד, <strong>תא שמע</strong> <small>[בוא</small> ו<small>שמע]</small> ממה ששנינו: <strong>מעשה בבתו של רבן גמליאל שהיתה נשואה לאבא אחיו, ומת</strong> אותו אח <strong>בלא בנים, וייבם רבן גמליאל את צרתה.</strong> והרי מכאן הוכחה גמורה שמייבמים את צרת הבת הלכה למעשה! ותוהים: <strong>ותסברא</strong> <small>[ו</small>כי <small>סבור אתה]</small> שאפשר לומר כך, ש<strong>רבן גמליאל מתלמידי בית שמאי הוא?</strong> הלא רבן גמליאל היה מבני בניו של הלל, ובודאי החזיק בשיטת בית הלל בכל תוקפה!
 <strong>אלא שאני</strong> <small>[שונה]</small> <strong>בתו של רבן גמליאל,</strong> ש<strong>אילונית הואי</strong> <small>[היתה],</small> וכיון שהיתה אילונית ממילא לא חל איסור על צרתה, כמפורש במשנתנו. ושואלים: <strong>הא מדקתני סיפא</strong> <small>[הרי מ</small>מה <small>ששנויה</small> ב<small>סופה]</small> של אותה ברייתא, <strong>אחרים אומרים: בתו של רבן גמליאל אילונית היתה, מכלל</strong> הדברים אתה למד כי ה<strong>תנא קמא</strong> <small>[הראשון]</small> <strong>סבר</strong> כי <strong>לאו</strong> <small>[לא]</small> <strong>אילונית היתה!</strong> ומשיבים: המחלוקת ביניהם לא היתה לגבי עצם העובדה, שודאי היתה אילונית.
 אלא השאלה היתה האם הוא <strong>הכיר בה</strong> בשעת נישואין שהיא אילונית ונשא אותה על דעת כן, והיו שאמרו (לפני כן) שאם הכיר בה צרתה אסורה, או ש<strong>לא הכיר בה</strong> בשעת הנישואין שהיא אילונית וצרתה מותרת, ובנושא זה <strong>איכא בינייהו</strong> <small>[יש ביניהם]</small> מחלוקת, שלשיטת התנא הראשון רק אם לא הכיר בה מלכתחילה — הרי זה מקח טעות, אבל אם הכיר בה ומכל מקום נשאה — צרתה אסורה, ואילו לשיטת אחרים, גם אם הכיר בה צרתה מותרת.
 <strong>ואיבעית אימא</strong> <small>[ואם תרצה אמור]</small> ההבדל בין אחרים לתנא הראשון, בענין <strong>כנס</strong> (נשא) את השניה <strong>ולבסוף גירש</strong> את בת אחיו ורק לאחר מכן מת <strong>איכא בינייהו</strong> <small>[יש ביניהם]</small> מחלוקת, שהרי כבר דנו בשאלה האם אשה נחשבת כצרת ערוה מעצם הנישואין לאותו אדם ואף שגירש את הראשונה שהיא ערוה לאחיו, אין בכך כדי להתיר את צרתה כיון שלזמן מסויים היו הן צרות זו לזו, או שדנים לפי הזמן שבו חלה חובת הייבום (עם מותו של האח), ומכיון שבשעת מותו כבר לא היתה ערות אחיו נשואה לו, הרי שצרתה מותרת. ובכך נחלקו, שלדעת התנא הראשון כיון שגרש את בת אחיו ובשעת מותו לא היו הן צרות — הריהי מותרת, ולדעת אחרים, מאחר והיו הן צרות לזמן מסויים, אף שגירש את בת אחיו טרם מותו, הרי הצרה אסורה ולכך אמרו שטעם ההיתר של רבן גמליאל היה בכך שהיתה בתו אילונית.
 <strong>איבעית אימא</strong> <small>[אם תרצה אמור]</small> שבשאלה אם <strong>יש תנאי בביאה איכא בינייהו</strong> <small>[יש ביניהם]</small> מחלוקת, שיש אומרים שהיתה בענין זה סיבה אחרת לביטול הנישואין, שלדעת התנא הראשון נשואה היתה בתו של רבן גמליאל בתנאי מסויים, והתנאי לא נתקיים וממילא נתבטלו הנישואין וצרתה אם כן מותרת לכתחילה. אבל לדעת אחרים, גם אם היה תנאי קודם בנישואין, ולא נתקיים התנאי, בכל זאת כיון שבא אותו איש על אשתו הרי עם הביאה כאילו ביטל את התנאי. ולכן לדעת אחרים יכול היה רבן גמליאל לייבם את צרת הבת, לא משום התנאי, אלא משום שהיתה בתו אילונית. ולענייננו אין איפוא מכאן כל הוכחה.
 <strong>מתיב</strong> <small>[מקשה]</small> <strong>רב משרשיא</strong> על האומרים שלא עשו בית שמאי כדבריהם, ממה ששנינו במשנה: <strong>מעשה בר' עקיבא שליקט</strong> (קטף) <strong>אתרוג באחד בשבט</strong> בשנה השניה משנות השמיטה הנכנסת לשלישית, <strong>ונהג בו שני עשורין.</strong> כלומר, הפריש ממנו שני מעשרות, כאילו היה שייך לשתי שנות מעשר (מעשר שני ומעשר עני, שכל אחד מהם מפרישים בשנה אחרת).
 מעשר <strong>אחד</strong> נהג <strong>כדברי בית שמאי</strong> שלדעתם ראש השנה לאילנות הוא באחד בשבט, ואם כן לשיטה זו צריך האתרוג להתעשר מעשר עני כדין השנה החדשה, <strong>ואחד כדברי בית הלל</strong> שלדעתם ראש השנה לאילנות הוא בחמישה עשר בשבט והריהו צריך להתעשר מעשר שני כדין השנה הקודמת. על כל פנים <strong>שמע מינה</strong> <small>[למד מכאן]</small> ש<strong>עשו</strong> בית שמאי כדבריהם, שהרי ר' עקיבא שחשש לשיטת בית שמאי נהג הלכה למעשה כשיטה זו!
 ומשיבים: <strong>ר' עקיבא גמריה אסתפק ליה</strong> <small>[לימודו,</small> מסורתו, היתה <small>מסופקת לו]</small> <strong>ו</strong>אף שרצונו היה לנהוג כשיטת בית הלל ולא כבית שמאי, <strong>לא ידע אי</strong> <small>[אם]</small> <strong>בית הלל באחד בשבט אמור</strong> <small>[אמרו]</small> שהוא ראש השנה, <strong>או בחמשה עשר בשבט אמרו</strong> <small>[אמרו]</small> שהוא ראש השנה, שלא זכר במדוייק מהי שיטת בית הלל בזה.
 ועוד: <strong>מתיב</strong> <small>[מקשה]</small> <strong>מר זוטרא</strong> לענין זה ממקור אחר: <strong>מעשה וילדה כלתו של שמאי הזקן</strong> בן, ולדעת שמאי אפילו תינוק שנולד חייב מיד בסוכה, <strong>ופיחת</strong> (הסיר) שמאי <strong>את המעזיבה</strong> (כיסוי הטיט שעל תקרת הבית) שבו דרה הכלה היולדת, <strong>וסיכך על גבי</strong> ה<strong>מטה בשביל</strong> ה<strong>קטן.</strong> אם כן <strong>שמע מינה</strong> <small>[למד מכאן]</small> ש<strong>עשו</strong> בית שמאי כדבריהם! ומשיבים: משם אין הוכחה, כי <strong>התם</strong> <small>[שם]</small> אין לחשוש לכלום, שכן <strong>הרואה</strong> שעושה כן ודאי <strong>אומר</strong> לעצמו כי <strong>לאפושי</strong> <small>[להוסיף]</small> <strong>אויר קעביד</strong> <small>[הוא</small> ש<small>עושה]</small> כן, שהסרת המעזיבה היתה לא כדי לנהוג כשיטתו, אלא כדי להוסיף איוורור לבית, ובכגון זה מותר היה לנהוג כשיטתו, שהרי אין בכך משום עשיית אגודות אגודות.
 ועוד <strong>מתיב</strong> <small>[מקשה]</small> <strong>מר זוטרא: מעשה בשוקת יהוא</strong> (שוקת מים שהיתה נקראת כך) <strong>שהיתה בירושלים, והיתה נקובה</strong> ומחוברת על ידי הנקב <strong>למקוה, וכל טהרות שהיו בירושלים נעשים על גבה,</strong> שהיו טובלים כלים בתוך שוקת זו. <strong>ושלחו בית שמאי והרחיבוה</strong> את הפירצה שבשוקת, משום שלדעת בית שמאי לא די בנקב כדי שייחשב כחיבור למקוה, לבית קיבול המים הסמוך לו, <strong>ש</strong>היו <strong>בית שמאי אומרים: עד שתיפחת ברובה</strong> שיהיה רוב החלל פתוח בין המקוה לבית השוקת הסמוכה,
 <strong>ותנן</strong> <small>[ושנינו</small> במשנה<small>]</small> כמו כן שלדעת בית הלל, <strong>עירוב מקואות,</strong> שמקואות נחשבים מעורבים זה עם זה, כל שיש חור גדול <strong>כ</strong>מו <strong>שפופרת הנוד</strong> (שפופרת ששמים בפי הנוד כדי לשפוך מתוכו ואליו) <strong>בעובייה ובחללה</strong> של שפופרת זו, והוא השיעור של <strong>כשתי אצבעות חוזרות למקומן,</strong> כלומר, אם אפשר להכניס באותו חור שתי אצבעות שתוכלנה להסתובב בו מכל צד — זהו השיעור. ואילו לדעת בית שמאי צריך שיהיה חור ברוב הדופן. ואם כן, <strong>שמע מינה</strong> <small>[למד מכאן]</small> ש<strong>עשו</strong> בית שמאי כדבריהם! ודוחים: <strong>התם</strong> <small>[שם]</small>
## דף טו:
 <strong>הרואה</strong> את הרחבת החור, <strong>אומר: לאפושי מיא</strong> <small>[להרבות מים]</small> <strong>הוא דקא עביד</strong> <small>[שעשה]</small> ולא שהתכוונו לשנות את ההלכה, אלא סברו שלא נכנסו המים במידה מספיקה לשוקת, והרחיבו לשם כך את השוקת, ואין איפוא להוכיח מדבר זה לענייננו.
 ושוב מנסים להביא ראיה אחרת, <strong>תא שמע</strong> <small>[בוא</small> ו<small>שמע]:</small> ש<strong>אמר ר' אלעזר בר צדוק: כשהייתי לומד תורה אצל ר' יוחנן החורני</strong> שהיה מבית שמאי, <strong>ראיתי שהיה אוכל פת חריבה</strong> (יבשה) <strong>במלח,</strong> וזה היה <strong>בשני בצורת. באתי והודעתי את אבא</strong> על אכילתו הדלה, <strong>אמר לי: הולך לו זיתים, והולכתי לו. ראה אותן</strong> ר' יוחנן, את הזיתים הללו, <strong>שהן לחין,</strong> משום הנוזל ("מוהל") היוצא מן הזית וכיון שהם לחים הרי הוכשרו לקבל טומאה, וחשש שמא בינתיים נטמאו, ולכך <strong>אמר לי: אין אני אוכל זיתים.</strong> שלא רצה לומר שהוא חושש משום הטומאה, אלא אמר בלשון מנומסת שאין הוא אוכל זיתים בכלל.
 <strong>באתי והודעתי את אבא. אמר לי: לך ואמור לו: חבית</strong> שבה היו הזיתים <strong>נקובה היתה אלא שסתמוה שמרים</strong> שבשמן וכתוצאה מכך נשארה רטיבות מסויימת בפנים, אולם מתוך שנקבו את החבית אין הזיתים שבתוכה נעשים מוכשרים לטומאה, שאין הכשר לטומאה אלא מרצון, ובכך שנקב את החבית בכוונה להוציא את המשקה, גילה את דעתו שאינו מעוניין בהכשרתם. <strong>ותנן</strong> <small>[ו</small>כן <small>שנינו</small> במשנה<small>]:</small> <strong>חבית של זיתים מגולגלים</strong> (כבושים), <strong>בית שמאי אומרים: אין צריכה לנקב</strong> (להינקב), שלדעתם המשקה היוצא מן הזיתים הללו איננו מן המשקים המכשירים לקבל טומאה ואף שהזיתים נרטבים בו, אין בכך כדי להכשירם.
 <strong>ובית הלל אומרים: צריכה לנקב,</strong> משום שלדעתם המשקה היוצא מן הזיתים נחשב כשמן, והוא מכשיר לקבל טומאה, וכיון שאין משקה מכשיר לקבל טומאה אלא אם כן היה שם מרצון, הרי מאחר שעשה נקב בחבית גילה דעתו שאיננו מעונין במשקה זה, ולכן אין הזיתים נעשים מוכשרים לקבל טומאה על ידי מגעם במיץ הזה. <strong>ומודים</strong> בית הלל <strong>שאם ניקבה</strong> החבית ברצון בעליה <strong>וסתמוה שמרים — שהיא טהורה,</strong> שלא הוכשרו הזיתים שבתוכה לקבל טומאה למרות שהם לחים. שהרי בנקיבת החבית גילה כבר דעתו שאיננו רוצה במשקה היוצא מן הזיתים.
 ומעירים: <strong>ואף על פי ש</strong>ר' יוחנן החורני <strong>תלמיד שמאי היה</strong> — <strong>כל מעשיו לא עשה אלא כדברי בית הלל.</strong> ולענייננו <strong>אי אמרת בשלמא עשו</strong> <small>[נניח אם אתה אומר ש</small>עשו<small>]</small> בית שמאי כדבריהם — <strong>היינו רבותיה</strong> <small>[זו גדולתו],</small> שבכל זאת נהג כבית הלל. <strong>אלא אי אמרת</strong> <small>[אם אומר אתה]</small> <strong>לא עשו — מאי רבותיה</strong> <small>[מה גדולתו]</small> וייחודו, הלא נהג כמנהג העולם?! ומכאן שכרגיל עשו בית שמאי כדבריהם.
 ומוסיפים: <strong>תא שמע</strong> <small>[בוא</small> ו<small>שמע]</small> ראיה ממה ששנינו ש<strong>שאלו את ר' יהושע: צרת הבת מהו? אמר להם: מחלוקת בית שמאי ובית הלל</strong> היא. הוסיפו ושאלו אותו: <strong>והלכה כדברי מי? אמר להם: מפני מה אתם מכניסין ראשי בין שני הרים גדולים,</strong> כלומר, <strong>בין שתי מחלוקות גדולות, בין בית שמאי ובין בית הלל, מתיירא אני שמא ירוצו</strong> (ירוצצו, ישברו) <strong>גלגלתי</strong> בהתנגשות בין שני "הרים" אלה.
 <strong>אבל אני מעיד לכם על שתי משפחות גדולות שהיו בירושלים, משפחת בית צבועים</strong> שבאו <strong>מבן עכמאי, ומשפחת בית קופאי מבן מקושש, שהם בני צרות</strong> שנישאו לאחרים כבית הלל, <strong>ומהם כהנים גדולים, ושמשו על גבי המזבח.</strong> ובזה יכול אני להעיד שכך נהגו הלכה למעשה במשך הדורות.
 ומעתה, <strong>אי אמרת בשלמא</strong> <small>[נניח אם אתה אומר]</small> ש<strong>עשו</strong> בית שמאי כדבריהם — <strong>היינו דקאמר</strong> <small>[הוא שאמר]</small> <strong>מתיירא אני,</strong> שהרי אם יפסוק הלכה, הרי הוא קובע בזה שילדים מסויימים הם ממזרים, ושמא יבואו בני המשפחות הללו להינקם בו. <strong>אלא אי אמרת</strong> <small>[אם אומר אתה]</small> ש<strong>לא עשו, אמאי קאמר</strong> <small>[מדוע אמר]</small> <strong>מתיירא אני?</strong> ושואלים: <strong>ונהי נמי</strong> <small>[ואם גם כן]</small> נאמר ש<strong>עשו, מאי</strong> <small>[מה]</small> טעם לאמור <strong>מתיירא אני</strong> יש כאן?
 <strong>הא</strong> <small>[הרי]</small> <strong>אמר ר' יהושע</strong> לשיטתו: <strong>אין ממזר אלא מחייבי מיתות בית דין,</strong> ולא מחייבי כריתות, ואם כן בני הצרות שהתייבמו שהם מחייבי כריתות לא ייתכן שיהיו ממזרים לדעת ר' יהושע, ולשיטתו לא אמר דבר רע כל כך! ומשיבים: אף על פי כן היה לו מקום להתיירא, <strong>נהי נמי</strong> <small>[</small>אם <small>אמנם גם כן]</small> שבן הצרה <strong>ממזר לא הוי</strong> <small>[אינו],</small> מכל מקום <strong>פגום מיהו הוי</strong> <small>[</small>הרי <small>הוא על כל פנים]</small> לענין כהונה.
 ודבר זה למדים <strong>מקל וחומר מאלמנה: מה אלמנה,</strong> לכהן גדול <strong>שאין איסורה נוהג בכל,</strong> שהרי איסור זה של אלמנה הוא רק לכהן הגדול, ולא לכל אדם אחר, ובכל זאת <strong>בנה פגום</strong> לכהונה, <strong>זו,</strong> הצרה <strong>שאיסורה שוה בכל,</strong> וחל גם על ישראלים, כל שכן שבנה פגום לכהונה.
 אגב אותו ענין מעירים: הרי <strong>קבעו מיניה</strong> <small>[שאלו אותו]</small> בענין <strong>צרות, וקפשיט ליה</strong> <small>[וענה לו]</small> בענין של <strong>בני צרות,</strong> ועל הצרות עצמן לא ענה כלל! ומסבירים: <strong>תרתי קא בעו מיניה</strong> <small>[שני</small> דברים <small>שאלו ממנו]:</small> <strong>צרות מאי</strong> <small>[מה]</small> דינן? <strong>ואם תמצי לומר</strong> <small>[ואם תמצא לומר]</small> ותסכם שלענין <strong>צרות</strong> הלכה <strong>כבית הלל</strong> שהן פטורות, <strong>בני צרות</strong> של <strong>בית הלל,</strong> כלומר, שיצאו בלא חליצה ונישאו לאחים — <strong>ל</strong>דעת <strong>בית שמאי מהו,</strong> מה דינן?
 ושואלים: אם כך, <strong>למאי נפקא מינה</strong> <small>[למה,</small> לאיזה חידוש דין <small>יוצא ממנה],</small> שכיון שהוא פוסק הלכה כבית הלל, מדוע צריך היה לעסוק בשאלה מה דעת בית שמאי על מנהג בית הלל? ומסבירים: על ידי תשובתו אפשר <strong>למיפשט</strong> <small>[לפתור]</small> בעיה אחרת: מה דינו של <strong>ולד מחזיר גרושתו לבית הלל,</strong> כלומר, מי שהחזיר את גרושתו אחרי שנישאה לאחר, האם הילד שנולד מנישואין אלה כשר או פסול לכהונה?
 <strong>מי קאמרינן</strong> <small>[האם אנו אומרים]</small> כך: <strong>קל וחומר, ומה אלמנה לכהן גדול שאין איסורה שוה בכל,</strong> שהרי היא אסורה לכהן גדול בלבד — <strong>בנה פגום</strong> לכהונה. <strong>זו,</strong> הגרושה שנישאה לאחר <strong>שאיסורה</strong> לחזור ולהינשא לראשון <strong>שוה בכל,</strong> שהרי האיסור הזה חל על כל אדם — <strong>אינו דין שבנה</strong> מנישואין אלו <strong>פגום?</strong>
 <strong>או דלמא איכא למיפרך</strong> <small>[או שמא יש לשבור]</small> את ההשוואה הזו, ולומר: <strong>מה לאלמנה שהיא עצמה מתחללת,</strong> שאם הכהן הגדול בא על אלמנה, היא נעשית "חללה", והיא עצמה נפסלת ואסורה גם לכהן הדיוט, מה שאין כן בגרושה שהוחזרה, שאיננה חללה. <strong>ואמר להו</strong> <small>[להם]:</small> לגבי <strong>צרות מתיירא אני</strong> לפסוק הלכה, משום שהדבר יביא לסכסוכים,
## דף טז.
 <strong>בני צרות אני מעיד לכם</strong> שאינם פגומים, שהרי כפי שאמר — מבני בניהם היו כהנים גדולים.
 <strong>תא שמע</strong> <small>[בוא</small> ו<small>שמע]</small> ראיה אחרת שעשו בית שמאי כדבריהם ממה ששנינו: <strong>בימי ר' דוסא בן הרכינס הותרה צרת הבת לאחין.</strong> שהתירה אחיו של ר' דוסא, שהיה מתלמידי בית שמאי. <strong>שמע מינה</strong> <small>[למד מכאן]</small> כי <strong>עשו</strong> בית שמאי כדבריהם. ומסכמים על סמך הוכחות אלה: אכן, <strong>שמע מינה</strong> <small>[למד מכאן].</small>
 <big>א</big> קטע אחרון זה היה חלק ממעשה ארוך יותר, ומעתה מביאים את כל הענין לגופו. <strong>גופא, בימי ר' דוסא בן הרכינס התירו צרת הבת לאחין.</strong> כלומר, נודע שר' דוסא התיר את צרת הבת לאחים <strong>והיה הדבר קשה לחכמים, מפני שחכם גדול היה</strong> והכרעתו כבית שמאי היתה הכרעה בעלת משקל רב. ולא יכלו לשאול אותו מיד כיון שהיה זקן מאוד <strong>ועיניו קמו</strong> (כהו) עד כדי כך שנמנע <strong>מלבא לבית המדרש.</strong>
 <strong>אמרו: מי ילך ויודיעו</strong> ויברר את הענין עמו? <strong>אמר להן ר' יהושע: אני אלך.</strong> ושאלו: <strong>ואחריו מי</strong> ילך? — <strong>ר' אלעזר בן עזריה</strong> שהיה אמנם צעיר, אבל מגדולי חכמי הדור. ושוב שאלו: <strong>ואחריו מי?</strong> — <strong>ר' עקיבא. הלכו</strong> שלושת החכמים <strong>ועמדו על פתח ביתו. נכנסה שפחתו, אמרה לו: רבי, חכמי ישראל באין אצלך, אמר לה: יכנסו, ונכנסו.</strong>
 <strong>תפסו</strong> ר' דוסא <strong>לר' יהושע,</strong> שאותו הכיר מכבר, <strong>והושיבהו על מטה של זהב,</strong> לפי שר' דוסא היה עשיר מופלג. <strong>אמר לו</strong> ר' יהושע: <strong>רבי, אמור לתלמידך אחר וישב.</strong> כלומר, לתלמיד חכם אחר שנמצא כאן. שבלשון כבוד נוהגים שכאשר פונים לחכם גדול קוראים לכל אדם אחר תלמידו. <strong>אמר לו: מי הוא?</strong> אמר לו ר' יהושע: <strong>ר' אלעזר בן עזריה. אמר</strong> ר' דוסא: <strong>ויש לו בן לעזריה חבירנו?</strong> שמחמת זקנתו המופלגת לא היה זמן מרובה בבית המדרש, ולא שמע עליו.
 <strong>קרא עליו המקרא הזה: "נער הייתי גם זקנתי ולא ראיתי צדיק נעזב וזרעו מבקש לחם"</strong> (תהלים לז, כה), כלומר, שבנו של תלמיד חכם זוכה גם הוא עצמו להיות תלמיד חכם. <strong>תפסו והושיבו על מטה של זהב. אמר לו</strong> ר' יהושע: <strong>רבי, אמור לתלמידך אחר וישב. אמר לו: ומי הוא?</strong> אמר לו: <strong>עקיבא בן יוסף. אמר לו</strong> ר' דוסא: <strong>אתה הוא עקיבא בן יוסף ששמך הולך מסוף העולם עד סופו?!</strong> שאת שמעו של ר' עקיבא כאדם גדול שמע גם ר' דוסא. <strong>שב בני, שב, כמותך ירבו בישראל.</strong>
 מפני הנימוס לא רצו לגשת מיד לנושא ו<strong>התחילו מסבבים אותו בהלכות,</strong> ועסקו בהלכות שונות <strong>עד שהגיעו לצרת הבת. אמרו ליה</strong> <small>[לו]:</small> <strong>צרת הבת מהו</strong> דינה, האם מותרת להתייבם? <strong>אמר להן: מחלוקת בית שמאי ובית הלל</strong> היא. שאלו אותו: <strong>הלכה כדברי מי? אמר להן: הלכה כ</strong>דברי <strong>בית הלל. אמרו ליה</strong> <small>[לו]:</small> <strong>והלא משמך אמרו</strong> ש<strong>הלכה כ</strong>דברי <strong>בית שמאי!</strong>
 <strong>אמר להם:</strong> האם שמעתם ש<strong>דוסא</strong> בן הרכינס התיר, <strong>או</strong> ש<strong>בן הרכינס</strong> התיר, <strong>שמעתם? אמרו ליה</strong> <small>[לו]:</small> <strong>חיי רבי, סתם שמענו.</strong> כלומר, בן הרכינס. <strong>אמר להם:</strong> אם כך אין זה תמוה, כי <strong>אח קטן יש לי, בכור שטן הוא</strong> כלומר, חריף מאוד ואמיץ בדעתו כשד, <strong>ויונתן שמו, והוא מתלמידי שמאי,</strong> והוא זה שהתיר.
 ונוסף לכך אמר: <strong>והזהרו שלא יקפח</strong> (יכה) <strong>אתכם בהלכות</strong> בענין זה. <strong>לפי שיש עמו שלש מאות תשובות</strong> (הוכחות) <strong>בצרת הבת שהיא מותרת. אבל</strong> אין אתם צריכים לחשוש לעצם הענין, כי <strong>מעיד אני עלי שמים וארץ, שעל מדוכה זו,</strong> שהיתה בתוך ביתו מדוכה, שנשמרה בגלל הזכרון שהיה כרוך בה, ואשר עליה <strong>ישב חגי הנביא, ו</strong>מקובל אני כי <strong>אמר שלשה דברים</strong> בהלכה: אחד — ש<strong>צרת הבת אסורה,</strong>
 שני — ש<strong>עמון ומואב,</strong> כלומר שטחי עבר הירדן שהיו פעם שייכים לעמון ומואב, שיש להם דין מעין ארץ ישראל ולא כמוה לגמרי, שהם, <strong>מעשרין מעשר עני ב</strong>שנת ה<strong>שביעית.</strong> שאין השמיטה נוהגת בהם כיון שאינם מארץ ישראל, אבל מביאים מהם מעשר עני לעניי ארץ ישראל, שכן שנת השמיטה בארץ ישראל היא שנה ללא מעשרות בכלל ואף אין בשנה זו לקט שכחה ופאה ואין איפוא לעניים שבה מה לאכול בשנה זו. ועוד העיד: <strong>ומקבלים גרים מן הקרדויין ומן התרמודים</strong> ואין אנחנו חוששים לתערובת של ישראלים שהיו שם שנטמעו ביניהם, ואין חוששים שמא ממזרים הם ואסורים לבא בקהל.
 <strong>תנא</strong> <small>[שנה]</small> החכם: <strong>כשנכנסו</strong> ר' יהושע, ר' אלעזר בן עזריה ור' עקיבא — <strong>נכנסו</strong> כולם <strong>בפתח אחד,</strong> אולם <strong>כשיצאו, יצאו בשלשה פתחים</strong> כדי לנסות לפגוש את אחיו של ר' דוסא. <strong>פגע</strong> (פגש) <strong>בו בר' עקיבא. אקשי ליה</strong> <small>[הקשה לו]</small> יונתן בן הרכינס כל אותן קושיות שיש לו על שיטת בית הלל, <strong>ואוקמיה</strong> <small>[והעמיד אותו],</small> כלומר, השיב עליהם.
 הקפיד יונתן בן הרכינס, <strong>אמר לו: אתה הוא עקיבא ששמך הולך מסוף העולם ועד סופו? אשריך שזכית לשם</strong> גדול, למרות ש<strong>עדיין לא הגעת</strong> אפילו <strong>ל</strong>מדרגה של <strong>רועי בקר.</strong> שרועי בקר הם אנשים פשוטים מאוד, ובדרך כלל הם עמי הארץ ואינם בקיאים אף בהליכות העולם, ובודאי לא בהלכה. <strong>אמר לו ר' עקיבא</strong> בצניעות: <strong>ואפילו ל</strong>מדרגה של <strong>רועי צאן,</strong> שהם גרועים מרועי בקר — לפי שהם נחשבים כפסולים לעדות — עדיין לא הגעתי.
 כיון שהזכירו הלכות אלה בשם חגי הנביא, דנים אף בהן כאן, הוא אמר ש<strong>עמון ומואב מעשרין מעשר עני בשביעית.</strong> ש<strong>אמר מר</strong> <small>[החכם]:</small> <strong>הרבה כרכים כבשו עולי מצרים ולא כבשו עולי בבל</strong> כשעלו בפעם השניה מבבל, <strong>וקדושה ראשונה</strong> של ארץ ישראל שנתקדשה על ידי עולי מצרים <strong>קדשה</strong> רק <strong>לשעתה ולא קדשה לעתיד לבא,</strong> והיא תלויה בכיבושה של הארץ מחדש על ידי ישראל.
 <strong>והניחום</strong> עולי בבל את כל המקומות הללו ולא החשיבו אותם כארץ ישראל גם אחרי שהתיישבו יהודים במקומות הללו, וחורשים וזורעים וקוצרים בהם בשנת השמיטה כחוץ לארץ, ומכל מקום מעשרים מעשר עני כבארץ ישראל <strong>כדי שיסמכו עליהן עניים בשביעית,</strong> שהעניים שבארץ ישראל שאין להם בשנה זו לקט שכחה ופאה ומעשר עני מפירות ארץ ישראל, ייעזרו במעשר זה.
 עוד אמר: <strong>ומקבלים גרים מן הקרדויים והתרמודים.</strong> ושואלים: <strong>איני</strong> <small>[האם כן הוא]</small> <strong>והא תני</strong> <small>[והרי שנה]</small> <strong>רמי בר יחזקאל</strong> ברייתא: <strong>אין מקבלים גרים מן הקרדויים! אמר רב אשי: קרתויים אתמר</strong> <small>[נאמר],</small> כלומר, רמי בר יחזקאל אמר שאין מקבלים גרים מן הקרתויים. <strong>כדאמרי אינשי</strong> <small>[כפי שאומרים אנשים]</small> בכלל בפתגם: <strong>קרתויים פסולים.</strong>
 <strong>ואיכא דאמרי</strong> <small>[ויש שאומרים]</small> זאת בסגנון קצת שונה: <strong>תני</strong> <small>[שנה]</small> <strong>רמי בר יחזקאל: אין מקבלים גרים מן הקרתויים. מאי לאו</strong> <small>[האם לא]</small> <strong>היינו</strong> <small>[הם־הם]</small> ה<strong>קרתויים היינו</strong> <small>[</small>ו<small>הם־הם]</small> ה<strong>קרדויים</strong> ואם כן יש סתירה בין ברייתא זו לדברי ר' דוסא בן הרכינס! <strong>אמר רב אשי: לא, קרתויי</strong> <small>[קרתויים]</small> <strong>לחוד וקרדויי</strong> <small>[וקרדויים]</small> <strong>לחוד</strong> ו<strong>כדאמרי אינשי</strong> <small>[</small>ו<small>כפי שאומרים אנשים]:</small> <strong>קרתויי פסילי</strong> <small>[קרתויים פסולים].</small>
 ואילו <strong>ר' יוחנן וסביא</strong> <small>[והזקנים]</small> עמו <strong>דאמרי תרוייהו</strong> <small>[שאמרו שניהם],</small> כלומר, הסכימו כולם: <strong>אין מקבלים גרים מן התרמודים.</strong> ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שאין מקבלים מהם גרים. משום שיש שם חשש של תערובת יהודים וממילא של ממזרות? <strong>והתנן</strong> <small>[והרי שנינו</small> במשנה<small>]:</small> <strong>כל הכתמים</strong> כלומר בגדים מוכתמים בדם, שיש לחשוש שהוא דם נידה, <strong>הבאים מן הרקם</strong> מעיר זו שבגבול ארץ ישראל — <strong>טהורים,</strong> משום שהם בודאי שייכים לגויים, ודם נידה של גויים אינו מטמא.
 <strong>ור' יהודה מטמא, מפני שהם</strong> באותו מקום <strong>גרים וטועים.</strong> כלומר, חלק מהם, לאחר שנתגיירו, חזרו והתבוללו בין הגויים, ואף שאינם שומרים עוד את דיני התורה, נחשבים הם כישראלים גמורים, וצריך לחשוש לכתמים שלהם שהם של דם נידה. אבל כתמים הבאים <strong>מבין הגוים טהורים. והוינן</strong> <small>[והיינו עוסקים]</small> <strong>בה,</strong> בבעיה זו:
## דף טז:
 <strong>קפסיק ותני</strong> <small>[פסק ושנה]:</small> <strong>מבין הגוים</strong> הכתמים טהורים, <strong>ואפילו מן תרמוד.</strong> שהרי נקבעה הלכה כללית, שכל מקום שיש בו גויים — אין חוששים לכתמים. <strong>ואמר ר' יוחנן: זאת אומרת מקבלים גרים מתרמוד,</strong> ואין חוששים שמא הם ממזרים מזרע ישראל.
 <strong>וכי תימא</strong> <small>[ואם תאמר]</small> שכוונתו היתה <strong>"זאת</strong> אומרת <strong>"</strong>— <strong>ולא סבירא ליה</strong> <small>[ו</small>הוא עצמו <small>אינו סבור</small> כן<small>]</small> אלא רק אמר מה המסקנה היוצאת ממשנה זו — <strong>והא</strong> <small>[והרי]</small> <strong>אמר ר' יוחנן</strong> עצמו כלל גדול: <strong>הלכה כסתם משנה,</strong> וזו, סתם משנה היא! ומשיבים: מחלוקת <strong>אמוראי נינהו</strong> <small>[אמוראים]</small> היא <strong>ואליבא</strong> <small>[ובשיטת]</small> <strong>ר' יוחנן,</strong> שיש שאמרו בשמו שהתרמודיים פסולים, ויש שאמרו בשמו שהם כשרים.
 ושואלים: <strong>מתרמוד מאי טעמא</strong> <small>[מה טעם]</small> <strong>לא</strong> יקבלו גרים? — <strong>פליגי בה</strong> <small>[נחלקו בכך]</small> <strong>ר' יוחנן וסביא</strong> <small>[והזקנים],</small> שאף שהסכימו שאין מקבלים גרים משם, נחלקו בטעם הדבר; <strong>חד</strong> <small>[אחד</small> מהם<small>]</small> <strong>אמר: משום עבדי שלמה.</strong> ששלמה בנה עיר בתרמוד (מלכים א' ט, יח) ועבדיו הגוים של שלמה, בשל כבודם ותוקפם, נשאו שלא כדין נשים יהודיות, ויש לחשוש שבני תרמוד הם וצאצאיהם ממזרים. <strong>וחד</strong> <small>[ואחד</small> מהם<small>]</small> <strong>אמר: משום בנות ירושלים</strong> שנלקחו בשבי הגוים ונאנסו על ידיהם וילדו להם ילדים.
 ומעירים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שאין מקבלים מהם גרים <strong>משום עבדי שלמה</strong> אפשר להסביר זאת כי <strong>קסבר</strong> <small>[סבור</small> הוא<small>]</small> ש<strong>גוי ועבד הבא על בת ישראל הולד ממזר.</strong> וכיון שהיו אלה עבדים (עבדי שלמה) שבאו על בנות ישראל — צאצאיהם ממזרים. <strong>אלא למאן דאמר</strong> <small>[ל</small>דעת <small>מי שאומר]</small> <strong>משום בנות ירושלים, מאי</strong> <small>[מה]</small> <strong>היא</strong> הסיבה שיש לחשוש לבני תרמוד דווקא ולא לבני מדינות אחרות? — <strong>פליגי בה</strong> <small>[נחלקו בכך]</small> <strong>רב יוסף ורבנן</strong> <small>[וחכמים],</small> <strong>ותרוייהו משמיה</strong> <small>[ושניהם משמו]</small> של <strong>רבה בר בר חנה,</strong>
 <strong>חד</strong> <small>[אחד</small> מהם<small>]</small> <strong>אמר: תריסר אלפי גברי ושיתא אלפי קשתויי</strong> <small>[שנים עשר אלף איש וששת אלפים קשתים],</small> <strong>וחד</strong> <small>[ואחד</small> מהם<small>]</small> <strong>אמר: תריסר אלפי גברי ומנייהו שיתא אלפי קשתויי</strong> <small>[שנים עשר אלף איש ומהם ששת אלפים קשתים]</small> באו מתרמוד, ו<strong>בשעה שנכנסו גוים להיכל</strong> כשנכבשה ירושלים, <strong>הכל נפנו על כסף וזהב</strong> שהיה שם לשדוד, <strong>והם נפנו על בנות ירושלים</strong> לאונסם, <strong>שנאמר: "נשים בציון ענו בתלת בערי יהודה"</strong> (איכה ה, יא) והבנות הללו ילדו מהם ילדים, ולפי השיטה שבני גויים ממזרים הם — הרי כל הילדים שנולדו לתרמודיים, ממזרים הם.
 כיון שהזכרנו את הפסוק שאמר ר' דוסא בן הרכינס על ר' אליעזר, מביאים עוד מה ש<strong>אמר</strong> על פסוק זה <strong>ר' שמואל בר נחמני אמר ר' יונתן: פסוק זה שר העולם אמרו.</strong> כלומר, המלאך הממונה על העולם — הוא שאמר אותו, והוא הפסוק: <strong>"נער הייתי גם זקנתי</strong> ולא ראיתי צדיק נעזב וזרעו מבקש לחם<strong>"</strong> (תהלים לז, כה). כי, <strong>מאן אמריה</strong> <small>[מי אמר אותו]?</small> <strong>אילימא</strong> <small>[אם תאמר]</small> כי <strong>קודשא בריך הוא</strong> <small>[הקדוש ברוך הוא]</small> הוא שאמרו — <strong>מי איכא</strong> <small>[האם יש]</small> <strong>זקנה קמיה</strong> <small>[לפניו],</small> והייתכן שיאמר "נער הייתי גם זקנתי"? <strong>ואלא</strong> תאמר כי <strong>דוד</strong> עצמו <strong>אמריה</strong> <small>[אמרו]</small> מתוך נסיונו שלו — <strong>מי קשיש כולי האי</strong> <small>[האם</small> היה <small>זקן כל כך]?</small> והלא מת בן שבעים שנה. <strong>אלא שמע מינה</strong> <small>[למד ממנה,</small> מכאן<small>]</small> ש<strong>שר העולם אמרו,</strong> שביחס אליו שייכים המושגים נערות וזקנה, והוא הוא שיכול היה לומר שכך וכך ראה.
 <strong>ו</strong>עוד <strong>אמר ר' שמואל בר נחמני אמר ר' יונתן, מאי דכתיב</strong> <small>[מהו שנאמר]:</small> <strong>"ידו פרש צר על כל מחמדיה</strong> כי ראתה גוים באו מקדשה אשר צויתה לא יבאו בקהל לך<strong>"</strong> (איכה א, י) — <strong>זה עמון ומואב.</strong> כיצד? <strong>בשעה שנכנסו גוים להיכל, הכל נפנו על כסף וזהב</strong> שבו לשדוד אותם, <strong>והם נפנו על ספרי תורה</strong> (של כנסת ישראל) לחבל בהם. <strong>אמרו: זה</strong> הספר <strong>שכתוב בו "לא יבא עמוני ומואבי בקהל ה'"</strong> (דברים כג, ד) — <strong>ישרף באש!</strong>
 ואגב הזכרת העמונים מביאים: על מה שנאמר <strong>"צוה ה' ליעקב סביביו צריו"</strong> (איכה א, יז), <strong>אמר רב: כגון</strong> המקום <strong>הומניא ל</strong>עיר <strong>פום נהרא</strong> שיש בהומניא צאצאי העמונים, והם מציקים ליהודים שבפום נהרא.
 <strong>אמר רב יהודה אמר רב אסי: גוי שקידש בזמן הזה</strong> בת ישראל — <strong>חוששין לקדושין,</strong> אף על פי שקידושי גוי אינם כלום, <strong>שמא מעשרת השבטים</strong> שנתערבו בין הגויים <strong>הוא,</strong> וקידושיו קדושין. ומקשים: <strong>והא</strong> <small>[והרי]</small> יש כלל גדול בהלכה: <strong>כל דפריש</strong> <small>[</small>מי <small>שפורש] —</small> <strong>מרובא פריש</strong> <small>[מן הרוב</small> הוא <small>פורש],</small> שאנו מניחים כי זה שפרש הוא חלק מן הרוב ולא ממיעוט, ואדם שבא מבין הגוים, מן הסתם שייך לרובם של הגוים, שאין להם כל קשר עם ישראל!
 ומשיבים: הלכה זו אכן לא נאמרה אלא <strong>בדוכתא דקביעי</strong> <small>[במקום ש</small>בו <small>קבועים]</small> בני עשרת השבטים, ולגבי אלה הבאים משם יש לחשוש. ש<strong>אמר ר' אבא בר כהנא,</strong> נאמר על גולי שומרון: <strong>"וינחם בחלח ובחבור נהר גוזן וערי מדי"</strong> (מלכים ב' יח, יא) והוא זיהה את המקומות <strong>חלח — זה</strong> המקום הקרוי <strong>חלזון, וחבור —</strong>
## דף יז.
 <strong>זו חדייב, נהר גוזן — זו גינזק, וערי מדי — זו</strong> העיר <strong>חמדן וחברותיה. ואמרי לה</strong> <small>[ויש אומרים]:</small> <strong>זו ניהר וחברותיה.</strong> ושואלים: <strong>חברותיה מאן</strong> <small>[מי</small> הן<small>]?</small> <strong>אמר שמואל: כרך, מושכי, חידקי ודומקיא,</strong> אלה הם המקומות שהם "חברותיה" של חמדן. <strong>אמר ר' יוחנן: וכולן,</strong> כל המקומות הללו שמנינו, נאמרו <strong>ל</strong>ענין שיש בהם צד <strong>פסול.</strong> שאם בא אדם ממקומות אלה להתגייר אנו חוששים שמא מזרע ישראל הוא ושמא ממזר הוא, ולכן כולם פסולים.
 והוסיף וסיפר רב יהודה: <strong>כי אמריתה קמיה</strong> <small>[כאשר אמרתי אותה,</small> את ההלכה הזו <small>לפני]</small> <strong>שמואל</strong> שחוששים לקידושין של גוי בזמן הזה, <strong>אמר לי:</strong> אין לחשוש לכך, כי <strong>בנך הבא מן ישראלית — קרוי בנך,</strong> ומתייחס אחריך, <strong>ואין בנך הבא מן הגויה קרוי בנך אלא בנה.</strong> ולכן כל הילדים שנולדו לבני ישראל מן הגויות אינם נחשבים עוד כיהודים, משום שהם נחשבים אחר אמותיהם הגויות.
 ושואלים: <strong>והאיכא</strong> <small>[והרי יש]</small> <strong>בנות</strong> מעם ישראל שנשבו, וילדו ילדים מן הגוים, וצאצאיהם נחשבים איפוא כישראלים, <strong>ואמר רבינא: שמע מינה</strong> <small>[למד מכאן],</small> ממדרש ההלכה, מי הוא הקרוי ומתייחס כבן, ש<strong>בן בתך הבא מן הגוי — קרוי בנך!</strong> ומשיבים: אין מקום לחשש זה, כי <strong>גמירי דבנתא דההוא דרא איצטרויי אצטרו</strong> <small>[למודים אנו</small> במסורת <small>שהבנות של אותו דור</small> מעשרת השבטים <small>נעשו עקרות]</small> ולא ילדו בנים, וכל הנשים שנשאו הגולים מעשרת השבטים היו נשים גויות וממילא הילדים המצויים שם גוים הם.
 <strong>איכא דאמרי</strong> <small>[יש שאומרים]</small> שכך היה הדבר, שסיפר רב יהודה: <strong>כי אמריתה קמיה</strong> <small>[כאשר אמרתי</small> את דברי רב אסי <small>לפני]</small> <strong>שמואל, אמר לי: לא זזו משם,</strong> כלומר לא זזו מן הדיון באותו נושא, <strong>עד שעשאום</strong> את כל אלה, וגם את בני התערובת של עשרת השבטים במקומות שונים, כ<strong>גויים גמורים,</strong> ואין חוששים לקידושיהם, <strong>שנאמר: "בה' בגדו כי בנים זרים ילדו"</strong> (הושע ה, ז).
 מסופר: <strong>יתיב</strong> <small>[ישב]</small> <strong>רב יוסף אחוריה</strong> <small>[אחרי]</small> <strong>רב כהנא ויתיב</strong> <small>[וישב]</small> <strong>רב כהנא קמיה</strong> <small>[לפני]</small> <strong>רב יהודה ויתיב וקאמר</strong> <small>[וישב ואמר]</small> לפני רב יהודה הלכה זו שקיבל: <strong>עתידין ישראל דעבדי יומא טבא כי חרבי</strong> <small>[לעשות יום טוב כאשר תיחרב]</small> <strong>תרמוד.</strong> ושואלים: <strong>והא חריב</strong> <small>[והרי חרבה]!</small> ומשיבים: <strong>ההיא</strong> אותו מקום שחרב <strong>תמוד הואי</strong> <small>[היה]</small> ולא תרמוד. <strong>רב אשי אמר: היינו</strong> <small>[זו היא]</small> <strong>תרמוד היינו</strong> <small>[זו היא]</small> <strong>תמוד,</strong> ועיר אחת היא, אלא <strong>אכפולי הוא דמכפל</strong> <small>[כפולה היא</small> העיר הזאת<small>]</small> שכאשר <strong>חריב מהאי גיסא</strong> <small>[</small>היא <small>נחרבת מצד זה] —</small> <strong>אותיב מהאי גיסא</strong> <small>[</small>היא <small>מתיישבת מצד זה],</small> <strong>ואי חריב מהאי גיסא</strong> <small>[ואם</small> היא <small>נחרבת מצד זה]</small> — <strong>אותיב מהאי גיסא</strong> <small>[</small>הריהי <small>מתיישבת מצד זה]</small> ועדיין לא חרבה כליל.
 מסופר: <strong>יתיב</strong> <small>[ישב]</small> <strong>רב המנונא קמיה</strong> <small>[לפני]</small> <strong>עולא וקא הוי בשמעתא</strong> <small>[והיה עוסק בהלכה],</small> <strong>אמר</strong> עולא עליו: <strong>מה גברא ומה גברא</strong> <small>[איזה אדם, ואיזה אדם]!</small> כלומר, כמה גדול הוא רב המנונא, <strong>אי לאו</strong> <small>[אם לא]</small> שהיתה <strong>הרפניא מאתיה</strong> <small>[עירו]!</small> שבני מקום זה לא היו מיוחסים, ופגם ייחוס פוגם בו. <strong>אכסיף</strong> <small>[התבייש]</small> רב המנונא, <strong>אמר ליה</strong> <small>[לו]</small> עולא: <strong>כסף גלגלתא</strong> <small>[הגולגולת],</small> את המיסים, <strong>להיכא יהבת</strong> <small>[להיכן אתה נותן,</small> משלם<small>]?</small> <strong>אמר ליה</strong> <small>[לו]</small> <strong>ל</strong>עיר <strong>פום נהרא</strong> אני משלם, שמקומי כפוף לשם מבחינת המסים. <strong>אמר ליה</strong> <small>[לו]:</small> <strong>אם כן, מפום נהרא את</strong> <small>[אתה]</small> ולא מהרפניא, ואין פגם בייחוסך.
 ושואלים: <strong>מאי</strong> <small>[מה]</small> משמעות השם <strong>הרפניא? אמר ר' זירא: הר שהכל פונין בו,</strong> כלומר, שזהו מקום כזה שכל הנידחים שאינם מוצאים להם אשה במקום אחר הולכים לשם, וממילא רוב אנשיה פגומים מבחינת יחוסם. <strong>במתניתא תנא</strong> <small>[בברייתא שנה]:</small> <strong>כל שאין מכיר משפחתו ושבטו — נפנה לשם. אמר רבא: והיא,</strong> הרעה שיש בפגם כזה, <strong>עמוקה משאול</strong> (מהגיהנם), <strong>שנאמר: "מיד שאול אפדם ממות אגאלם"</strong> (שם יג, יד), הרי שיש גאולה ויציאה משאול, <strong>ואילו</strong> ה<strong>פסול דידהו</strong> <small>[שלהם]</small> <strong>לית להו תקנתא</strong> <small>[אין להם תקנה]</small> ממנו.
 ומעירים: <strong>פסולי</strong> <small>[פסולם]</small> של אנשי <strong>הרפניא, משום פסולי</strong> <small>[</small>ה<small>פסול]</small> של תושבי <strong>מישון</strong> הקרובה להם, שהיו פסולים, והם נתערבו באנשי הרפניא. <strong>ופסולי</strong> העיר <strong>מישון משום פסולי</strong> <small>[</small>ה<small>פסול]</small> של תושבי <strong>תרמוד.</strong> ו<strong>פסולי</strong> העיר <strong>תרמוד משום עבדי שלמה</strong> שהיו כאמור גוים ובאו על בנות ישראל וצאצאיהם פסולים.
 ומעירים: <strong>והיינו דאמרי אינשי</strong> <small>[וזהו שאומרים אנשים]</small> בפתגם העממי באותו ענין: <strong>קבא רבא וקבא זוטא</strong> <small>[איפה גדולה ואיפה קטנה],</small> ששתיהן מידות פסולות, <strong>מיגנדר ואזיל</strong> <small>[מתגלגלת והולכת]</small> <strong>לשאול ומשאול לתרמוד ומתרמוד למישן, וממישן להרפניא.</strong> ומשמע שהשאול (שהוא הגיהנם) הוא הגבוה מכולם וממנו ניתן עדיין לצאת וממנו יורדים לתרמוד ומתרמוד למישן וכן הלאה, ומהפגם המאפיין מקומות אלה אין אפשרות לצאת. והרי שאותם הדברים עצמם שאמרו החכמים בהסברת פסול היוחסין היו ידועים ומקובלים בפי העם בלשון משל.
 
 <big>א משנה</big> כל הנשים הפוטרות צרותיהן, שנמנו בפרק הראשון, נאסרו משום קירבת משפחה (ערוה), חוץ מאחת, ואותה מבארת משנה זו. <strong>כיצד</strong> הוא המקרה של <strong>אשת אחיו שלא היה בעולמו?</strong> — דוגמא לדבר: <strong>שני אחים, ומת אחד מהן</strong> בלי בנים, <strong>ונולד להן אח ואחר כך ייבם השני,</strong> האח הגדול, <strong>את אשת אחיו</strong> המת, <strong>ומת</strong> גם הוא. ונשארו איפוא שתי נשים הזקוקות לייבום, אשתו של האח הראשון שנתייבמה לאח השני, ואשת האח השני מכבר, שהיא צרתה של זו. <strong>הראשונה</strong> אשת האח שמת תחילה — <strong>יוצאה</strong> ואיננה חייבת בייבום על ידי האח הקטן שנולד אחר כך <strong>משום</strong> שהיא <strong>אשת אחיו שלא היה בעולמו,</strong> שהאח הראשון שמת לא היה מצוי בעולמו, באותו תחום חיים, עם האח החי הנולד. <strong>והשניה,</strong> אשת האח השני, יוצאת ונפטרת <strong>משום צרתה.</strong> והוא הביאור למה שלמדנו במשנה ראשונה.
 ומוסיפים מקרה נוסף: אם <strong>עשה בה</strong> האח השני רק <strong>מאמר,</strong> שקידש אותה ולא בא עליה עדיין, שלא תפסו בה הקידושין אלא מדברי חכמים, <strong>ומת,</strong> ונפלו לפני האח שנולד אחר מות אחיו הראשון גם אשת המת שנתקדשה במאמר לאח השני וגם אשתו מכבר של האח השני — הראשונה יוצאת בלא חליצה ובלא ייבום, משום שהיא עבור הנולד אשת אחיו שלא היה בעולמו, אבל ה<strong>שניה</strong> שלא נעשתה בפועל צרתה של אשת האח הראשון, שהרי עשה בה רק מאמר ולא נישואין גמורים — <strong>חולצת ולא מתייבמת,</strong> שאינה נחשבת כצרת ערוה אלא מדברי חכמים.
 <big>ב גמרא</big> <strong>אמר רב נחמן: מאן דתני</strong> <small>[מי ששונה]</small> וגורס כאן "ה <strong>ראשונה</strong> יוצאה" — <strong>לא משתבש</strong> <small>[איננו טועה]</small> בגרסתו, וכן <strong>מאן דתני</strong> <small>[מי ששונה]</small> וגורס כאן "ה <strong>שניה</strong> יוצאה" — גם כן <strong>לא משתבש</strong> <small>[איננו טועה],</small> שגם גירסה זו יש לה הסבר, והכוונה בשתי הגירסות היא לאותה אשה עצמה, אשת האח הראשון. ומסבירים, <strong>מאן דתני</strong> <small>[מי ששונה]</small>
## דף יז:
 <strong>"ראשונה" לא משתבש</strong> <small>[איננו טועה],</small> כי <strong>מאי</strong> <small>[מה]</small> פירוש <strong>"ראשונה" — ראשונה לנפילה,</strong> שהרי זו נפלה ראשונה להתייבם. <strong>ומאן דתני</strong> <small>[ומי ששונה]</small> וקורא לה <strong>"שניה"</strong> גם הוא <strong>לא משתבש</strong> <small>[איננו טועה],</small> כי <strong>מאי</strong> <small>[מה]</small> פירוש <strong>"שניה"</strong> — כוונתו <strong>שניה לנשואין.</strong> שהרי האח השני שמת היה כבר נשוי לאשה אחת, וזו, היבמה שייבם אותה, היא אשתו השניה. ותוהים: וכי סדר זה הוא הכרחי? <strong>מי לא עסקינן</strong> <small>[האם אין אנו עוסקים]</small> אפילו במקרה ש<strong>יבם</strong> האח השני את אשתו של האח הראשון, <strong>ואחר כך כנס</strong> (נשא) אשה אחרת, ואף אז אין הבדל בדין וממילא באופן כזה היבמה היא גם הראשונה. <strong>אלא,</strong> כך יש להסביר: <strong>מאי</strong> <small>[מה]</small> פירוש <strong>"שניה"</strong> שכך מכנים את אשתו של האח הראשון — הכוונה היא <strong>שניה בנשואין</strong> שהרי כבר נישאה פעמיים לעומת אשת האח השני, שהיתה נשואה רק פעם אחת.
 <big>א</big> עד כאן לבירור לשון המשנה, ומעתה לגופם של דברים. <strong>אשת אחיו שלא היה בעולמו היכא כתיבא</strong> <small>[היכן</small> היא <small>כתובה]</small> שבזו אין מצות ייבום? <strong>אמר רב יהודה אמר רב: אמר קרא</strong> <small>[הכתוב]</small> בתחילת הפרשה העוסקת בענין ייבום: <strong>"כי ישבו אחים יחדו"</strong> (דברים כה, ה), משמע <strong>שהיתה להם ישיבה אחת</strong> ("יחדיו") <strong>בעולם, פרט לאשת אחיו שלא היה בעולמו.</strong> ועוד אנחנו למדים: <strong>"יחדו"</strong> — משמעו ש<strong>מיוחדים בנחלה,</strong> שיש להם צד של ייחוד וצירוף, משום שהם יורשים אותה נחלה, ומשמע שלענין ייבום מדובר באחים מן האב דווקא — <strong>פרט לאחיו מן האם</strong> שאינם "יחדיו" לענין נחלה, לפי שכל אחד מהאחים מהאב יורש את אביו, ואלה אינם יורשים את האם.
 <strong>רבה אמר:</strong> ענין זה שייבום הוא רק ב<strong>אחין מן האב יליף</strong> <small>[נלמד]</small> בגזירה שווה של <strong>"אחוה" "אחוה" מבני יעקב,</strong> שבייבום נאמר: "כי יישבו אחים", ובבני יעקב נאמר: "שנים עשר אנחנו אחים בני אבינו" (בראשית מב, לב), <strong>מה להלן</strong> בבני יעקב הם כולם אחים <strong>מן האב ולא מן האם</strong> שהרי הם מארבע אמהות, <strong>אף כאן</strong> לגבי ייבום — דווקא אחים <strong>מן האב ולא מן האם.</strong> 
 ומקשים: מדוע למדים מבני יעקב? <strong>ולילף</strong> <small>[ושילמד]</small> <strong>"אחוה" "אחוה" מעריות,</strong> שנאמר בפרשת עריות: "ערות אשת אחיך לא תגלה ערות אחיך היא" (ויקרא יח, טז), ובדיני עריות קירבת האחוה בין אחים (כגון לאיסור אשת אח) היא בין מן האב ובין מן האם! ומשיבים: יש להעדיף את הגזירה השווה הראשונה, כי <strong>דנין</strong> ולמדים <strong>"אחים" מ"אחים",</strong> שגם בבני יעקב וגם בדין ייבום נאמר "אחים", <strong>ואין דנין "אחים"</strong> שנאמר בייבום <strong>מ</strong>מה שנאמר בעריות <strong>"אחיך".</strong>
 ומקשים: <strong>מאי נפקא מינה</strong> <small>[מה יוצא מזה],</small> כלומר, מה ההבדל לענין גזירה שווה, גם אם יש שינוי מסויים בלשון, <strong>הא תנא דבי</strong> <small>[הרי שנה</small> החכם <small>מבית</small> מדרשו<small>]</small> של <strong>ר' ישמעאל</strong> על מה שנאמר בפסוק אחד <strong>"ושב הכהן"</strong> (ויקרא יד, לט) ונאמר בפסוק אחר <strong>"ובא הכהן"</strong> (שם מד), דורשים: <strong>זו היא שיבה זו היא ביאה,</strong> ולמדים גזירה שווה מזה על זה, למרות שהמילים "ושב" "ובא" אינן דומות זו לזו, וזאת מכיון שיש להן משמעות אחת — אפשר ללמוד מהן גזירה שווה, ועל כל פנים רואים אנו שגזירה שווה נלמדת אף בשתי מילים שונות לחלוטין בצורתן — כל שכן שהבדל קטן בגיזרת המלה איננו מעכב! ומשיבים: <strong>הני מילי היכא דליכא מידי דדמי ליה</strong> <small>[דברים אלה</small> אמורים <small>היכן שאין דבר</small> אחר, מלה אחרת, <small>שדומה לו</small> יותר<small>]</small> <strong>אבל היכא דאיכא מידי דדמי ליה</strong> <small>[היכן שיש דבר</small> אחר <small>שדומה לו] —</small> <strong>מדדמי ליה ילפינן</strong> <small>[מ</small>זה <small>שדומה לו</small> יותר <small>אנחנו למדים]</small> וככל שהדמיון בין המילים גדול יותר, עדיף ללמוד מזה.
 ומקשים מצד אחר: <strong>ולילף</strong> <small>[ושילמד]</small> <strong>"אחוה" "אחוה" מלוט, דכתיב</strong> <small>[שנאמר]</small> שאמר אברהם ללוט: <strong>"כי אנשים אחים אנחנו"</strong> (בראשית יג, ח). ומכאן אפשר היה להסיק כי "אחים" מובנו קרובים, ולאו דווקא אחים! ודוחים: <strong>מסתברא</strong> <small>[מסתבר]</small> ש<strong>מבני יעקב הוה ליה למילף</strong> <small>[היה לו ללמוד],</small> <strong>משום דמפני</strong> <small>[ש</small>הוא <small>מופנה,</small> מיותר<small>]</small> שהמלה "אחים" בבני יעקב מיותרת בעניינה, ובאה ללמדנו גזירה שווה: <strong>מדהוה ליה למכתב</strong> <small>[מ</small>תוך <small>שהיה לו לכתוב]</small> <strong>"שנים עשר עבדיך בני אבינו"</strong> (בראשית מב, יג) <strong>וכתיב</strong> <small>[וכתוב]</small> בכל זאת <strong>"אחים</strong> בני אבינו <strong>"</strong>— <strong>שמע מינה לאפנויי</strong> <small>[למד ממנה,</small> מכאן, שבא הדבר <small>להפנות,</small> לייתר את המלה<small>],</small> ללמדנו לענין אחר מהו הקרוי אחים.
 ומעירים: <strong>ו</strong>אף שרב יהודה ורבה למדו אותו דין משני מקראות שונים, <strong>איצטריך</strong> <small>[צריך</small> היה<small>]</small> גם לפי זה וגם לפי זה <strong>למכתב</strong> <small>[לכתוב]</small> <strong>"אחים" ואיצטריך למכתב</strong> <small>[[וצריך</small> היה <small>לכתוב]</small> <strong>"יחדו". דאי כתב רחמנא</strong> <small>[שאם</small> היתה <small>התורה כותבת]</small> <strong>"אחים"</strong> בלבד, <strong>הוה אמינא</strong> <small>[הייתי אומר]:</small> <strong>לילף</strong> <small>[שנלמד]</small> <strong>"אחוה" "אחוה" מלוט, וכי תימא</strong> <small>[ואם תאמר]</small> ש<strong>לא מפני</strong> <small>[מופנה,</small> מיותר<small>]</small> הוא כמו "אחים" בבני יעקב — <strong>לאי</strong> <small>[לא כן],</small> וודאי <strong>אפנויי מפני</strong> <small>[מופנה,</small> מיותר<small>]</small> הוא, שהרי <strong>מדהוה ליה למכתב</strong> <small>[מ</small>מה <small>שהיה לו לכתוב]</small> אצל לוט <strong>"רעים",</strong> שהרי באמת לא היו אחים ממש אלא רק קרובים, <strong>וכתיב</strong> <small>[ונאמר</small> בכל זאת<small>]</small> <strong>"אחים" — שמע מינה</strong> <small>[למד ממנה,</small> מכאן<small>]</small> לכאורה שבא הדבר <strong>לאפנויי</strong> <small>[להפנות,</small> לייתר את המלה<small>]</small> וללמדנו שקרובים כאלה קרויים "אחים" אף לגבי ייבום, על כן <strong>כתב רחמנא</strong> <small>[כתבה התורה]</small> <strong>"יחדו"</strong> ללמדנו: דווקא אחים <strong>המיוחדים בנחלה.</strong>
 <strong>ואי כתב רחמנא</strong> <small>[ואילו כתבה התורה]</small> <strong>"יחדו"</strong> בלבד ולא כתבה "אחים" — <strong>הוה אמינא דמייחדי באבא ובאמא</strong> <small>[הייתי אומר ש</small>הם צריכים להיות <small>מיוחדים באב ובאם],</small> ואם אינם אחים מאב ומאם אין מצות ייבום חלה עליהם — על כן נאמר "אחים" כמו אצל בני יעקב, שהם אחים רק מאב ולא מאם, ומשום כך איפוא <strong>צריכא</strong> <small>[צריך]</small> שייכתבו שניהם.
 על סברה אחרונה זו, שהיה עולה על הדעת שבייבום צריך שיהיו אחים מאב ומאם, שואלים: <strong>והא מהיכא תיתי</strong> <small>[וזו מהיכן</small> היא <small>באה],</small> מדוע נעלה על הדעת שיש חשיבות באחווה גם מצד האם בענין זה? הלא <strong>יבום בנחלה תלא רחמנא</strong> <small>[תלתה התורה],</small> שנאמר בתורה שהיבם יקום על שם אחיו המת, כלומר, שהוא יורש אותו, <strong>ונחלה מן האב ולא מן האם היא</strong> באה! ומשיבים: אף על פי כן <strong>איצטריך</strong> <small>[נצרך]</small> הדבר, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וחידוש הוא</strong> דין זה של ייבום <strong>דקמשתרי</strong> <small>[שמותרת]</small> אשה האסורה משום <strong>ערוה גביה</strong> <small>[אצלו,</small> אצל היבם<small>],</small> שהרי אשת אח בכלל ערוה היא, ואם כן <strong>אימא</strong> <small>[אמור]</small> שנגביל את ההיתר הזה <strong>עד דמייחדי באבא ובאמא</strong> <small>[עד שיהיו מיוחדים</small> גם <small>באב ו</small>גם <small>באם],</small> על כן <strong>צריכא</strong> <small>[נצרכה]</small> הגזירה שווה של "אחים" מבני יעקב להיאמר.
 <big>ב</big> <strong>אמר רב הונא אמר רב: שומרת יבם</strong> (אשה שמת בעלה וממתינה ליבם שייבם או יחלוץ לה) <strong>שמתה</strong> לפני שייבמו אותה — <strong>מותר</strong> אותו יבם <strong>באמה.</strong> שאין עצם חובת הייבום יוצרת קירבה ביניהם. <strong>אלמא קסבר</strong> <small>[מכאן</small> שהוא, רב הונא בשם רב, <small>סבור]</small> ש<strong>אין זיקה.</strong> כלומר, שה"זיקה" — היות היבמה זקוקה ליבם — איננה יוצרת קשר הלכתי ביניהם. ושואלים: <strong>ולימא</strong> <small>[ושיאמר]</small> במפורש: <strong>הלכה כדברי האומר אין זיקה,</strong> שבעיה זו שנויה במחלוקת תנאים, ומדוע לא פסק בפשטות הלכה כדעת התנא האומר שאין זיקה!
 ומשיבים: <strong>אי הוה אמר הכי, הוה אמינא</strong> <small>[אם היה אומר כך, הייתי אומר]:</small> <strong>הני מילי בתרי</strong> <small>[דברים אלה</small> אמורים דווקא <small>בשניים]</small> אם היו שני יבמים, וכל אחד מהם יכול לייבם, הייתי אומר שרק אז אין זיקה, כיון שהקשר בין כל אחד מן האחים ליבמה איננו קשר מוחלט, שהרי יתכן שאחיו הוא שישאנה, <strong>אבל בחד</strong> <small>[ב</small>אח <small>אחד] —</small> <strong>יש זיקה,</strong> שהרי יבמה זו זקוקה רק לו, ויש איפוא ביניהם קשר, ולכך שינה בלשונו, לומר שאין הזיקה יוצרת קשר הלכתי ביניהם אפילו באחד.
 ושואלים: <strong>ולימא</strong> <small>[ושיאמר]:</small> <strong>הלכה כדברי האומר אין זיקה אפילו בחד</strong> <small>[ב</small>אח <small>אחד]!</small> ומשיבים: <strong>אי אמר הכי, הוה אמינא</strong> <small>[אם</small> היה <small>אומר כך, הייתי אומר]:</small> <strong>אפילו מחיים,</strong> שאף כאשר יבמתו חיה וזקוקה לו לייבום, מותר לו לשאת את אמה — על כן <strong>קמשמע לן</strong> <small>[השמיע לנו]</small> ש<strong>לאחר מיתה — אין</strong> <small>[כן]</small> מותר באמה, אבל <strong>מחיים</strong> — <strong>לא.</strong> ומדוע — <strong>משום</strong> ש<strong>אסור לבטל מצות יבמין.</strong> שהרי אם הוא נושא את אמה, אינו יכול עוד לייבם את הבת, שבת אשתו אסורה עליו, ונמצא שעל ידי נישואין אלה ביטל את מצות הייבום שחלה עליו.
 ומקשים על רב הונא: <strong>תנן</strong> <small>[שנינו</small> במשנה<small>]:</small> <strong>יבמתו שמתה — מותר באחותה.</strong> ונדייק: <strong>באחותה — אין</strong> <small>[כן],</small> שהרי גם אם היתה זו אשתו שמתה — היה מותר באחותה. אבל <strong>באמה — לא,</strong> 
 ודוחים: מכאן אין ראיה, כי אפשר לומר: <strong>הוא הדין</strong> ש<strong>אפילו באמה</strong> מותר, <strong>ואיידי דתנא רישא</strong> <small>[ומתוך ששנה</small> ב<small>ראשה]</small> של משנה זו: <strong>אשתו שמתה מותר באחותה,</strong> ששם הלשון מדוקדקת: <strong>באחותה — אין</strong> <small>[כן],</small> <strong>אבל באמה — לא, דהויא לה איסורא דאורייתא</strong> <small>[שהרי</small> היא <small>לו איסור תורה],</small> שאסור לאדם לשאת אשה ובתה אף כשמתה אחת מהן — <strong>תנא נמי סיפא</strong> <small>[שנה גם כן</small> ב<small>סופה]</small> של אותה משנה <strong>מותר באחותה,</strong> ואין לדקדק בלשון, ובאמת מותר בכל קרובותיה. עד כאן שיטת רב הונא.
 <strong>ורב יהודה אמר: שומרת יבם שמתה — אסור באמה.</strong> ומעירים: <strong>אלמא קסבר</strong> <small>[מכאן</small> ש<small>הוא</small> <small>סבור]</small> ש<strong>יש זיקה,</strong> ושקשר הזיקה בין היבמה ליבם דומה לקשר נישואין, ומשום כך אסור בקרובותיה. ויש לשאול: מדוע הוא אומר זאת בצורה זו? <strong>ולימא</strong> <small>[ושיאמר]</small> במפורש: <strong>הלכה כדברי האומר יש זיקה!</strong>
 ומשיבים: <strong>אי הוה אמר הכי, הוה אמינא</strong> <small>[אם היה אומר כך, הייתי אומר]:</small> <strong>הני מילי</strong> <small>[דברים אלה]</small> שיש זיקה, אמורים <strong>בחד</strong> <small>[ב</small>אח <small>אחד],</small> שהרי היבמה זקוקה רק לו, <strong>אבל בתרי</strong> <small>[בשנים],</small> אם היו שני יבמים, שיתכן וייבם אותה אחיו, ולכך <strong>אין זיקה</strong>, לכן שינה בלשונו, לומר שאפילו בשני אחים אין אחד מהם יכול לשאת את אמה. ומקשים: <strong>והא כי פליגי</strong> <small>[והרי כאשר נחלקו]</small> תנאים בענין זה — <strong>בתרי פליגי</strong> <small>[בשני</small> אחים <small>נחלקו]</small> וכיצד אפשר היה לחשוב שפסק שיש זיקה רק באחד? <strong>אלא,</strong> כך יש לומר: <strong>אי אמר הכי</strong> <small>[אם</small> היה <small>אומר כך]</small> כפסק הלכה: יש זיקה,
## דף יח.
 <strong>הוה אמינא</strong> <small>[הייתי אומר]</small> כי <strong>מחיים</strong> כל עוד היבמה חיה — יש זיקה <strong>אבל לאחר מיתה — פקעה לה</strong> ה<strong>זיקה,</strong> שכיון שמתה היבמה, פקע כל קשר הקירבה ביניהם, על כן <strong>קא משמע לן</strong> <small>[השמיע לנו]</small> ש<strong>זיקה בכדי</strong> <small>[לריק,</small> לחינם<small>],</small> <strong>לא פקעה</strong> <small>[איננה פוקעת],</small> ואין הזיקה בטלה אלא על ידי מעשה, חליצה או ייבום, וכל עוד לא נעשה המעשה נשאר הקשר במקומו. ומציעים: <strong>לימא מסייע ליה</strong> <small>[</small>האם <small>נאמר</small> שאפשר <small>לסייע לו]</small> לרב יהודה, ממה ששנינו: <strong>יבמתו שמתה</strong> — <strong>מותר באחותה.</strong> ונדייק: <strong>באחותה — אין</strong> <small>[כן],</small> <strong>באמה — לא,</strong> וכדברי רב יהודה!
 ודוחים: מכאן אין ראיה, כי <strong>הוא הדין</strong> ש<strong>אפילו באמה</strong> מותר, <strong>ואיידי דתנא רישא</strong> <small>[ומכיון ששנה</small> ב<small>ראשה]</small> של הברייתא <strong>אשתו שמתה מותר באחותה,</strong> ששם ההיתר הוא <strong>דוקא באחותה, אבל באמה לא,</strong> משום <strong>דהויא לה איסורא דאורייתא</strong> <small>[שהרי היא איסור תורה]</small> לשאת את אם אשתו גם אחר מותה — <strong>תנא נמי סיפא</strong> <small>[שנה גם כן</small> ב<small>סופה]</small> <strong>מותר באחותה,</strong> ולא דקדק.
 <strong>מתיב</strong> <small>[מקשה]</small> על כך <strong>רב הונא בר חייא</strong> ממה ששנינו במשנתנו: אם מת אחד האחים ולאחר מותו נולד לו אח ולאחר מכן <strong>עשה</strong> האח הגדול <strong>בה</strong> (באשת המת) <strong>מאמר ומת</strong> — הראשונה פטורה מחליצה ומייבום מדין אשת אח שלא היה בעולמו, שהרי כשמת בעלה הראשון עדיין לא נולד היבם, וה<strong>שניה חולצת ולא מתייבמת.</strong> ונדייק: <strong>טעמא</strong> <small>[הטעם,</small> דווקא<small>]</small> <strong>דעבד</strong> <small>[שעשה]</small> <strong>בה מאמר, הא</strong> <small>[הרי]</small> אם <strong>לא עבד</strong> <small>[עשה]</small> <strong>בה מאמר — ה</strong><strong>שניה נמי</strong> <small>[גם כן]</small> <strong>יבומי מייבמה</strong> <small>[מתייבמת],</small> <strong>ואי אמרת</strong> <small>[ואם אומר אתה]</small> <strong>יש זיקה,</strong> אם כן <strong>הויא לה</strong> <small>[הרי היא]</small> <strong>צרת אשת אחיו שלא היה בעולמו בזיקה,</strong> שהרי על ידי הזיקה היא נחשבת כצרת אשת אחיו!
 <strong>אמר רבה:</strong> אין לדקדק, <strong>הוא הדין דאף על גב</strong> <small>[שאף על פי]</small> ש<strong>לא עבד</strong> <small>[עשה]</small> <strong>בה מאמר — ה</strong><strong>שניה מחלץ חלצה</strong> <small>[חולצת]</small> אבל <strong>יבומי לא מייבמה</strong> <small>[להתייבם, אינה מתייבמת],</small> משום שעל ידי הזיקה היא כצרת אשת אחיו שלא היה בעולמו.
 <strong>והא דקתני</strong> <small>[וזה ששנה]</small> <strong>מאמר</strong> דווקא, הרי בא הדבר <strong>לאפוקי</strong> <small>[להוציא,</small> לחלוק<small>]</small> על <strong>בית שמאי דאמרי</strong> <small>[שאומרים]</small> ש<strong>מאמר קונה קנין גמור</strong> ביבמה, כדרך שהקידושין קונים קנין גמור באשה, ולכן אפילו חליצה אינה צריכה, כדין צרת ערוה — על כן <strong>קא משמע לן</strong> <small>[השמיע לנו]</small> שגם אם עשה בה מאמר, אינה נחשבת כצרת ערוה ממש, ואין איסורה אלא מדברי סופרים, ולכן צריכה חליצה.
 <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>שני אחין בעולם אחד,</strong> כלומר, שהיו קיימים זה בחיי זה, <strong>ומת אחד מהן בלא ולד, ועמד השני הזה לעשות מאמר ביבמתו, ולא הספיק לעשות בה מאמר עד שנולד לו אח, ומת</strong> האח השני, וגם לו אשה, ונפלו שתיהן לייבום לפני האח הנולד, הרי <strong>הראשונה יוצאה</strong> ונפטרת <strong>משום</strong> שהיא <strong>אשת אחיו שלא היה בעולמו</strong> של הנולד, <strong>ושניה</strong> (אשת האח השני) — <strong>או חולצת או מתייבמת. ואי אמרת</strong> <small>[ואם אומר אתה]</small> ש<strong>יש זיקה,</strong> הרי <strong>הויא לה</strong> <small>[הרי היא],</small> אותה אשת השני, <strong>צרת אשת אחיו שלא היה בעולמו</strong> על ידי <strong>זיקה!</strong>
 ודוחים: <strong>הא מני</strong> <small>[</small>ברייתא <small>זו</small> כשיטת <small>מי היא] —</small> כשיטת <strong>ר' מאיר היא,</strong> ש<strong>אמר: אין זיקה.</strong> ושואלים: <strong>ומי סבירא ליה</strong> <small>[והאם סבור]</small> <strong>ר' מאיר אין זיקה? והתנן</strong> <small>[והרי שנינו</small> במשנה<small>]</small> וסתם משנה כר' מאיר היא: <strong>ארבעה אחים, שנים מהן נשואים שתי אחיות, ומתו הנשואין האחיות,</strong> ונפלו שתי האחיות לייבום לפני האחים — <strong>הרי אלו,</strong> שתי האחיות, <strong>חולצות ולא מתייבמות.</strong> ולכאורה הטעם הוא משום שעל ידי הזיקה נעשו כשתי אחיות הזקוקות, שתיהן יחד, לכל אחד מן האחים.
 <strong>ואי סלקא דעתך</strong> <small>[ואם עולה על דעתך]</small> לומר ש<strong>סבר ר' מאיר אין זיקה,</strong> הלא <strong>הני מתרי בתי קאתיין</strong> <small>[</small>שתי אחיות <small>אלה משני בתים הן באות]</small> שכל אחת היתה אשת אח אחר, ואם כן, <strong>האי לייבם חדא והאי לייבם חדא</strong> <small>[</small>שאח <small>זה ייבם אחת ו</small>אח <small>זה ייבם אחת]!</small>
 ומשיבים: <strong>לעולם</strong> תאמר שדעת ר' מאיר ש<strong>אין זיקה.</strong> ומה שנאמר במשנה שחולצות ולא מתייבמות, זה <strong>משום דקסבר</strong> <small>[שהוא</small> <small>סבור]</small> <strong>אסור לבטל מצות יבמין.</strong> כלומר, אסור לגרום מצב שיבוא לביטול מצות הייבום. ואף במקרה שלפנינו — <strong>דדלמא אדמייבם חד מיית אידך</strong> <small>[ששמא עד שייבם אחד, ימות</small> האח ה<small>אחר,</small> השני<small>]</small> לפני שייבם לשניה, <strong>וקא בטלת</strong> <small>[והתבטלה]</small> על ידי כך <strong>מצות יבמין,</strong> שהרי אז תיפול לפני האח הנותר אחות זקוקתו, שאסורה להתייבם.
 ומקשים: <strong>ואי</strong> <small>[ואם]</small> <strong>אין זיקה — תיבטל</strong> מצות יבמים! שאם אין חושבים את הזיקה כקשר הלכתי מחייב — נמצא שמצוה זו עדיין לא חלה בפועל! <strong>דהא</strong> <small>[שהרי]</small> <strong>רבן גמליאל אמר: אין זיקה, ו</strong>הוא אמר גם ש<strong>מותר לבטל מצות יבמין.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> אם היו שני אחים נשואים לשתי אחיות, אחת גדולה (בוגרת) שהיו נישואיה נישואין גמורים, ואחת קטנה שאין נישואיה אלא מדברי סופרים, ומת האח הנשוי לגדולה, ונפלה לייבום לפני האח הנשוי לקטנה. הציעו חכמים ליעץ לקטנה שתמאן בנישואי בעלה, ועל ידי כך יוכל ליבם את אשת אחיו, שאם לא כן לא יוכל ליבמה משום שהיא אחות אשתו הקטנה, ותיפטר לגמרי מחובת הייבום, ומן הדין זיקת הגדולה שהיתה נשואה לאח המת בנישואין גמורים, חזקה מנישואי הקטנה ליבם. <strong>רבן גמליאל אומר: אם</strong> בינתים <strong>מאנה</strong> הקטנה מעצמה — <strong>מאנה, ואם לא מאנה — תמתין עד שתגדיל</strong> <small>[שתגדל],</small> <strong>ו</strong>אז <strong>תצא הלזו</strong> (האחרת), הגדולה, <strong>משום אחות אשה.</strong> ונמצא שרבן גמליאל אינו חושש לביטול מצות יבמים מאחת מהן!
 <strong>אמר ליה</strong> <small>[לו]:</small> מדבריו של <strong>רבן גמליאל</strong> על דבריו של <strong>ר' מאיר קרמית</strong> <small>[אתה מטיל,</small> מראה סתירה<small>]?!</small> הרי כל אחד מהם יש לו שיטה לעצמו! ומשיבים: <strong>לא, הכי קאמרינן</strong> <small>[כך אנחנו אומרים],</small> כך היתה כוונתנו לומר: כיצד יתכן לומר כי <strong>ר' מאיר חייש</strong> <small>[חושש]</small> <strong>אפילו לספיקא</strong> <small>[לספק]</small> של ביטול מצות ייבום, כפי שהסברנו שחושש שמא ימות אח אחד ותיבטל מצות יבמים, ואילו <strong>רבן גמליאל אפילו לודאי</strong> ביטול מצוה זו <strong>לא חייש</strong> <small>[אינו חושש]!</small> ותמוה שיהא הבדל גדול כל כך בין שיטותיהם ומשיבים: <strong>דלמא מאן דלא חייש</strong> <small>[שמא מי שאיננו חושש]</small> לביטול מצות ייבום — <strong>אפילו לודאי</strong> ביטולה <strong>לא חייש</strong> <small>[אינו חושש],</small> <strong>ומאן דחייש</strong> <small>[ומי שחושש] —</small> <strong>אפילו לספיקא חייש</strong> <small>[לספק</small> ביטולה <small>חושש</small> הוא<small>].</small>
 לעצם מחלוקת רב הונא ורב יהודה <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>הלכה <small>זו]</small> של <strong>רב יהודה</strong> ששומרת יבם שמתה אסור באמה — כשיטת רבו <strong>שמואל היא,</strong> ולא קיבל אותה מרב, שגם הוא היה רבו. וראיה לדבר ממה <strong>דתנן</strong> <small>[ששנינו</small> במשנה<small>]:</small>
## דף יח:
 <strong>שומרת יבם</strong> שמצפה לאחד האחים שייבם או יחלוץ לה, <strong>שקדש אחיו</strong> של אותו יבם <strong>את אחותה, משום ר' יהודה בן בתירה אמרו: אומרים לו</strong> לאח שקידש: <strong>המתן,</strong> ואל תישא את ארוסתך <strong>עד שיעשה אחיך מעשה</strong> — שיחלוץ או שייבם. כי עד אז חלה עדיין זיקת ייבום גם עליך, והאשה שקידשת היא אחות זקוקתך ואסורה עליך. <strong>ואמר שמואל: הלכה כר' יהודה בן בתירה.</strong> משמע ששמואל הוא הסבור שיש זיקה.
 <strong>אמר ליה</strong> <small>[לו]</small> רב יוסף: <strong>דאי דרב מאי</strong> <small>[ואם של רב</small> היא <small>מה]</small> ההבדל? <strong>אמר ליה</strong> <small>[לו]</small> אביי: אם כן <strong>קשיא</strong> <small>[קשה]</small> מדברי <strong>רב</strong> על דברי <strong>רב</strong> עצמו, שהרי רב הונא שאמר את ההלכה ששומרת יבם שמתה מותר באמה, אמר זאת משמו של רב, ומשמע אם כן מדברי רב עצמו שאין זיקה. אמר לו: <strong>דלמא אמוראי נינהו</strong> <small>[</small>ו<small>שמא</small> מחלוקת <small>אמוראים</small> היא<small>]</small> רב הונא ורב יהודה <strong>ואליבא</strong> <small>[ועל פי</small> <small>שיטתו]</small> של <strong>רב?</strong> ומשיבים: <strong>כיון דאיתמר משמיה</strong> <small>[שנאמר משמו]</small> של <strong>שמואל בהדיא</strong> <small>[במפורש],</small> <strong>ומשמיה</strong> <small>[משמו]</small> של <strong>רב</strong> אפשר לפרש אותה רק <strong>כאמוראי</strong> <small>[כ</small>מחלוקת <small>אמוראים]</small> — <strong>לא שבקינן</strong> <small>[אין אנו עוזבים]</small> דבר האמור <strong>משמיה</strong> <small>[משמו]</small> של <strong>שמואל בהדיא</strong> <small>[במפורש]</small> <strong>ומוקמינן כאמוראי</strong> <small>[ומעמידים,</small> מפרשים, אותו <small>כ</small>מחלוקת <small>אמוראים]</small> <strong>ואליבא</strong> <small>[ועל פי שיטתו]</small> של <strong>רב.</strong>
 <strong>אמר רב כהנא: אמריתה לשמעתא קמיה</strong> <small>[אמרתי את השמועה,</small> הסוגיה הזו, <small>לפני]</small> <strong>רב זביד מנהרדעא,</strong> ומששמע זאת רב זביד, <strong>אמר: אתון, הכי מתניתו לה</strong> <small>[אתם, כך שונים אתם אותה]</small> ויש לכם ספקות! ואולם <strong>אנן, בהדיא מתנינן</strong> <small>[אנחנו, במפורש שונים]:</small> <strong>אמר רב יהודה אמר שמואל: שומרת יבם שמתה</strong> — <strong>אסור באמה. אלמא קסבר</strong> <small>[מכאן</small> ש<small>סבור]</small> שמואל כי <strong>יש זיקה. ואזדא</strong> <small>[והולך]</small> <strong>שמואל לטעמיה</strong> <small>[לטעמו,</small> לשיטתו<small>].</small> ש<strong>אמר שמואל: הלכה כר' יהודה בן בתירה.</strong>
 ומעירים: <strong>וצריכי</strong> <small>[ונצרכו]</small> שני הדברים שנאמרו בשם שמואל בשני הנושאים, ואינם חזרה על אותו רעיון. <strong>דאי אשמעינן</strong> <small>[שאם היה השמיע לנו]</small> את הכלל <strong>יש זיקה, הוה אמינא</strong> <small>[הייתי אומר]</small> כי <strong>הני מילי בחד</strong> <small>[דברים אלה</small> אמורים <small>ב</small>מקרה שיש רק אח <small>אחד]</small> ששתיהן זקוקות רק לו, <strong>אבל בתרי</strong> <small>[בשניים]</small> שאין הזיקה של השניה לו חזקה אז כל כך, שהרי יתכן וייבמה אחיו, <strong>לא,</strong> על כן <strong>קא משמע לן</strong> <small>[השמיע לנו]</small> שאפילו בשניים יש זיקה, ולכן פסק כר' יהודה בן בתירה. <strong>ואי אשמעינן</strong> <small>[ואם היה השמיע לנו]</small> רק ש<strong>הלכה כר' יהודה בן בתירה, הוה אמינא</strong> <small>[הייתי אומר]:</small> כי <strong>הני מילי</strong> <small>[דברים אלה</small> אמורים<small>]</small> דווקא <strong>מחיים,</strong> כאשר שומרת היבם חיה, <strong>אבל לאחר מיתה — פקעה לה זיקה</strong> ומותר בקרובותיה, על כן <strong>קא משמע לן</strong> <small>[השמיע לנו]</small> ש<strong>זיקה בכדי</strong> <small>[</small>בחינם, <small>לריק]</small> <strong>לא פקעה,</strong> אלא צריך שייעשה בה מעשה (ייבום או חליצה) כדי לפוטרה.
 <big>א משנה</big> <strong>שני אחים, ומת אחד מהם ויבם השני</strong> שהיה נשוי מכבר לאשה אחרת <strong>את אשת אחיו, ואחר כך נולד להן אח</strong> שלישי, <strong>ומת</strong> האח השני ונפלו שתי נשיו לפני האח השלישי — <strong>הראשונה,</strong> אשת האח הראשון, <strong>יוצאה</strong> ונישאת לאחרים בלא ייבום או חליצה <strong>משום אשת אחיו שלא היה בעולמו</strong> של האח השלישי, <strong>והשניה,</strong> שהיתה לפני כן אשת האח השני, יוצאת <strong>משום צרתה.</strong> אם <strong>עשה בה</strong> האח השני רק <strong>מאמר,</strong> ולא כנס אותה בנישואין, <strong>ומת</strong> — <strong>השניה חולצת ולא מתייבמת,</strong> שאין כוחו של המאמר תקף כנישואין לעשות אותה כצרת ערוה גמורה.
 <strong>ר' שמעון אומר:</strong> האח, השלישי הנולד, <strong>מייבם לאיזו מהן שירצה, או חולץ לאיזו מהן שירצה.</strong> כיון שנולד האח השלישי לאחר שייבם אחיו את האשה, הרי בימי חייו לא היתה זו עוד אשתו של האח הראשון ואינה נחשבת אשת אחיו שלא היה בעולמו, ולכן יכול הוא לייבם אותה, משום שהיא "אשת אחיו שהיה בעולמו".
 <big>ב גמרא</big> <strong>אמר רב אושעיא: חלוק היה ר' שמעון אף בראשונה.</strong> כלומר, ר' שמעון חלק לא רק במקרה המפורש במשנה שלנו כאשר האח הנולד מצא כבר את אשת אחיו הראשון נשואה לאחיו השני אלא גם לגבי המשנה הראשונה של פרק זה, כאשר האח השלישי נולד עוד לפני שייבם האח השני את האלמנה, ולדעתו, אם רצה יכול הוא לייבמה. <strong>ממאי</strong> <small>[ממה]</small> מניין אנו יודעים זאת — <strong>מדקתני</strong> <small>[מ</small>כיון <small>ששנה]</small> <strong>משנה יתירה,</strong> מזה למד רב אושעיא.
 וכיצד, <strong>בבא דרישא</strong> <small>[השער,</small> הקטע, <small>ש</small>ב<small>ראש]</small> המשנה הקודמת, <strong>למאן קתני לה</strong> <small>[ל</small>שיטתו של <small>מי,</small> לצורך איזו שיטה <small>שנה אותה]?</small> <strong>אילימא לרבנן</strong> <small>[אם תאמר ל</small>שיטת <small>חכמים]</small> שאוסרים אשת אחיו שלא היה בעולמו בכל מקרה, <strong>השתא</strong> <small>[עכשיו,</small> הרי<small>]</small> במקרה שלנו, כאשר <strong>יבם</strong> האח השני <strong>ולבסוף נולד</strong> אח שלישי, <strong>דכי אשכחה</strong> <small>[שכאשר מצא אותה]</small> האח הנולד — <strong>בהתירא אשכחה</strong> <small>[בהיתר מצא אותה]</small> אצל השני, שהרי בחייו לא היתה אשת האח שמת, אלא אשתו של האח החי, ובכל זאת <strong>אסרי רבנן</strong> <small>[אוסרים חכמים]</small> — <strong>נולד</strong> האח השלישי <strong>ואחר כך יבם</strong> השני את אשת הראשון שמת, כמבואר במשנה הראשונה, <strong>מיבעיא</strong> <small>[נצרכה</small> לומר<small>]?</small> ולשיטה זו די היה במשנתנו זו. <strong>אלא לאו</strong> <small>[האם לא]</small> <strong>ל</strong>שיטת <strong>ר' שמעון איצטריך</strong> <small>[הוצרך]</small> לכפול את הדברים,
 <strong>ו</strong>כך יש להבין: <strong>תנא רישא</strong> <small>[שנה</small> את ההלכה המובאת במשנה ה<small>ראשונה]</small> <strong>להודיעך כחו</strong> של <strong>ר' שמעון,</strong> כלומר, להודיע את תוקף שיטתו של ר' שמעון שמתיר גם במקרה המבואר במשנה הראשונה, <strong>ותנא סיפא</strong> <small>[ושנה</small> את <small>סופה],</small> את ההלכה האמורה במשנה הזו <strong>להודיעך כחן דרבנן</strong> <small>[של חכמים],</small> שאף בייבם ולבסוף נולד הם אוסרים. <strong>ובדין הוא,</strong> ראוי היה, <strong>דנפלוג</strong> <small>[</small>שהיה צריך <small>שיחלוק]</small> <strong>ר' שמעון</strong> גם <strong>ברישא</strong> <small>[בראשונה],</small> ולומר שהוא מתיר גם בזו, <strong>אלא נטר להו לרבנן עד דמסיימי למילתייהו, והדר פליג עלייהו</strong> <small>[</small>ש<small>שמר,</small> המתין, <small>להם לחכמים עד שסיימו את דבריהם, וחזר</small> ו<small>חלק עליהם].</small>
 ושואלים: <strong>אלא</strong> אם כן <strong>אשת אחיו שלא היה בעולמו לר' שמעון היכי משכחת לה</strong> <small>[כיצד אתה מוצא אותה]?</small> כיצד מתקיימת הלכה זו, לפי שיטתו? ומשיבים: <strong>בחד אחא ומית</strong> <small>[ב</small>מקרה שהיה רק <small>אח אחד, ומת]</small> <strong>ונולד לו אח.</strong> אז אלמנת האח היא אשת אחיו שלא היה בעולמו, ואסורה להתייבם לו. <strong>אי נמי</strong> <small>[או גם כן]</small> <strong>בתרי</strong> <small>[בשני</small> אחים<small>]</small> <strong>ולא יבם</strong> אף אחד מהם מן האחים הנותרים את אשת האח <strong>ולא מית</strong> <small>[מת]</small> אחד מהם ובינתיים נולד אח שלישי. שכיון שזיקתה לייבום היא מכוח האח שמת, שהוא נחשב לגבי הנולד כאחיו שלא היה בעולמו, אסורה להתייבם לו.
 ומעתה באים לברר את שיטת ר' שמעון: <strong>בשלמא</strong> <small>[נניח]</small> במקרה שהיו שני אחים ומת אחד מהם ו<strong>יבם</strong> אחיו את אשתו <strong>ואחר כך נולד</strong> אח שלישי, אפשר להסביר זאת: <strong>כי אשכחה</strong> <small>[כאשר מצא אותה]</small> האח השלישי, הנולד, את האשה הזו — <strong>בהתירא אשכחה</strong> <small>[בהיתר מצא אותה],</small> שהרי בחייו היא עבורו אשת האח החי שהיה בעולמו. <strong>אלא</strong> כאשר בתחילה <strong>נולד</strong> האח השלישי <strong>ואחר כך יבם</strong> השני את אשת המת <strong>מאי טעמא</strong> <small>[מה טעם]</small> מתיר ר' שמעון? הלא אין להחשיבה בכגון זה כ"אשת אחיו שהיה בעולמו", שהרי עדיין לא נתייבמה! ומשיבים: צריך לומר כי <strong>קסבר</strong> <small>[סבור]</small> ר' שמעון ש<strong>יש זיקה,</strong> והזיקה עצמה יוצרת קשר קירבה, ויתר על כן: <strong>ו</strong>אשה הקשורה ב<strong>זיקה ככנוסה</strong> (נשואה) <strong>דמיא</strong> <small>[</small>היא <small>נחשבת],</small> וכיון שיש קשר זיקה בין היבמה לבין האח החי — הרי זה כאילו היתה כבר נשואה לו. וכיון שכך, הריהי נחשבת לגבי האח הנולד כאשת אחיו שהיה בעולמו.
 <strong>מתקיף לה</strong> <small>[מקשה על כך]</small> <strong>רב יוסף: השתא</strong> <small>[עכשיו,</small> הרי<small>],</small> כשקיימת <strong>זיקה ו</strong>נעשה <strong>מאמר,</strong> בשניהם גם יחד <strong>מספקא ליה</strong> <small>[מסופק לו]</small> <strong>לר' שמעון אי</strong> <small>[אם]</small> <strong>ככנוסה דמיא</strong> <small>[</small>היא <small>נחשבת]</small> <strong>אי לאו</strong> <small>[אם לא]</small> <strong>ככנוסה דמיא</strong> <small>[</small>היא <small>נחשבת]</small> — כשאין אלא <strong>זיקה לחודה</strong> <small>[לעצמה],</small> <strong>מיבעיא</strong> <small>[נצרכה]</small> לומר שאינה ככנוסה?
 ו<strong>מאי</strong> <small>[</small>ו<small>מה]</small> <strong>היא</strong> ההוכחה שזו שיטת ר' שמעון — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שלשה אחין</strong> שהיו <strong>נשואין שלש נשים נכריות</strong> (זרות זו לזו), <strong>ומת אחד מהם, ועשה בה</strong> האח ה<strong>שני מאמר, ומת</strong> — <strong>הרי אלו,</strong> גם אשתו הראשונה של האח השני, וגם יבמתו שעשה בה מאמר, <strong>חולצות ולא מתייבמות.</strong>
 ומה טעם אין מייבמים את אשת האח הראשון, <strong>שנאמר: "ומת אחד מהם... יבמה יבא עליה"</strong> (דברים כה, ה), ומכאן נלמד: <strong>מי שעליה זיקת יבם אחד</strong> היא שמתייבמת, <strong>ולא</strong> מי <strong>שעליה זיקת שני יבמין,</strong> שהרי האשה הזו היא מצד אחד יבמה מאשת האח הראשון שמת, ומצד שני (בגלל המאמר) היא יבמה גם מצד האח השני שמת.
 ואילו <strong>ר' שמעון אומר: מייבם לאיזהו מהן שירצה,</strong> שאינו מקבל דרשה זו שיש איסור ב"זיקת שני יבמים" <strong>וחולץ לשניה.</strong> ומסבירים את שיטתו: <strong>יבומי תרוייהו</strong> <small>[לייבם</small> את <small>שתיהן]</small> <strong>לא</strong> מתיר ר' שמעון, ומדוע? — <strong>דדלמא</strong> <small>[ששמא]</small> <strong>יש זיקה,</strong> ובשל הזיקה לאח השני, מחשיבים את האשה הזו כאילו כבר היתה נשואה לאח השני, <strong>והוו</strong> <small>[והרי הוא],</small> שתי הנשים הללו, <strong>שתי יבמות הבאות</strong>
## דף יט.
 <strong>מבית אחד</strong> ולכל הדעות מותר לייבם רק אשה אחת כפי שנאמר: "לבנות את בית אחיו", ומשמעות הכתוב: בית אחד, ולא שני בתים. <strong>יבומי חדא ואיפטור אידך</strong> <small>[ליבם אחת ולפטור</small> על ידי כך את <small>האחרת]</small> — <strong>לא, דדלמא</strong> <small>[ששמא]</small> <strong>אין זיקה</strong> נחשבת לעשות את הזקוקה <strong>ככנוסה</strong> (נשואה) ואז האשה הזאת שמת בעלה תחילה היא לגמרי אשתו של האח הראשון, והשניה היא לגמרי אשתו של האח השני, וכיון שיש פה שני ייבומים נבדלים, אינו יכול לפטור אחת על ידי ייבומה של האחרת, <strong>והוו להו</strong> <small>[והרי הן]</small> <strong>שתי יבמות הבאות משני בתים. אלמא</strong> <small>[</small>משמע <small>מכאן]</small> כי <strong>מספקא ליה</strong> <small>[מסופק לו]</small> לר' שמעון אם יש זיקה או אין זיקה, אפילו כשהיה שם מאמר!
 <strong>וכי תימא</strong> <small>[ואם תאמר]:</small> <strong>מדאורייתא הכי נמי דמייבמא חדא ומפטרא חדא</strong> <small>[מ</small>דברי <small>תורה כך הוא גם כן שמתייבמת אחת ונפטרת אחת],</small> ולפי השיטה שזיקה ככנוסה, אלא <strong>ומדרבנן</strong> <small>[ומ</small>דברי <small>סופרים]</small> <strong>הוא</strong> ש<strong>אסור</strong> הדבר, <strong>גזירה משום שמא יאמרו</strong> אלה שאינם יודעים, שבכלל כל <strong>שתי יבמות הבאות משני בתים חדא מייבמא ואידך מיפטרא</strong> <small>[אחת מתייבמת ואחת נפטרת]</small> <strong>בלא כלום,</strong> ולכן אמר ר' שמעון שיחלוץ לאחרת כדי שלא יבואו לטעות — אולם אי אפשר לומר כן, שכן
 <strong>והא טעמא</strong> <small>[והרי טעם]</small> שיטת <strong>ר' שמעון</strong> מפורש בברייתא שלא מטעם גזירה הוא, אלא <strong>משום</strong> השאלה האם <strong>מאמר ולאו</strong> <small>[או לא]</small> <strong>מאמר הוא,</strong> כלומר, מה מידת תוקפו של המאמר. <strong>דתניא</strong> <small>[ש</small>כן <small>שנינו</small> בברייתא<small>]</small> <strong>אמר להם ר' שמעון לחכמים</strong> להסביר מדוע יכול הוא לייבם אחת מהן, וטעמו: <strong>אם מאמרו של שני מאמר,</strong> שאנחנו מחשיבים אותו כנישואין גמורים, אם כן <strong>אשת שני הוא בועל</strong> כאשר הוא מייבם אותה, משום שאם נחשב מאמרו של השני כנישואין, הרי היא אשתו הגמורה של היבם, וכל קשריה הקודמים אינם נחשבים עוד.
 <strong>ואם מאמרו של שני אינו מאמר</strong> ואין מתחשבים בו כלל, אם כן לא היה ביניהם כל קשר הלכתי, ואם מייבם אותה — נמצא שאת <strong>אשת ראשון הוא בועל.</strong> ומכאן שטעמו של ר' שמעון הוא משום שהוא מסופק לגבי תוקף המאמר והזיקה.
 <strong>אמר ליה</strong> <small>[לו]</small> <strong>אביי:</strong> מכאן אין להוכיח מהי שיטת ר' שמעון, <strong>ולא שני לך</strong> <small>[ו</small>האם <small>אין שונה לך,</small> בעיניך<small>]</small> <strong>בין זיקת יבם אחד לזיקת שני יבמים?</strong> ויש מקום לחלק, <strong>דלמא</strong> <small>[שמא]</small> <strong>כי</strong> <small>[כאשר]</small> <strong>אמר ר' שמעון</strong> כי <strong>זיקה ככנוסה דמיא</strong> <small>[נחשבת]</small> כפי שהסברנו שיטתו לענין אשת אח שלא היה בעולמו — הרי זה <strong>ביבם אחד,</strong> שכיון שחובת הייבום מוטלת רק עליו נחשבת היבמה כאשתו, והוא המקרה שדנו בו, שכאשר מת אח אחד היה רק יבם אחד, <strong>אבל בשני יבמין — לא,</strong> שכיון שהזיקה היא לשניהם כאחד, אין לראותה ככנוסה לאחד מהם, ולכן כשהיו שני יבמים היה לו ספק ביחס לזיקה.
 ושואלים: <strong>ומי שני ליה</strong> <small>[והאם שונה לו,</small> מבדיל<small>]</small> <strong>ר' שמעון</strong> לענין אשת אחיו שלא היה בעולמו בין יבם אחד לשני יבמים? <strong>והתניא</strong> <small>[והרי שנינו</small> בברייתא<small>]</small> לענין אשת אחיו שלא היה בעולמו, <strong>כלל אמר ר' שמעון: כל שהלידה</strong> של האח השלישי <strong>קודמת לנשואין</strong> של האח השני, ומת גם אח זה, ונפלה לפני השלישי — <strong>לא חולצת ולא מתייבמת,</strong> שבמקרה כזה היא אשת אחיו שלא היה בעולמו. אבל אם היו ה<strong>נשואין</strong> של השני <strong>קודם ללידה</strong> של השלישי ומת השני ונפלה לפני השלישי — <strong>או חולצת או מתייבמת.</strong>
 <strong>מאי לאו</strong> <small>[האם לא]</small> מדובר כאן <strong>ביבם אחד, וקתני</strong> <small>[ושנה]</small> בברייתא: <strong>לא חולצת ולא מתייבמת,</strong> הרי אפילו כשיש רק יבם אחד אין זה נחשב כנישואין גמורים, והרי היא אסורה כאשת אחיו שלא היה בעולמו. ודוחים: <strong>לא,</strong> מדובר כאן <strong>בשני יבמים,</strong> שהיו מתחילה שלושה אחים, ומת אחד מהם, ונפלה לייבום לפני שני אחים, ואחר כך נולד אח רביעי, ולכן לא נעשתה הזקוקה כנשואה.
 ושואלים: אם כן, <strong>אבל ביבם אחד מאי</strong> <small>[מה]</small> יהיה הדין — <strong>הכי נמי</strong> <small>[כך גם כן]</small> תאמר שהיא <strong>או חולצת או מתייבמת,</strong> שהזקוקה נעשתה כאשת האח השני לגמרי — <strong>אי הכי, אדתני</strong> <small>[אם כך, עד ש</small>הוא <small>שונה]</small> את הפיסקה הבאה: <strong>נשואין קודמין ללידה — או חולצת או מתייבמת, ליפלוג וליתני בדידה</strong> <small>[שיחלק וישנה</small> פרטים נוספים <small>ב</small>תוך הלכה זו <small>עצמה]</small> ויאמר כך: <strong>במה דברים אמורים — בשני יבמים, אבל ביבם אחד — או חולצת או מתייבמת.</strong>
 ודוחים: לא, ברייתא זו <strong>כולה בשני יבמין קמיירי</strong> <small>[היא עוסקת],</small> להבדיל, במקרה של שני יבמים, בין לידה קדמה לבין נישואין קדמו. ושואלים: <strong>ואלא</strong> אם כן <strong>מאי כללא</strong> <small>[מה הכלל]</small> שבדבר? שאם מדובר בשני יבמים (ולא ביבם אחד), אם כן אין כאן כלל קבוע בנושא זה, שהרי ביבם אחד משתנה הדין ואפילו בלידה קודמת לנישואין, הריהי מותרת, ואיך ניתן לומר בכללות שכל שהלידה קודמת לנישואין לא חולצת ולא מתייבמת?!
 <strong>ועוד, מתיב</strong> <small>[מקשה]</small> <strong>רב אושעיא</strong> ממה ששנינו: היו <strong>שלשה אחין, שנים מהן נשואין שתי אחיות, או</strong> שהיו נשואים <strong>אשה ובתה, או אשה ובת בתה, או אשה ובת בנה,</strong> כלומר, שתי נשים שאסור לאדם לשאת אותן כאחת, ומתו האחים שהיו נשואים לקרובות — <strong>הרי אלו</strong> שתיהן <strong>חולצות ולא מתייבמות,</strong> שכיון ששתיהן כאחת זקוקות לו, ואינו רשאי לשאת את שתיהן, הרי הן דוחות זו את זו מייבום. <strong>ור' שמעון פוטר</strong> אותן אפילו מן החליצה.
 <strong>ו</strong>מעתה, <strong>אי סלקא דעתך</strong> <small>[אם עולה על דעתך]</small> כי <strong>קסבר</strong> <small>[סבור]</small> <strong>ר' שמעון</strong> ש<strong>זיקה ככנוסה דמיא</strong> <small>[</small>היא <small>נחשבת],</small> אם כן — <strong>לייבם לקמייתא</strong> <small>[שייבם את הראשונה]</small> זו שבעלה מת קודם, שהרי על ידי עצם הזיקה נעשתה ככנוסה, והיא נחשבת כאשתו, <strong>ו</strong>ממילא <strong>תיפטר אידך</strong> <small>[האחרת],</small> שהרי אינו יכול לשאת שתי קרובות!
 <strong>אמר רב עמרם: מאי</strong> <small>[מה]</small> פירוש <strong>פוטר</strong> שאמר ר' שמעון, <strong>נמי</strong> <small>[גם כן]</small> משמעותו <strong>פוטר בשניה.</strong> ומקשים: <strong>והתניא</strong> <small>[והרי שנינו</small> בברייתא<small>]:</small> <strong>ר' שמעון פוטר בשתיהן!</strong> ומכאן שלדעתו אין זיקה ככנוסה.
 <strong>אמר רבא:</strong> באותה ברייתא מדובר שהיו שלושה אחים ומתו שנים מהם, וכל אחד מן האחים שמתו היה נשוי לארבע נשים שהיו קרובות זו לזו בכמה דרכים, שאשה אחת של האח הראשון היתה אחותה של אשת השני, ואשה אחרת שלו היא אמה של אשת אחיו האחרת, והשלישית — בת בתה של אשה אחרת של אחיו, והרביעית — בת בנה של אשה אחרת. וכאשר מתו האחים נפלו כל הנשים הללו לייבום לפני האח הנותר, ומה שר' שמעון פוטר את שתיהן — כוונתו לפי זה <strong>שניה שבזוג זה והשניה שבזוג זה.</strong> שהרי כיון שאחת מהן זקוקה לו נפטרת קרובתה משום ערוה והשניה שבזוג משום צרתה, וכן בכולן.
 ומעירים: <strong>קא טעי</strong> <small>[טעה]</small> <strong>רבא בארבעה זוגי</strong> <small>[זוגות]</small> כי בטעות הבין שבברייתא מדובר באחים שנשאו ארבעה זוגות של קרובות, ומדוע אנחנו אומרים שטעה? <strong>חדא</strong> <small>[</small>ראיה <small>אחת] —</small> <strong>ד"או" "או" קתני</strong> <small>[שנה]</small> שהרי בברייתא נאמר "או אשה ובתה", משמע שאין מדובר כאן כשנפלו כל הזוגות לפני יבם אחד. <strong>ועוד: "ר' שמעון פוטר בארבעתן" מיבעי ליה</strong> <small>[צריך</small> היה <small>לו</small> לומר<small>],</small> שהרי יש כאן ארבעה זוגות נשים!
 <strong>ועוד:</strong> הלא <strong>תניא</strong> <small>[שנינו</small> בברייתא<small>]</small> במפורש: <strong>ר' שמעון פוטר בשתיהן מן החליצה ומן הייבום, שנאמר: "ואשה אל אחתה לא תקח לצרר"</strong> (ויקרא יח, יח), ולמד מכאן כי <strong>בשעה שנעשו צרות זו לזו,</strong> כאשר שתי אחיות עומדות להיעשות צרות זו לזו, כלומר, בזמן שנופלות שתיהן לייבום — <strong>לא יהא לך ליקוחין</strong> ("לא תקח"), כלומר, אין נישואין חלים, <strong>אפילו באחת מהן,</strong> הרי משמע ששתיהן פטורות, ולא השניה בלבד!
 <strong>אלא אמר רב אשי: אי דנפול בזה אחר זה הכי נמי</strong> <small>[אם שנפלו</small> לפניו היבמות <small>בזו אחר זו כך הוא גם כן]</small> וזיקה של הראשונה עושה אותה ככנוסה ופוטרת את השניה (הקרובה שלה) לגמרי, אלא <strong>הכא במאי עסקינן</strong> <small>[כאן במה אנו עוסקים] —</small> <strong>דנפול</strong> <small>[שנפלו]</small> שתיהן לפניו <strong>בבת אחת,</strong> שמתו שני האחים בבת אחת, <strong>ור' שמעון סבר לה</strong> <small>[סבור]</small> <strong>כר' יוסי הגלילי,</strong> ש<strong>אמר: אפשר לצמצם.</strong> כלומר, הוא סבור — בניגוד לדעת חכמים אחרים — שאפשר לדייק בקביעת הזמן. ולכן, שני דברים יכולים לקרות במדוייק בהחלט בזמן אחד. ואפשר איפוא לומר ששני האחים אכן מתו ברגע אחד. 
 עד כאן עסקנו בבירור שיטת רב אושעיא, שלדברי ר' שמעון גם בנולד השלישי ואחר כך ייבם השני את אשת האח שמת לפני שנולד השלישי ומת השני, שאינה נחשבת כאשת אחיו שלא היה בעולמו. אולם <strong>רב פפא אמר: בייבם</strong> האח השני, <strong>ואחר כך נולד</strong> האח השלישי — בזה <strong>פליג</strong> <small>[חולק]</small> <strong>ר' שמעון,</strong> ואילו <strong>בנולד</strong> האח השלישי לאחר מות הראשון <strong>ואחר כך ייבם</strong> האח השני את אשת המת — <strong>לא פליג</strong> <small>[חולק]</small> ר' שמעון, והוא מודה שהיא אסורה לאח הנולד משום אשת אחיו שלא היה בעולמו.
 ולשאלה שעמדה בפני רב אושעיא מדוע צריך היה לשנות דינים דומים גם במשנה הראשונה שבפרק וגם במשנתנו — ניתן להסביר כי <strong>ותרווייהו לרבנן איצטריך</strong> <small>[ושניהם הוצרכו ל</small>דעת <small>חכמים]</small> שאסרו אשת אחיו שלא היה בעולמו בכל מקרה. ואת הקושי: מדוע נצרכה המשנה הראשונה, כאשר בשניה מתברר הדין ביתר תוקף — צריך להסביר שבסגנון של <strong>"לא זו אף זו" קתני</strong> <small>[שנה],</small> כלומר, שפותח בענין הקל והפשוט ומסיים בדבר שיש בו חידוש גדול יותר. ולפי סגנון מקובל זה אין צורך להכניס פה מחלוקת נוספת עם ר' שמעון.
 ומעירים: <strong>תניא כוותיה</strong> <small>[שנויה</small> הברייתא <small>כשיטתו]</small> של <strong>רב פפא, ותיובתא</strong> <small>[ו</small>היא <small>קושיה</small> חמורה<small>]</small> ל<strong>רב אושעיא.</strong> ששנינו: <strong>שני אחים בעולם אחד,</strong> כלומר, שהיו קיימים זה בחיי זה, <strong>ומת אחד מהם בלא ולד, ועמד השני הזה לעשות מאמר ביבמתו ולא הספיק לעשות בה מאמר, עד שנולד לו אח, ומת</strong> האח השני — <strong>הראשונה יוצאה משום אשת אחיו שלא היה בעולמו, ושניה</strong> (אשתו של האח השני) — <strong>או חולצת או מתייבמת,</strong> שהרי היא לא היתה צרתה של הראשונה מעולם.
 <strong>עשה בה</strong> השני <strong>מאמר, ואחר כך נולד אח, או שנולד לו אח ואחר כך עשה בה מאמר, ומת — הראשונה יוצאה משום אשת אחיו שלא היה בעולמו, ושניה</strong> — <strong>חולצת ולא מתייבמת</strong> משום שהיא צרת אשת אחיו שלא היה בעולמו מדברי סופרים, בגלל המאמר שעשה.
## דף יט:
 <strong>ר' שמעון אומר: ביאתה או חליצתה של אחת מהם פוטרת</strong> את <strong>צרתה</strong> והכוונה שיחלוץ או ייבם לאשת אחיו השני והראשונה נפטרת ממילא, אבל אם <strong>חלץ לבעלת מאמר — לא נפטרה</strong> על ידי כך ה<strong>צרה,</strong> זו שהיתה אשת האח השני, שמא אין כוח המאמר כנשואין. <strong>כנסה</strong> האח השני את אשת אחיו המת, <strong>ומת</strong> גם הוא, <strong>ואחר כך נולד לו אח, או שנולד לו אח ואחר כך כנסה, ומת — שתיהן פטורות מן החליצה ומן הייבום,</strong> אחת משום אשת אחיו שלא היה בעולמו, והשניה משום צרתה.
 <strong>כנסה</strong> את יבמתו ואחר כך <strong>נולד לו אח, ואחר כך מת</strong> — <strong>שתיהן,</strong> גם אשת האח שמת תחילה וגם אשת המייבם, <strong>פטורות מן החליצה ומן הייבום,</strong> אלו <strong>דברי ר' מאיר. ור' שמעון אומר: הואיל ובא</strong> האח השלישי הזה <strong>ומצאה בהיתר, ולא עמדה עליו שעה אחת באיסור,</strong> שהרי על האח השלישי לא היתה אשה זו אסורה מעולם, שכן כשנולד כבר היתה היא אשת האח השני החי, על כן — <strong>מייבם לאיזו מהן שירצה, או חולץ לאיזו מהן שירצה.</strong>
 ונברר: <strong>הא בבא דסיפא למאן קתני לה</strong> <small>[את השער,</small> הקטע <small>הזה שבסופה של</small> ברייתא זו בייבם ולבסוף נולד <small>ל</small>צורך דעתו של <small>מי שנה אותה]?</small> <strong>אילימא</strong> <small>[אם תאמר]</small> ש<strong>ל</strong>צורך <strong>ר' מאיר קתני לה</strong> <small>[שנה אותה] —</small> <strong>מכדי</strong> <small>[הרי]</small> <strong>לא שני ליה</strong> <small>[שונה לו]</small> <strong>לר' מאיר בין ייבם ואחר כך נולד</strong> ו<strong>בין נולד ואחר כך ייבם,</strong> שלשיטתו בשני המקרים הרי זו אשת אחיו שלא היה בעולמו ואסורה לו, ואם כן <strong>לערבינהו ולתנינהו</strong> <small>[שיערב אותם וישנה אותם</small> יחד<small>],</small> באופן זה: כנסה ומת ואחר כך נולד לו אח, או שנולד לו אח ואחר כך כנסה ומת, או שכנסה ונולד לו אח ואחר כך מת — שתיהן פטורות?!
 <strong>אלא לאו</strong> <small>[האם לא]</small> שהקטע האחרון נועד רק להבהיר את דעת <strong>ר' שמעון.</strong> וכיון שבחלקים השונים בברייתא זו מנויות כל האפשרויות <strong>ובייבם ואחר כך נולד פליג</strong> <small>[חולק]</small> ר' שמעון, ואילו <strong>ב</strong>מקרה ש<strong>נולד</strong> האח בזמן שאשת המת היתה עדיין זקוקה לייבום <strong>ואחר כך ייבם</strong> החי <strong>לא פליג</strong> <small>[איננו חולק],</small> משמע שאף הוא מסכים להלכה זו. ומסכמים: אכן, <strong>שמע מינה</strong> <small>[למד מכאן]</small> שר' שמעון חולק רק בזו, וכדברי רב פפא.
 <big>א</big> כיון שהזכרנו ברייתא זו, באים לדון בה לגופה. <strong>אמר מר</strong> <small>[החכם]:</small> <strong>עמד השני לעשות מאמר</strong> (קידושי כסף) <strong>ביבמתו ולא הספיק לעשות מאמר ביבמתו עד שנולד לו אח, ומת</strong> השני ונפלו שתיהן, אשת האח הראשון ואשת השני, לפני השלישי, הנולד, לייבום — <strong>ראשונה יוצאה משום</strong> שהיא <strong>אשת אחיו שלא היה בעולמו, ושניה — או חולצת או מתייבמת.</strong> ושואלים: <strong>מאי</strong> <small>[ומה</small> פירוש<small>]</small> <strong>"עמד", ומאי</strong> <small>[מה</small> פירוש<small>]</small> <strong>"לא הספיק"</strong> לעשות מאמר? שהרי מאמר הוא הקידושין, והשאלה איננה מה היתה כוונתו, כי אם מה קרה למעשה, <strong>אי עבד</strong> <small>[אם עשה]</small> — <strong>עבד</strong> <small>[עשה],</small> <strong>ואי</strong> <small>[ואם]</small> <strong>לא עבד</strong> <small>[עשה]</small> — <strong>לא עבד</strong> <small>[עשה]!</small>
 <strong>אלא</strong> צריך לפרש כך: <strong>"עמד"</strong> פירושו עמד לעשות מאמר <strong>מדעתה,</strong> בהסכמתה, <strong>ו"לא הספיק"</strong> — כוונתו שלא הספיק לעשות זאת <strong>מדעתה, אלא בעל כרחה,</strong> ובאופן כזה אין המאמר מועיל לכלום וחולצת ולא מתייבמת. <strong>ו</strong>תהיה שיטת ברייתא זו מפורשת ש<strong>לא כ</strong>שיטתו של <strong>רבי. דתניא</strong> <small>[ש</small>כן <small>שנינו</small> בברייתא<small>]:</small> <strong>העושה מאמר ביבמתו</strong> (שמקדש אותה) <strong>שלא מדעתה,</strong> שלא בהסכמתה, <strong>רבי אומר: קנה</strong> מדברי סופרים, והקידושין הללו תופסים כמאמר של יבם מדעתה, <strong>וחכמים אומרים: לא קנה</strong> כלל.
 ומפרשים: <strong>מאי טעמא</strong> <small>[מה טעם]</small> שיטת <strong>רבי — גמר</strong> <small>[למד]</small> זאת <strong>מביאה ש</strong>בא היבם על ה<strong>יבמה,</strong> באופן זה: <strong>מה ביאה</strong> ב<strong>יבמה</strong> — אפילו בא עליה <strong>בעל כרחה</strong> קובעת שהיא נעשית אשתו, ואין הדבר תלוי בהסכמתה, <strong>אף קדושין</strong> ב<strong>יבמה</strong> יכולים שיהיו <strong>בעל כרחה. ורבנן גמרי</strong> <small>[וחכמים למדים]</small> <strong>מקדושין דעלמא</strong> <small>[בכלל]</small> באופן זה: <strong>מה קדושין דעלמא</strong> <small>[בכלל] —</small> אינם תופסים אלא אם כן נעשים <strong>מדעתה</strong> של האשה, <strong>אף קדושין</strong> ב<strong>יבמה</strong> אינם מועילים אלא אם כן נעשים <strong>מדעתה.</strong>
 ומסבירים: <strong>במאי קמיפלגי</strong> <small>[במה הם חלוקים],</small> כלומר, מהו העקרון המונח בביסוס מחלוקת זו? — <strong>מר סבר</strong> <small>[חכם</small> זה, רבי, <small>סבור]</small> כי <strong>מילי</strong> <small>[דברים,</small> הלכות<small>]</small> של <strong>יבמה ממילי</strong> <small>[מדברים,</small> מהלכות<small>]</small> של <strong>יבמה הוה ליה למילף</strong> <small>[היה לו ללמוד]</small> ולא מתחום אחר, <strong>ומר סבר</strong> <small>[וחכם</small> זה, חכמים, <small>סבור]:</small> <strong>מילי</strong> <small>[דברים,</small> הלכות<small>]</small> של <strong>קדושין ממילי</strong> <small>[מדברים,</small> מהלכות<small>]</small> של <strong>קדושין הוה ליה למילף</strong> <small>[היה לו ללמוד].</small> 
 ומבררים קטע אחר בברייתא. שנינו בה: שני אחים ומת האחד ו<strong>עשה בה</strong> השני <strong>מאמר ואחר כך נולד לו אח, או ש</strong>קודם <strong>נולד לו אח ואחר כך עשה בה,</strong> באשת הראשון, <strong>מאמר, ומת</strong> ונפלה לפני השלישי, הנולד, לייבום — <strong>ראשונה יוצאה משום</strong> שהיא לו <strong>אשת אחיו שלא היה בעולמו, ושניה חולצת ולא מתייבמת. ר' שמעון אומר: ביאתה או חליצתה של אחת מהן פוטרת צרתה.</strong>
 ושואלים: <strong>ר' שמעון אהייא קאי</strong> <small>[על איזה</small> מהם, מן המקרים, הוא <small>עומד,</small> מתייחס<small>]?</small> <strong>אילימא</strong> <small>[אם תאמר]</small> כי למקרה של <strong>נולד לו אח ואחר כך עשה בה</strong> השני <strong>מאמר</strong> הוא מתייחס — <strong>הא אמרת</strong> <small>[הרי</small> כבר <small>אמרת]</small> ש<strong>בנולד</strong> השלישי <strong>ולבסוף,</strong> לאחר שנולד, <strong>ייבם</strong> השני את אשת הראשון <strong>לא פליג</strong> <small>[חולק]</small> <strong>ר' שמעון,</strong> והריהי אסורה משום אשת אחיו שלא היה בעולמו. <strong>אלא</strong> צריך לומר כי על המקרה בו <strong>עשה בה מאמר</strong> השני <strong>ואחר כך נולד לו אח</strong> חלק ר' שמעון ולדעתו חולץ או מייבם לשניה.
 בהמשך הברייתא נאמר שאם <strong>חלץ</strong> השלישי <strong>לבעלת מאמר לא נפטרה</strong> ה<strong>צרה,</strong> כלומר, אשת השני, ויכולה להינשא לאחרים. ומבררים: <strong>מאי טעמא</strong> <small>[מה הטעם] —</small> <strong>משום דהואי</strong> <small>[שהיא]</small> ה<strong>צרה,</strong> אשת האח השני, היא חיוב <strong>ודאי,</strong> שהרי היא אשת אחיו שהיה בעולמו, <strong>ובעלת</strong> ה<strong>מאמר</strong> אינה אלא <strong>ספק,</strong> שלא ברור אם על ידי המאמר נעשתה לגמרי כאשת האח השני או לא, <strong>ו</strong>כלל הוא ש<strong>אין ספק מוציא מידי ודאי,</strong> ולכן, אם יחלוץ לה היבם, כיון שחיובה אינו ברור — אף חליצתה איננה חליצת ודאי, כי שמא לא היתה צריכה לחליצה, ולפיכך לא הועילה החליצה לפטור את צרתה, ועל כן השמיע לנו שצריך לחלוץ או לייבם לודאית ואז תיפטר האחרת.
 <strong>יתיב</strong> <small>[ישב]</small> <strong>רב מנשה בר זביד קמיה</strong> <small>[לפני]</small> <strong>רב הונא ויתיב וקאמר</strong> <small>[וישב ואמר]</small> דבר זה: <strong>מאי טעמא</strong> <small>[מה טעם]</small> שיטת <strong>ר' שמעון</strong> שמתיר בייבם ולבסוף נולד אשת אח שלא היה בעולמו? ותוהים: <strong>מאי טעמא</strong> <small>[מה טעם]</small> שיטת <strong>ר' שמעון?!</strong> — <strong>כדאמר טעמא</strong> <small>[כ</small>פי <small>שאמר</small> את <small>הטעם]</small> באותה ברייתא: <strong>הואיל ובא ומצאה בהיתר, ולא עמדה עליו שעה אחת באיסור!</strong>
 <strong>אלא</strong> כך היתה השאלה: <strong>מאי טעמא דרבנן</strong> <small>[מה טעם</small> שיטת <small>חכמים]</small> האוסרים בייבם ולבסוף נולד? שהרי ר' שמעון נתן טעם טוב לשיטתו. ומשיבים: <strong>אמר קרא</strong> <small>[הכתוב]:</small> <strong>"ולקחה לו לאשה ויבמה"</strong> (דברים כה, ה), ומשמעו: <strong>עדיין יבומים הראשונים עליה,</strong> שגם לאחר שלקחה לו לאשה, עדיין היא נחשבת ליבמה, ועל כן לא פקע ממנה האיסור שהיה עליה בעודה יבמה מבעלה הראשון. ותוהים: <strong>אלא הא דתנן</strong> <small>[זו ששנינו</small> במשנה<small>]:</small> <strong>כנסה,</strong> נשא את היבמה לאשה — <strong>הרי היא כאשתו לכל דבר. ואמר ר' יוסי בר חנינא:</strong> דבר זה <strong>מלמד,</strong>
## דף כ.
 <strong>שמגרשה</strong> את היבמה <strong>בגט</strong> ואינה צריכה חליצה, <strong>ומחזירה,</strong> שאם רוצה רשאי להחזירה לאחר גירושיה, ואין אומרים שלאחר שקיים בה את המצוה, שוב נאסרה עליו כאשת אח. ומדוע? <strong>התם נמי לימא</strong> <small>[שם גם כן נאמר]</small> <strong>"ויבמה"</strong> כפי שפירשנו: <strong>עדיין יבומין הראשונים עליה, ותיבעי</strong> <small>[ותצטרך]</small> <strong>חליצה!</strong>
 ומשיבים: <strong>שאני התם</strong> <small>[שונה שם]</small> ש<strong>אמר קרא</strong> <small>[הכתוב]</small> <strong>"ולקחה לו לאשה"</strong> (דברים כה, ה), לומר לנו: <strong>כיון שלקחה — נעשית כאשתו לכל דבר.</strong> ומקשים: <strong>אי הכי הכא נמי</strong> <small>[אם כך כאן גם כן]</small> נאמר כך מכיון שנעשתה אשתו לכל דבר שוב לא תיאסר על האח שנולד לאחר הייבום! ומשיבים: <strong>הא כתב רחמנא</strong> <small>[הרי כתבה התורה]</small> <strong>"ויבמה",</strong> לומר שאף לאחר נישואיה עדיין נחשבת היא כיבמה ואסורה לו.
 ושואלים: <strong>ומה ראית</strong> לחלק ולומר שאחר נישואין בטל דין יבמה לגמרי, ואיסור אשת אחיו שלא היה בעולמו לא בטל אחר ייבום? ומשיבים: <strong>מסתברא, שדי היתירא אהיתירא ושדי איסורא אאיסורא</strong> <small>[מסתבר</small> לומר כך, כי <small>הטל היתר על היתר והטל איסור על איסור],</small> כלומר, במקום שהותרה כבר האשה על ידי נישואין, נראה לומר שיהא היתר מוחלט, ובמקום שיש חשש איסור של אשת אחיו שלא בעולמו — מן הסתם בא הכתוב להחמיר ולצמצם.
 ושואלים: <strong>ול</strong>שיטת <strong>ר' שמעון,</strong> ש<strong>אמר</strong> בטעם שיטתו, <strong>הואיל ובא ומצאה בהיתר ולא עמדה עליו שעה אחת באיסור, אלא מעתה,</strong> אם היתה <strong>אחותו מאמו</strong> שאיננה אחותו מאביו <strong>שנשאה אחיו מאביו</strong> שאיננו אחיו מאמו, ונשא איפוא בהיתר גמור <strong>ואחר כך נולד</strong> לו <strong>אח</strong> מאב ואם, <strong>ומת</strong> אותו שנשא את האשה, <strong>תתייבם</strong> האחות לזה שנולד מאותו טעם: <strong>הואיל ובא ומצאה בהיתר,</strong> שהרי כשנולד כבר היתה אשת אחיו!
 על קושיה זו תוהים: איך אפשר לומר כך, שכן <strong>איסור אחותו להיכן אזל</strong> <small>[הלך]?!</small> הרי לגבי האח הנולד היא אחותו מאמו, ואסורה עליו! ומקשים: אם כן, <strong>הכא נמי</strong> <small>[כאן גם כן]</small> אפשר היה לומר: <strong>איסור אחיו שלא היה בעולם להיכן אזל</strong> <small>[הלך]</small> והרי אף כאן כבר חל איסור אשת אח על אשה זו מאחיו הראשון ולמה אומר ר' שמעון שבטל על ידי הנישואין? ודוחים: אין מקום להשוואה זו, כי <strong>האי איסורא דלית ליה היתירא</strong> <small>[זה, איסור</small> אחותו, הוא איסור <small>שאין לו היתר]</small> בשום מקרה ולא בטל, ואילו <strong>האי איסורא דאית ליה היתירא</strong> <small>[זה איסור</small> אשת אח, הוא איסור <small>שיש לו היתר]</small> כשיש מצות ייבום ולכן בטל.
 <big>א משנה</big> <strong>כלל אמרו ביבמה: כל שהיא</strong> אסורה <strong>איסור ערוה</strong> על היבם — <strong>לא חולצת ולא מתייבמת</strong> ונפטרת לגמרי. ואם היתה אסורה עליו רק <strong>איסור מצוה</strong> או <strong>איסור קדושה</strong> (כפי שיבואר להלן מה עניינם), כיון שלא בטל מיסודו חיוב הייבום — הרי זו <strong>חולצת</strong> כדי להשתחרר מן הזיקה, <strong>ו</strong>אולם <strong>לא מתייבמת</strong> בגלל האיסור.
 ועוד כלל אמרו: מי שנפלו לפניו לייבום שתי אחיות שהיו נשואות לשני אחיו שמתו, אלא שאחת מן האחיות היא קרובה לו ואסורה עליו איסור ערוה מצד אחר, וכגון שהיא חמותו או שהיתה כלתו — הרי זו פטורה מייבום, והאחרת, <strong>אחותה שהיא יבמתה</strong> (גיסתה) — <strong>חולצת או מתייבמת.</strong> ואין דינן כשתי אחיות שנפלו כאחת לייבום שהרי אחת מהן כלל לא נפלה לפניו — משום איסור ערוה.
 ומסבירים: <strong>איסור מצוה</strong> הוא <strong>שניות מדברי סופרים,</strong> שחכמים גזרו איסור נישואין לגבי כמה נשים שאינן קרובות עד כדי שתהיינה אסורות מן התורה, ובכל זאת אסרו אותן כקרובות. <strong>איסור קדושה</strong> מהו — <strong>אלמנה לכהן גדול, גרושה</strong> או <strong>חלוצה לכהן הדיוט, ממזרת</strong> או <strong>נתינה</strong> (בת מבנות הגבעונים) <strong>לישראל, ו</strong>כן <strong>בת ישראל לנתין וממזר.</strong>
 <big>ב גמרא</big> שואלים: <strong>כלל</strong> זה שאמרו ביבמה — <strong>לאתויי מאי</strong> <small>[להביא,</small> להוסיף, <small>את מה]?</small> שהרי לכאורה כבר נמנו ונתפרטו בפרק ראשון כל המקרים של איסור ערוה. <strong>אמר רפרם בר פפא: לאתויי</strong> <small>[להביא,</small> להוסיף<small>]</small> <strong>צרת אילונית.</strong> כלומר, לא רק אילונית עצמה אינה מתייבמת (מטעם אחר, לפי שאינה ראויה ללדת ואין בייבומה משום הקמת שם לאחיו), אלא גם צרתה פטורה, <strong>וכדרב אסי</strong> שאסר צרת אילונית, משום שהאילונית אסורה עליו כאשת אח (שהרי לא הותרה בייבום) ולכן צרתה היא צרת ערוה.
 <strong>ואיכא דאמרי</strong> <small>[ויש שאומרים]</small> את דברי רפרם בר פפא אלה באופן אחר לגמרי: שנינו במשנה כי <strong>כל שאיסורה איסור ערוה</strong> לא חולצת ולא מתייבמת, ונדייק: דווקא זו <strong>הוא דאסירא</strong> <small>[היא שאסורה]</small> <strong>צרתה, הא</strong> <small>[הרי]</small> אם <strong>לא</strong> היה <strong>איסורה איסור ערוה</strong> אלא נאסרה מטעם אחר — <strong>צרתה לא אסירא</strong> <small>[אסורה],</small> ו<strong>למעוטי מאי</strong> <small>[למעט</small> את <small>מה]</small> בא הדבר — <strong>אמר רפרם: למעוטי</strong> <small>[למעט]</small> <strong>צרת אילונית, ו</strong>אם כן הרי זה ש<strong>לא כ</strong>שיטת <strong>רב אסי.</strong>
 <big>ג</big> נאמר במשנה כי <strong>אחותה שהיא יבמתה</strong> חולצת או מתייבמת. ומבררים: <strong>אחותה דמאן</strong> <small>[של מי]?</small> <strong>אילימא</strong> <small>[אם תאמר]</small> אחותה של זו שהיא אסורה עליו <strong>איסור מצוה,</strong> אולם <strong>כיון דמדאורייתא רמיא קמיה</strong> <small>[שמן התורה</small> היא <small>מוטלת לפניו]</small> לייבום, שאין איסור מן התורה לייבם אותה שאיננה ערוה, ולפי התורה שתי האחיות נופלות לייבום כאחת, ושתיהן זקוקות לו לייבום, ונמצא ש<strong>פגע באחות זקוקתו,</strong> וכבר אמרנו שאת אחות זקוקתו איננו יכול לייבם! <strong>אלא,</strong> יש לומר שהכוונה היא <strong>אחותה</strong> של זו שאסורה עליו <strong>איסור ערוה</strong> וכיון שאת הערוה לא יכול הוא לייבם, אין אחותה נחשבת לאחות זקוקתו, ויכול ליבמה.
 <big>ד</big> שנינו במשנה כי <strong>"איסור מצוה"</strong> הכוונה ל<strong>שניות.</strong> ושואלים: <strong>אמאי קרי ליה</strong> <small>[מדוע קורא לו]</small> <strong>"איסור מצוה",</strong> מה הטעם ללשון זו? <strong>אמר אביי:</strong> הכוונה היא משום ש<strong>מצוה לשמוע דברי חכמים,</strong> ואלה אינן אסורות אלא מדברי חכמים.
 <big>ה</big> שנינו במשנה כי <strong>"איסור קדושה"</strong> הוא <strong>אלמנה לכהן גדול גרושה וחלוצה לכהן הדיוט.</strong> ושואלים: <strong>ואמאי קרי להו</strong> <small>[ומדוע קורא להם]</small> <strong>"איסור קדושה" — דכתיב</strong> <small>[שנאמר]</small> בענין זה: <strong>"קדשים יהיו לאלהיהם</strong> ולא יחללו שם אלהיהם כי את אישי ה' לחם אלהיהם הם מקריבים והיו קודש. אשה זונה וחללה לא יקחו ואשה גרושה מאישה לא יקחו כי קדוש הוא לאלהיו<strong>"</strong> (ויקרא כא, ו-ז).
 <strong>תניא</strong> <small>[שנויה</small> ברייתא<small>]:</small> <strong>ר' יהודה מחליף</strong> את המונחים: <strong>"איסור מצוה"</strong> הוא <strong>אלמנה לכהן גדול,</strong> וכן <strong>גרושה</strong> או <strong>חלוצה לכהן הדיוט. ואמאי קרי ליה</strong> <small>[ומדוע קורא לו]</small> <strong>"איסור מצוה" — דכתיב</strong> <small>[שנאמר]</small> בסוף ספר ויקרא בסיכום כל הדברים האמורים בו <strong>"אלה המצות"</strong> (שם כז, לד).
 ו<strong>"איסור קדושה"</strong> לדעתו אלה <strong>שניות</strong> האסורות <strong>מדברי סופרים, ואמאי קרי ליה</strong> <small>[ומדוע קורא לזה]</small> <strong>"איסור קדושה"? אמר אביי:</strong> שכן <strong>כל המקיים דברי חכמים נקרא קדוש. אמר ליה</strong> <small>[לו]</small> <strong>רבא:</strong> לשון זו אינה מדוייקת, משום שלפי זה יצא ש<strong>כל שאינו מקיים דברי חכמים — קדוש הוא דלא מיקרי</strong> <small>[שאינו נקרא],</small> <strong>רשע נמי לא מיקרי</strong> <small>[גם כן איננו נקרא],</small> והרי אנו יודעים שהעובר על דברי חכמים נקרא רשע! <strong>אלא אמר רבא:</strong> הטעם שקוראים לזה "איסור קדושה" הוא משום ש"קדושה" משמעה הפרשה והבדלה, ולענין זה <strong>קדש עצמך</strong> והיזהר גם <strong>ב</strong>דבר שמן התורה הוא <strong>מותר לך,</strong> כדי שלא תבוא להיכשל בסופו של דבר בערוה מן התורה.
 <big>ו</big> שנינו במשנה בין השאר ש<strong>אלמנה לכהן גדול</strong> שהיא לשיטת המשנה "איסור קדושה", חולצת ולא מתייבמת. ומעירים: <strong>קפסיק ותני</strong> <small>[פסק ושנה]</small> בהכללה, שאלמנה לכהן גדול אינה מתייבמת, <strong>לא שנא</strong> <small>[אינו שונה]</small> אם היתה אלמנה <strong>מן הנשואין ולא שנא</strong> <small>[ואינו שונה]</small> אם היתה אלמנה <strong>מן האירוסין</strong> בלבד.
 ומעתה, <strong>בשלמא</strong> <small>[נניח]</small> כשהיא אלמנה <strong>מן הנשואין,</strong> הרי אסורה היא על הכהן הגדול גם משום מצות <strong>עשה</strong> של "והוא אשה בבתוליה יקח" (שם כא, יג), <strong>ו</strong>מצות <strong>לא תעשה</strong> של "אלמנה וגרושה... לא יקח" (שם יד) <strong>ואין עשה</strong> של ייבום <strong>דוחה</strong> את <strong>לא תעשה</strong> של אלמנה <strong>ועשה</strong> של בתולה. <strong>אלא,</strong> אם היתה אלמנה <strong>מן האירוסין,</strong> אם כן <strong>לא תעשה גרידא</strong> <small>[בלבד]</small> <strong>הוא,</strong> שעדיין בתולה היא, ומדוע לא נאמר כי <strong>יבא עשה</strong> של ייבום <strong>וידחה</strong> את <strong>לא תעשה</strong> של אלמנה!
 <strong>אמר רב גידל אמר רב, אמר קרא</strong> <small>[הכתוב]:</small> <strong>"ועלתה יבמתו השערה"</strong> (דברים כה, ז), <strong>שאין תלמוד לומר,</strong> שאין למדים דבר מן המלה <strong>"יבמתו",</strong> שהרי בה מדובר, ו<strong>מה תלמוד לומר "יבמתו",</strong> להדגיש: יבמתו שלו, ולומר כי <strong>יש לך</strong> גם <strong>יבמה אחת שעולה לחליצה ואינה עולה לייבום,</strong> שבה אין הדבר תלוי בהחלטתו כלל, <strong>ואיזו זו —</strong> זו שהיא עליו <strong>חייבי לאוין.</strong> שהנשים שאסור לשאתן, משום שיש מצות לא תעשה על כך, כולן חולצות ואין בהן ייבום.
 ושואלים: <strong>ואימא</strong> <small>[ואמור]</small> שמדובר כאן גם ב<strong>חייבי כריתות,</strong> שאף אלה, עם שאינם רשאים לייבם אותן, אבל הם צריכים לחלוץ להן! ומשיבים: <strong>אמר קרא</strong> <small>[הכתוב]:</small> <strong>"ואם לא יחפץ האיש לקחת</strong> את יבמתו<strong>"</strong> (שם), לומר: <strong>הא</strong> <small>[הרי]</small> אם <strong>חפץ — מייבם,</strong> כלומר כאשר הדבר תלוי ברצונו. ולפיכך, <strong>כל העולה לייבום</strong> כלומר שהיתה יכולה להגיע לידי ייבום — <strong>עולה</strong> גם <strong>לחליצה, וכל שאין עולה לייבום</strong> — גם <strong>אינו עולה לחליצה</strong> ואין צריך כלל לחלוץ לה, וכיון שחייבי כריתות אינם יכולים לייבם בשום מקרה, אף אינם צריכים לחלוץ.
 ושואלים: <strong>אי הכי</strong> <small>[אם כך]</small> <strong>חייבי לאוין נמי</strong> <small>[גם כן]</small> נאמר שאין צריך לחלוץ להן כיון שאינו יכול לייבמן! ומשיבים: <strong>הא רבי רחמנא</strong> <small>[הרי רבתה התורה]</small> <strong>"יבמתו"</strong> לומר שיש יבמה כזו שעולה לחליצה בלבד ולא לייבום. ושואלים: <strong>ומה ראית</strong> לומר שהריבוי בא לחייבי לאווים ולא לחייבי כריתות?
## דף כ:
 <strong>מסתברא</strong> <small>[מסתבר]</small> לומר כך, כי <strong>חייבי לאוין תפסי בהו</strong> <small>[תופסים בהם]</small> <strong>קדושין,</strong> שאם מקדש אדם אשה שאסורה עליו באיסור לא תעשה בלבד, למרות שעבר עבירה — הקידושין תופסים ואינו יכול לפוטרה בלא גט, ולכן גם זקוקה לחליצה, ואילו <strong>חייבי כריתות לא תפסי בהו</strong> <small>[אין תופסים בהם]</small> <strong>קדושין</strong> כלל ולכן הופקעו לגמרי מדין ייבום וחליצה.
 <strong>מתיב</strong> <small>[מקשה]</small> <strong>רבא</strong> על דברי רב: שנינו, <strong>איסור מצוה ואיסור קדושה,</strong> אם <strong>בא עליה או חלץ לה — נפטרה צרתה,</strong> אף שאסור לו לבא עליה. <strong>ואי סלקא דעתך</strong> <small>[ואם עולה על דעתך]</small> לומר כפי שאמר רב ש<strong>חייבי לאוין מדאורייתא</strong> <small>[מ</small>דין <small>תורה]</small> <strong>לחליצה רמיא</strong> <small>[</small>היא <small>מוטלת],</small> ו<strong>לייבום לא רמיא</strong> <small>[אינה מוטלת</small> לפניו<small>],</small> אם כן, <strong>כי</strong> <small>[כאשר]</small> <strong>בא עליה — אמאי</strong> <small>[מדוע]</small> <strong>נפטרה צרתה?</strong> שהרי לפי זה ביאתה איננה מצוה מן התורה, וממילא איננה יכולה לפטור!
 <strong>הוא</strong> עצמו, רבא, <strong>מותיב לה</strong> <small>[</small>היה <small>מקשה</small> <small>אותה,</small> את הקושיה הזו<small>]</small> <strong>והוא</strong> עצמו <strong>מפרק לה</strong> <small>[פתר אותה]:</small> <strong>לצדדין קתני,</strong> שמה שנאמר בברייתא איננו עוסק באותם מקרים, אלא יש בו צדדים שונים. <strong>בא עליה</strong> — כוונתו על <strong>איסור מצוה,</strong> שאם בא על יבמה שאסורה עליו רק משום איסור מצוה, כלומר, מדברי סופרים בלבד, כיון שמן התורה היה עליו גם לייבם אותה, לכן, אם בא עליה, אף שעבר על דברי חכמים, מכל מקום המצוה מן התורה נתקיימה בכך, ולכן נפטרה צרתה. ומה שנאמר <strong>חלץ לה</strong> — הוא על זו שאסורה <strong>איסור קדושה,</strong> שמן התורה בחייבי לאוין אין חובת ייבום עליו, רק חובת חליצה.
 ומכל מקום <strong>מתיב</strong> <small>[מקשה]</small> <strong>רבא</strong> ממה ששנינו בתוספתא: <strong>פצוע דכא</strong> (מי שנפצעו האשכים שלו), או <strong>כרות שפכה</strong> (מי שנכרת חלק מאבר המין שלו), <strong>סריס אדם</strong> (מי שסורס בידי אדם ואיננו סריס מיום היוולדו או מחמת מחלה), או <strong>הזקן,</strong> שכל אלה אינם יכולים להוליד — אחיהם, <strong>או חולצין או מייבמין,</strong> ועצם מצות הייבום חלה עליהם ולגביהם. <strong>כיצד?</strong> אם נישאו אלה ואחר כך <strong>מתו</strong> בלא בנים, <strong>ולהם אחים ולהם נשים, ועמדו אחין ועשו מאמר בנשותיהן</strong> של האחים שמתו, או <strong>נתנו</strong> להן <strong>גט,</strong> או <strong>חלצו</strong> להן — <strong>מה שעשו עשו.</strong> כלומר, המעשה שעשו יש לו תוקף, ושוב אינם יכולים לכונסן, לא הם עצמם ולא אחיהם. <strong>ואם בעלו</strong> את הנשים של אלה שלא יכלו להוליד — <strong>קנו</strong> האחים את הנשים בבעילה זו כדין ייבום, 
 וכן להיפך, אם <strong>מתו אחים</strong> (שהיו אנשים המסוגלים להוליד), בלא בנים <strong>ועמדו הם,</strong> אותם שאינם יכולים להוליד, <strong>ועשו מאמר בנשותיהן</strong> של האחים הללו, או <strong>נתנו</strong> להן <strong>גט או שחלצו — מה שעשו עשו,</strong> שיש לכך תוקף. <strong>ואם בעלו</strong> אלה את הנשים — <strong>קנו</strong> בבעילה זו, <strong>ו</strong>אולם <strong>אסור</strong> להם <strong>לקיימן</strong> ולחיות עמן, <strong>משום שנאמר: "לא יבא פצוע דכה</strong> וכרות שפכה בקהל ה'<strong>"</strong> (דברים כג, ב), שאסורים לשאת אשה מישראל. ומעתה נשאל: <strong>ואי סלקא דעתך</strong> <small>[ואם עולה על דעתך]</small> לומר כדברי רב, ש<strong>חייבי לאוין מדאורייתא</strong> <small>[מן התורה]</small> <strong>לחליצה רמיא</strong> <small>[</small>היא <small>מוטלת,</small> עומדת<small>],</small> <strong>לייבום לא רמיא</strong> <small>[אינה מוטלת,</small> עומדת<small>],</small> אם כן, <strong>אם בעלו — אמאי</strong> <small>[מדוע]</small> <strong>קנו?</strong> שהרי אין בבעילתם צד מצוה!
 <strong>אלא</strong> יש לדחות מה שאמר רב, ולכן <strong>אמר רבא:</strong> חייבי לאוין אכן עומדות לייבום ולכן אם בעלו, קנו, ומה שהוקשה לך באלמנה מן האירוסין שנפלה לפני כהן גדול שיבוא עשה וידחה את לא תעשה ותתייבם, ומדוע איננו מייבם — יש לומר ש<strong>אלמנה מן האירוסין נמי</strong> <small>[גם כן]</small> <strong>עשה ולא תעשה הוא.</strong> והיכן נאמרה מצות עשה של קדושה לענין כל איסורי הכהונה — <strong>דכתיב</strong> <small>[שנאמר]:</small> <strong>"קדשים יהיו לאלהיהם"</strong> (ויקרא כא, ו), הרי שבאיסורי הכהונה יש לא רק משום לא תעשה בלבד, אלא גם מצות עשה, וכאמור, אין עשה דוחה לא תעשה ועשה.
 ושואלים: אמנם, דבר זה פותר את השאלה לגבי איסורי הכהנים, אולם <strong>ממזרת ונתינה</strong> שאסורות איסור קדושה לישראל — <strong>מאי איכא למימר</strong> <small>[מה יש לומר]</small> בהן? והרי גם הן אינן מתייבמות למרות שיש עשה של ייבום שהיה צריך לדחות את הלאו שבהן! ומשיבים: <strong>כתיב</strong> <small>[נאמר]</small> על כל המצוות <strong>"והתקדשתם</strong> והייתם קדושים<strong>"</strong> (שם יא, מד), משמע שנוסף ללאו יש גם מצות עשה של קדושה.
 ומקשים: <strong>אי הכי</strong> <small>[אם כך]</small> <strong>כל התורה כולה נמי</strong> <small>[גם כן]</small> כל מצוות לא תעשה שבתורה <strong>עשה ולא תעשה הוא, דכתיב</strong> <small>[ש</small>הרי <small>נאמר]</small> <strong>"והתקדשתם"</strong> (שם)! <strong>אלא אמר רבא,</strong> יש לדחות טעם זה, והטעם הוא: מעיקר הדין באמת יש כאן מצות ייבום, אלא <strong>גזירה אלמנה מן האירוסין אטו</strong> <small>[משום]</small> <strong>אלמנה מן הנשואין.</strong>
 ושואלים: <strong>ממזרת ונתינה מאי איכא למימר</strong> <small>[מה יש לומר],</small> שהרי כאן אין מקום לגזירה משום אשה אחרת! ומשיבים: שם יש לומר שגזרו <strong>גזירה</strong> לאסור ביאת ממזרת <strong>במקום מצוה, אטו</strong> <small>[משום]</small> <strong>שלא במקום מצוה,</strong> שלא יבואו לומר שממזרת מותרת, שהרי פלוני ייבם ממזרת.
 ושואלים: <strong>אלא מעתה</strong> שאנחנו אוסרים את הייבום שמא תתחלף באשה אחרת, <strong>אשת אחיו מאביו לא תתייבם</strong> למרות שהתורה התירה זאת, ונאמר שתחלוץ תמיד, <strong>גזירה משום אשת אחיו מאמו,</strong> שאשת אחיו מאמו אסורה משום אשת אח ואין לה היתר כלל! ומשיבים: <strong>ייבום בנחלה תלא רחמנא</strong> <small>[תלתה התורה]</small> ודבר זה <strong>מידע ידיע</strong> <small>[ידוע]</small> שהוא רק בקרובים מן האב ולא יטעו איפוא בכך.
 ומקשים עוד: <strong>אשה שאין לה בנים,</strong> זו שמן הדין חל עליה מצות ייבום <strong>לא תתייבם, גזירה משום אשה</strong> (אשת אח) <strong>שיש לה בנים!</strong> ומשיבים: <strong>בבנים תלא רחמנא</strong> <small>[תלתה התורה]</small> ודבר זה <strong>מידע ידיע</strong> <small>[ידוע]</small> לרבים שמטרת הייבום הוא להקים שם לאחיו, ואין ייבום אלא כשאין בנים, ולא יבואו לטעות.
 ומקשים עוד: <strong>אשת אחיו שהיה בעולמו לא תתייבם, גזירה משום אשת אחיו שלא היה בעולמו!</strong> ומשיבים: <strong>בישיבה</strong> יחד של האחים, <strong>תלא רחמנא</strong> <small>[תלתה</small> זאת <small>התורה]</small> ודבר זה <strong>מידע ידיע</strong> <small>[ידוע]</small> משום שהוא מפורש בכתוב.
 ומקשים עוד: <strong>כל הנשים לא תתייבמנה, גזירה משום אילונית,</strong> שכיון שאיילונית איננה מתייבמת, נגזור איפוא שלא לייבם גם נשים אחרות! ומשיבים: האיילונית <strong>לא שכיחא</strong> <small>[אינה מצויה]</small> ואין גוזרים גזירה משום דבר שאינו מצוי. ושואלים: אם כן, הלא <strong>ממזרת ונתינה נמי לא שכיחא</strong> <small>[גם כן אינה מצויה],</small> ואף אם יתירו בממזרת במקום מצוה (בייבום), אין לחשוש שבשל כך יבואו להתיר אף שלא במקום מצווה, כיון שאין הדבר מצוי כל כך!
 <strong>אלא אמר רבא</strong> יש לדחות את התירוץ הקודם ולומר טעם אחר: <strong>גזירה ביאה ראשונה אטו</strong> <small>[משום]</small> <strong>ביאה שניה.</strong> שאמנם בפעם הראשונה הבא על היבמה ודאי יש בכך משום מצות עשה, ומצות עשה זו כשלעצמה היתה דוחה את לא תעשה, אולם לאחר מכן בטילה מצות העשה שבדבר, שכן המצוה עצמה התקיימה עם הביאה הראשונה, ומאז היא נחשבת כאשה רגילה, ואסור לו לבוא עליה, שאין כאן עוד מצות עשה, אבל מצות לא תעשה לא בטילה. ולכן משום איסור הביאה השניה גזרו גם שלא יבוא עליה ביאה ראשונה. ולעצם חובת הייבום יש תיקון בחליצה.
 ומעירים, <strong>תניא נמי הכי</strong> <small>[שנויה</small> ברייתא <small>גם כן כך]</small> שרומזת לפתרון זה: <strong>אם</strong> היבמים שאסור להם באיסור לאו לשאת את היבמות <strong>בעלו</strong> אותן — <strong>קנו בביאה ראשונה, ואסור לקיימן בביאה שניה.</strong>
 <strong>הדר</strong> <small>[חזר]</small> ו<strong>אמר רבא ואיתימא</strong> <small>[ויש אומרים]</small> שאמר זאת <strong>רב אשי: לאו מילתא היא דאמרי</strong> <small>[אין הוא דבר</small> של ממש מה <small>שאמרתי]</small> טעם זה של גזירה על ביאה ראשונה משום ביאה שניה, אלא הטעם הוא יותר פשוט, ש<strong>אמר ריש לקיש</strong> לגבי אותו ענין: <strong>כל מקום שאתה מוצא עשה ולא תעשה</strong> לגבי אותו ענין, שמצד אחד יש מצות עשה לעשותו, ויש גם מצות לא תעשה, האוסרת לעשותו, <strong>אם אתה יכול</strong> למצוא דין המאפשר <strong>לקיים</strong> את <strong>שניהם</strong> יחד ולא לעבור על איסור — <strong>מוטב, ואם לאו,</strong> שאין אפשרות לקיים שניהם, <strong>יבא עשה וידחה את לא תעשה. הכא נמי</strong> <small>[כאן גם כן],</small> בדין של ייבום, הרי <strong>אפשר בחליצה,</strong> שבכך הוא <strong>מקיים</strong> בה <strong>עשה</strong> של ייבום <strong>ו</strong>לא עובר על <strong>לא תעשה</strong> של האיסור לשאת נשים אלה.
 <strong>מיתיבי</strong> <small>[מקשים]</small> גם על דברי רבא האחרונים הללו, ממה ששנינו בברייתא: <strong>ואם בעלו — קנו,</strong> משמע, שגם במקום שאפשר לקיים המצוה על ידי חליצה, אם בכל זאת ייבם דחה העשה את לא תעשה, שהרי אומרים שנתקיימה בפועל ("קנו") מצות ייבום. ומסכמים: אכן <strong>תיובתא</strong> <small>[קושיה חזקה]</small> היא ונדחו דברי רבא אלה, ויש לקבל את תירוצו הקודם, שנאסר הדבר משום גזירה.
 באותו ענין עצמו <strong>איתמר</strong> <small>[נאמר]</small> שנחלקו אמוראים בשאלה של <strong>ביאת כהן גדול באלמנה</strong> שהיתה יבמתו: <strong>ר' יוחנן ור' אלעזר, חד</strong> <small>[אחד</small> מהם<small>]</small> <strong>אמר:</strong> ביאה זו <strong>אינה פוטרת צרתה,</strong> כיון שביאה זו אינה ראויה, <strong>וחד</strong> <small>[ואחד</small> מהם<small>]</small> <strong>אמר: פוטרת צרתה,</strong> שאף שאסור היה לו לעשות זאת לכתחילה, מכל מקום יש למעשה תוקף של ייבום גמור, וממילא נפטרה על ידו הצרה.
## דף כא.
 <strong>באלמנה מן הנשואין — כולי עלמא לא פליגי דלא פטרה</strong> <small>[הכל אינם חלוקים שאינה פוטרת],</small> כיון ש<strong>אין עשה דוחה</strong> את <strong>לא תעשה ועשה</strong>, ולא הועילה ביאתה כלום, ולכך אין בה כדי לפסול את צרתה. <strong>כי פליגי</strong> <small>[כאשר נחלקו],</small> הרי זה <strong>באלמנה מן הארוסין; מאן דאמר</strong> <small>[מי שאומר]</small> שביאתה <strong>פוטרת</strong> את צרתה, סובר: <strong>אתי</strong> <small>[באה]</small> מצוה <strong>עשה</strong> של ייבום <strong>ודחי</strong> <small>[ודוחה]</small> <strong>את לא תעשה</strong> של אלמנה. <strong>ומאן דאמר</strong> <small>[ומי שאומר]</small> שביאתה <strong>אינה פוטרת,</strong> לדעתו <strong>לא אתי</strong> <small>[באה]</small> מצות <strong>עשה ודחי</strong> <small>[ודוחה]</small> <strong>את לא תעשה, כיון</strong> ש<strong>אפשר בחליצה.</strong>
 <strong>מיתיבי</strong> <small>[מקשים]</small> על שיטת האומר שאינה פוטרת, ממה ששנינו בברייתא: <strong>ואם בעלו — קנו,</strong> משמע שמצות הייבום חלה ויש לה תוקף אף שאסור מלכתחילה לעשותה, ואם כן תפטור גם את צרתה! ומסכמים: אכן <strong>תיובתא</strong> <small>[קושיה חמורה]</small> היא, ונדחו הדברים.
 ושואלים: <strong>לימא תיהוי נמי תיובתא</strong> <small>[</small>האם <small>נאמר</small> ש<small>תהא</small> זו <small>גם כן קושיה]</small> ודחיה לכלל שקבע <strong>ריש לקיש,</strong> שכל מקום שאתה מוצא עשה ולא תעשה, אם אתה יכול לקיים שניהם — מוטב, ואם לא — יבוא עשה וידחה את לא תעשה?! ומשיבים: <strong>אמר לך</strong> <small>[</small>יכול היה <small>לומר לך]</small> <strong>ריש לקיש: כי אמינא אנא</strong> <small>[כאשר אומר אני]</small> שבמקום שאפשר לקיים את עשה ולא תעשה מקיימים את שניהם ואין דוחים — הרי זה רק <strong>היכא דמקיימי</strong> <small>[במקום שמקיימים]</small> <strong>מצוה</strong> כתיקונה, <strong>אבל הכא</strong> <small>[כאן],</small> <strong>חליצה במקום</strong> שצריך היה להיות <strong>ייבום — לאו מצוה היא</strong> כל כך כמו ייבום.
 <big>א</big> <strong>אמר רבא: רמז ל</strong>איסור <strong>שניות מן התורה מנין — שנאמר</strong> בסוף פרשת העריות: <strong>"כי את כל התועבת האל עשו אנשי הארץ"</strong> (ויקרא יח, כז), <strong>"האל"</strong> מתפרש כאן במובן: <strong>"קשות",</strong> העבירות החמורות, <strong>מכלל</strong> הדברים אתה למד <strong>דאיכא</strong> <small>[שיש]</small> גם עבירות מסוג <strong>"רכות", ומאי נינהו</strong> <small>[ומה הן]</small> הרכות — <strong>שניות.</strong>
 ושואלים: <strong>ומאי משמע</strong> <small>[ומה המשמעות],</small> כיצד מובן שלשון <strong>"האל" לישנא</strong> <small>[לשון]</small> המורה על דבר <strong>קשה הוא — דכתיב</strong> <small>[שנאמר]</small> <strong>"ואת אילי הארץ לקח"</strong> (יחזקאל יז, יג), כלומר, החזקים והתקיפים.
 ומציעים: <strong>לימא פליגא</strong> <small>[</small>האם <small>לומר</small> שאימרה זו <small>חלוקה]</small> על דברי <strong>ר' לוי,</strong> ש<strong>אמר ר' לוי: קשה עונשין של מדות</strong> שאדם מרמה בהן, <strong>יותר מעונשין של עריות, שזה</strong> בעריות <strong>נאמר בהן</strong> רק <strong>"אל", וזה</strong> המידות <strong>נאמר בהן "אלה"</strong> ("כי תועבת ה' אלוהיך כל עושה אלה כל עושה עול". דברים כה, טז), משמע ש"אלה" הוא הלשון הקשה! ומשיבים: אין זו קושיה, <strong>"אל" קשה, ו"אלה" קשה מ"אל".</strong>
 ושואלים: ל<strong>גבי</strong> <small>[אצל]</small> <strong>עריות נמי הא כתיב</strong> <small>[גם כן הרי נאמר]</small> <strong>"אלה"</strong> ("כי כל אשר יעשה מכל התועבות האלה ונכרתו הנפשות העושות". ויקרא יח, כט)! ומשיבים: <strong>ההוא,</strong> הביטוי "האלה" האמור בדיני עריות, לא להדגיש את חומרתן בא, אלא כדי לצמצם ולהדגיש: על אלה ולא על אחרות, <strong>למעוטי</strong> <small>[למעט]</small> את מי שמרמה ב<strong>מדות מ</strong>עונש <strong>כרת.</strong>
 ושואלים: <strong>אלא,</strong> אם כן, שאין בהן עונש חמור זה <strong>מאי חומרייהו</strong> <small>[מה חומרתן]</small> של מידות? ומשיבים: <strong>הני</strong> <small>[אלה,</small> עריות<small>],</small> הבא עליהם <strong>אפשר</strong> שיחזור <strong>בתשובה,</strong> אולם <strong>הני</strong> <small>[אלה]</small> שמרמה את הרבים במידות — <strong>לא אפשר בתשובה,</strong> שהרי אינו יודע למי יחזיר.
 <strong>רב יהודה אמר</strong> רמז לשניות <strong>מהכא</strong> <small>[מכאן],</small> ממה שנאמר בשלמה המלך: <strong>"ואזן וחקר תקן משלים הרבה"</strong> (קהלת יב, ט), <strong>ואמר עולא אמר ר' אלעזר: קודם שבא שלמה היתה תורה דומה לכפיפה</strong> (סל) <strong>שאין לה אזנים</strong> (ידיות), <strong>עד שבא שלמה ועשה לה אזנים</strong> ("אזן"). וכוונתו, שהוסיף שלמה המלך ותיקן כמה תקנות כדי שיהיו עזר וגדר לדברי התורה עצמם.
 <strong>ר' אושעיא אמר מהכא</strong> <small>[מכאן]:</small> <strong>"פרעהו אל תעבר בו שטה מעליו ועבר"</strong> (משלי ד, טו), כלומר, שצריך להתרחק ולא לעבור בקירבת מקום שיש בו דבר איסור.
 <strong>אמר רב אשי: משל</strong> לדברי <strong>ר' אושעיא למה הדבר דומה — לאדם המשמר פרדס,</strong> אם הוא <strong>משמרו מבחוץ — כולו משתמר.</strong> ואם <strong>משמרו מבפנים</strong> — מה <strong>שלפניו</strong> במקום שרואה — <strong>משתמר,</strong> אבל מה <strong>שלאחריו</strong> — <strong>אינו משתמר.</strong> ומעירים: <strong>והא</strong> <small>[וזו]</small> שאמר <strong>רב אשי בדותא</strong> <small>[בדיה]</small> <strong>היא,</strong> איננו נכון, ש המשל מכוון. כי <strong>התם</strong> <small>[שם]</small> במשל, מה <strong>שלפניו מיהא</strong> <small>[לפחות]</small> <strong>משתמר, הכא, אי לאו</strong> <small>[כאן, אם לא]</small> איסור ה<strong>שניות, פגע</strong> <small>[</small>היה <small>פוגע]</small> <strong>בערוה גופה</strong> <small>[עצמה],</small> והשמירה הזו "מבחוץ" היא הכרחית ולא רק שמירה מעולה יותר.
 <strong>רב כהנא אמר</strong> רמז לשניות <strong>מהכא</strong> <small>[מכאן],</small> שנאמר: <strong>"ושמרתם את משמרתי</strong> לבלתי עשות מחוקות התועבות<strong>"</strong> (ויקרא יח, ל) האמור בסוף דיני עריות. ופירושו: <strong>עשו משמרת</strong> (שמירה) נוספת <strong>למשמרתי.</strong>
 <strong>אמר ליה</strong> <small>[לו]</small> <strong>אביי לרב יוסף:</strong> אם מכאן למדים, <strong>הא דאורייתא</strong> <small>[זו, מן התורה]</small> <strong>היא</strong> שיש להוסיף משמרת לתורה, ומדוע אנו אומרים שהשניות הן מדברי סופרים? והשיב לו: עצם הדרישה להוסיף משמרת — <strong>דאורייתא</strong> <small>[מן התורה],</small> <strong>ופירשו רבנן</strong> (חכמים) כיצד לעשות משמרת זו. והקשה לו: אם כן, הלא <strong>כל התורה נמי</strong> <small>[גם כן]</small> <strong>פירשו רבנן</strong> (חכמים)! <strong>אלא</strong> כך יש לומר: איסור שניות כולו <strong>מדרבנן</strong> <small>[מדברי סופרים],</small> <strong>וקרא אסמכתא בעלמא</strong> <small>[והכתוב</small> הוא רק <small>סמך בלבד]</small> ולא מצוה גמורה.
 <big>ב</big> <strong>תנו רבנן</strong> <small>[שנו חכמים]</small> בברייתא: <strong>מה הם שניות</strong> שאסרו: <strong>אם אמו, ואם אביו, ואשת אבי אביו, ואשת אבי אמו, ואשת אחי האב מן האם</strong> (שאביו ודודו הם אחים רק מצד האם בלבד), <strong>ואשת אחי האם מן האב, וכלת בנו, וכלת בתו. ומותר אדם באשת חמיו</strong> אם איננה אם אשתו, <strong>ובאשת חורגו</strong> אשת בנו החורג, אם מת בן זה או גירש אותה. <strong>ואסור בבת חורגו</strong> (בנו החורג). <strong>וחורגו</strong> (בנו החורג) <strong>מותר באשתו ובתו</strong> שלו.
 ומשום גזירות אלה בחורגים מתהווים מצבים תמוהים לכאורה, כגון: <strong>ואשת חורגו אומרת לו,</strong> לאבי בעלה, <strong>אני מותרת לך, ובתי אסורה לך,</strong> שהרי היא בת חורגו.
 על הנאמר בברייתא תוהים: האם <strong>בת חורגו</strong> היא מהשניות שהן אסורות מדברי סופרים הלא <strong>דאורייתא</strong> <small>[מן התורה]</small> <strong>היא</strong> אסורה, שהרי בת בנו החורג היא בת בן אשתו, ובמפורש נאסרה, <strong>דכתיב</strong> <small>[ש</small>כן <small>נאמר]:</small> <strong>"את בת בנה ואת בת בתה</strong> לא תקח<strong>"</strong> (ויקרא יח, יז)! ומשיבים: <strong>משום דקבעי למיתני סיפא</strong> <small>[משום שרצה לשנות</small> ב<small>סופה]</small> של ברייתא זו: <strong>אשת חורגו אומרת לו: אני מותרת לך, ובתי אסורה לך, ואף על גב</strong> <small>[ואף על פי]</small> ש<strong>"בתי אסורה לך" מדאורייתא</strong> <small>[מן התורה],</small> בכל זאת <strong>בדידי</strong> <small>[בי</small> עצמי<small>]</small> <strong>לא גזור ביה רבנן</strong> <small>[גזרו חכמים],</small> לכן <strong>תנא רישא נמי</strong> <small>[שנה</small> ב<small>ראשה גם כן]</small> <strong>בת חורגו,</strong> אף על פי שאיננה מן השניות.
 ומקשים: <strong>אי הכי</strong> <small>[אם כך],</small> שרצה לשנות דבר שיש בו חידוש כגון זה, לגבי <strong>אשת חמיו נמי תימא</strong> <small>[גם כן תאמר,</small> תשנה<small>]:</small> <strong>אני מותרת לך ובתי אסורה לך, דהויא</strong> <small>[שהרי היא]</small> <strong>אחות אשתו!</strong> ומשיבים: <strong>הא פסיקא ליה</strong> <small>[</small>דבר <small>זה פסוק,</small> מוחלט, <small>לו],</small> כלומר, לעולם אשת חורגו מותרת ובת חורגו אסורה, אבל <strong>הא</strong> <small>[זה]</small> שבת אשת חמיו תהיה אסורה — <strong>לא פסיקא ליה</strong> <small>[אינו פסוק לו]</small> אין דינו קבוע תמיד, שהרי אם תמות אשתו תהיה אחותה מותרת, ולכן ציין אותה במפורש.
 <big>ג</big> <strong>אמר רב,</strong> שקיבל במסורת כי <strong>ארבע נשים יש להן הפסק.</strong> כלומר, בארבע נשים שנאסרו משום שניות, אין האיסור הולך ונמשך גם לדורות אחרים, שלמעלה או שלמטה מהן, אלא רק באלה שנמנו במפורש. <strong>נקיט</strong> <small>[החזיק]</small> <strong>רב בידיה תלת</strong> <small>[בידו שלוש]</small> מאלה. כלומר, בשלוש מאותן ארבע היה בטוח. והן: <strong>אשת אחי האם מן האב</strong> שהיא לבדה אסורה, אבל אשת אחי אם אמו מותרת, <strong>ואשת אחי האב מן האם,</strong> שהיא עצמה שניה ואסורה, אבל אשת אחיו אבי אביו מן האם, מותרת, <strong>וכלתו. וזעירי מוסיף אף אשת אבי אמו. אמר רב נחמן בר יצחק: וסימניך</strong> <small>[וסימנך]</small> שתזכור מי אמר מה: <strong>דעילאי</strong> <small>[שלמעלה,</small> הראשונות<small>],</small> הם של <strong>רב</strong> כי זעירי מוסיף עוד דור אחד, אשת אבי אמו, שרב לא מנה.
 ושואלים: <strong>ורב, מאי טעמא לא חשיב ליה</strong> <small>[מה טעם לא מנה אותה]</small> בין אלה שיש להן הפסק? ומשיבים: לדעתו <strong>מיחלפא ליה</strong> <small>[מתחלפת היא],</small> שאפשר לטעות ולהחליפה <strong>באשת אבי אביו,</strong> שאין לה הפסק ואיסור שבה נמשך לדורות אחרים, ולכן לא התירוה.
 ושואלים: <strong>וזעירי</strong> מדוע איננו חושש לכך? ומסבירים: <strong>להתם שכיח ואזיל</strong> <small>[לשם</small> לבית משפחת אבי אביו הוא <small>מצוי והולך]</small> ולכן גזרו איסור זה שלא יבוא להתגרות בערוה, ואולם <strong>להכא לא שכיח ואזיל</strong> <small>[לכאן,</small> למשפחת אמו, <small>אין</small> זה <small>מצוי שילך]</small> ולכן הם לא חששו לכך.
 בין הנשים שמנה רב כשניות, מצויה גם <strong>כלתו,</strong>
## דף כא:
 <strong>דאורייתא</strong> <small>[מן התורה]</small> <strong>היא, דכתיב</strong> <small>[שנאמר]:</small> <strong>"ערות כלתך לא תגלה"!</strong> (ויקרא יח, טו) ומתקנים: <strong>אימא</strong> <small>[אמור]</small> <strong>כלת בנו.</strong> ותוהים: <strong>וכלת בנו יש לה הפסק? והא תניא</strong> <small>[והרי שנינו</small> בברייתא<small>]:</small> <strong>כלתו — ערוה</strong> מן התורה, <strong>כלת בנו — שניה, וכן אתה אומר בבנו, ובן בנו, עד סוף כל הדורות.</strong> כלומר, שהנשים של כל אחד מבני בניו אסורות לו משום שניות! <strong>אלא אימא</strong> <small>[אמור]</small> ותקן כך: <strong>כלת בתו.</strong>
 ש<strong>אמר רב חסדא: הא מילתא מגברא רבה שמיע לי</strong> <small>[דבר זה, מאדם גדול שמעתי],</small> <strong>ומנו</strong> <small>[ומי הוא]</small> אדם גדול זה — <strong>ר' אמי,</strong> וכך אמר: <strong>לא אסרו כלה אלא מפני כלה.</strong> ודבר זה שמע רב חסדא בנערותו ולא הבין את טעמו. <strong>ואמרו לי כלדאי</strong> <small>[החוזים בכוכבים]:</small> <strong>מלפנא הוית</strong> <small>[מורה תהיה].</small>
 <strong>אמינא</strong> <small>[אמרתי]</small> בלבי: <strong>אי גברא רבה הוינא</strong> <small>[אם אדם גדול אהיה],</small> מורה הוראה לרבים — מן הסתם <strong>אסברא</strong> <small>[אסבור,</small> אבין<small>]</small> את הדבר הזה <strong>מדעתי, אי מקרי דרדקי הוינא</strong> <small>[אם מלמד תינוקות אהיה] —</small> <strong>אשיילה מרבנן דאתו לבי כנישתא</strong> <small>[אשאל אותה מחכמים הבאים לבית הכנסת]</small> ואדע מה פירוש דברי ר' אמי. <strong>השתא סברתה</strong> <small>[עכשיו סברתי,</small> הבנתי<small>]</small> את המאמר הזה <strong>מדעתי,</strong> וזו היתה כוונתו של ר' אמי: <strong>לא אסרו כלת בתו אלא משום כלת בנו.</strong> כיון שעשויים אנשים להחליף ולטעות בין כלות אלה, המצויות לעתים יחד אצל הסב, אבי המשפחה. וכיון שרק משום גזירה היא — כלת בתו נאסרה, אבל לא אסרו את הדורות שלאחר מכן.
 <strong>אמר ליה</strong> <small>[לו]</small> <strong>אביי לרבא: אסברה לך</strong> <small>[אסביר לך]</small> כיצד קורה הדבר שמחליפים בין כלות אלה, <strong>כגון כלתה דבי</strong> <small>[הכלות של בית]</small> <strong>בר ציתאי</strong> ששם היו בני הבנים ובני הבנות של אותה משפחה גרים יחד, ואפשר היה להחליף בין הכלות. <strong>רב פפא אמר: כגון כלתה דבי</strong> <small>[הכלות של בית]</small> <strong>רב פפא בר אבא. רב אשי אמר: כגון כלתה דבי</strong> <small>[הכלות של בית]</small> <strong>מרי בר איסק,</strong> שכל אחד הביא דוגמא ממשפחה כזו שהיתה בימיו.
 <big>א</big> <strong>איבעיא להו</strong> <small>[נשאלה להם,</small> ללומדים<small>]</small> שאלה זו: <strong>אשת אחי האם מן האם, מהו?</strong> וצדדי השאלה: <strong>אשת אחי האב מן האם, ואשת אחי האם מן האב, דאיכא</strong> <small>[שיש]</small> בהן על כל פנים <strong>צד אב, הוא</strong> ש<strong>גזרו</strong> בהן <strong>רבנן</strong> (חכמים) איסור משום אשת אחי אביו מן האב, <strong>אבל היכא דליכא</strong> <small>[היכן שאין]</small> <strong>צד אב</strong> כלל <strong>לא גזרו בהו רבנן</strong> <small>[בהן חכמים],</small> <strong>או דלמא</strong> <small>[שמא]</small> <strong>לא שנא</strong> <small>[אינו שונה]?</small>
 <strong>אמר רב ספרא: היא גופה</strong> <small>[עצמה],</small> אשת אחי האם מן האב, איסורה הוא משום <strong>גזירה, ואנן ניקום</strong> <small>[ואנו נעמוד]</small> <strong>ונגזור גזירה לגזירה?! אמר רבא: אטו כולהו לאו</strong> <small>[וכי</small> כל השניות <small>כולן לא]</small> <strong>גזירה לגזירה נינהו</strong> הן? הרי <strong>אמו</strong> היא <strong>ערוה</strong> מן התורה ולכן גזרו שתהא <strong>אם אמו — שניה,</strong> ואסורה. <strong>וגזרו על אם אביו משום אם אמו. וטעמא מאי</strong> <small>[והטעם מהו]?</small> <strong>כולהו "דבי אימא רבתי" קרו ליה</strong> <small>[</small>ל<small>כולן "בית אמא גדולה",</small> סבתא, <small>קוראים להן]</small> ואנשים עלולים לטעות בהן.
 וכך <strong>אשת אביו</strong> — היא עצמה <strong>ערוה</strong> מן התורה, <strong>אשת אבי אביו — שניה,</strong> מדברי סופרים. <strong>וגזרו על אשת אבי אמו משום אשת אבי אביו. וטעמא מאי</strong> <small>[ומהו הטעם]?</small> — <strong>כולהו "דבי אבא רבה" קרו ליה</strong> <small>[לכולן "בית אב גדול"</small> בית הסב <small>קוראים להן].</small>
 וכן <strong>אשת אחי האב מן האב</strong> דודתו האמורה בתורה — <strong>ערוה, אשת אחי האב מן האם — שניה, וגזרו על אשת אחי האם מן האב משום אשת אחי האב מן האם, וטעמא מאי</strong> <small>[ומהו הטעם]?</small> <strong>משום דכולהו "דבי דודי" קרי להו</strong> <small>[שכולן</small> משפחת <small>"בית הדוד" קוראים להן]</small> ונימוק זה של גזירה לגזירה אינו תופס, איפוא, בענין זה.
 ואם כן <strong>מאי</strong> <small>[מה]</small> הדין בזה? ומציעים: <strong>תא שמע</strong> <small>[בוא</small> ו<small>שמע],</small> <strong>דכי אתא</strong> <small>[שכאשר בא]</small> <strong>רב יהודה בר שילא</strong> מארץ ישראל לבבל, <strong>אמר: אמרי במערבא</strong> <small>[אומרים במערב,</small> בארץ ישראל<small>]</small> כלל זה: <strong>כל שבנקבה</strong> קירבה כזו היא <strong>ערוה,</strong> אם היה זה <strong>בזכר — גזרו על אשתו משום שניה.</strong>
 <strong>ואמר רבא: וכללא</strong> <small>[ו</small>כי <small>כלל</small> אמיתי<small>]</small> <strong>הוא</strong> זה? הלא <strong>חמותו ערוה</strong> היא, ואילו <strong>אשת חמיו מותרת.</strong> וכן <strong>בת חמותו ערוה</strong> (שהיא אחות אשתו), ואילו <strong>אשת בן חמותו מותרת. בת חמיו ערוה,</strong> ואילו <strong>אשת בן חמיו מותרת. חורגתו</strong> (בתו החורגת, בת אשתו) <strong>ערוה,</strong> ואילו <strong>אשת חורגו מותרת. בת חורגתו</strong> (נכדת אשתו) <strong>ערוה,</strong> ואילו <strong>אשת בן חורגו מותרת!</strong>
 וממשיכים: אם כן, <strong>והא</strong> <small>[וזו]</small> שאמר <strong>רב יהודה בר שילא לאיתויי מאי</strong> <small>[להביא את מה]?</small> כיון שהכלל איננו נכון בכל מקרה, מכל מקום ודאי בא ללמוד ממנו הלכה אחת לפחות, <strong>לאו</strong> <small>[האם לא]</small> <strong>לאיתויי</strong> <small>[להביא]</small> את <strong>אשת אחי האם מן האם,</strong> ש<strong>כל שבנקבה ערוה</strong> (שהרי אחות אמו אסורה עליו) — <strong>בזכר</strong> (אחי אמא) <strong>גזרו</strong> על <strong>אשתו משום שניה.</strong>
 ושואלים: <strong>מאי שנא הני</strong> <small>[</small>ב<small>מה שונות אלה],</small> אשת חמיו ואשת בן חמותו שהן מותרות <strong>ומאי שנא הא</strong> <small>[ו</small>ב<small>מה שונה זו]</small> אשת אחי האם שהיא אסורה? ומשיבים: <strong>הא בחד קידושין מקרב</strong> <small>[זו</small> אשת אחי האם <small>ב</small>קשר <small>קידושין אחד מתקרב]</small> <strong>לה,</strong> שהרי אחי אמו קרוב אליו קירבת דם, וכאשר מקדש אשה נחשבת היא כשניה ונעשית כקרובתו, <strong>הני, עד דאיכא תרי קידושין לא מקרב להו</strong> <small>[</small>וכל <small>אלה</small> האחרות שהתרנו, <small>עד שיש שני</small> קשרי <small>קידושין אינו מתקרב להן],</small> כגון אשת חמיו, שיש צורך בקשר נשואין אחד שלו עם אשתו כדי שיהא זה חמיו, וחמיו צריך גם הוא לקדש אשה כדי שתיעשה קרובה לו.
 <strong>שלח ליה רב משרשיא מ</strong>המקום <strong>תוסנייא לרב פפי: ילמדנו רבינו, אשת אחי אבי האב, ואחות אבי האב, מהו,</strong> האם אסורות הן משום שניות? וצדדי השאלה: כיון שדור אחד <strong>מדלמטה ערוה</strong> היא, שהרי אשת אחי האב ואחות האב אסורות מן התורה — <strong>למעלה</strong> דור אחד יותר <strong>נמי</strong> <small>[גם כן]</small> <strong>גזרו ביה</strong> <small>[בו]</small> חכמים, <strong>או דלמא</strong> <small>[שמא],</small> <strong>הא אתפליג דרתא</strong> <small>[הרי</small> כבר <small>נתחלקו הדורות]</small> ואין אלו נחשבות עוד כקרובות שיש בהן איסור.
 ומציעים: <strong>תא שמע</strong> <small>[בא</small> ו<small>שמע]</small> ראיה מאותה ברייתא ששנינו <strong>"מה הן שניות", ולא קחשיב להו בהדייהו</strong> <small>[ואינו מונה את אלה אתן]!</small>
 ודוחים: <strong>תנא ושייר</strong> <small>[שנה ושייר],</small> לא מנה שם את כל השניות. ושואלים: <strong>מאי</strong> <small>[מה]</small> <strong>שייר</strong> עוד שתוכל לומר <strong>דהאי</strong> <small>[ש</small>את <small>זו]</small> גם <strong>שייר?</strong> ומשיבים: <strong>שייר</strong> עוד <strong>שניות</strong> שמנו <strong>דבי</strong> <small>[בבית</small> מדרשו<small>]</small> של <strong>ר' חייא</strong> שיבוארו להלן.
 למעשה סיפרו כי <strong>אמימר אכשר</strong> <small>[הכשיר]</small> והתיר <strong>באשת אחי אבי אביו ובאחות אבי אביו. אמר ליה</strong> <small>[לו]</small> <strong>רב הלל לרב אשי: לדידי חזיא לי</strong> <small>[אני</small> עצמי <small>ראיתי]</small> רשימה של <strong>שניות</strong> שעשה <strong>מר בריה</strong> <small>[בנו]</small> של <strong>רבנא, וכתיבן שיתסרי לאיסורא</strong> <small>[וכתובות</small> בה <small>שש עשרה</small> נשים <small>לאיסור].</small> <strong>מאי לאו</strong> <small>[האם לא]</small> נמנו ברשימה זו <strong>תמני דמתניתא</strong> <small>[שמונה של הברייתא]</small> ששנינו, <strong>ושית</strong> <small>[ושש]</small> שנאמרו <strong>דבי</strong> <small>[בבית</small> מדרשו<small>]</small> של <strong>ר' חייא, והנך תרתי</strong> <small>[ואלו השתים]</small> שהיה לנו ספק בהן, <strong>הא שיתסרי</strong> <small>[</small>ו<small>הרי שש עשרה].</small>
 הקשה לו רב אשי: <strong>ולטעמיך שיבסרי הויין</strong> <small>[ולטעמך,</small> לשיטתך, שאתה מונה גם אלה <small>שבע עשרה הן],</small> <strong>דהא איכא</strong> <small>[שהרי יש]</small> עוד אחת — אם כן <strong>אשת אחי האם מן האם, דפשטינן לאיסורא</strong> <small>[שפתרנו</small> את הבעיה בה <small>לאיסור]</small> במאמר הקודם. ואם כן שבע עשרה הן! ודוחים: <strong>הא לא קשיא</strong> <small>[זה אינו קשה],</small>
## דף כב.
 <strong>הנך תרתי דדמיין להדדי</strong> <small>[אלה</small> ה<small>שתים,</small> אשת אחי אבי האב ואחות אבי האב, <small>שדומות זו לזו]</small> <strong>כחדא חשיב להו</strong> <small>[כאחת מונה</small> הוא <small>אותן],</small> <strong>והא שיתסרי</strong> <small>[והרי שש עשרה].</small> והוסיף: <strong>והא</strong> <small>[והרי]</small> <strong>מכל מקום לדידי חזיין לן דכתיבן לאיסורא</strong> <small>[אני</small> עצמי <small>ראיתי אותן</small> ש<small>הן כתובות לאיסור]!</small> <strong>אמר ליה</strong> <small>[לו]:</small> <strong>וליטעמיך</strong> <small>[ולטעמך,</small> לשיטתך<small>],</small> <strong>אי הוה כתיב להיתירא, מי הוות סמכת עלייהו</strong> <small>[אם היה כתוב</small> ברשימה ההיא <small>להתיר, האם היית סומך עליהן]?</small> ש<strong>מר בריה</strong> <small>[בנו]</small> של <strong>רבנא מי חתים עלייהו</strong> <small>[האם חתום עליהן]?</small> שהרי היתה זו רק רשימה כתובה שייחסו לו. <strong>השתא נמי דכתיב לאיסורא</strong> <small>[עכשיו גם כן שכתוב לאיסור]</small> <strong>לאו</strong> <small>[לא]</small> <strong>מר בריה</strong> <small>[בנו]</small> של <strong>רבנא חתים עלייהו</strong> <small>[חתום עליהם]</small> ואין לסמוך על כך.
 <strong>תני דבי</strong> <small>[שנה</small> החכם <small>בבית</small> מדרשו<small>]</small> של <strong>ר' חייא:</strong> דור <strong>שלישי שבבנו ושבבתו,</strong> כלומר, בת בן בנו, ובת בת בנו, וכן בנכדי בתו, <strong>ו</strong>דור שלישי <strong>שבבן אשתו ושבבת אשתו</strong> — הרי זו אסורה משום <strong>שניה</strong>, וכן דור <strong>רביעי שבחמיו ושבחמותו</strong> אם אמו של חמיו, ואם אמה של חמותו — הרי הן אסורות משום <strong>שניה.</strong> שאיסור אשה ואמה חל מדברי סופרים גם על אם אם אמה, ארבעה דורות.
 <strong>אמר ליה</strong> <small>[לו]</small> <strong>רבינא לרב אשי: מאי שנא</strong> <small>[מה שונה]</small> בדרך מנייתו את הדורות <strong>למעלה</strong> (בחמיו וחמותו) <strong>דקחשיב לה</strong> <small>[ש</small>הוא <small>מונה אותה]</small> את <strong>אשתו</strong> כאחד הדורות הללו (אשתו, אמה, אם אמה, אם אם אמה) <strong>ומאי שנא</strong> <small>[ו</small>ב<small>מה שונה]</small> <strong>למטה</strong> לגבי דור שלישי בבנו ובתו <strong>דלא קחשיב לה</strong> <small>[שאיננו</small> <small>מונה אותה]</small> את <strong>אשתו</strong> בחשבון דורות אלה ומונה את הדורות חוץ ממנה, דור שני ושלישי. ומשיבים: <strong>למעלה, דאיסורא</strong> <small>[שהאיסור]</small> <strong>מכח אשתו קא אתי</strong> <small>[הוא שבא],</small> שהרי אינן אסורות משום קירבת הדם שלו אליהן, אלא מצד קירבת אשתו — לכן <strong>קחשיב לה</strong> <small>[מונה אותה],</small> ואילו <strong>למטה, דאיסורא לאו</strong> <small>[שהאיסור לא]</small> <strong>מכח אשתו קאתי</strong> <small>[הוא שבא]</small> — <strong>לא קחשיב לה</strong> <small>[אינו מונה אותה].</small>
 ומקשים: <strong>והא</strong> <small>[והרי]</small> <strong>בן אשתו ובת אשתו,</strong> שגם שם <strong>איסורא</strong> <small>[האיסור]</small> <strong>מכח אשתו קאתי</strong> <small>[הוא שבא],</small> <strong>ולא חשיב לה</strong> <small>[ואינו מונה אותה]!</small> ומשיבים: <strong>איידי דתנא</strong> <small>[מתוך ששנה]</small> <strong>שלשה דורות למטה דידיה</strong> <small>[שלו]</small> של בנו ובתו <strong>ולא חשבה</strong> <small>[מנה אותה]</small> מהטעם שאמרנו, <strong>תנא נמי</strong> <small>[שנה גם כך]</small> <strong>שלשה דורות למטה דידה</strong> <small>[שלה]</small> <strong>ולא חשבה</strong> <small>[מנה אותה]</small> ביניהם כדי לשמור על סגנון אחיד בדברים.
 <strong>אמר ליה</strong> <small>[לו]</small> <strong>רב אשי לרב כהנא:</strong> אותן <strong>שניות</strong> שנשנו <strong>דבי</strong> <small>[בבית</small> מדרשו<small>]</small> של <strong>ר' חייא,</strong> האם <strong>יש להן הפסק או אין להם הפסק?</strong> כלומר, האם הכוונה שנאסרו רק אלה, או, שנאסרו גם דורות נוספים למעלה ולמטה מהן?
 ומשיבים: <strong>תא שמע</strong> <small>[בוא</small> ו<small>שמע],</small> ראיה לכך ממה ש<strong>אמר רב: ארבע נשים יש להם הפסק, ותו לא</strong> <small>[ולא עוד],</small> משמע שלכל השאר אין הפסק. ודוחים: <strong>דלמא כי קאמר</strong> <small>[שמא כאשר אמר]</small> <strong>רב</strong> — היה זה רק <strong>לההיא מתניתא</strong> <small>[לאותה ברייתא]</small> שאליה התייחס, ולא לכל השניות. ומציעים: <strong>תא שמע</strong> <small>[בוא</small> ו<small>שמע],</small> ראיה מברייתא זו עצמה, שנאמר בה: <strong>שלישי</strong> שבבנו <strong>ורביעי</strong> שבחמיו, ונדייק: <strong>שלישי ורביעי — אין</strong> <small>[כן],</small> <strong>טפי</strong> <small>[יותר]</small> — <strong>לא!</strong> ודוחים: <strong>דלמא</strong> <small>[שמא]</small> הכוונה היא <strong>משלישי ואילך, מרביעי ואילך.</strong>
 <big>א</big> בנושא קרוב <strong>אמר ליה</strong> <small>[לו]</small> <strong>רבא לרב נחמן: חזי מר האי מרבנן דאתא ממערבא</strong> <small>[יראה אדוני אחד החכמים שבא מארץ ישראל]</small> <strong>ואמר: בעו במערבא</strong> <small>[שאלו</small> שאלה זו <small>בארץ ישראל]</small> האם <strong>גזרו שניות בגרים או לא גזרו שניות בגרים?</strong>
 <strong>אמר ליה</strong> <small>[לו]</small> רב נחמן: <strong>השתא</strong> <small>[עכשיו,</small> הרי<small>]</small> <strong>ומה ערוה גופא</strong> <small>[עצמה]</small> <strong>אי לאו</strong> <small>[אם לא]</small> מפני הטעם <strong>שלא יאמרו</strong> הגרים הללו בתמיהה שהם <strong>באין מקדושה חמורה לקדושה קלה,</strong> שלכאורה מותרים הם כיהודים בדברים שנאסרו בהם בהיותם גוים, <strong>לא גזרו בהו רבנן</strong> <small>[בהם חכמים]</small> ומתירים לגר לשאת כל אשה מקרובות משפחתו שנתגיירו, משום שהגר שנתגייר נחשב כתינוק שנולד, וכל קשריו המשפחתיים הקודמים אינם נחשבים — <strong>שניות מיבעיא</strong> <small>[נצרכה]</small> לומר שלא גזרו בהן?! כיצד אפשר לומר שיגזרו בהן חכמים?
 אגב כך <strong>אמר רב נחמן: גרים, הואיל ואתו לידן</strong> <small>[ובאו לידינו],</small> כלומר, כיון שעוסקים אנו בסוגיה זו של קירבת משפחה לגביהם, <strong>נימא בהו מלתא</strong> <small>[נאמר בהם דבר]</small> הלכה: <strong>אחין מן האם</strong> שהם שניהם גרים — <strong>לא יעידו</strong> יחד בבית דין, <strong>ואם העידו — עדותן עדות.</strong> גרים שהם <strong>אחין מן האב — מעידין לכתחלה</strong> משום שקירבה מצד האב איננה נחשבת כקירבה גמורה לגבי גויים. <strong>אמימר אמר: אפילו אחין מן האם נמי</strong> <small>[גם כן]</small> <strong>מעידין לכתחלה.</strong>
 ואם תשאל <strong>ומאי שנא</strong> <small>[ו</small>ב<small>מה שונה]</small> הדבר <strong>מעריות,</strong> שאוסרים לגר לשאת את אחותו בת אמו? יש להבדיל: <strong>ערוה לכל מסורה,</strong> דיני עריות מסורים בידי הכל, שהרי כל אדם בוחר לעצמו אשה, ויש לחשוש שמא יבואו לבחור באותן נשים האסורות להם גם באותן שאינן גרות, ולא יבינו את ההבדל, מה שאין כן <strong>עדות,</strong> ש<strong>לבית</strong> ה<strong>דין</strong> היא <strong>מסורה,</strong> ובית הדין יודע להבחין בדברים ולא יבואו להחליף, כי לאמיתו של דבר <strong>גר שנתגייר — כקטן שנולד דמי</strong> <small>[נחשב]</small> וכל קשרי הקירבה הקודמים אינם נחשבים כלל.
 <big>ב משנה</big> <strong>מי שיש לו אח מכל מקום</strong> מכל סוג שהוא — <strong>זוקק</strong> האח הזה <strong>את אשת אחיו ליבום, ו</strong>אותו אח — <strong>אחיו הוא לכל דבר, חוץ ממי שיש לו אח</strong> שנולד <strong>מן השפחה</strong> או <strong>מן הגויה,</strong> שאיננו נחשב כאח. וכן <strong>מי שיש לו בן מכל מקום</strong> מכל סוג — אותו בן <strong>פוטר</strong> את <strong>אשת אביו מן היבום</strong> ומן החליצה, שהרי אין חיוב ייבום וחליצה אלא כאשר לא היו למת ילדים כלל. <strong>וחייב</strong> אותו בן <strong>על מכתו ועל קללתו</strong> של אביו, שאם היכהו או קיללו חייב מיתה, <strong>ובנו</strong> הוא <strong>לכל דבר, חוץ ממי שיש לו בן מן השפחה</strong> או <strong>מן הגויה,</strong> מפני שאינו נחשב כבנו.
 <big>ג גמרא</big> שואלים: מה ששנינו שאח <strong>מכל מקום</strong> זוקק <strong>לאתויי מאי</strong> <small>[להביא,</small> להוסיף, <small>את מה]?</small> <strong>אמר רב יהודה: לאתויי</strong> <small>[להביא,</small> להוסיף<small>]</small> <strong>ממזר,</strong> שאם יש לו אח ממזר גם הוא נחשב אחיו. ותוהים: <strong>פשיטא</strong> <small>[פשוט]</small> הלא <strong>אחיו הוא!</strong> ומסבירים: <strong>מהו דתימא</strong> <small>[שתאמר],</small> <strong>לילף</strong> <small>[ללמוד]</small> <strong>אחוה אחוה מבני יעקב,</strong> וכמו שלמדנו לעצם דין הייבום, ו<strong>מה להלן</strong> בבני יעקב — <strong>כשרין ולא פסולין, אף כאן</strong> לדיני ייבום נאמר שחייבים בכך רק <strong>כשרין ולא פסולים,</strong> על כן <strong>קא משמע לן</strong> <small>[השמיע לנו]</small> שאחיו הוא לייבום.
 ושואלים: <strong>ואימא הכי נמי</strong> <small>[ואמור כן</small> באמת <small>גם כן]</small> שאח פסול לא יזקוק את אשת אחיו לייבום? ומשיבים: <strong>כיון</strong> ש<strong>לענין יבום מיפטר נפטר</strong> <small>[פוטר]</small> הוא את האשה, שאם היה לבעלה בן, אפילו ממזר, פטורה היא מייבום,
## דף כב:
 <strong>מיזקק נמי זקיק</strong> <small>[זוקק</small> אותה <small>גם כן]</small> לייבום, גם אם הוא ממזר.
 <big>א</big> שנינו במשנה כי <strong>ואחיו הוא לכל דבר.</strong> ושואלים: <strong>למאי הלכתא</strong> <small>[למה,</small> לאיזו <small>הלכה]</small> נשנה דבר זה? ומשיבים: <strong>ליורשו</strong> שהם יורשים זה את זה, <strong>וליטמא לו,</strong> שאם כהן הוא צריך להיטמא לאחיו הפסול שמת.
 ושואלים: <strong>פשיטא</strong> <small>[פשוט]</small> הדבר הלא <strong>אחיו הוא!</strong> ומשיבים: <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]:</small> <strong>"</strong>לנפש לא יטמא בעמיו. <strong>כי אם לשארו הקרוב אליו"</strong> (ויקרא כא, א-ב), <strong>ואמר מר</strong> <small>[החכם]:</small> <strong>"שארו" — זו אשתו, וכתיב</strong> <small>[ו</small>לעומת זה <small>נאמר]:</small> <strong>"לא יטמא בעל בעמיו להחלו"</strong> (שם, ד), וכדי ליישב את הסתירה בפסוקים דרשו: <strong>יש בעל שמטמא</strong> לאשתו, <strong>ויש בעל שאין מטמא, הא כיצד? — מטמא הוא לאשתו</strong> ה<strong>כשרה ואין</strong> הוא <strong>מטמא לאשתו</strong> ה<strong>פסולה,</strong> ולפי כלל זה
 <strong>הכי נמי</strong> <small>[כך גם כן]</small> אפשר היה לומר בדומה לכך: <strong>מטמא הוא לאח כשר ואין</strong> הוא <strong>מטמא לאח פסול</strong> — על כן <strong>קא משמע לן</strong> <small>[השמיע לנו]</small> שגם לאחיו הפסול מיטמא. ושואלים: <strong>ואימא הכי נמי</strong> <small>[ואמור כך גם כן]</small> שבאמת אינו מיטמא לו לאח פסול כמו שאינו מיטמא לאשתו הפסולה? ומשיבים: יש לחלק, <strong>התם לאפוקי קיימא</strong> <small>[שם</small> אשה פסולה <small>להוציא</small> היא <small>עומדת],</small> שכיון שהיא פסולה, מדין תורה צריך לגרש אותה, ולכן אינו מיטמא לה, אולם <strong>הכא</strong> <small>[כאן]</small> <strong>אחיו הוא</strong> מכל מקום, בין שהוא כשר, בין שהוא פסול.
 <big>ב</big> שנינו במשנה: <strong>חוץ ממי שיש לו אח מן השפחה ומן הגויה,</strong> שאינו נחשב כאח. ושואלים: <strong>מאי טעמא</strong> <small>[מה הטעם]?</small> ומשיבים: <strong>אמר קרא</strong> <small>[הכתוב]</small> בעבד עברי הנושא שפחה: <strong>"האשה וילדיה תהיה לאדניה"</strong> (שמות כא, ד), משמע שאין בנה של השפחה מתייחס אחר אביו, אלא אחר אמו, והוא עבד כמותה.
 <big>ג</big> שנינו במשנה: <strong>מי שיש לו בן מכל מקום</strong> — אותו בן <strong>פוטר</strong> את אשת אביו מן הייבום ומן החליצה. ושואלים: <strong>"מכל מקום" לאתויי מאי</strong> <small>[להביא,</small> להוסיף, את <small>מה]?</small> <strong>אמר רב יהודה: לאתויי</strong> <small>[להביא,</small> להוסיף<small>]</small> ילד <strong>ממזר,</strong> שאף הוא פוטר את אשת אביו. <strong>מאי טעמא</strong> <small>[מה הטעם]</small> של הדבר — ש<strong>אמר קרא</strong> <small>[הכתוב]</small> בענין ייבום: <strong>"ובן אין לו"</strong> (דברים כה, ה) ודורשים: "אין לו" משמעו — <strong>עיין עליו.</strong> כלומר, חפש ובדוק בכל אופן שיהיה אם אין לו כלל ילד. ואם יש לו בן כלשהו — הרי הוא קרוי בנו.
 <big>ד</big> שנינו במשנה שאותו בן ממזר <strong>חייב על מכתו</strong> ועל קללתו, אם מכה או מקלל את אביו. ושואלים: <strong>אמאי</strong> <small>[מדוע]</small> יהיה חייב? <strong>קרי</strong> <small>[קרא]</small> <strong>כאן</strong> את הכתוב <strong>"ונשיא בעמך לא תאור"</strong> (שמות כב, כז), שדרשו שאיסור זה הוא רק <strong>בעושה מעשה עמך,</strong> אבל מי שאינו נוהג בכשרות ואינו עושה מעשה עם ישראל, אין איסור לא תעשה על קללתו. והרי ממזר הוא מי שנולד לאב שבא על אשה האסורה עליו משום ערוה, ואף זה רשע הוא ולא נחייבנו בשל קללתו!
 ומשיבים: <strong>כדאמר</strong> <small>[כפי</small> <small>שאמר]</small> <strong>רב פנחס משמיה</strong> <small>[משמו]</small> של <strong>רב פפא</strong> לענין אחר: שמדובר <strong>בעושה תשובה, הכא נמי</strong> <small>[כאן גם כן]</small> מדובר <strong>כשעשה תשובה</strong> אחרי שהוליד את הממזר, ועכשיו אדם כשר הוא ולכן חייב בנו הממזר על קללתו.
 ומקשים: <strong>והאי בר</strong> <small>[וזה</small> שהוליד ממזר <small>בן]</small> <strong>תשובה הוא,</strong> וכי יכול הוא לעשות תשובה? <strong>והתנן</strong> <small>[והרי שנינו</small> במשנה<small>]:</small> <strong>שמעון בן מנסיא אומר: איזהו "מעות לא יוכל לתקן"</strong> (קהלת א, טו) — <strong>זה הבא על הערוה והוליד ממנה ממזר,</strong> משמע שאין אצלו אפשרות להגיע לידי תשובה גמורה! ומשיבים: <strong>השתא מיהא</strong> <small>[עכשיו לפחות]</small> <strong>"עושה מעשה עמך" הוא,</strong> שאף שתשובתו איננה יכולה לתקן לגמרי את העבירה שעשה, מכל מקום עכשיו — אדם כשר הוא ואסור לבזותו.
 <big>ה</big> <strong>תנו רבנן</strong> <small>[שנו חכמים]:</small> <strong>הבא</strong> בשגגה <strong>על אחותו, והיא בת אשת אביו</strong> שאחות זו נולדה מאשת אביו הנשואה לו כדין — <strong>חייב</strong> להביא שני קרבנות חטאת: גם <strong>משום אחותו, ו</strong>גם <strong>משום בת אשת אביו. ר' יוסי בן יהודה אומר: אינו חייב אלא משום אחותו בלבד, ולא מפני</strong> איסור של <strong>בת אשת אביו.</strong>
 ושואלים: <strong>מאי טעמייהו דרבנן</strong> <small>[מה טעמם של חכמים]?</small> — <strong>אמרי</strong> <small>[אומרים]</small> הם: <strong>מכדי כתיב</strong> <small>[הלא נאמר]:</small> <strong>"ערות אחותך בת אביך או בת אמך"</strong> (ויקרא יח, ט), ואם כן מה שנאמר עוד: <strong>"ערות בת אשת אביך מולדת אביך אחותך היא"</strong> (שם יא) <strong>למה לי?</strong> הלא משמעותם זהה! <strong>שמע מינה</strong> <small>[למד מכאן]</small> שבא הכתוב הנוסף <strong>לחייבו</strong> גם <strong>משום אחותו, ו</strong>גם <strong>משום בת אשת אביו.</strong>
 <strong>ור' יוסי בר' יהודה</strong> אומר, <strong>אמר קרא: "אחותך היא",</strong> לצמצם ולהדגיש: <strong>משום אחותו אתה מחייבו, ואי</strong> <small>[ואין]</small> <strong>אתה מחייבו</strong> עוד <strong>משום בת אשת אביו.</strong>
 ושואלים: <strong>ורבנן</strong> <small>[וחכמים],</small> <strong>האי</strong> <small>[</small>פסוק <small>זה]</small> <strong>"אחותך היא" מאי עבדי ליה</strong> <small>[מה</small> הם <small>עושים בו]?</small> ומסבירים: <strong>מיבעי להו</strong> <small>[צריכים הם</small> אותו<small>]</small> <strong>לחייבו על אחותו</strong> שהיא גם <strong>בת אביו ו</strong>גם <strong>בת אמו, לומר</strong> וללמוד מתוך כך <strong>שאין מזהירין מן הדין.</strong> כלומר, אין ללמוד וליצור איסור חדש בתורה של לא תעשה על ידי לימוד קל וחומר. שהרי לכאורה אם על אחותו בת אביו חייב, ועל בת אמו חייב — כל שכן שחייב על זו שהיא גם בת אביו וגם בת אמו כאחד. ולכן נאמר הדבר במפורש ללמדנו שאין להוסיף על האיסורים מקל וחומר.
 <strong>ור' יוסי בר' יהודה</strong> אומר: <strong>אם כן,</strong> שלשם כך נכתב הדבר, <strong>לכתוב רחמנא</strong> <small>[שתכתוב התורה]</small> <strong>"אחותך"</strong> בלבד, <strong>"היא" למה לי?</strong> אלא מלה זו באה לצמצם ולומר: <strong>משום אחותך אתה מחייבו, ואי</strong> <small>[ואין]</small> <strong>אתה מחייבו משום בת אשת אביו.</strong>
 <strong>ורבנן,</strong> מה הם משיבים על כך? <strong>אף על גב דכתיב</strong> <small>[אף על פי שנאמר]</small> <strong>"אחותך",</strong> מכל מקום <strong>איצטריך למכתב</strong> <small>[הוצרך לכתוב]</small> <strong>"היא", שלא תאמר</strong> כי <strong>בעלמא</strong> <small>[בכלל]</small> <strong>מזהירין מן הדין,</strong> אלא
 <strong>וכי תימא</strong> <small>[ואם תאמר]</small> <strong>"אחותך" דכתב רחמנא</strong> <small>[שכתבה התורה]</small> <strong>למה לי</strong> אם אפשר ללמוד בקל וחומר? אין מכאן הוכחה, כי הייתי אומר: אפילו <strong>מילתא דאתיא</strong> <small>[דבר שבא,</small> שיכולנו ללמוד בעצמנו<small>]</small> <strong>בקל וחומר, טרח וכתב לה קרא</strong> <small>[אותו הכתוב],</small> וכיון שכך — אין ללמוד מכאן כלל לכל התורה, על כן <strong>כתב רחמנא</strong> <small>[כתבה התורה]</small> <strong>"היא"</strong> ללמדנו שהוא הדין לגבי כל האיסורים.
 <strong>ור' יוסי בר' יהודה</strong> אומר: <strong>אם כן,</strong> שלצורך זה בא הפסוק — <strong>ליכתביה רחמנא</strong> <small>[שתכתבנו התורה]</small> את <strong>"אחותך היא" באידך קרא</strong> <small>[בפסוק האחר]</small> שנאמר בו "ערות אחותך בת אביך או בת אמך" (ויקרא יח, ט) ולא בפסוק השני המדבר בבת אשת אביו.
 ושואלים: <strong>ור' יוסי בר' יהודה; האי</strong> <small>[</small>הכתוב <small>הזה]</small> המדבר ב<strong>בת אשת אביך, מאי עביד ליה</strong> <small>[מה עושה</small> הוא <small>בו]?</small> שהרי לדעתו הוא כתוב מיותר, שאין למדים ממנו דבר! ומשיבים: <strong>מיבעי ליה</strong> <small>[נצרך</small> הוא <small>לו]</small> לעצם ההלכה, ללמדנו: "בת אשת אביך", פירושו, <strong>מי שיש לו</strong> צד <strong>אישות לאביך בה,</strong> כלומר, שיכולה היתה להיות אשת אביו, גם אם אינה אשתו, <strong>פרט לאחותו משפחה וגויה, שאין אישות לאביך בה,</strong> שאין קידושין תופסים בה.
 ושואלים: <strong>ואימא</strong> <small>[ואמור]:</small> "בת אשת אביך" בא ללמד שצריכה להיות דווקא בת מאשה הנשואה לאביו <strong>פרט לאחותו מאנוסה,</strong> שאם נולדה לאביו בת שלא מנשואין איננה נחשבת לאחותו? ומשיבים: <strong>ההיא לא מצית אמרת</strong> <small>[</small>דבר <small>זה אין אתה יכול לומר]</small> <strong>מ</strong>ן הטעם שאמר <strong>רבא,</strong>
 <strong>רבא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> בכתוב אחד <strong>"ערות בת בנך או בת בתך לא תגלה"</strong> (שם יח, י), ומכאן אפשר היה ללמוד: <strong>הא</strong> <small>[הרי]</small> <strong>בת בנה דידה</strong> <small>[שלה]</small> של אשתך, <strong>או בת בתה דידה</strong> <small>[שלה]</small> <strong>שרי</strong> <small>[מותרת],</small> <strong>ו</strong>לעומת זאת <strong>כתיב</strong> <small>[נאמר]</small> במקום אחר <strong>"ערות אשה ובתה לא תגלה את בת בנה ואת בת בתה</strong> לא תקח<strong>"</strong> (שם יז), <strong>הא</strong> <small>[הרי]</small> <strong>כיצד</strong> מיישבים זאת?
 <strong>כאן</strong> בפסוק המתיר הרי זה מדובר <strong>באונסין,</strong> שאם אנס אשה מותר לו לשאת את בתה (אם איננה בתו שלו), ו<strong>כאן</strong> בפסוק האוסר הרי זה מדובר <strong>בנשואין,</strong> שאם נשא אשה — אסור לשאת את בתה בכל מקרה וכן באחותו — שבין זו שמן הנשואה ובין זו שמן האנוסה — אסורה.
## דף כג.
 <strong>ואימא</strong> <small>[ואמור]</small> שבא הכתוב "בת אשת אביך" ללמד <strong>פרט לחייבי לאוין,</strong> שאם נשא אביו אשה שאסור לו באיסור לא תעשה לשאתה, כגון ממזרת, לא תיחשב זו כאשתו ולא תהיה לו אחותו ממנה כאחות! <strong>אמר רב פפא: חייבי לאוין תפשי בהו</strong> <small>[תופסים בהם]</small> <strong>קדושין</strong> למרות שיש בכך איסור, ולכן אפשר לקרוא לה אשת אביך.
 וראיה לדבר, ממה <strong>דכתיב</strong> <small>[שנאמר]:</small> <strong>"כי תהיין לאיש שתי נשים האחת אהובה והאחת שנואה"</strong> (דברים כא, טו), ויש להבין: <strong>וכי יש אהובה לפני המקום ויש שנואה לפני המקום,</strong> שהכתוב קורא לה אהובה ושנואה סתם, ולא אומר אהובה לבעלה ושנואה לבעלה? <strong>אלא</strong> הכוונה היא: <strong>"אהובה" — אהובה בנישואיה,</strong> שהיו נישואיה כשרים, ו<strong>"שנואה"</strong> הכוונה: <strong>שנואה בנישואיה, ואמר רחמנא</strong> <small>[ואמרה התורה]</small> על שתיהן <strong>"כי תהיין",</strong> משמע שיש בהן הוויה, כלומר: קשר נישואין.
 ושואלים: <strong>ואימא</strong> <small>[ואמור] —</small> <strong>פרט לחייבי כריתות,</strong> בא הכתוב ללמד, שאם בא אביו על ערוה שחייב עליה כרת — מאחר ובאשה זו אין לאב הוויית אישות, שהרי אין קידושין תופסים בה, שמא אחות הנולדת מאשה כזו לא תיאסר עליו משום בת אשת אביו? <strong>אמר רבא, אמר קרא</strong> <small>[הכתוב]:</small> <strong>"ערות אחותך בת אביך או בת אמך מולדת בית או מולדת חוץ"</strong> (ויקרא יח, ט), כלומר, <strong>בין</strong> מאשה <strong>שאומרים לו לאביך "קיים"</strong> (השאר אותה בבית), <strong>בין שאומרים לו לאביך "הוצא"</strong> מפני שהיא ערוה עליך, <strong>ואמר רחמנא</strong> <small>[ואמרה התורה]</small> <strong>"אחותך היא"</strong> (שם יא), כלומר, אף זו שהיתה ערוה על אביך, בתה נקראת "אחותך".
 ושואלים: <strong>אימא</strong> <small>[ואמור]</small> <strong>בין שאומר לו אביך "קיים" בין שאומר לו אביך "הוצא", ואמר רחמנא</strong> <small>[ואמרה התורה]</small> <strong>"אחותך היא",</strong> וכוונתו <strong>לרבות אחותו משפחה וגויה!</strong> ודוחים: <strong>אמר קרא</strong> <small>[הכתוב]:</small> <strong>"בת אשת אביך"</strong> (שם), כלומר, <strong>מי שיש לו אישות</strong> (קשר נישואין) <strong>לאביך בה, פרט לאחותו משפחה וגויה</strong> שאין לו לאביך אישות באמה.
 ושואלים: כיון שהכתוב באיסור אחותו מרבה וממעט, <strong>ומה ראית</strong> להכניס ולכלול בו בת חייבי כריתות ולהוציא בת שפחה וגויה? ומשיבים: <strong>מסתברא</strong> <small>[מסתבר]</small> <strong>חייבי כריתות הוה ליה</strong> <small>[היה לו]</small> <strong>לרבות, שכן תפסי</strong> <small>[תופסים]</small> <strong>בהן קדושין לעלמא</strong> <small>[בכלל],</small> שאף על פי שלאביו אסורה אשה זאת, מכל מקום מותרת היא לאחרים.
 ודוחים: <strong>אדרבה</strong> (להיפך), <strong>שפחה וגויה הוה ליה</strong> <small>[היה לו]</small> <strong>לרבות, דאי מגיירה</strong> <small>[שאם</small> היא <small>מתגיירת]</small> <strong>לדידיה נמי תפסי</strong> <small>[לו עצמו גם כן יתפסו]</small> <strong>בה קדושין!</strong> ומשיבים: <strong>לכי מגיירה</strong> <small>[כאשר</small> היא <small>מתגיירת] —</small> <strong>גופא אחרינא</strong> <small>[גוף אחר]</small> <strong>היא,</strong> כלומר, שוב איננה נחשבת כאותה אשה, אלא כאדם אחר, ובהיותה גויה — אין בה קשר אישות ולכן בא הכתוב והוציאה.
 ושואלים: <strong>ורבנן</strong> <small>[וחכמים]</small> הלומדים ענין אחר מהפסוק "ערות אשת אביך" — הלכה זו <strong>למעוטי</strong> <small>[למעט]</small> אחותו מ<strong>שפחה וגויה מנא להו</strong> <small>[מניין להם]?</small> ומשיבים: <strong>נפקא להו</strong> <small>[יוצא,</small> נלמד <small>להם]</small> הדבר <strong>מ</strong>מה שנאמר בשפחה כנענית הנשואה לעבד עברי: <strong>"האשה וילדיה תהיה לאדניה"</strong> (שמות כא, ד), ולמדים מכאן שבני השפחה אינם מתייחסים כלל אל אביהם היהודי אלא אל אמם השפחה.
 ושואלים: <strong>ור' יוסי בר' יהודה</strong> מדוע אין גם הוא לומד מכאן? ומשיבים: <strong>חד</strong> <small>[</small>פסוק <small>אחד]</small> ("האשה וילדיה") נצרך ללמדנו <strong>בשפחה, וחד</strong> <small>[ו</small>פסוק <small>אחד]</small> צריך ללמדנו לענין <strong>גויה.</strong> ומעירים, <strong>וצריכי</strong> <small>[וצריכים]</small> שני פסוקים לשם כך, <strong>דאי אשמעינן</strong> <small>[שאם היה משמיע לנו]</small> רק ב<strong>שפחה,</strong> הייתי אומר: <strong>משום</strong> ש<strong>אין לה חייס</strong> <small>[יחוס],</small> שמהתורה נראה שלגבי בני השפחה אין כל יחוס משפחת אב, <strong>אבל גויה דאית</strong> <small>[שיש]</small> <strong>לה חייס</strong> <small>[יחוס] —</small> <strong>אימא</strong> <small>[אמור]</small> ש<strong>לא,</strong> ולכן היה צריך לומר שגם בת הגויה איננה נחשבת לבתו.
 ולהיפך: <strong>ואי אשמעינן</strong> <small>[ואם היה משמיענו]</small> רק ב<strong>גויה,</strong> הייתי אומר <strong>משום דלא שייכא</strong> <small>[שאיננה שייכת]</small> כלל <strong>במצות,</strong> ולכן אין לילדיה קשר לישראל, <strong>אבל שפחה דשייכא</strong> <small>[ששייכת]</small> <strong>במצות,</strong> שהרי השפחה, כמו העבד, מצווה על קיום כל מצוות לא תעשה ומצוות עשה שאין הזמן גורם לחיובם, <strong>אימא</strong> <small>[אמור]</small> ש<strong>לא,</strong> וילדיה ייחשבו כבני אביהם היהודי, על כן <strong>צריכא</strong> <small>[נצרכה]</small> גם הוכחה נוספת זו.
 ושואלים: <strong>ורבנן, אשכחן</strong> <small>[וחכמים, מצאנו]</small> כבר הוכחה, על פי שיטתם ב<strong>שפחה,</strong> שילדיה אינם נחשבים כבני אביהם היהודי, אבל בנים שנולדו לישראל מ<strong>גויה מנא להו</strong> <small>[מניין להם]</small> שאינם נחשבים יהודים? <strong>וכי תימא נילף</strong> <small>[ואם תאמר</small> כי <small>נלמד]</small> זאת <strong>משפחה</strong> — הלא כפי שהוכחנו <strong>הנהו מצרך צריכי</strong> <small>[</small>שני הדברים <small>הללו צריכים]</small> שייאמרו שניהם, ואי אפשר ללמדם זה מזה!
 ומשיבים: <strong>אמר ר' יוחנן משום</strong> <small>[בשם]</small> <strong>ר' שמעון בן יוחי:</strong> הוכחה לדבר זה ממה ש<strong>אמר קרא</strong> <small>[הכתוב]:</small> <strong>"</strong>ולא תתחתן בם בתך לא תתן לבנו ובתו לא תקח לבנך. <strong>כי יסיר את בנך מאחרי"</strong> (דברים ז, ג-ד), ללמד: <strong>בנך</strong> הבא <strong>מישראלית — קרוי בנך, ואין בנך הבא מן הגויה קרוי בנך, אלא בנה.</strong> וכיון שלא חשש הכתוב לילדים הנולדים מן הגויה, משמע שאין בן הגויה מתייחס כלל אחר אביו הישראלי.
 <strong>אמר רבינא: שמע מינה</strong> <small>[למד מכאן]</small> ש<strong>בן בתך הבא מן הגוי קרוי</strong> בכל זאת <strong>בנך.</strong> ושואלים: <strong>לימא קסבר</strong> <small>[האם לומר</small> ש<small>סבור]</small> <strong>רבינא</strong> כי <strong>גוי ועבד הבא על בת ישראל הולד כשר?</strong> ומשיבים: אין להוכיח מכאן הוכחה גמורה כי <strong>נהי</strong> <small>[אם אמנם]</small> ש<strong>ממזר לא הוי</strong> <small>[איננו]</small> — <strong>כשר נמי לא הוי</strong> <small>[גם כן איננו],</small> אלא <strong>ישראל פסול מיקרי</strong> <small>[נקרא]</small> ופסול לענין נישואין לכהונה.
 ושואלים: לטעמו של ר' שמעון, הלא <strong>האי</strong> <small>[</small>פסוק <small>זה]</small> <strong>בשבעה אומות,</strong> הכנעני והחתי וכו' <strong>כתיב</strong> <small>[נאמר],</small> ולא נאמר בעמים אחרים? ומשיבים, הרי נאמר שם בפסוק טעם לדבר: <strong>"כי יסיר" — לרבות כל המסירים.</strong> כלומר, בא לרבות כל האומות שאף הן מסירות מאחרי ה'.
 ושואלים: <strong>הניחא</strong> <small>[זה נוח]</small> <strong>לר' שמעון, דדריש טעמא דקרא</strong> <small>[שדורש</small> את <small>טעם הכתוב],</small> כלומר, שהוא סבור שמאחר שיש לכתוב טעם מסויים, אפשר ללמוד ממנו כאילו היה הטעם מפורש, <strong>אלא לרבנן</strong> <small>[לחכמים],</small> שאינם דורשים טעם הכתוב, <strong>מנא להו</strong> <small>[מניין להם]</small> דין זה בשאר אומות? ומשיבים: <strong>מאן תנא דפליג עליה</strong> <small>[מי</small> הוא <small>התנא שחולק עליו]</small> על <strong>ר' יוסי בר' יהודה — ר' שמעון היא,</strong> ואם כן, לדעת ר' יוסי בר' יהודה המקור ללימוד זה הוא מן הכתוב "בת אשת אביך" והחולק עליו לענין דרשה זו הוא ר' שמעון, ור' שמעון, כפי שאמרנו, למד אותו ענין מכתוב אחר.
## דף כג:
 <big>א משנה</big> <strong>מי שקידש אחת משתי אחיות ואין יודע אי זה מהן קידש,</strong> והריהו אסור בשתיהן — <strong>נותן</strong> מספק <strong>גט לזו, וגט לזו. מת</strong> המקדש לפני שנתן גט, <strong>ולו אח אחד</strong> — <strong>חולץ</strong> האח <strong>לשתיהן,</strong> אבל אינו מייבם, כיון שאינו יודע מיהי יבמתו ומיהי אחות יבמתו (האסורה עליו).
 <strong>היו לו</strong> למקדש <strong>שנים</strong> (שני אחים), <strong>אחד</strong> מהם <strong>חולץ</strong> לאחת האחיות ואינו מייבם, שמא אחותה היא היבמה ונמצאת זו אחות זקוקתו, <strong>ואחד מייבם</strong> לאחרת, אם ירצה. <strong>קדמו</strong> (הזדרזו) שני האחים <strong>וכנסו</strong> (ונשאו) את שתיהן בלא לשאול כיצד לעשות כהלכה — <strong>אין מוציאין מידם.</strong> שהרי זו שהיתה יבמה — כבר נתייבמה, וממילא נפטרה אחותה מן הזיקה, ומותרת לאחיו.
 וכן: <strong>שנים שקדשו שתי אחיות, זה אינו יודע אי זו קידש, וזה אינו יודע איזו קידש — זה נותן שני גיטין, וזה נותן שני גיטין. מתו</strong> לפני שגירשו, אם היה <strong>לזה אח ולזה אח</strong> — <strong>זה חולץ לשתיהן, וזה חולץ לשתיהן.</strong>
 היה <strong>לזה</strong> אח <strong>אחד, ולזה שנים — היחיד חולץ לשתיהן. והשנים — אחד חולץ, ואחד מייבם. קדמו</strong> השנים <strong>וכנסו — אין מוציאין מידם.</strong> היו <strong>לזה שנים ולזה שנים — אחיו של זה חולץ לאחת, ואחיו של זה חולץ לאחת, אחיו של זה</strong> שחלץ <strong>מייבם חלוצתו של זה</strong> של אחיו האחר, <strong>ואחיו של זה</strong> השני שחלץ <strong>מייבם חלוצתו של זה.</strong>
 <strong>קדמו שנים</strong> שני אחים <strong>וחלצו — לא ייבמו השנים</strong> האחרים (אחיו של האיש השני), שמא ייבם אחד את אחות זקוקתו, <strong>אלא אחד חולץ ואחד מייבם. קדמו וכנסו — אין מוציאין מידם.</strong>
 <big>ב גמרא</big> <strong>שמע מינה</strong> <small>[למד מכאן]</small> ממשנתנו זו כי <strong>קדושין שאין מסורין לביאה,</strong> כלומר, קידושין שאירע בהם סבך הלכתי כזה שלעולם אינם יכולים להגיע לידי ביאה, משום שכרוך בהם איסור המונע מלכנוס את האשה. ואף קידושין אלה שמדובר בהם במשנה הם בכלל זה, שהרי אינו יכול לשאת אף אחת משתי אחיות אלה, מפני שביחס לכל אחת מהן יש ספק שמא זו שכונס היא אחותה של זו שקידש, ואסורה עליו כל ימי חייה. ועם זאת נאמר במשנה שצריך לתת גט לשתיהן, משתמע איפוא מכאן כי קידושין אלה <strong>הוו</strong> <small>[הריהם]</small> <strong>קדושין,</strong> ותופסים, אף כי בפועל אינו יכול לשאת אף אחת מהן. והרי זה בניגוד לשיטת רבא, שאמר שקידושין שאינם מסורים לביאה — אינם קידושין כלל!
 ודוחים: <strong>הכא במאי עסקינן</strong> <small>[כאן במה אנו עוסקים] —</small> <strong>כשהוכרו</strong> שתי האחיות מתחילה, שבשעת קידושין ידע איזו מהן הוא מקדש, ולכן, בשעת קידושין היו אלה קידושין המסורים לביאה, אלא <strong>ולבסוף נתערבו</strong> שתי האחיות, ושוב אינו יודע איזו מהן קידש, ואם כן לא היה כאן מתחילה פגם בעצם הקידושין, אלא שנתעוררה אחר כך בעיה מעשית מחוסר ידיעת העובדות. ומעירים: <strong>דיקא נמי</strong> <small>[מדוייק גם כן]</small> שיש לפרש כך, מלשון המשנה, <strong>דקתני</strong> <small>[ששנה</small> בה<small>]</small> <strong>"ואינו יודע</strong> איזו מהן קידש <strong>"</strong><strong>ולא קתני</strong> <small>[שנה]</small> <strong>"ואינו ידוע"</strong> כלל, משמע שהדבר היה ידוע בזמן מסויים. ומוסיפים: אכן, <strong>שמע מינה</strong> <small>[למד מכאן].</small>
 ושואלים: אם כן, <strong>מאי קא משמע לן</strong> <small>[מה</small> חידוש <small>השמיע לנו]</small> בקטע זה של המשנה שנותן לזו גט ולזו גט? ומשיבים: <strong>סיפא איצטריכא ליה</strong> <small>[סופה</small> של המשנה היתה <small>צריכה לו],</small> ששנינו שם: <strong>מת ולו אח אחד — חולץ לשתיהן, היו לו שנים — אחד חולץ ואחד מייבם.</strong> וזהו החידוש: <strong>דוקא מיחלץ והדר יבומי</strong> <small>[לחלוץ ואחר כך לייבם],</small> <strong>אבל יבומי ברישא</strong> <small>[לייבם בתחילה]</small> — <strong>לא,</strong> ומדוע? — <strong>דקא פגע</strong> <small>[ש</small>הרי הוא <small>פוגע</small> ונתקל<small>]</small> על ידי ייבום זה <strong>ב</strong>אשה שהיא <strong>אחות זקוקתו.</strong> שהרי איננו יודע אם האשה הזו שמייבם איננה אחותה של זו שזקוקה לו באמת, ואחות זקוקתו אסורה לו. ואף על פי שייתכן שאותה אשה עצמה היא היבמה — מכל מקום הרי לא הוברר הענין.
 <big>ג</big> שנינו במשנה <strong>שנים שקדשו שתי אחיות וכו'.</strong> ושואלים: <strong>שמע מינה</strong> <small>[למד מכאן]</small> ש<strong>קדושין שאין מסורין לביאה הוו</strong> <small>[הריהם]</small> <strong>קדושין!</strong> ודוחים: <strong>הכא נמי</strong> <small>[כאן גם כן]</small> מדובר <strong>כשהוכרו ולבסוף נתערבו.</strong> ומעירים: <strong>דיקא נמי, דקתני</strong> <small>[מדוייק גם כן</small> כך, <small>ששנה]</small> <strong>"ואין יודע",</strong> משמע שהוא אינו יודע עכשיו את מי מהן קידש <strong>ולא קתני</strong> <small>[שנה]</small> <strong>"ואין ידוע".</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 ושואלים: אם כן, <strong>ומאי קא משמע לן</strong> <small>[ומה</small> חידוש <small>השמיע לנו]</small> בכך ששניהם נותנים גט? ומסבירים: <strong>סיפא איצטריכא ליה</strong> <small>[סופו</small> של אותו קטע <small>הוצרך לו],</small> שנאמר בו: <strong>מתו, לזה</strong> אח <strong>אחד ולזה שנים</strong> — <strong>היחיד חולץ לשתיהן, והשנים</strong> — <strong>אחד חולץ ואחד מייבם.</strong>
 ושואלים: <strong>פשיטא</strong> <small>[פשוט]</small> <strong>היינו רישא</strong> <small>[</small>הרי <small>הוא</small> הדין שכתוב ב<small>התחלה]</small> ומה החידוש במקרה נוסף זה? ומשיבים: <strong>מהו דתימא</strong> <small>[שתאמר]</small> <strong>ליגזור תרי אטו חד</strong> <small>[שנגזור</small> ב<small>שני</small> אחים <small>משום</small> האח <small>האחד],</small> וכשם שאח אחד רשאי רק לחלוץ ולא לייבם, כך יהא הדין בשנים, על כן <strong>קא משמע לן</strong> <small>[השמיע לנו]</small> שכאן רשאי אחד מהם לייבם.
 ומעירים: <strong>ודוקא מיחלץ והדר יבומי</strong> <small>[לחלוץ ואחר כך לייבם],</small> <strong>אבל יבומי ברישא</strong> <small>[לייבם בתחילה] —</small> <strong>לא,</strong> שאסור שאחד ייבם ויניח לאחרים לחלוץ. ומדוע? — <strong>דקא פגע</strong> <small>[</small>שמא הוא <small>פוגע]</small> <strong>ביבמה לשוק.</strong> שהרי ייתכן שהאשה הזו אינה יבמתו שלו, אלא יבמתו של אדם אחר, שכיון שאחיו של האחר עדיין לא חלץ לה — אסור ליבמה זו להינשא לאדם אחר.
 <big>ד</big> שנינו במשנה: <strong>לזה שנים ולזה שנים וכו'.</strong> ושואלים: <strong>הא תו</strong> <small>[</small>הלכה <small>זו עוד]</small> <strong>למה לי</strong> הלא <strong>היינו הך</strong> <small>[היא היא</small> כהלכה הקודמת<small>]!</small> ומשיבים: <strong>מהו דתימא</strong> <small>[שתאמר]</small> <strong>ליגזור דלמא מייבם</strong> <small>[נגזור שמא</small> יבוא <small>לייבם]</small> <strong>בלא חליצה</strong> של האחר כלל, על כן <strong>קא משמע לן</strong> <small>[השמיע לנו]</small> שאין אנחנו גוזרים, אלא כל אחד מזוג האחים יכול גם לייבם.
 ושואלים: <strong>מאי שנא מהא דתנן</strong> <small>[</small>ב<small>מה שונה</small> הדבר <small>מזו ששנינו</small> במשנה אחרת<small>]:</small> היו <strong>ארבעה אחין,</strong> והיו <strong>שנים מהן נשואין שתי אחיות, ומתו הנשואין את האחיות — הרי אלו</strong> שתי האחיות <strong>חולצות ולא מתייבמות,</strong> מפני שכל אחת מהן היא אחות זקוקתו של כל אחד מן האחים, ומדוע לא נאמר גם כאן שכל אחת מהן היא אחות זקוקתו?
 ודוחים: <strong>הכי השתא</strong> <small>[כיצד אתה משווה]?!</small>
## דף כד.
 <strong>התם</strong> <small>[שם]</small> באותו מקרה, <strong>אי</strong> <small>[אם]</small> נפרש <strong>למאן דאמר</strong> <small>[למי שאומר]</small> <strong>יש זיקה —</strong> הלא <strong>יש</strong> כאן <strong>זיקה,</strong> שהרי ודאי היו האחיות הללו נשואות לאחים, וחייבות בייבום. <strong>ואי למאן דאמר</strong> <small>[ואם למי שאומר]</small> <strong>אסור לבטל מצות יבמין,</strong> שאסור ליצור מצב שבו תתבטל מצות הייבום — אף כאן אפשר לומר ש<strong>אסור לבטל מצות יבמין</strong> וזה הטעם שחולצות ולא מתייבמות. אבל <strong>הכא</strong> <small>[כאן]</small> במקרה שלנו, שיש ספק בדבר — <strong>כל חד וחד</strong> <small>[אחד ואחד</small> מהם<small>]</small> <strong>אימור דידיה קא מתרמיא ליה</strong> <small>[אמור ש</small>שלו <small>מזדמנת לו]</small> ושמא נזדמן שהוא מייבם את מי שהיתה לאמיתו של דבר אשת אחיו.
 <big>א</big> שנינו במשנה שאם לאחר שחלצו שני אחיו של האחד <strong>קדמו</strong> אחיו של השני <strong>וכנסו</strong> בלא לשאול אם הדבר מותר להם — <strong>אין מוציאין</strong> מידם. <strong>תני</strong> <small>[שנה]</small> החכם <strong>שילא</strong> ברייתא זו: <strong>ואפילו</strong> היו <strong>שניהם</strong> שני האחים <strong>כהנים</strong> שהחלוצה אסורה עליהם, מכל מקום, אם כנסו — אין מוציאים מידם, <strong>מאי טעמא</strong> <small>[</small>ו<small>מה הטעם]</small> לא אסרו עליהם הרי חלץ להם אחיו של האחר — כי <strong>חלוצה</strong> כל איסורה לכהן רק <strong>דרבנן</strong> <small>[מדברי סופרים]</small> <strong>היא,</strong> משום שהיא דומה לגרושה, <strong>וספק חלוצה לא גזרו בהו רבנן</strong> <small>[בהן חכמים]</small> שמפני הספק יצטרך להוציא אשה שכבר נשא. שהרי יתכן שאף על פי שחלצו לה, שמא לא יבמה, היבם האמיתי, הוא שחלץ לה, ולא היתה כאן חליצה.
 ושואלים: <strong>ו</strong>האם <strong>חלוצה</strong> לכהן <strong>דרבנן</strong> <small>[מדברי סופרים]</small> <strong>היא</strong> שאסורה? <strong>והתניא</strong> <small>[והרי שנינו</small> בברייתא<small>],</small> נאמר: "אלמנה ו<strong>גרושה</strong> וחללה זונה את אלה לא יקח" (ויקרא כא, יד), <strong>אין לי אלא גרושה, חלוצה מנין? תלמוד לומר: "ואשה",</strong> שמלה יתירה זו באה לרבות גם חלוצה, שהיא מעין גרושה ואף היא אסורה לכהן, והרי שהחלוצה אסורה מן התורה! ומשיבים: האיסור באמת <strong>מדרבנן</strong> <small>[מדברי סופרים]</small> <strong>הוא, וקרא אסמכתא בעלמא</strong> <small>[והכתוב</small> שהבאנו רק <small>סמך בלבד]</small> <strong>הוא,</strong> ואינו פירוש הכתוב ממש.
 <big>ב משנה</big> <strong>מצוה בגדול</strong> שבאחים הנותרים <strong>לייבם, ואם קדם הקטן</strong> וייבם — <strong>זכה.</strong>
 <big>ג גמרא</big> <strong>תנו רבנן</strong> <small>[שנו חכמים]</small> מדרש זה של המקרא, נאמר: "והיה הבכור אשר תלד יקום על שם אחיו המת" (דברים כה, ו), וכך דורשים: <strong>"והיה הבכור" — מיכן</strong> (מכאן, מפסוק זה) למדנו <strong>שמצוה בגדול,</strong> שהוא בכור האחים, <strong>לייבם</strong> את אשת אחיו. <strong>"אשר תלד"</strong> כוונתו: <strong>פרט</strong> למקרה שאשת המת היתה <strong>אילונית, שאינה יולדת,</strong> ואז אין מקום למצוה זו. <strong>"יקום על שם אחיו"</strong> כוונתו: אותו אח שמייבם, הוא יקום על שם אחיו, ויירש אותו <strong>לנחלה.</strong>
 וממשיך מדרש ההלכה לשאת ולתת בדבר: <strong>אתה אומר</strong> שהכוונה היא <strong>לנחלה, או אינו אלא לשם,</strong> כגון שאם המת היה נקרא <strong>יוסף — קורין אותו,</strong> את הבן הנולד לאח המייבם מאשת המת, <strong>יוסף,</strong> ואם היה נקרא <strong>יוחנן — קורין אותו יוחנן?</strong> ופותרים ספק זה על ידי גזירה שווה: <strong>נאמר כאן "יקום על שם אחיו" ונאמר להלן "על שם אחיהם יקראו בנחלתם"</strong> (בראשית מח, ו), <strong>מה "שם" האמור להלן,</strong> בספר בראשית, כוונתו <strong>נחלה,</strong> לומר שיורשים נחלה עם אחיהם, <strong>אף "שם" האמור כאן</strong> — <strong>לנחלה.</strong>
 נאמר שם בפרשת ייבום: <strong>"ולא ימחה שמו"</strong> (דברים כה, ו), ולמדים מזה: <strong>פרט</strong> אם היה המת <strong>סריס ששמו מחוי</strong> ממילא, שהרי מן הנמנע שהיו לו ילדים.
 <strong>אמר רבא: אף על גב</strong> <small>[אף על פי]</small> ש<strong>בכל התורה כולה אין מקרא יוצא מידי פשוטו,</strong> וגם אם דורשים חכמים את המקראות, אין הדרשה עוקרת את פשוטו של המקרא — <strong>הכא אתאי</strong> <small>[כאן באה]</small> ה<strong>גזרה שוה</strong> לענין "יקום על שם אחיו" <strong>אפיקתיה מפשטיה</strong> <small>[</small>ו<small>הוציאה</small> את הפסוק <small>מפשוטו]</small> <strong>לגמרי,</strong> לומר שאינו צריך לקרוא לבן הנולד על שם אחיו.
 ושואלים: <strong>ואי לאו</strong> <small>[ואם לא</small> היתה<small>]</small> <strong>גזרה שוה הוה אמינא</strong> <small>[הייתי אומר]</small> <strong>"שם" —</strong> כוונתו <strong>שם ממש?</strong> והרי הפסוק איננו מובן לפי פירוש זה הנראה לכאורה פשוט כל כך, כי <strong>למאן קמזהר רחמנא</strong> <small>[למי מזהירה התורה],</small> כלומר, אל מי פונה התורה בפסוק זה? אם <strong>ליבם</strong> שיקרא לבנו על שם אחיו <strong>— "יקום על שם אחיך" מיבעי ליה</strong> <small>[צריך לו]</small> שיאמר, ו<strong>אי</strong> <small>[אם]</small> הכתוב פונה <strong>לבי דינא</strong> <small>[לבית הדין]</small> להורותו בכלל מה צריך לעשות — <strong>"יקום על שם אחי אביו" מיבעי ליה</strong> <small>[צריך</small> היה <small>לו</small> לומר<small>]!</small>
 ומסבירים: <strong>ודלמא הכי קאמר להו רחמנא</strong> <small>[ואולי</small> נפרש כי <small>כך אמרה להם התורה]</small> <strong>לבית</strong> ה<strong>דין: אמרו ליה</strong> <small>[לו]</small> <strong>ליבם</strong> שהבן שיוולד לו <strong>יקום על שם אחיו,</strong> ואם כן יכול המקרא להתפרש כפשוטו. <strong>אלא אתאי</strong> <small>[באה]</small> ה<strong>גזרה שוה אפיקתיה לגמרי</strong> <small>[</small>ו<small>הוציאה אותו]</small> <strong>לגמרי</strong> מפשוטו.
 לאחר שפירשנו את עצם הדין, שואלים באופנים שונים על פרטי הדין הזה: <strong>השתא דאמרת קרא</strong> <small>[עכשיו שאתה אומר</small> ש<small>הפסוק]</small> "והיה הבכור אשר תלד" לגבי האח ה<strong>גדול כתיב</strong> <small>[</small>הוא ש<small>נאמר]</small> ולא בילד הנולד מן הייבום, יש מקום לשאול בכל זאת <strong>אימא</strong> <small>[אמור]</small> ש<strong>בכור</strong> האחים <strong>לייבם</strong> <small>[</small>הוא <small>שייבם]</small> אבל אח שאינו בכור, אלא <strong>פשוט,</strong> ש<strong>לא לייבם</strong> <small>[ייבם]!</small>
 ומשיבים: <strong>אם כן,</strong> שמצות ייבום חלה רק על בכור, <strong>אשת אחיו שלא היה בעולמו, דמיעט רחמנא</strong> <small>[שמיעטה התורה]</small> באומרה "כי ישבו אחים יחדיו", וכאשר אינם יושבים האחים יחדיו — איננו חייב בייבום, <strong>למה לי?</strong> שהרי אם רק הבכור מייבם — ממילא לא יכול להיות מקרה של אשת אחיו שלא היה בעולמו, שהרי הנולד אחר כך אינו יכול להיות בכור, שהרי אחיו המת היה גדול ממנו!
 על קושיה זו <strong>פריך</strong> <small>[מקשה]</small> <strong>רב אחא: ואימא למעוטי בוכרא דאמא</strong> <small>[ואמור</small> שהפסוק בא <small>למעט בכור מאם],</small> שהרי יתכן שיוולד למת אח, שיהא בכור לאמו ולא יהיה חייב בייבום! ודוחים: <strong>ההוא לא מצית אמרת</strong> <small>[</small>דבר <small>זה אינך יכול לומר]</small> ומדוע — כיון שאת מצוות ה<strong>יבום בנחלה תלה רחמנא</strong> <small>[תלתה התורה]</small> <strong>ונחלה</strong> היא <strong>מן האב ולא מן האם,</strong> לכן אין כלל לעלות על הדעת למעט מן הפסוק את הבכור מן האם.
 אלא יש לשאול שאלה אחרת: <strong>ואימא</strong> <small>[ואמור]:</small> <strong>כי איכא</strong> <small>[כאשר יש]</small> <strong>בכור — תתקיים מצות יבום, כי ליכא</strong> <small>[כאשר אין]</small> <strong>בכור — לא תתקיים מצות יבום!</strong> ומשיבים: <strong>אמר קרא</strong> <small>[הכתוב]:</small> <strong>"ומת אחד מהם"</strong> (שם), שנאמר בלשון כללית, <strong>מי לא עסקינן דמית</strong> <small>[האם אין אנו עוסקים</small> גם במקרה <small>שמת]</small> ה<strong>בכור, ואמר רחמנא</strong> <small>[ואמרה התורה]:</small> <strong>לייבם</strong> <small>[שייבם]</small> ה<strong>קטן.</strong>
 ושואלים: <strong>ואימא</strong> <small>[ואמור]</small> <strong>דמית</strong> <small>[שמת]</small> ה<strong>קטן,</strong> כלומר, לא בכור האחים, <strong>ו</strong>רק אז <strong>אמר רחמנא לייבם</strong> <small>[אמרה התורה שייבם]</small> ה<strong>בכור?</strong> ומשיבים: <strong>הא מיעט רחמנא</strong> <small>[הרי</small> כבר <small>מיעטה התורה]</small> <strong>אשת אחיו שלא היה בעולמו</strong> וזה יכול להיות רק באח שאינו בכור.
 ומקשים מצד אחר: <strong>ואימא</strong> <small>[ואמור</small> כך<small>]:</small> <strong>כי ליכא</strong> <small>[כאשר אין]</small> אח שהוא <strong>בכור</strong> ממש, אם <strong>קדם</strong> ה<strong>קטן</strong> וייבם — <strong>זכה. ואי איכא</strong> <small>[ואם יש]</small> <strong>בכור,</strong> כיון שהמצוה היא על הבכור דווקא, אם <strong>קדם קטן — לא זכה!</strong> ומשיבים: <strong>אמר קרא</strong> <small>[הכתוב]:</small> <strong>"כי ישבו אחים יחדו"</strong> (שם ה), לומר: <strong>הוקשה</strong> (הושוותה) <strong>ישיבת אחים זה לזה,</strong> שכל האחים שווים לענין זה.
 ומקשים עוד: <strong>ואימא</strong> <small>[ואמור]:</small> <strong>כי איכא</strong> <small>[כאשר יש]</small> <strong>בכור — ליהדר</strong> <small>[נחזר]</small> על האח ה<strong>גדול</strong> שהוא ייבם תחילה כשלא רצו כולם לייבם, אבל <strong>כי ליכא</strong> <small>[כאשר אין]</small> <strong>בכור,</strong> כגון שהבכור מת כבר — <strong>אין חוזרין אצל גדול,</strong> שנאמר שהמצוה חלה מעיקרה על הבכור דווקא, ואם אין בכור — אין עוד הבדל איזה אח הוא המייבם! <strong>אלמה תני</strong> <small>[מדוע שנה]</small> איפוא <strong>אביי קשישא</strong> <small>[הזקן]</small> (שאיננו אביי המפורסם): <strong>מצוה בגדול</strong> שבאחים <strong>לייבם, לא רצה</strong> הגדול — <strong>הולכים אצל אחיו הקטן</strong> ממנו, הגדול באחים הנותרים, <strong>לא רצה — חוזרים</strong> שוב <strong>אצל גדול!</strong> משמע שמחזרים אחר הגדול אפילו כשהבכור אינו רוצה לייבם?
 ומשיבים: מן הכתוב אנו למדים שיש לדמות את האח הגדול <strong>כבכור, מה בכור — בכורתו גרמה לו</strong> שיהיה ראשון שבהם, <strong>אף גדול — גדולתו גרמה לו.</strong>
 ושואלים מצד אחר: <strong>ואימא</strong> <small>[ואמור]</small> <strong>כי</strong> <small>[כאשר]</small> <strong>בכור מייבם — לישקול</strong> <small>[שיקבל]</small> <strong>נחלה</strong> של אחיו המת, אבל <strong>כי</strong> <small>[כאשר]</small> <strong>מייבם</strong> אח <strong>פשוט,</strong> שאינו בכור, ש<strong>לא לישקול</strong> <small>[יקח]</small> את ה<strong>נחלה</strong> של אחיו המת! ומשיבים: <strong>אמר קרא</strong> <small>[הכתוב]:</small> <strong>"יקום על שם אחיו"</strong> (שם ו) — <strong>והרי קם</strong> כבר, ואם כן הנחלה שייכת למייבם, יהיה מי שיהיה.
 ושואלים: אם כן, שלמעשה אין שום הבדל בין בכור לגדול, <strong>ואלא "בכור" דקרייה רחמנא</strong> <small>[שקראה אותו התורה]</small> לאח המייבם,
## דף כד:
 <strong>למאי הלכתא</strong> <small>[למה,</small> לאיזו <small>הלכה]</small> נכתב כן, ולא נכתב במפורש "גדול"? — <strong>לגריעותא</strong> <small>[לגריעות],</small> כלומר לגרוע מדינו ולהשוותו לבכור: <strong>מה בכור אינו נוטל</strong> פי שנים בירושה <strong>בראוי כבמוחזק,</strong> שהבכור אינו מקבל פי שנים אלא רק מן הנכסים הנמצאים בחזקת אביהם בפועל, אבל לא בנכסים הראויים להגיע אליו מאוחר יותר, כגון פרעון חובות — <strong>אף האי</strong> <small>[זה]</small> היבם, <strong>אינו נוטל</strong> בירושת אביו בנוסף לחלקו גם את חלק אחיו המת <strong>בראוי כבמוחזק,</strong> שכל מה שלא היה ברשות אביו בעת מותו, אין ליבם בו גם את חלק אחיו.
 <big>א משנה</big> <strong>הנטען,</strong> מי שחשוד, שאנשים טוענים עליו, שבא <strong>על השפחה, ונשתחררה</strong> אחר כך השפחה, <strong>או</strong> נטען <strong>על הגויה ונתגיירה — הרי זה לא יכנוס</strong> (ישא) אותה לאשה, מפני שבזה יגביר עוד את החשד. <strong>ואם</strong> בכל זאת <strong>כנס — אין מוציאין מידו. הנטען על אשת איש והוציאוה</strong> בית דין <strong>מתחת ידו</strong> של בעלה בגללו, <strong>אף על פי שכנס</strong> הנטען — <strong>יוציא.</strong>
 <big>ב גמרא</big> שנינו במשנה שמי שנטען על הגויה ונתגיירה — לא ישאנה. ומדייקים: <strong>הא</strong> <small>[הרי],</small> מכאן נלמד ש<strong>גיורת מיהא הויא</strong> <small>[על כל פנים הריהי],</small> אף שכנראה נתגיירה רק כדי שזה ישא אותה לאשה ולא לשם יהדות. <strong>ורמינהי</strong> <small>[ומשליכים,</small> מראים סתירה<small>]</small> מברייתא: <strong>אחד איש שנתגייר לשום</strong> <small>[לשם]</small> <strong>אשה, ואחד אשה שנתגיירה לשום איש, וכן מי שנתגייר לשום שולחן מלכים</strong> שיוכל לשמש בתפקיד גבוה אם יתגייר, או <strong>לשום עבדי שלמה,</strong> שאף עבדיו ומשרתיו הם חשובים, ונתגייר זה כדי להימנות עימם — כל אלה <strong>אינן גרים,</strong> אלו <strong>דברי ר' נחמיה.</strong>
 <strong>שהיה ר' נחמיה אומר: אחד גירי אריות</strong> כגון הכותים, שנתגיירו מפני שפחדו מן האריות ששלח בהם ה', כמסופר במלכים ב' פרק יז, <strong>ואחד גירי חלומות</strong> שהתגיירו בגלל חלום רע שחלמו, <strong>ואחד גירי מרדכי ואסתר</strong> (כאמור: "ורבים מעמי הארץ מתיהדים כי נפל פחד היהודים עליהם". אסתר ח, יז) — כל אלה <strong>אינן גרים, עד שיתגיירו בזמן הזה.</strong>
 ותחילה מבררים את הלשון: <strong>בזמן הזה סלקא דעתך</strong> <small>[עולה על דעתך]?!</small> כיצד יכולים גרי מרדכי להתגייר בזמן הזה? <strong>אלא אימא</strong> <small>[אמור]:</small> <strong>כבזמן הזה</strong> כאשר ישראל בגלות ואין בגיור צד הנאה חומרית. ולפי שיטה זו, כיצד תיחשב זו שנתגיירה לשם איש, לגיורת?
 ומשיבים: <strong>הא איתמר עלה</strong> <small>[הרי</small> כבר <small>נאמר עליה]</small> על ברייתא זו, <strong>אמר רב יצחק בר שמואל בר מרתא משמיה</strong> <small>[משמו]</small> של <strong>רב: הלכה כדברי האומר כולם גרים הם.</strong>
 ושואלים: <strong>אי הכי</strong> <small>[אם כן]</small> שאשה זו נחשבת לגיורת גמורה, <strong>לכתחלה נמי</strong> <small>[גם כן]</small> יכנוס אותה זה שהיה נטען עליה! ומשיבים: <strong>משום</strong> מה שאמר <strong>רב אסי. ש</strong><strong>אמר רב אסי,</strong> על כגון זה אומרים: <strong>"הסר ממך עקשות פה ולזות שפתים</strong> הרחק ממך<strong>"</strong> (משלי ד, כד).
 <strong>תנו רבנן</strong> <small>[שנו חכמים]:</small> <strong>אין מקבלין גרים לימות המשיח. כיוצא בו לא קבלו גרים לא בימי דוד ולא בימי שלמה. אמר ר' (אליעזר) [אלעזר]: מאי קרא</strong> <small>[מהו הפסוק]</small> המרמז על כך — שנאמר: <strong>"הן גור יגור אפס מאותי מי גר אתך עליך יפול"</strong> (ישעיהו נד, טו) כלומר, מי שגר עם ישראל בעניים ובגלותם שאין הקדוש ברוך הוא נגלה עליהם (="אפס מאותי") — הוא יהיה אתם גם לעתיד לבוא, <strong>אבל אידך</strong> <small>[אחרים]</small> — <strong>לא.</strong>
 <big>ג</big> שנינו במשנה ש<strong>הנטען על אשת איש</strong> והוציאוה בגללו מבעלה — צריך לגרשה אם נשאה הוא. <strong>אמר רב: ובעדים,</strong> כלומר, שהוציאוה מבעלה הראשון לא בשל חשד בלבד, אלא שהיו עדים שהעידו שזינתה.
 <strong>אמר רב ששת: אמינא</strong> <small>[אומר אני]</small> <strong>כי ניים ושכיב</strong> <small>[כאשר נמנם ושכב]</small> <strong>רב, אמר להאי שמעתתא</strong> <small>[את ההלכה הזו],</small> שאינה נכונה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הנטען על אשת איש והוציאוה</strong> מבעלה <strong>על ידו</strong> (בגללו), בגלל זה שנטען עליה, ואחר כך נישאה לאדם אחר <strong>ונתגרשה מתחת ידי אחר, אם כנס</strong> מי שהיה חשוד — <strong>לא יוציא.</strong>
 ונברר, <strong>היכי דמי</strong> <small>[כיצד בדיוק מדובר]:</small> <strong>אי דאיכא</strong> <small>[אם</small> המדובר <small>שיש]</small> <strong>עדים</strong> שבא עליה בזמן שהיתה אשת איש, אם כן <strong>כי אתא אחר ואפסקיה לקלא מאי הוי</strong> <small>[כאשר בא אחר והפסיק את הקול,</small> את השם הרע, <small>מה יהיה]</small> על ידי כך? הרי ודאי אסורה היא לו. <strong>אלא לאו דליכא</strong> <small>[האם לא</small> מדובר שם <small>שאין]</small> <strong>עדים, וטעמא</strong> <small>[והטעם,</small> דווקא<small>]</small> <strong>דאתא אחר ואפסקיה לקלא</strong> <small>[שבא אחר</small> ונשאה <small>והפסיק את הקול],</small> <strong>הא לאו הכי, מפקינן</strong> <small>[הרי לולא כן, מוציאים אנו]</small> אותה ממנו!
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>רב: הוא הדין דאף על גב</strong> <small>[שאף על פי]</small> ש<strong>לא אתא</strong> <small>[בא]</small> <strong>אחר</strong> ונשא אותה <strong>ואפסקיה לקלא</strong> <small>[והפסיק את הקול],</small> גם אז, <strong>אי איכא</strong> <small>[אם יש]</small> <strong>עדים</strong> מתחילה — <strong>מפקינן</strong> <small>[מוציאים אנו],</small> <strong>אי ליכא</strong> <small>[אם אין]</small> <strong>עדים</strong> — <strong>לא מפקינן</strong> <small>[אין אנו מוציאים],</small> <strong>והכי קאמר</strong> <small>[וכך אמר],</small> כך יש לפרש את הברייתא, שהחידוש שבה הוא: <strong>דאף על גב דאתא</strong> <small>[שאף על פי שבא]</small> אדם <strong>אחר</strong> ונשאה <strong>ואפסקיה לקלא</strong> <small>[והפסיק את הקול],</small> בכל זאת <strong>לכתחלה לא יכנוס</strong> משום החשד.
 <strong>מיתיבי</strong> <small>[מקשים]</small> ממה ששנינו בברייתא אחרת, נאמר כי מי שטענו עליו שבא על אשת איש, ונתגרשה אותה אשה מבעלה, ואחר כך נשא אותה החשוד לאשה — מוציאים אותה מתחת ידו. ולזה מעירים: <strong>במה דברים אמורים — כשאין לה בנים, אבל יש לה בנים</strong> מנישואין אלה — <strong>לא תצא</strong> מן החשוד. שכן אם יוציאוה יבואו אנשים לחשוב שאכן נתברר החשד שזינתה ויתייחסו אל הבנים הללו כממזרים. <strong>ואם באו עדי טומאה</strong> המעידים שבא על האשה בעודה נשואה לאחר, <strong>אפילו יש לה כמה בנים — תצא.</strong> הרי שאשה בלא בנים מוציאים אותה מן הנטען אף בחשד בלבד!
 ומשיבים: <strong>רב מוקי לה למתניתין</strong> <small>[מעמיד</small> מסביר <small>אותה,</small> את <small>משנתנו]</small> <strong>ביש לה בנים, ו</strong>רק אם <strong>יש לה</strong> (עליה) <strong>עדים</strong> שזינתה מוציאים אותה ממנו. ושואלים: <strong>ומאי דוחקיה</strong> <small>[ומה דוחקו]</small> של <strong>רב,</strong> מה גרם לו לדחוק <strong>לאוקמי למתניתין</strong> <small>[להעמיד את משנתנו]</small> <strong>ביש לה בנים ויש לה עדים, וטעמא דאיכא</strong> <small>[והטעם,</small> דווקא, כ<small>שיש]</small> <strong>עדים מפקינן</strong> <small>[אנו מוציאים],</small> <strong>ואי ליכא</strong> <small>[ואם אין]</small> <strong>עדים לא מפקינן</strong> <small>[אין אנו מוציאים],</small> <strong>לוקמה</strong> <small>[שיעמיד אותה]</small> את המשנה <strong>בשאין לה בנים, אף על גב דליכא</strong> <small>[אף על פי שאין]</small> עליה <strong>עדים?</strong>
 <strong>אמר רבא: מתניתין קשיתיה</strong> <small>[המשנה</small> היתה <small>קשה לו]</small> ומשום הקושי שנוצר תוך דיוק בלשונה של המשנה, היה חייב לפרש בדרך זאת. כי <strong>מאי איריא דתני</strong> <small>[מה שייך,</small> מדוע דווקא, <small>ששנה</small> במשנה<small>]</small> <strong>"הוציאוה</strong> מתחת ידו<strong>"</strong>? <strong>ליתני</strong> <small>[שישנה]</small> <strong>"הוציאה",</strong> כלומר, בעלה גירשה! <strong>אלא, כל "הוציאוה"</strong> בלשון רבים כוונתו <strong>בבית דין,</strong> שדייני בית דין פסקו שחייב להוציאה, <strong>ובית דין</strong> רק <strong>בעדים הוא דמפקי</strong> <small>[שמוציאים]</small> אשה מבעלה, ולא על פי שמועה או חשד בלבד.
 <strong>ואי בעית אימא</strong> <small>[ואם תרצה אמור]</small> תירוץ אחר, והוא: <strong>הני מתנייתא</strong> <small>[אלה הברייתות,</small> המשניות<small>]</small> שהבאנו, שאף בלי עדים מוציאים אשה — כשיטת <strong>רבי היא. דתניא</strong> <small>[ש</small>כן <small>שנינו</small> בברייתא<small>]:</small> אם ראה הבעל ש<strong>רוכל יוצא</strong> מן הבית, <strong>ו</strong>כאשר נכנס הבעל מצא <strong>אשה</strong> (אשתו) <strong>חוגרת בסינר,</strong> כלומר לובשת בגד תחתון, <strong>אמר רבי: הואיל ומכוער הדבר,</strong> שנראים הדברים שזינתה עמו — <strong>תצא.</strong> וכן אם נכנס הבעל לאחר צאת הרוכל ומוצא <strong>רוק למעלה מן הכילה,</strong> ומזה ניתן לחשוב ששכב מישהו במיטה וירק למעלה. אף שלא ראה בפועל מעשה מגונה, <strong>אמר רבי: הואיל ומכוער הדבר — תצא,</strong>
## דף כה.
 <strong>מנעלים הפוכים תחת המטה,</strong> שהמנעלים מונחים כשחרטומם פונה לעבר המטה (רי"ד), וזה סימן שאיש זר שנכנס לפי שעה הניחם שם, <strong>אמר רבי: הואיל ומכוער הדבר — תצא.</strong> על קטע זה תוהים: <strong>מנעלים הפוכים? ליחזי דמאן נינהו</strong> <small>[שיראה של מי הם]</small> ויברר מי האיש ומה עשה! <strong>אלא: מקום מנעלים הפוכים תחת המטה,</strong> שבחול שברצפה לא מצא אלא עקבות בלבד של מנעלים כאלה, ועל כך <strong>אמר רבי: הואיל ומכוער הדבר — תצא.</strong>
 ומסכמים: <strong>והלכתא כוותיה</strong> <small>[והלכה כשיטתו]</small> של <strong>רב,</strong> שאין להתייחס לקול בלא עדות עדים, <strong>והלכתא כוותיה</strong> <small>[והלכה כשיטתו]</small> של <strong>רבי.</strong> ותוהים: <strong>קשיא הלכתא אהלכתא</strong> <small>[קשה</small> מ<small>הלכה על הלכה],</small> שהרי שתי הלכות אלה סותרות לכאורה זו את זו. ומשיבים: <strong>לא קשיא</strong> <small>[אינו קשה],</small> <strong>הא</strong> <small>[זה] —</small> <strong>בקלא דפסיק</strong> <small>[בקול שפוסק],</small> שאז אין מוציאים אלא בעדים, <strong>הא</strong> <small>[זה] —</small> <strong>בקלא דלא פסיק</strong> <small>[בקול שאינו פוסק]</small> מוציאים אף בלא עדים. ומפרשים את המקרים: <strong>קלא דלא פסיק וליכא</strong> <small>[קול שאינו פוסק ואין]</small> <strong>עדים —</strong> נוהגים <strong>כרבי,</strong> ומוציא אותה. <strong>קלא דפסיק ואיכא</strong> <small>[קול שפוסק ויש]</small> <strong>עדים —</strong> נוהגים <strong>כרב</strong> שיוציא רק כשיש עדים.
 <strong>ו</strong>מבררים: <strong>קלא דלא פסיק</strong> <small>[קול שאינו פוסק]</small> <strong>עד כמה</strong> נחשב שאינו פוסק? <strong>אמר אביי: אמרה לי אם</strong> (אומנתי): <strong>דומי דמתא יומא ופלגא</strong> <small>[שמועה,</small> קול, <small>של עיר</small> הוא <small>יום וחצי].</small> ומעירים: <strong>ולא אמרן</strong> <small>[אמרנו]</small> שזהו שיעורו, <strong>אלא</strong> כש<strong>לא פסק</strong> הקול <strong>ביני וביני</strong> <small>[בינתיים,</small> בתוך הזמן<small>],</small> <strong>אבל</strong> אם <strong>פסק</strong> הקול <strong>ביני וביני</strong> <small>[בינתיים],</small> אפילו חזר אחר כך — <strong>הא</strong> <small>[הרי]</small> <strong>פסק</strong> ואינו נחשב. <strong>ולא אמרן</strong> <small>[אמרנו]</small> בקול שנפסק <strong>אלא</strong> כש<strong>לא פסק מחמת יראה,</strong> שמתייראים מאדם זה שמדברים עליו, ולכן אין הדבר מתפרסם, <strong>אבל</strong> אם <strong>פסק מחמת יראה — הרי מחמת יראה הוא</strong> שפסק, ולא נחשב כקול שנפסק. <strong>ולא אמרן</strong> <small>[אמרנו]</small> שסומכים על קול <strong>אלא דליכא</strong> <small>[</small>כ<small>שאין]</small> <strong>אויבים</strong> ידועים לאותו אדם שמרננים אחריו, <strong>אבל</strong> אם <strong>איכא</strong> <small>[יש]</small> לו <strong>אויבים</strong> — יש להניח כי <strong>אויבים הוא דאפקו ליה לקלא</strong> <small>[הם שהוציאו את הקול].</small>
 <big>א</big> <strong>תנן התם</strong> <small>[שנינו שם,</small> במשנה<small>]:</small> <strong>המוציא את אשתו משום</strong> שיצא עליה <strong>שם רע — לא יחזיר</strong> אותה שוב, אפילו התברר ששקר היה. וכן אם מוציא את אשתו <strong>משום נדר</strong> שנדרה ואינו יכול לסובלה בגלל הנדר, ומגרש אותה — <strong>לא יחזיר</strong> אפילו הותר הנדר. <strong>שלח ליה</strong> <small>[לו]</small> <strong>רבה בר</strong> רב <strong>הונא לרבה בר רב נחמן: ילמדנו רבנו,</strong> אם עבר ו<strong>כנס</strong> אשה זו שאמרו חכמים שלא יחזיר, <strong>מהו שיוציא</strong> את אשתו בעל כרחו?
 <strong>אמר ליה</strong> <small>[לו]</small> רבה בר רב נחמן: <strong>תנינא</strong> <small>[שנינו]:</small> <strong>הנטען על אשת איש והוציאה מתחת ידו</strong> כדין, <strong>אף על פי שכנס — יוציא. אמר ליה</strong> <small>[לו]</small> רבה בר רב הונא: <strong>מי דמי</strong> <small>[האם דומה]</small> הדבר לענייננו? <strong>התם</strong> <small>[שם]</small> במשנתנו נאמר <strong>"הוציאוה"</strong>, כלומר על פי בית דין, <strong>והכא</strong> <small>[וכאן]</small> אמרו <strong>"הוציאה"</strong> הוא עצמו. ושמא אם החזירה — לא יוציאוה ממנו. ומסבירים: <strong>ורבה בר רב נחמן</strong> שדימה את שתי המשניות סבור כי <strong>מתניתין נמי</strong> <small>[</small>ב<small>משנתנו גם כן]</small> <strong>"הוציאה" תנן</strong> <small>[שנינו]</small> ולא "הוציאוה".
 ושואלים: <strong>ואכתי מי דמי</strong> <small>[ועדיין האם דומה]?</small> <strong>הכא</strong> <small>[כאן]</small> הרי מדובר שיחזירנה <strong>הבעל, והתם</strong> <small>[ושם]</small> מדובר ב<strong>בועל</strong> שכנס, והדבר יותר מגונה, לכן יוציא! <strong>אמר ליה</strong> <small>[לו]:</small> <strong>שפיר דמי אהדדי</strong> <small>[יפה</small> הם <small>דומים זה לזה]:</small> <strong>הכא אמור רבנן</strong> <small>[כאן אמרו חכמים]</small> <strong>לא יכנוס, ואם כנס יוציא — הכי נמי אמרי רבנן</strong> <small>[כך גם כן אמרו חכמים</small> בענייננו<small>]</small> <strong>לא יחזיר, ואם כנס — יוציא.</strong>
 ודוחים: <strong>ולא היא,</strong> אין הדבר כן. כי <strong>התם</strong> <small>[שם]</small> כשהוא נושא את האשה שנחשד עליה, <strong>אלומי אלמיה לקלא</strong> <small>[</small>הרי הוא <small>מחזק את הקול</small> שיצא עליו<small>],</small> ולפיכך יוציא, ואילו <strong>הכא אמרינן קם ביה בקלא וליתיה</strong> <small>[כאן אומרים אנו עמד</small> וברר <small>בו בקול</small> זה <small>ו</small>מצא ש<small>אינו</small> נכון<small>].</small> ואם כן, אין ממקור זה תשובה לשאלה שנשאלה.
 <big>ב משנה</big> שליח <strong>המביא גט ממדינת הים, ואמר</strong> כדרך ששליח הבא ממדינת הים צריך לומר כדי להכשיר את הגט: <strong>"בפני נכתב ובפני נחתם" — לא ישא את אשתו,</strong> כלומר את הגרושה הזו, משום שנראה כאילו היה לו ענין בדבר, ומחשיד בכך את עדותו. וכן אם בא אדם והעיד על אדם פלוני ש<strong>מת,</strong> או אפילו אמר על אדם פלוני <strong>"</strong>אני <strong>הרגתיו",</strong> או <strong>"</strong>אנו <strong>הרגנוהו" — לא ישא את אשתו</strong> של זה שמת לפי עדותו. <strong>ר' יהודה אומר:</strong> אם אמר <strong>"הרגתיו" — לא תנשא אשתו</strong> כלל, אפילו לא לאחר, שאי אפשר להאמין לעדותו, אבל אם אומר <strong>"הרגנוהו" — תנשא אשתו</strong> לאחרים, אבל לא לו.
 <big>ג גמרא</big> ומעירים: <strong>טעמא</strong> <small>[הטעם,</small> דווקא<small>]</small> שמביא גט <strong>ממדינת הים — דעליה קסמכינן</strong> <small>[שעליו אנו סומכים]</small> ודיבורו ועדותו הם המקיימים את הגט, <strong>אבל</strong> המביא גט <strong>מארץ ישראל, דלאו עליה קסמכינן</strong> <small>[שלא עליו סומכים אנו],</small> שהרי אינו צריך לומר דבר, ואנו סומכים על הגט עצמו — <strong>ישא את אשתו,</strong> ואין חושדים בו,
 ויש לשאול: <strong>והא</strong> <small>[והרי]</small> מי שהעיד שהבעל <strong>מת, דלאו עליה קסמכינן</strong> <small>[שלא עליו,</small> על העד בלבד, <small>סומכים אנו],</small> ש<strong>אמר מר</strong> <small>[החכם]:</small> <strong>אשה דייקא ומינסבא</strong> <small>[מדקדקת ונשאת],</small> שעיקר הטעם שסומכים על עד אחד להתיר אשה מעיגונה, הוא מפני שאנו מניחים שאין האשה מסתמכת על עדות זו בלבד ובודקת ככל שהיא יכולה, ורק אז היא נישאת לאחר, <strong>וקתני</strong> <small>[ושנה]:</small> <strong>לא ישא את אשתו!</strong>
 ומשיבים: אף על פי כן אינו דומה, כי <strong>התם</strong> <small>[שם]</small> כשמעיד העד שמת הבעל <strong>ליכא כתבא</strong> <small>[אין</small> שום <small>כתב]</small> מוכיח על כך, ואילו <strong>הכא, איכא כתבא</strong> <small>[כאן, יש כתב]</small> של גט, והכתב מסייע לעדות. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מה בין גט למיתה,</strong> שסומכים בהבאת גט גם על אנשים שאין נאמנים להעיד בעדות אשה — <strong>שהכתב</strong> שבידם, הגט, <strong>מוכיח</strong>.
 <big>ד</big> שנינו במשנה: אם אמר העד <strong>"מת", "הרגתיו", "הרגנוהו" — לא ישא את אשתו.</strong> ומדקדקים: <strong>הוא ניהו</strong> <small>[</small>המעיד <small>עצמו]</small> <strong>לא ישא את אשתו, הא</strong> <small>[הרי,</small> אבל<small>]</small> <strong>לאחר תנשא</strong> על סמך עדות זו.
 ותוהים: <strong>והאמר</strong> <small>[והרי אמר]</small> <strong>רב יוסף:</strong> מי שהעיד <strong>"פלוני רבעני</strong> במשכב זכור <strong>לאונסי"</strong> — הרי <strong>הוא,</strong> המעיד שנרבע, <strong>ו</strong>עוד עד <strong>אחר — מצטרפין</strong> כשני עדים <strong>להרגו</strong> את הרובע, משום משכב זכר, אבל אם העיד <strong>"</strong>פלוני רבעני <strong>לרצוני" —</strong> הרי לדבריו <strong>רשע הוא,</strong> שהרי לדבריו שניהם שותפים בעבירה, <strong>והתורה אמרה: "אל תשת ידך עם רשע להיות עד חמס"</strong> (שמות כג, א). ואף כאן כיון שאומר על עצמו שהיה שותף להריגת בעלה והריהו רשע, הרי לדבריו הוא פסול לעדות, ואיך אם כן מקבלים את עדותו ומאמינים לו שהרג?
 <strong>וכי תימא</strong> <small>[ואם תאמר]</small> כי <strong>שאני</strong> <small>[שונה]</small> <strong>עדות</strong> על <strong>אשה</strong> שמת בעלה <strong>דאקילו</strong> <small>[שהקילו]</small> <strong>בה רבנן</strong> <small>[חכמים]</small> בהרבה דברים, ושמא אף רשע זה נאמן בעדות אשה — <strong>והאמר</strong> <small>[והרי אמר]</small> <strong>רב מנשה:</strong>
## דף כה:
 <strong>גזלן דדבריהם,</strong> מי שנחשב כגזלן רק מדברי סופרים, כגון מפריחי יונים ומשחקים בקוביא — אף שפסול לשאר עדויות, <strong>כשר לעדות אשה</strong> להעיד שמת בעלה, <strong>גזלן דדברי תורה — פסול</strong> גם <strong>לעדות אשה. נימא</strong> <small>[</small>האם <small>נאמר]</small> כי <strong>רב מנשה</strong> הוא ש<strong>אמר כר' יהודה,</strong> שהרי גם ר' יהודה במשנתנו פסל לעדות אשה רשע גמור שהודה שהוא רוצח, אבל לא מי שהודה שהיה בחבורת הרוצחים!
 ודוחים: <strong>אמר לך</strong> <small>[</small>יכול היה <small>לומר לך]</small> <strong>רב מנשה: אנא דאמרי</strong> <small>[אני,</small> מה <small>שאמרתי],</small> הוא <strong>אפילו לרבנן</strong> <small>[ל</small>שיטת <small>חכמים],</small> ואף שחכמים לא התירו רשע מדברי תורה לעדות אשה, כשהעד עצמו אומר "הרגתיו" — נאמן, <strong>וטעמא דרבנן הכא</strong> <small>[וטעם</small> דברי <small>חכמים כאן]</small> הוא <strong>כ</strong>דברי <strong>רבא,</strong> ש<strong>אמר רבא</strong> בניגוד לשיטת רב יוסף: שאף אם אמר "פלוני רבעני לרצוני" אינו נאמן על עצמו, כי <strong>אדם קרוב אצל עצמו</strong> וכיון שכך אינו יכול להעיד על עצמו, כמו שאין קרוב אחר כשר להעיד עליו, <strong>ו</strong>לכן <strong>אין אדם משים</strong> את <strong>עצמו רשע.</strong> שאין עדותו על עצמו מתקבלת, משום שקרוב הוא. ולכן נאמן להרוג את הרובע, וכן ב"הרגתיו" נאמר להוציא את האשה.
 ושואלים: <strong>לימא</strong> <small>[</small>האם <small>לומר]</small> לפי הסבר זה ש<strong>רב יוסף</strong> הוא ש<strong>אמר כר' יהודה?</strong> ודוחים: <strong>אמר לך</strong> <small>[</small>יכול היה <small>לומר לך]</small> <strong>רב יוסף: אנא דאמרי</strong> <small>[אני</small> מה <small>שאמרתי]</small> <strong>אפילו לרבנן</strong> <small>[ל</small>דעת <small>חכמים]</small> אמרתי, <strong>ו</strong>לדעתי <strong>שאני</strong> <small>[שונה]</small> <strong>עדות אשה דאקילו</strong> <small>[שהקילו]</small> <strong>בה רבנן</strong> <small>[חכמים]</small> והתירו בה אף רשע גמור. <strong>ורב מנשה,</strong> הפוסל רשע מדברי תורה אף לעדות אשה, הוא ש<strong>אמר כר' יהודה</strong> המחלק אף בעדות אשה בין רשע מדברי תורה לרשע מדברי חכמים.
 <big>א</big> שנינו במשנה שמקבלים עדות מי שאמר <strong>"הרגתיו", "הרגנוהו".</strong> ור' יהודה מחלק בין האומר "הרגתיו" שפסול לעדות והאומר "הרגנוהו" שכשר, ו<strong>תנשא</strong> אשתו. ושואלים: <strong>מאי שנא</strong> <small>[</small>ב<small>מה שונה]</small> <strong>"הרגתיו" ומאי שנא</strong> <small>[ו</small>ב<small>מה שונה]</small> <strong>"הרגנוהו"?</strong> הלא גם כשאומר "הרגנוהו" מודה הוא שהיה אחד הרוצחים! <strong>אמר רב יהודה:</strong> לא שאמר "הרגנוהו" במובן שהוא עצמו השתתף בכך, אלא <strong>באומר: אני הייתי עם הורגיו</strong> בחבורה אחת, אבל לא השתתפתי ברצח.
 <strong>והתניא</strong> <small>[ו</small>אכן <small>כן שנינו</small> בברייתא<small>]</small> המוכיחה שזו היא כוונת ר' יהודה: <strong>אמרו לו לר' יהודה, מעשה בליסטים</strong> (שודד) <strong>אחד שיצא ליהרג ב</strong>עיר <strong>מגיזת קפוטקיא, ואמר להם "לכו ואמרו לה לאשת שמעון בן כהן: אני הרגתי את בעלה בכניסתי ללוד", ואמרי לה</strong> <small>[ו</small>יש <small>אומרים]</small> שאמר: <strong>"בכניסתו ללוד", והשיאו</strong> על פי עדות זו <strong>את אשתו.</strong> משמע שסומכים גם על עדותו של הרוצח עצמו! <strong>אמר להם</strong> ר' יהודה: <strong>משם</strong> מביאים אתם <strong>ראיה?!</strong> שם מדובר <strong>באומר "אני הייתי עם הורגיו".</strong> ותוהים: איך אפשר לפרש כך?
 <strong>והא</strong> <small>[והרי]</small> <strong>"לסטים", קתני</strong> <small>[שנינו],</small> משמע שהוא עצמו היה שודד! ומשיבים: <strong>שנתפס על ידי לסטיות.</strong> כלומר, נתפס באשמת שוד. ושואלים: <strong>והא</strong> <small>[והרי]</small> <strong>"יצא" ליהרג קתני</strong> <small>[שנה],</small> משמע שמצאו שבאמת היה רוצח! ומשיבים: היה זה <strong>בי דינא</strong> <small>[בית דין]</small> של <strong>גוים דלא דייקי וקטלי</strong> <small>[שאינם מדקדקים והורגים],</small> שכיון שמצאוהו בחבורת השודדים לא בדקו לדעת אם הוא עצמו היה רוצח. ולענייננו ראיה מכאן שר' יהודה מתיר לסמוך רק על עדותו של מי שאומר "אני הייתי עם הורגיו", שבכך אינו מרשיע את עצמו.
 <big>ב משנה</big> <strong>החכם</strong> שבא לפניו דין בין בני הזוג, שנדרה האשה נדר, כגון שאסרה על עצמה את בעלה, ובאו בני הזוג לחכם להתיר את הנדר, ולא מצא פתח לנדר ו<strong>אסר את האשה ב</strong>גלל <strong>נדר</strong> זה <strong>על בעלה,</strong> ומשום כך התגרשה ממנו — <strong>הרי זה לא ישאנה</strong> חכם זה, כדי שלא יחשדו בו שאסר אותה כדי שיוכל הוא לשאתה. אבל אשה ש<strong>מיאנה,</strong> שהיתה קטנה, ואמרה שאיננה רוצה בבעל שהשיאוה לו אמה ואחיה <strong>או שחלצה בפניו,</strong> בפני החכם — <strong>ישאנה, מפני שהוא,</strong> החכם, משמש ב<strong>בית דין</strong> של שלושה ואינו דן יחידי, ולכך לא יחשדו בו.
 <big>ג גמרא</big> שנינו במשנה שהחכם שאסר את האשה בשל נדר, לא ישאנה. ומדייקים: <strong>הא</strong> <small>[הרי]</small> אם <strong>התירה</strong> לבעלה ואחר כך נתאלמנה או נתגרשה — <strong>ישאנה.</strong> ונברר, <strong>במאי עסקינן</strong> <small>[במה אנו עוסקים] —</small> <strong>אילימא בחד</strong> <small>[אם תאמר</small> שהיה הוא דיין <small>אחד] —</small> <strong>חד מי מצי מתיר</strong> <small>[</small>דיין <small>אחד, האם יכול להתיר]</small> נדרים? <strong>והאמר</strong> <small>[והרי אמר]</small> <strong>רב אמר ר' חייא בר אבין אמר רב עמרם: תנא</strong> <small>[שנה]</small> החכם בברייתא: <strong>התרת נדרים בשלשה!</strong>
 <strong>ואלא</strong> תאמר שפה מדובר לא בחכם יחיד, אלא <strong>ב</strong>אחד מתוך <strong>תלתא</strong> <small>[שלושה],</small> <strong>מי חשידי</strong> <small>[האם</small> <small>חשודים]</small> שלושתם שכולם הטו את הדין? <strong>והתנן</strong> <small>[והרי שנינו</small> במשנה<small>]:</small> <strong>מיאנה או שחלצה בפניו — ישאנה, מפני שהוא בית דין.</strong> משמע שאם היה החכם רק אחד מחברי בית הדין — איננו חשוד!
 ומשיבים: <strong>לעולם</strong> תפרש שמדובר כאן <strong>בחד</strong> <small>[ב</small>דיין <small>אחד],</small> <strong>וכדאמר</strong> <small>[וכפי שאמר]</small> <strong>רב חסדא אמר ר' יוחנן:</strong> שמתירים נדרים אף <strong>ביחיד מומחה</strong> (חכם מובהק) ולא רק בשלושה, <strong>הכא נמי</strong> <small>[כאן גם כן]</small> מדובר <strong>ביחיד מומחה,</strong> וכיון שהתיר ביחידי יש מקום לחושדו.
 <big>ד</big> שנינו במשנה שאם <strong>מיאנה או שחלצה</strong> האשה בפני חכם — יכול לשאתה מפני שהוא היה רק דיין אחד מבית הדין שעסק במיאון או בחליצה. ומדייקים: <strong>טעמא</strong> <small>[הטעם,</small> דווקא<small>]</small> שהוא <strong>בית דין,</strong> כלומר, אחד משלושה דיינים. ונדייק <strong>הא בתרי</strong> <small>[הרי</small> אם היו <small>בשניים]</small> בלבד — <strong>לא,</strong>
 ויש לשאול: <strong>מאי שנא מהא דתנן</strong> <small>[</small>ב<small>מה שונה</small> הדבר <small>מזו ששנינו</small> בברייתא<small>]:</small> <strong>עדים החתומים על שדה מקח, ועל גט אשה — לא חשו חכמים לדבר זה</strong> לאסור עליהם לקנות את השדה או לשאת את האשה, כי אין חושדים בשניים שעשו קנוניה ונתכוונו לכך מתחילה? הרי שאף בשניים אין מקום לחשד! ומשיבים: אכן, באמת גם אם היו שניים, לא היו חשודים, אלא <strong>היא גופה קמשמע לן</strong> <small>[</small>את ההלכה ה<small>היא עצמה השמיע לנו]</small> שצריך שיהיה במיאון בית דין שלם, <strong>לאפוקי ממאן דאמר</strong> <small>[להוציא מ</small>דברי <small>מי שאומר]</small> כי <strong>מיאון</strong> יכול להיעשות <strong>בפני שנים,</strong> על כן <strong>קמשמע לן</strong> <small>[השמיע לנו]</small> ש<strong>מיאון</strong> אינו נעשה אלא <strong>בשלשה</strong> דיינים.
 <big>ה</big> ביחס לאלה שאמרו עליהם במשנה שלא ישאו אשה זו, <strong>איבעיא להו</strong> <small>[נשאלה להם]</small> לחכמים: אם <strong>כנס</strong> למרות האיסור, <strong>מהו שיוציא? רב כהנא אמר:</strong> אם <strong>כנס — מוציא, רב אשי אמר: כנס — אינו מוציא. תני להו</strong> <small>[שנה להם]</small> <strong>רב זוטי דבי</strong> <small>[</small>מ<small>בית</small> מדרשו<small>]</small> של <strong>רב פפי</strong> לחכמים ברייתא <strong>כדברי האומר כנס אינו מוציא.</strong>
 <strong>אמרו ליה רבנן</strong> <small>[לו חכמים]</small> <strong>לרב אשי:</strong> הלכה זו שאמרת, שאם כנס אינו מוציא, האם <strong>גמרא</strong> <small>[מסורת]</small> היא בידך, <strong>או סברא</strong> <small>[סברה]</small> משלך היא? <strong>אמר להו</strong> <small>[להם]:</small> <strong>מתניתין</strong> <small>[משנתנו]</small> <strong>היא,</strong> כלומר, אני למד דבר זה מדיוק לשון המשנה. ששנינו במשנה: <strong>הנטען</strong> שבא על ה<strong>שפחה ונשתחררה</strong> אחר כך, או שבא על ה<strong>גויה ונתגיירה</strong> לאחר מכן — <strong>הרי זה לא יכנוס</strong> אותן לאחר שהותרו, <strong>ואם כנס — אין מוציא. אלמא</strong> <small>[מכאן]</small>
## דף כו.
 <strong>ברננה</strong> <small>[ברינון,</small> בשמועה, בחשד<small>]</small> בלבד — <strong>לא מפקינן</strong> <small>[אין אנו מוציאים],</small> <strong>הכא נמי</strong> <small>[כאן גם כן]</small> — <strong>ברננה לא מפקינן</strong> <small>[ברינון אין מוציאים].</small>
 <big>א משנה</big> <strong>וכולם</strong> (החכם, והמביא גט, והמעיד לאשה שמת בעלה, שאמרנו שלא ישאו את הנשים שגרמו להתירן), <strong>שהיו להם נשים</strong> באותה שעה של דין או עדות <strong>ומתו</strong> נשיהם אחר כך — <strong>מותרות</strong> אותן נשים שהתירו <strong>לינשא להם,</strong> שאין אנו חוששים שעוד בחיי אשתו נתן עיניו בזו.
 <strong>וכולן,</strong> כל הנשים הללו שאסרו לשאתן משום חשד, אם <strong>נישאו לאחרים, ונתגרשו או שנתאלמנו — מותרות לינשא להם,</strong> לאלה שהיו קשורים בדרך כלשהי להתרתן. <strong>וכולן,</strong> כל הנשים שאסרו עליהן להינשא מפני החשד — <strong>מותרות לבניהם או לאחיהם</strong> של המתירים.
 <big>ב גמרא</big> שנינו במשנה שכולם אם היו להם בזמן ההיתר נשים ומתו, יכולות הנשים שהותרו על ידם להינשא להם. ומדייקים: <strong>מתו — אין</strong> <small>[כן],</small> אבל אם <strong>נתגרשו</strong> נשותיהם — <strong>לא,</strong> מפני שיחשדוהו שנתן עיניו באשה האחרת ובגללה גירש את אשתו.
 <strong>אמר ליה</strong> <small>[לו]</small> <strong>רב הלל לרב אשי: והתניא</strong> <small>[והרי שנינו</small> בברייתא<small>]</small> במפורש: <strong>אפילו נתגרשו</strong> מותרות! ומשיבים: <strong>לא קשיא</strong> <small>[אין</small> זה <small>קשה];</small> <strong>הא דהואי</strong> <small>[זה</small> כ<small>שהיתה]</small> <strong>קטטה</strong> בין הבעל והאשה עוד בשעה שהתיר, ויש לחשוש שכבר אז נתן עיניו באחרת, <strong>הא</strong> <small>[זה]</small> ש<strong>לא הואי</strong> <small>[היתה]</small> <strong>קטטה</strong> באותה שעה, ונתגרשו מסיבה אחרת.
 <strong>ואיבעית אימא</strong> <small>[ואם תרצה אמור]:</small> <strong>הא והא</strong> <small>[זה וזה]</small> ש<strong>לא הואי</strong> <small>[היתה]</small> <strong>קטטה</strong> תחילה, ורק לאחר מכן התקוטטו והתגרשו. <strong>ולא קשיא</strong> <small>[ואין</small> זה <small>קשה];</small> <strong>הא דארגיל</strong> <small>[זה</small> כ<small>שהתחיל]</small> <strong>הוא</strong> בקטטה, שיש מקום לחשוד שנתן עיניו באשה אחרת ולכן חיפש עילה לגרש את אשתו, <strong>הא דארגילה</strong> <small>[</small>ו<small>זה שהתחילה]</small> <strong>היא</strong> בקטטה, שאז אין מקום לחשוד בו.
 <big>ג</big> שנינו במשנה: <strong>וכולן שנישאו</strong> לאחרים ונתגרשו או נתאלמנו — מותרות להינשא לאלה שגרמו להתירן מתחילה. <strong>קא סלקא דעתין</strong> <small>[עלה בדעתנו]</small> לומר ש<strong>מיתה</strong> שנאמרה כאן ("נתאלמנו") מדברת גם על ענין <strong>מיתה</strong> האמורה במשנה הקודמת ("מת" "הרגתיו" "הרגנוהו"), כלומר, שאותה אשה שהועד בה שמת בעלה או שנהרג, נישאה לאחר וגם הוא מת, <strong>ו</strong>כן <strong>גירושין</strong> שנאמרו כאן ("נתגרשו") באו אחרי <strong>גירושין</strong> של זה שהעיד על כשרות הגט,
 ואם כן <strong>נימא מתניתין דלא</strong> <small>[</small>האם <small>נאמר שמשנתנו אינה]</small> <strong>כ</strong>שיטת <strong>רבי, דאי</strong> <small>[שאם]</small> <strong>כ</strong>שיטת <strong>רבי</strong> היא, <strong>האמר</strong> <small>[הרי אמר]</small> רבי: <strong>בתרי זימני הויא</strong> <small>[בשתי פעמים הריהי]</small> <strong>חזקה,</strong> וחזקה היא שאשה זו גורמת למיתת בעליה (שהרי בשתי פעמים נוצרת חזקה), ואשה כזו ("קטלנית") אין לשאתה, וכיון שאין משנתנו חוששת לכך — משמע שאינה כדעת רבי!
 ודוחים: <strong>לא,</strong> מכאן אין הוכחה, כי אפשר לומר ש<strong>מיתה</strong> האמורה במשנתנו מתייחסת לנושא ה<strong>גירושין</strong> האמורים במשנה הקודמת, <strong>וגירושין</strong> האמורים כאן, ביחס ל<strong>מיתה</strong> האמורה במשנה הקודמת היא שנאמרה. שמדובר באשה שקודם נתגרשה ואחר כך מת בעלה, או קודם מת בעלה ואחר כך נתגרשה.
 <big>ד</big> שנינו במשנה: <strong>וכולן</strong>, כל הנשים האלה, <strong>מותרות לבניהם או לאחיהם</strong> של העוסקים בהתרתה. ותוהים: <strong>מאי שנא מהא דתנן</strong> <small>[</small>ב<small>מה שונה</small> דבר זה <small>מזו ששנינו</small> במשנה אחרת<small>]:</small> <strong>הנטען מן האשה,</strong> שחושדים בו שנאף עם אשה מסויימת ש<strong>אסור</strong> לא רק בה אלא גם <strong>באמה ובבתה ובאחותה.</strong> ואילו כאן אנו מתירים לבניו ולאחיו על אף החשד!
 ומשיבים: יש מקום לחלק, <strong>נשי לגבי נשי שכיחן דאזלן</strong> <small>[נשים אצל נשים מצוי ש</small>הן <small>הולכות]</small> לישון זו אצל זו, ויש לחשוש שמא תבוא הקרובה (שהיה חשוד עליה) לישון אצל אשתו, ויתפתה שוב לעבירה ויעבור על איסור עריות של קרובת אשתו. ואילו <strong>גברי לגבי גברי לא שכיחן</strong> <small>[גברים אצל גברים אינם מצויים]</small> ואף אם נישאת לקרובו — לא יבוא החשוד לישון שם ואין איפוא מקום לחשש.
 <strong>אי נמי</strong> <small>[או גם כן]</small> אפשר לומר טעם אחר: <strong>נשי דלא אסרן שכיבתן אהדדי</strong> <small>[נשים שאין שכיבתן אוסרת זו את זו]</small> שכן אם נואף אדם עם קרובת אשתו, אין אשתו נאסרת עליו בכך, ועל כן <strong>לא קפדי אהדדי</strong> <small>[אין</small> הנשים הללו <small>מקפידות זו על זו]</small> ושמא לא תקפיד אשתו אם החשוד ממשיך לנאוף עם האשה שנחשד עליה. אבל <strong>גברי דאסרן שכיבתן אהדדי</strong> <small>[</small>ה<small>גברים שאוסרת שכיבתם זה על זה],</small> שאם איש אחר שוכב עם אשה הרי הוא אוסרה לבעלה, ולכן <strong>קפדי אהדדי</strong> <small>[מקפידים</small> הם <small>זה על זה].</small>
 ושואלים: <strong>אי הכי</strong> <small>[אם כך]</small> <strong>אביו נמי</strong> <small>[גם כן]</small> יהא מותר לשאת אשה שהותרה על ידי הבן, ומדוע נאמר "בניהם או אחיהם", ולא אביהם? ומשיבים: ודאי גם אביו מותר, אלא בלשון <strong>לא מיבעיא</strong> <small>[נצרכה]</small> <strong>קאמר</strong> <small>[אמר]:</small> <strong>לא מבעיא</strong> <small>[נצרכה]</small> לומר ב<strong>אביו</strong> של המתיר שודאי מותר לו לשאת את האשה שהותרה על ידי הבן, כיון שאין חוששים שמא ינאף עימה בנו, המתיר, כיון <strong>דבזיז בניה מיניה</strong> <small>[ש</small>הרי <small>מתבייש בנו ממנו],</small> <strong>אבל בנו</strong> של המתיר, ש<strong>לא בזיז</strong> <small>[מתבייש]</small> <strong>אביו מיניה</strong> <small>[ממנו],</small> ולכך יש איפוא לחשוש שמא יבוא אביו, המתיר, וינאף עימה בעודה נשואה לבנו, ולכך <strong>אימא</strong> <small>[</small>שמא <small>תאמר]</small> ש<strong>לא</strong> תוכל להינשא לבנו, שיש מקום לחשד, על כן <strong>קא משמע לן</strong> <small>[השמיע לנו]</small> שאין לחשוש לכך.
 
 <big>א משנה</big> היו <strong>ארבעה אחין, שנים מהם נשואים</strong> ל<strong>שתי אחיות, ומתו הנשואים את האחיות — הרי אלו,</strong> האחיות, <strong>חולצות ולא מתייבמות.</strong> כיון ששתיהן זקוקות לייבום לכל אחד מן האחים הנותרים, הרי כל אחת מהן היא אחות זקוקתו של כל אח — ואסורה עליו מדברי סופרים. <strong>ואם</strong> לא שאלו בבית דין אם הדבר מותר להם ו<strong>קדמו וכנסו — יוציאו,</strong> שגזרו חכמים שיגרשו אותן. <strong>ר' אליעזר אומר,</strong> מחלוקת היא בדבר: <strong>בית שמאי אומרים: יקיים, ובית הלל אומרים: יוציאו.</strong>
 <strong>היתה אחת מהן</strong> מן האחיות הללו <strong>אסורה על האחד איסור ערוה,</strong> שהיא קרובת אשתו (כגון חמותו או אם חמותו) או קרובתו מצד אמו — הרי הוא <strong>אסור בה, ומותר באחותה.</strong> שכיון שזו היא קרובתו ופטורה מלהתייבם על ידו, הרי שאינה זקוקה לו, ונמצא שהאחרת אינה עוד אחות זקוקתו, ויכול לייבמה בהיתר. <strong>ו</strong>אולם האח <strong>השני</strong> שאיננו קרוב לאחת מהן — <strong>אסור בשתיהן,</strong> שהרי כל אחת מהן היא אחות זקוקתו.
 היתה אחת מן הנשים הללו אסורה לו ב<strong>איסור מצוה</strong> או ב<strong>איסור קדושה —</strong> אחותה <strong>חולצת ולא מתייבמת</strong> משום אחות זקוקתו. שגם האחות שהיא איסור קדושה זקוקה לחליצה.
 <strong>היתה אחת מהן אסורה על זה איסור ערוה, והשניה אסורה על זה</strong> על האח השני <strong>איסור ערוה —</strong> הרי <strong>האסורה לזה מותרת לזה, והאסורה לזה מותרת לזה.</strong>
 <strong>וזו היא שאמרו</strong> בתמצית: <strong>אחותה כשהיא יבמתה,</strong> שאם נופלות לייבום אחיות שהן יבמות (גיסות) ואחת מהן אסורה לו משום ערוה — האחרת <strong>או חולצת או מתייבמת,</strong> שהרי שוב אין כאן איסור אחות זקוקתו וכל אחד מהם יכול לחלוץ או לייבם את האחות השניה.
 <big>ב גמרא</big> מן ההלכה במשנה מדייקים: <strong>שמע מינה</strong> <small>[למד מכאן]</small> ש<strong>יש זיקה,</strong> כלומר, שעצם חובת הייבום יוצרת כעין קירבה משפחתית, ובשל כך דין אחות זקוקתו כדין אחות אשתו. <strong>דאי</strong> <small>[שאם]</small> <strong>אין זיקה, מכדי הני, מתרי בתי קאתיין</strong> <small>[הרי</small> שתי הנשים <small>הללו, משני בתים,</small> בעלים, <small>הן באות]</small> שהרי הן שייכות כל אחת לבית בעל אחר, ושתיהן צריכות ייבום, ומדוע לא תתייבמנה? <strong>האי לייבם חדא והאי לייבם חדא</strong> <small>[זה ייבם אחת וזה ייבם אחת],</small> ומה בכך? אלא ודאי יש זיקה, ואסורות הן משום אחות זקוקתו.
 ודוחים: <strong>לעולם אימא לך</strong> <small>[אומר לך]</small> שלדעת תנא זה <strong>אין זיקה,</strong> ולא מטעם זה הן אסורות, אלא <strong>ומשום דקסבר</strong> <small>[ש</small>הוא <small>סבור]:</small> <strong>אסור לבטל מצות יבמין,</strong> כלומר, אסור להביא למצב בו תתבטל מצות הייבום. וכיצד: <strong>דלמא אדמייבם חד מיית אידך</strong> <small>[שמא עד שייבם</small> ה<small>אחד</small> מהם <small>ימות</small> ה<small>אחר]</small> ואז יהיה רק אח אחד וגם השניה נופלת לפניו לייבום <strong>וקמבטל</strong> <small>[ומבטל]</small> ממנה <strong>מצות יבמין</strong> כי כאשר נושא אחת מהן, ממילא מצות ייבום (ואף חליצה) בטילה מן השניה, מפני שנעשית אחות אשתו.
 ושואלים: <strong>אי הכי</strong> <small>[אם כך]</small> שזהו טעם המשנה <strong>תלתא נמי</strong> <small>[</small>אם היו <small>שלושה</small> אחים <small>גם כן]</small> קיים חשש זה, ומדוע דיברה המשנה בארבעה אחים? הלא יכלה לדון בשלושה אחים ושנים מהם נשואים שתי אחיות, וגם אז קיים הטעם של ביטול מצות יבמים, שכשייבם אחת מהן לא יוכל לייבם השניה?
 ומשיבים: אכן, לענין הלכה כך הוא, אלא בלשון <strong>לא מיבעיא</strong> <small>[נצרכה]</small> <strong>קאמרינן</strong> <small>[אומרים אנו],</small> וכך יש להבין: <strong>לא מיבעיא</strong> <small>[נצרכה]</small> לומר <strong>תלתא</strong> <small>[</small>ב<small>שלושה</small> אחים<small>]</small> ש<strong>ודאי בטלה מצות יבמין,</strong> שכשמייבם השלישי אחת מהן ודאי מבטל מצות הייבום מן האחרת. <strong>אבל ארבעה,</strong> שאין חשש שמא ימות אחד משני האחים שנותרו, כיון ש<strong>למיתה לא חיישינן</strong> <small>[אין אנו חוששים]</small> וכל אחד מהם רשאי לייבם, על כן <strong>קא משמע לן</strong> <small>[השמיע לנו]</small> שבכל זאת יש לחשוש.
 ושואלים: <strong>אי הכי</strong> <small>[אם כך]</small> שאנחנו חוששים למיתתם של האחים הנותרים, מדוע שנה הלכה זו דווקא בארבעה אחים —
## דף כו:
 <strong>חמשה</strong> אחים ששניים מהם נשואים שתי אחיות, ומתו, ונפלו נשיהם לפני שלושת האחים הנשארים, <strong>נמי</strong> <small>[גם כן]</small> יאמר כמו כן שיש לחשוש שמא ימותו שנים מן הנותרים ויפלו שתי הנשים לייבום לפני האחרון! ומשיבים: <strong>למיתה דתרי</strong> <small>[של שנים]</small> בתוך זמן קצר <strong>לא חיישינן</strong> <small>[אין אנו חוששים].</small>
 <big>א</big> <strong>אמר רבה בר רב הונא אמר רב:</strong> היו <strong>שלש אחיות יבמות,</strong> משלושה אחים שנשאו שלוש אחיות, <strong>שנפלו</strong> לייבום <strong>לפני שני אחין יבמין</strong> שני האחים הנותרים — <strong>זה,</strong> אח אחד, <strong>חולץ לאחת</strong> מהן <strong>ו</strong>אח <strong>זה חולץ לאחת, ו</strong>ה<strong>אמצעית,</strong> כלומר, האחות השלישית — <strong>צריכה חליצה משניהם.</strong>
 <strong>אמר ליה</strong> <small>[לו]</small> <strong>רבה: מדקאמרת</strong> <small>[מ</small>מה <small>שאתה אומר]</small> כי ה<strong>אמצעית צריכה חליצה משניהם</strong> משמע כי <strong>קסברת</strong> <small>[סבור אתה]</small> ש<strong>יש זיקה,</strong> ושהזיקה יוצרת כעין קירבת משפחה, <strong>והויא לה</strong> <small>[והרי היא]</small> חליצה זו שיחלוץ כל אחד מן האחים לאחות השלישית <strong>חליצה פסולה,</strong> שכיון שאין מצות הייבום יכולה להתקיים בה משום אחות חלוצתו — אף החליצה אינה חליצה כשרה וגמורה, ואינה יכולה לבטל את הזיקה שהיתה לשני האחים, <strong>ו</strong>כלל הוא ש<strong>חליצה פסולה צריך לחזור על כל האחין,</strong> שכל אחד מהם צריך לחלוץ, וזה הטעם שצריכים שני האחים הנותרים לחלוץ לאמצעית, אולם,
 <strong>אי הכי</strong> <small>[אם כך],</small> <strong>קמייתא נמי</strong> <small>[הראשונות גם כן]</small> צריכות חליצה מכל האחים, שהרי חליצת כולן היא חליצה פסולה, שאי אפשר לייבמן משום אחות זקוקתו!
 ומשיבים: <strong>אי דנפול</strong> <small>[אם</small> כ<small>שנפלו]</small> לפניהם שלוש האחיות <strong>בבת אחת — הכי נמי</strong> <small>[כך</small> הוא <small>גם כן]</small> שהיו שניהם צריכים לחלוץ לשלוש האחיות ו<strong>לא צריכא</strong> <small>[נצרכה]</small> הלכה זו אלא לאופן <strong>דנפול</strong> <small>[</small>כ<small>שנפלו</small> לפניהם<small>]</small> <strong>בזו אחר זו,</strong> שמשנפלה השניה כבר חלצה הראשונה, ומשנפלה השלישית כבר חלצה השניה.
 כיצד: מת אחד האחים ו<strong>נפלה חדא</strong> <small>[אחת]</small> לייבום ו<strong>חלץ לה ראובן</strong> (כלומר, אחד האחים) חליצה גמורה, שהרי אם היה רוצה היה יכול לייבמה, ואחר כך מת אח אחר ו<strong>נפלה אידך</strong> <small>[</small>ה<small>אחרת]</small> לייבום ואז <strong>חלץ לה</strong> אחיו <strong>שמעון,</strong> וגם שמעון מתוך שהיה רשאי גם לייבם אותה לפי שאיננה עבורו קרובת משפחה כלל שהרי אחיו כבר חלץ לאחותה וניתק את כל הקשר שלה עם המשפחה, לכן משחלץ לה הרי זו חליצה כשירה,
 ומשמת השלישי ו<strong>נפלה אידך</strong> <small>[</small>ה<small>אחרת,</small> השלישית<small>],</small> כאשר <strong>חלץ לה האי</strong> <small>[זה]</small> האח הראשון — <strong>מפקע</strong> <small>[מפקיע]</small> את <strong>זיקתו</strong> שלו, <strong>ו</strong>כאשר <strong>חלץ לה האי</strong> <small>[זה]</small> השני <strong>מפקע</strong> <small>[מפקיע]</small> את <strong>זיקתו,</strong> ואין אחד יכול להפקיע בחליצתו את הזיקה שיש לאח השני, כיון שכאן אין חליצה גמורה, שהרי היא לשניהם אחות חלוצה.
 ושואלים מצד אחר: הרי דברים אלה נאמרו בשם רב, <strong>והאמר</strong> <small>[והרי אמר]</small> <strong>רב: אין זיקה</strong> (לעיל יבמות יז, ב), ואילו הלכה זו הוסברה לפי ההנחה שיש זיקה! ומשיבים: אכן, לשיטת רב עצמו אין צורך בכך, אלא <strong>לדברי האומר יש זיקה קאמר</strong> <small>[הוא שאמר],</small> והוא עצמו איננו סבור כן.
 <strong>ושמואל אמר</strong> ופסק באותה בעיה: <strong>אחד חולץ לכולן,</strong> לכל האחיות, ודי בכך. ומקשים: <strong>מכדי שמעינן ליה</strong> <small>[הרי שמענו אותו]</small> את <strong>שמואל</strong> ש<strong>אמר: חליצה מעליא בעינן</strong> <small>[מעולה,</small> שלימה, <small>אנחנו צריכים]</small> וחליצה שיש בה פסול איננה מועילה לפטור גמור, ש<strong>אמר שמואל</strong> :
## דף כז.
 <strong>חלץ לאחיות</strong> שביניהן — <strong>לא נפטרו</strong> ה<strong>צרות.</strong> ונראה שהטעם הוא, שמאחר שאיננו יכול לייבם את האחיות, שהרי כל אחת מהן היא אחות זקוקתו, אף חליצתן היא חליצה פגומה, וחליצה פגומה אינה יכולה לפטור את צרותיהן. משמע שאף שמואל סבור שחליצה צריכה להיות חליצה מעולה, כלומר, רק באותם מקרים שבהם יכולה לחול מצות ייבום. ולענייננו, <strong>היכא דקיימא</strong> <small>[היכן שקיימת]</small> אפשרות של <strong>חליצה</strong> של <strong>שמעון</strong> (האח השני שלא חלץ כלל) לשניה וחליצתו תהיה <strong>חליצה כשרה,</strong> האם נאמר כי <strong>חליץ</strong> <small>[יחלוץ]</small> <strong>לה ראובן</strong> (האח שכבר חלץ לאחות אחת) וחליצתו לשניה היא עכשיו <strong>חליצה פסולה?</strong>
 ומתרצים: אין להבין את דברי שמואל כמשמעם, אלא <strong>מאי</strong> <small>[מה</small> פירוש<small>]</small> <strong>"אחד חולץ לכולן" נמי דקאמר</strong> <small>[גם כן שאומר]</small> שמואל — לגבי ה<strong>אמצעית</strong> שאכן לאמצעית (האחות השלישית) חולץ אחד משניהם. ושואלים: <strong>והא</strong> <small>[והרי]</small> <strong>"כולן" קאמר</strong> <small>[אמר],</small> משמע שלכל האחיות חולץ! ומשיבים: <strong>כיון דרובה גביה</strong> <small>[כיון שהרוב אצלו]</small> שהרי האח שחלץ לאחות אחת חולץ גם לזו, <strong>קרי ליה</strong> <small>[קורא לו]</small> <strong>"כולן". ואיבעית אימא</strong> <small>[ואם תרצה אמור]</small> תירוץ אחר: <strong>כי קאמר</strong> <small>[כאשר אמר]</small> <strong>שמואל</strong> כי <strong>חליצה מעליא</strong> <small>[מעולה]</small> <strong>בעינן</strong> <small>[אנו צריכים]</small> — <strong>הני מילי למיפטר</strong> <small>[דברים אלה</small> אמורים כדי <small>לפטור]</small> את <strong>צרתה</strong> בחליצה זו, <strong>אבל מפטרא נפשה</strong> <small>[לפטור</small> את <small>עצמה] —</small> <strong>פטרה</strong> <small>[פוטרת]</small> אפילו בחליצה כזו. וכאן, כיון שאין צרות — אפילו חליצה של אח אחד לכולן מספקת.
 <big>א</big> כיון שהוזכרו דברי שמואל, דנים עתה <strong>גופא</strong> <small>[לגופו]</small> של ענין. <strong>אמר שמואל</strong>: היו שלושה אחים, ושניים מהם היו נשואים כל אחד לכמה נשים, ושתים מאלה היו אחיות, ואחר כך מתו שני האחים הנשואים, והנשים נפלו לפני היבם, אם <strong>חלץ לאחיות — לא נפטרו צרות,</strong> אבל אם חלץ <strong>לצרות — נפטרו אחיות.</strong> וכן אם נתן גט לאחת מן הנשים הללו, ואז אינו רשאי עוד ליבמה לפי תקנת חכמים, אם <strong>חלץ לבעלת הגט — לא נפטרה צרה</strong> על ידי כך שכיון שאינו יכול ליבמה אף חליצתה פגומה ואין חליצה פגומה זו יכולה לפטור צרתה, ואם חלץ <strong>לצרה — נפטרה בעלת הגט.</strong>
 וכן אם עשה באחת מאלה מאמר, אם <strong>חלץ לבעלת המאמר — לא נפטרה צרה,</strong> שאף חליצתה של זו פגומה, שכיון שעשה בה מאמר (קדושין) אין קדושין אלה בטלים אלא בגט, שצריכה גט, בנוסף לחליצה, כדי לפוטרה, ולכן אין כוח חליצה זו מספיק כדי לפטור את הצרה. אבל אם חלץ <strong>לצרה — נפטרה בעלת מאמר</strong> מחליצה, ויצטרך לתת לה גט.
 ושואלים: <strong>מאי שנא</strong> <small>[מה שונה],</small> מדוע, אם חלץ <strong>לאחיות</strong> ש<strong>לא נפטרו צרות</strong> על ידי כך — <strong>דהויא לו</strong> <small>[ש</small>הרי <small>היא לו]</small> <strong>אחות אשה בזיקה,</strong> וכיון שאינו רשאי ליבמה, אף אין חליצתה חליצה גמורה, אם כן כאשר <strong>חלץ לצרות נמי</strong> <small>[גם כן]</small> <strong>לא ליפטרו</strong> <small>[יפטרו]</small> ה<strong>אחיות, דהויא להו</strong> <small>[ש</small>הרי <small>הן]</small> <strong>צרות אחות אשה בזיקה.</strong> שאם האשה אסורה עליו (משום קירבה של זיקה), הרי צרתה היא צרת אשה אסורה עליו וגם חליצתה חליצה פגומה! ומשיבים: <strong>קסבר</strong> <small>[סבור]</small> <strong>שמואל</strong> ש<strong>אין זיקה,</strong> שאין קשר הזיקה יוצר קירבה כלל.
 ומקשים: <strong>והא</strong> <small>[והרי]</small> <strong>אמר שמואל</strong> במפורש <strong>יש זיקה</strong> (לעיל יבמות יח, ב)! ומשיבים: הלכה זו, <strong>לדברי האומר אין זיקה קאמר</strong> <small>[אמר],</small> אף שהוא עצמו אינו סבור כך.
 ושואלים: אם לפי השיטה שאין זיקה אמר, <strong>אי הכי</strong> <small>[אם כך],</small> כאשר <strong>חלץ לאחיות אמאי</strong> <small>[מדוע]</small> <strong>לא נפטרו</strong> בכך ה<strong>צרות? בשלמא</strong> <small>[נניח]</small> שה<strong>צרה</strong> של <strong>רחל,</strong> כלומר, של האחות השניה <strong>לא תיפטר,</strong> ש<strong>כיון</strong> ש<strong>חלץ לה ללאה,</strong> כלומר לאחות הראשונה, <strong>והדר חלץ</strong> <small>[וחוזר</small> אחר כך ו<small>חולץ]</small> <strong>לרחל,</strong> השניה, <strong>הויא לה</strong> <small>[הרי]</small> נמצא כי ה<strong>חליצה</strong> של <strong>רחל</strong> היא <strong>חליצה פסולה,</strong> כיון שאיננו יכול לייבם את רחל זו משום שהיא אחות חלוצתו, וחליצה פסולה אינה פוטרת את צרתה, <strong>אלא</strong> ה<strong>צרה</strong> של <strong>לאה — תיפטר,</strong> שאם אין זיקה הרי חליצתה של הראשונה היתה חליצה גמורה!
 ומסבירים: <strong>מאי</strong> <small>[מה</small> פירוש<small>]</small> <strong>"לא נפטרו צרות" נמי דקאמר</strong> <small>[גם כן שאמר]</small> שמואל — הכוונה ל<strong>צרה</strong> של <strong>רחל,</strong> האחות השניה. ומקשים: <strong>והא</strong> <small>[והרי]</small> <strong>"צרות" קאמר</strong> <small>[אמר]</small> בלשון רבים, ולא צרה! ומשיבים: <strong>צרות דעלמא</strong> <small>[צרות בכלל],</small> כלומר, זו היא הלכה כללית, ולכן אמר אותה בלשון רבים, ולא התכוון למקרה המסויים הזה שבו מדובר רק בצרה אחת.
 ומקשים: <strong>אי הכי</strong> <small>[אם כך]</small> אתה מפרש בדברי שמואל שלשון רבים שנקט בה אין כוונתו על שתי הנשים אלא על אחת מהן בלבד, יש קושי בפיסקה האחרת: <strong>"חלץ לצרות נפטרו אחיות",</strong> אולם <strong>ו</strong>כי על ידי חליצה ל<strong>צרת רחל, מי מיפטרא</strong> <small>[האם</small> רחל <small>נפטרת]?</small> <strong>והא תנן</strong> <small>[והרי שנינו</small> במשנה<small>]:</small> <strong>אסור אדם בצרת קרובת חלוצתו,</strong> וכיון שחלץ לאחות אחת, הרי צרת אחותה ("צרת רחל") היא צרת אחות חלוצתו, וכיון שאסור בה — חליצתה היא חליצה פגומה ואינה פוטרת אחרות!
 ומשיבים: <strong>שמואל נמי</strong> <small>[גם כן]</small> <strong>התחיל ולא התחיל קאמר</strong> <small>[אמר].</small> וכך התכוון לומר: אם <strong>התחיל</strong> את מעשה החליצה <strong>ב</strong>אחת מן ה<strong>אחיות — לא יגמור בצרות,</strong> ולא יעשה חליצה שניה באחת מהן, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אסור אדם בצרת קרובת חלוצתו</strong> וחליצת הצרה לא תפטור את האחות השניה, שחליצה גרועה היא. אבל אם <strong>התחיל בצרות — יגמור אף באחיות. דתנן</strong> <small>[ש</small>כן <small>שנינו</small> במשנה אחרת<small>]:</small> <strong>מותר אדם בקרובת צרת חלוצתו.</strong> ולכן אם חלץ לצרת לאה, רחל שהיא אחות צרת חלוצתו מותרת לו, ויכול לחלוץ לה חליצה גמורה ותפטור את צרתה.
 <strong>רב אשי אמר: לעולם</strong> יש לפרש <strong>כדקאמרת</strong> <small>[כפי</small> <small>שאמרת]</small> בתחילה, שטעמו של שמואל בהלכות אלה הוא לשיטתו שיש זיקה, והקושיה שהקשינו: מדוע יפטרו האחיות בחליצת הצרות, בעוד שכל אחת מהן היא צרת אחות אשתו בזיקה — אין זו קושיה, שכן יש לומר <strong>ומשום דלא אלימא</strong> <small>[שאין אלימה,</small> חזקה<small>]</small> ה<strong>זיקה לשוייה</strong> <small>[</small>כדי <small>לעשות]</small> את ה<strong>צרה</strong> שיהא דינה <strong>כערוה</strong> ממש.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אשי: חלץ לאחיות — לא נפטרו צרות.</strong> ונדייק: <strong>הא</strong> <small>[הרי]</small> אם חלץ <strong>לצרות — נפטרו אחיות. מאי טעמא</strong> <small>[</small>ו<small>מה טעם]</small> הדבר — <strong>לאו</strong> <small>[האם לא]</small> <strong>משום דקסבר</strong> <small>[שסבור]</small> תנא זה ש<strong>יש זיקה</strong> ולפיכך לא נפטרו הצרות בחליצת האחיות, אבל <strong>ולא אלימא</strong> <small>[אלימה,</small> חזקה<small>]</small> ה<strong>זיקה לשוייה</strong> <small>[לעשות אותה]</small> את ה<strong>צרה כערוה,</strong> וצרות קרובה בזיקה אינן נפטרות מייבום, ולכן כאשר חולץ להן נפטרות בכך האחיות.
 <strong>אמר ר' אבא בר ממל:</strong> מכאן אין ראיה, שאפשר לומר כי <strong>הא</strong> <small>[</small>ברייתא <small>זו]</small> <strong>מני</strong> <small>[</small>כדעת <small>מי</small> היא<small>] —</small> כדעת <strong>בית שמאי היא. דתנן</strong> <small>[ש</small>כן <small>שנינו</small> במשנה<small>]:</small> <strong>בית שמאי מתירין הצרות לאחין</strong> ואף אם היו אלה צרות קרובותיו ממש היו מותרות בייבום. ומקשים: <strong>אי הכי</strong> <small>[אם כך],</small> שאתה מפרש שזו כשיטת בית שמאי שהצרות מותרות, אם כן <strong>יבומי נמי תתייבם</strong> <small>[גם כן תתייבם],</small> ומדוע מדובר פה רק בחליצה ולא בייבום?
 ומשיבים: הכוונה היתה לא כבית שמאי לגמרי, אלא <strong>כר' יוחנן בן נורי.</strong> ש<strong>אמר: בואו נתקן להן לצרות שיהו חולצות ולא מתייבמות.</strong> ותימנע מחלוקת בית שמאי ובית הלל. ומקשים: <strong>והאמר מר</strong> <small>[והרי אמר החכם]:</small> <strong>לא הספיקו לגמור את הדבר</strong> ולתקן כר' יוחנן בן נורי <strong>עד שנטרפה השעה</strong> בגזירות השמד, ולא תיקנו תקנה זו בפועל! <strong>אמר רב נחמן בר יצחק: אחריו,</strong> לאחר מכן, <strong>חזרו</strong> חכמים אחרים <strong>ותקנו</strong> כשיטתו.
 <big>ב</big> כיון שהוזכר בדברי שמואל ענין בעלת גט ובעלת מאמר, מביאים כי <strong>איבעיא להו</strong> <small>[נשאלה להם,</small> ללומדים<small>]</small> שאלה זו:
## דף כז:
 <strong>בעלת הגט ובעלת</strong> ה<strong>מאמר,</strong> לאחת מהם נתן גט ובאחת מהן עשה מאמר, <strong>איזו מהן קודמת</strong> לחליצה? האם נאמר כי <strong>בעלת הגט עדיפא, משום דאתחיל</strong> <small>[שהתחיל]</small> <strong>בה בחליצה,</strong> שהרי הגט הוא התחלה של פטור האשה ממנו, ולכן ראוי להמשיך בחליצה, <strong>או דלמא</strong> <small>[שמא]</small> <strong>בעלת מאמר עדיפא, משום</strong> ש<strong>קרובה לביאה,</strong> לפי שהמאמר הוא כמו קידושין באשה אחרת, ונעשה, כרגיל, כהקדמה לייבום, ולכן מוטב שיעשה בה חליצה לפי שקשר הזיקה נתחזק על ידי המאמר.
 <strong>אמר רב אשי: תא שמע</strong> <small>[בוא</small> ו<small>שמע]</small> ראיה ממה שנחלקו חכמים בדינו של מי שעשה מאמר ביבמה אחת ואחר כך בצרתה, או שנתן גט לשתיהן, האם תופס המאמר או הגט השני. ושנינו: <strong>ומודה רבן גמליאל</strong> במקרה שנתן לאחת מהן גט ועשה בשניה מאמר, או שעשה מאמר בראשונה ונתן גט לשניה, <strong>שיש גט אחר מאמר,</strong> כלומר, הגט שנתן לאחר שעשה מאמר ביבמה אחרת תופס במידה מסויימת, ומועיל כדי לפסול את הראשונה עליו ולהיאסר בקרובות השנייה כשם שהוא אסור בקרובות הראשונה, <strong>ומאמר</strong> בשניה תופס במידה מסויימת גם <strong>אחר</strong> ה<strong>גט</strong> שנתן לראשונה, וצריכה השניה גט למאמרו ונאסר בקרובותיה, ומעתה:
 <strong>אי</strong> <small>[אם]</small> <strong>גט עדיף</strong> ממאמר — ש<strong>לא ליהני</strong> <small>[יועיל]</small> ה<strong>מאמר אבתריה</strong> <small>[אחריו],</small> <strong>ו</strong>להיפך: <strong>אי</strong> <small>[אם]</small> <strong>מאמר עדיף</strong> על גט — ש<strong>לא ליהני</strong> <small>[יועיל]</small> ה<strong>גט אבתריה</strong> <small>[אחריו],</small> <strong>אלא לאו שמע מינה כי הדדי נינהו</strong> <small>[האם לא תלמד מכאן</small> ששניהם <small>זה כמו זה הם].</small> ומסכמים: אכן, <strong>שמע מינה</strong> <small>[למד מכאן]:</small> ואם כן — אין דין קדימה לבעלת גט או לבעלת מאמר.
 <big>א</big> <strong>אמר רב הונא אמר רב: שתי אחיות</strong> שהיו <strong>יבמות</strong> (נשואות לשני אחים) ומתו בעליהן, <strong>שנפלו לפני יבם אחד, חלץ ל</strong>זו שנפלה לפניו <strong>ראשונה — הותרה</strong> להינשא לכל אדם, <strong>חלץ ל</strong>זו שנפלה לפניו <strong>שנייה — הותרה</strong> גם היא להינשא לאחרים. והוא הדין אם חלץ בתחילה לשניה ואחר כך לראשונה.
 אבל אם <strong>מתה</strong> ה<strong>ראשונה</strong> לפני שהספיק לחלוץ לה — <strong>מותר</strong> היבם <strong>בשנייה,</strong> שהרי אפילו אם היה נשוי ממש לראשונה, הרי מותר לאדם לשאת אחות אשתו אחר מותה. <strong>ואין צריך לומר</strong> שאם <strong>מתה</strong> ה<strong>שנייה</strong> לפני שחלצה, <strong>שמותר בראשונה, משום דהויא</strong> <small>[שהיא]</small> עבורו בגדר של <strong>יבמה שהותרה</strong> לו עם נפילתה, <strong>ונאסרה</strong> לאחר מכן, כשנפלה לפניו האחות השניה לייבום ואסרה עליו את הראשונה משום אחות זקוקתו, <strong>וחזרה והותרה</strong> על ידי מותה של השניה, ולכן — <strong>תחזור להיתירה הראשון</strong> לגמרי.
 <strong>ור' יוחנן אמר:</strong> אם <strong>מתה</strong> ה<strong>שנייה — מותר בראשונה,</strong> כיון שבשעת נפילתה היתה ראויה לו. <strong>אבל</strong> אם <strong>מתה</strong> ה<strong>ראשונה — אסור בשנייה. מאי טעמא</strong> <small>[מה טעם]</small> אמר זאת — <strong>שכל יבמה שאין אני קורא בה בשעת נפילה,</strong> כלומר, בשעה שמת בעלה, כשהיא נופלת לפני היבם, אם אי אפשר לקיים בה אז <strong>"יבמה יבא עליה",</strong> משום שהיא אסורה עליו באותה שעה — <strong>הרי זו</strong> נחשבת מאז לעולם <strong>כאשת אח שיש לה בנים, ואסורה</strong> עליו. וכיון שהאחות השניה עם נפילתה היתה אסורה עליו משום אחות זקוקתו, שוב אין לה תקנה עבורו.
 ושואלים: <strong>ו</strong>כי <strong>רב לית ליה האי סברא</strong> <small>[אין לו,</small> אינו מקבל, <small>סברה זו]?</small> <strong>והאמר</strong> <small>[והרי אמר]</small> <strong>רב</strong> עצמו כמעט באותה לשון: <strong>כל אשה שאין אני קורא בה בשעת נפילה "יבמה יבא עליה" — הרי היא כאשת אח שיש לו בנים, ואסורה?</strong> ומשיבים: <strong>הני מילי היכא דקאי באפה</strong> <small>[דברים אלה</small> אמורים <small>במקום שעומד בפניה]</small> ומונע אותה מביאה <strong>איסור אחות אשה</strong> שהוא איסור <strong>דאורייתא</strong> <small>[של תורה],</small> כגון שהיתה היבמה אחות אשתו — הרי היא נאסרת עליו לעולם, <strong>אבל הכא</strong> <small>[כאן]</small> הלא איסורה רק משום <strong>זיקה דרבנן</strong> <small>[מדברי סופרים]</small> <strong>היא,</strong> ואין הזיקה מעין זו יכולה לאוסרה עליו לעולם, ולכן אם מתה — השניה מותרת.
 <strong>איתיביה</strong> <small>[הקשה לו]</small> <strong>ר' יוסי בר חנינא לר' יוחנן,</strong> שנינו: <strong>ארבעה אחין, שנים מהם נשואים</strong> ל<strong>שתי אחיות, ומתו הנשואים את האחיות</strong> — <strong>הרי</strong> אחיות <strong>אלו חולצות ולא מתייבמות. ואמאי</strong> <small>[ומדוע]?</small> הלא יש להן היתר, <strong>ליקו חד מינייהו</strong> <small>[שיעמוד אחד מהם]</small> מן האחים, <strong>לחלוץ</strong> <small>[</small>ו<small>שיחלוץ]</small> <strong>לה לשנייה,</strong> זו שמת בעלה מאוחר יותר, <strong>ו</strong>על ידי כך <strong>תיהוי</strong> <small>[תהיה]</small> ה<strong>ראשונה לגבי אידך</strong> <small>[</small>האח <small>האחר]</small> שלא עשה בה מעשה, <strong>כיבמה שהותרה</strong> בשעת נפילה <strong>ונאסרה</strong> אחר כך, כשמת בעל השניה, משום איסור זקוקתו, <strong>וחזרה והותרה</strong> על ידי חליצת האחות, ועל כן <strong>תחזור להיתירה הראשון!</strong>
 <strong>אמר ליה</strong> <small>[לו]</small> ר' יוחנן: <strong>אחיות איני יודע מי שנאן.</strong> כלומר, אני מפקפק במשנה זו ואינני סבור שגירסתה נכונה, משום שאינני יכול למצוא לה הסבר לפי שום שיטה שהיא. ושואלים: מדוע ענה ר' יוחנן באופן מוחלט כל כך, <strong>ולימא ליה</strong> <small>[ושיאמר לו]</small> תירוץ אחר: <strong>מאי</strong> <small>[מה</small> פירוש<small>]</small> <strong>"חולצות" נמי דקתני</strong> <small>[גם כן ששנה] —</small> הכוונה היא ש<strong>חולצת חדא</strong> <small>[אחת]!</small> ומשיבים: אי אפשר לתרץ כך, שהרי <strong>"חולצות"</strong> בלשון רבים <strong>קתני</strong> <small>[שנה].</small>
 ושואלים: <strong>ולימא ליה</strong> <small>[ושיאמר לו]</small> ר' יוחנן: <strong>מאי</strong> <small>[מה]</small> פירוש <strong>"חולצות" — חולצות דעלמא</strong> <small>[בכלל],</small> שבמקרים הללו נשים אלה חולצות! ומשיבים: <strong>"הרי אלו" קתני</strong> <small>[שנה],</small> ההדגשה במלה "אלו" באה ללמד: אלו ולא אחרות, משמע שמדובר בשתיים אלה דווקא. ושואלים עוד: <strong>ולימא</strong> <small>[ושיאמר]:</small> שבמשנה מדובר במקרה מסויים <strong>דחליץ ליה</strong> <small>[שחלץ]</small> <strong>לראשונה ברישא</strong> <small>[בתחילה]</small> ולכן אין עוד היתר לשניה, שהרי לשיטתו היתר זה הוא רק כאשר חולץ לשניה תחילה! ומשיבים: גם כך אי אפשר לומר, כי <strong>"חולצות"</strong>
## דף כח.
 <strong>לכתחלה</strong> הוא ש<strong>קתני</strong> <small>[</small>ש<small>שנה]</small> שנראה שאין דרך אחרת, וכך צריך לעשות. ושואלים עוד: <strong>ולימא ליה</strong> <small>[ושיאמר לו]</small> כך: <strong>גזירה</strong> היא זו שלא לחלוץ לשניה ולייבם את הראשונה, מתוך חשש <strong>דלמא קדים וחליץ</strong> <small>[שמא יקדם ויחלוץ]</small> <strong>לראשונה ברישא</strong> <small>[בתחילה]</small> ואז אסור לייבם את השניה, ולכן גזרו גם כשחלץ קודם לשניה! ומשיבים: <strong>"ולא מתייבמות" קתני</strong> <small>[שנה],</small> כלומר, <strong>דליכא</strong> <small>[שאין]</small> <strong>דין יבום הכא</strong> <small>[כאן]</small> <strong>כלל,</strong> משמע אפילו בדיעבד כשחלץ לשניה אין בראשונה דין ייבום.
 ושואלים: <strong>ולימא ליה</strong> <small>[ושיאמר לו]</small> שהטעם הוא אחר: <strong>גזירה שמא</strong> עד שיספיק לייבם את אשת האח הראשון שמת, <strong>ימות</strong> האח השני, ותיפול לפניו אשתו של האח שהיא אחות זקוקתו, וכתוצאה מכך לא יוכל לייבם אף אחת מהן, <strong>ואסור לבטל מצות יבמין!</strong> ומטעם זה אסרו לייבם כשנפלו שתי אחיות, ולא משום אחות זקוקתו! ומשיבים: <strong>ר' יוחנן למיתה לא חייש</strong> <small>[אינו חושש],</small> שלדעתו אין לגזור גזירות בשל חשש זה.
 ושואלים: <strong>ולימא ליה</strong> <small>[ושיאמר לו]</small> ר' יוחנן שמשנה זו בשיטת <strong>ר' אלעזר היא,</strong> שיש לו שיטה אחרת בכלל, ש<strong>אמר: כיון שעמדה עליו</strong> היבמה <strong>שעה אחת באיסור —</strong> אפילו לאחר נפילתה <strong>נאסרה עליו עולמית.</strong> ואפשר לפרש את המשנה כשיטת ר' אלעזר. ומשיבים: <strong>מדסיפא</strong> <small>[מ</small>כיון <small>ש</small>ב<small>סופה]</small> של אותה משנה מפורשת דעת <strong>ר' אלעזר,</strong> משמע כי <strong>רישא לאו</strong> <small>[ראשה,</small> תחילתה, <small>אינה]</small> כשיטת <strong>ר' אלעזר.</strong> ולכן אינני יכול להסביר חלק זה כר' אלעזר.
 ושואלים: <strong>ונימא ליה</strong> <small>[ושיאמר לו]</small> שכאן מדובר <strong>דנפול</strong> <small>[שנפלו</small> שתיהן<small>]</small> <strong>בבת אחת,</strong> שמתו שני האחים בבת אחת, <strong>ו</strong>על פי שיטת <strong>ר' יוסי הגלילי היא,</strong> ש<strong>אמר: אפשר לצמצם,</strong> כלומר, שני דברים שווים במידה אפשר לכוון שיהיו שווים במידתם בדיוק נמרץ, וכן שני מאורעות הבאים בזמן אחד, ניתן לכוון בדיוק מוחלט את בואם באותו זמן, ואף כאן יש לומר שמתו שני האחים בזמן אחד במדוייק! ומשיבים: <strong>לא סתם לן</strong> <small>[לנו]</small> ה<strong>תנא</strong> שתהא סתם משנה <strong>כ</strong>שיטת <strong>ר' יוסי הגלילי.</strong> כלומר, שיטתו זו לעולם איננה כתובה כסתם משנה אלא כדעת יחיד.
 ושואלים: <strong>ולימא ליה</strong> <small>[ויאמר לו]</small> הסבר אחר, שאמנם מתו בזה אחר זה, אלא <strong>דלא ידעינן הי נפול ברישא</strong> <small>[שאין אנו יודעים איזו נפלה בתחילה</small> לייבום<small>].</small>
 ומשיבים: <strong>אי הכי</strong> <small>[אם כך]</small> — <strong>היינו דקתני</strong> <small>[זה ששנינו]</small> בסוף המשנה שאם <strong>קדמו וכנסו יוציאו,</strong> מדוע יוציאו? <strong>בשלמא</strong> <small>[נניח]</small> לגבי האח שייבם את ה<strong>ראשונה אמרינן ליה</strong> <small>[אומרים אנו לו]</small> למייבם <strong>מאן שריא לך</strong> <small>[מי התיר</small> אותה <small>לך]?</small> שהרי היא אחות זקוקתך ולכן עליך להוציאה, <strong>אלא</strong> זה שמייבם את ה<strong>שניה,</strong> הלא <strong>אמר</strong> (יכול לומר): <strong>חבראי</strong> <small>[חברי]</small> אחי, הוא אשר את ה<strong>שניה ייבם,</strong> ואילו <strong>אנא</strong> <small>[אני]</small> את ה<strong>ראשונה</strong> אני <strong>מייבם.</strong> וכיון שהאח האחר כבר יבם את השניה — ממילא אין האחרת עוד אחות זקוקה, ובטל האיסור ממנו. ומדוע יוציאה ממנו!
 ומסבירים: אכן, <strong>היינו דקאמר ליה</strong> <small>[זהו שאמר לו]</small> ר' יוחנן לר' יוסי בר חנינא: <strong>אחיות איני יודע מי שנאן,</strong> שלפי השיקולים הללו איננו יכול ליישב את שיטת המשנה הזו כראוי.
 <big>א</big> <strong>תנן</strong> <small>[שנינו</small> במשנתנו<small>]:</small> <strong>היתה אחת מהן אסורה על האחד איסור ערוה —</strong> הרי הוא <strong>אסור בה, ומותר באחותה,</strong> שכיון שפטור מלייבם את זו שהיא ערוה עליו, ממילא השניה אינה נחשבת כלל כאחות זקוקתו ומותרת להתייבם לו, <strong>ו</strong>אילו האח <strong>השני אסור בשתיהן,</strong> שכיון שמותר בשתיהן, הרי כל אחת מהן אסורה עליו משום אחות זקוקתו. <strong>סלקא דעתין</strong> <small>[עלה על דעתנו]</small> לומר ש<strong>נפלה</strong> לפניו זו שהיתה איסור ערוה, כגון <strong>חמותו, תחלה</strong> לייבום ורק אחר כך מת האח השני ונפלה גם אשתו לייבום.
 ושואלים: <strong>ואמאי</strong> <small>[ומדוע]</small> אסור בשתיהן? <strong>ליקו</strong> <small>[שיעמוד]</small> ה<strong>חתן לייבם הך</strong> <small>[וייבם את</small> האחות <small>הזו]</small> ש<strong>אינה חמותו ברישא</strong> <small>[בתחילה]</small> <strong>ו</strong>ממילא <strong>תהוי</strong> <small>[תהיה]</small> <strong>חמותו לגבי אידך</strong> <small>[האחר]</small> <strong>כיבמה שהותרה</strong> עם נפילתה, <strong>ונאסרה</strong> אחר כך כאחות זקוקתו על ידי נפילת אחותה, <strong>וחזרה והותרה</strong> על ידי שאחיו ייבם את אחותה, ואם כן <strong>תחזור להיתרה הראשון</strong> ויהא רשאי לייבמה!
 <strong>אמר רב פפא:</strong> צריך לומר שבמשנה מדובר <strong>כגון</strong> ש<strong>נפלה הך</strong> <small>[זו]</small> ש<strong>אינה חמותו ברישא</strong> <small>[תחילה]</small> לייבום ואז היתה מותרת לשניהם, וכשנפלה גם אחותה לייבום, נאסרו שתיהן על האח השני, משום אחות זקוקה.
 <big>ב</big> במקרה ששני האחים בכל זאת קדמו וכנסו, שנינו במשנה שיוציאו, ו<strong>ר' אליעזר אומר</strong> שיש בזה מחלוקת בין בית שמאי ובית הלל, ש<strong>בית שמאי אומרים:</strong> יקיימו, ובית הלל אומרים: יוציאו. <strong>תניא</strong> <small>[שנינו</small> בתוספתא<small>]</small> נוסחה רחבה יותר, <strong>ר' אליעזר אומר: בית שמאי אומרים: יקיימו, ובית הלל אומרים: יוציאו. ר' שמעון אומר: יקיימו. אבא שאול אומר</strong> היפך דברי ר' אליעזר: <strong>קל היה להם לבית הלל בדבר זה.</strong> כלומר, בהלכה זו בית הלל הם המקילים, <strong>שבית שמאי אומרים: יוציאו, ובית הלל אומרים: יקיימו.</strong>
 על ברייתא זו שואלים: דעת <strong>ר' שמעון כמאן</strong> <small>[כ</small>דעת <small>מי</small> היא<small>]?</small> שכיון שהדבר שנוי במחלוקת בין בית הלל ובית שמאי (אמנם בשתי שיטות הפוכות) לא היה צריך ר' שמעון לנסח את ההלכה בדרך זו, שהרי <strong>אי</strong> <small>[אם]</small> הוא סבור ש<strong>בית שמאי</strong> הם הסוברים שיקיימו — <strong>היינו</strong> <small>[זוהי]</small> שיטת <strong>ר' אליעזר,</strong> והיה לו לומר זאת בלשון זו. <strong>אי</strong> <small>[</small>ו<small>אם]</small> ר' שמעון סבור ש<strong>בית הלל</strong> הם הסוברים שיקיימו — <strong>היינו</strong> <small>[זוהי]</small> שיטת <strong>אבא שאול!</strong> ומשיבים: <strong>הכי קאמר</strong> <small>[כך אמר]</small> ר' שמעון, והיא שיטה שלישית, שלדעתו <strong>לא נחלקו</strong> כלל <strong>בית שמאי ובית הלל בדבר זה,</strong> והכל מודים שיקיימו.
 <big>ג</big> שנינו במשנה שאם <strong>היתה אחת מהן</strong> אסורה על האחד איסור ערוה — אסור בה ומותר באחותה. ושואלים: <strong>הא תנינא חדא זימנא</strong> <small>[הרי</small> כבר <small>שנינו</small> דבר זה <small>פעם אחת]:</small> <strong>אחותה כשהיא יבמתה,</strong> שאם נופלות לייבום אחיות שהן יבמות (גיסות) ואחת מהן אסורה לו משום ערוה — האחרת <strong>או חולצת או מתייבמת!</strong>
 ומשיבים: <strong>צריכא</strong> <small>[נצרך]</small> הדבר להיאמר גם כאן, <strong>דאי אשמועינן התם</strong> <small>[שאם היה משמיע לנו</small> את ההלכה הזו רק <small>שם]</small> (לעיל יבמות כ, א), כאשר נאמרה ההלכה בלשון כללית, הייתי אומר: <strong>משום דליכא למיגזר</strong> <small>[שאין</small> מקום <small>לגזור]</small> <strong>משום</strong> האח ה<strong>שני,</strong> שהרי מדובר שם רק ביבם אחד ואחות אחת מותרת לו והאחרת אסורה, <strong>אבל הכא</strong> <small>[כאן]</small> שיש שני אחים <strong>דאיכא למיגזר</strong> <small>[שיש</small> מקום <small>לגזור]</small> <strong>משום</strong> החשש שמא יבוא ה<strong>שני</strong> ששתיהן מותרות לו וייבם אחת מהן ובכך יפגע באחות זקוקתו, ואם כן <strong>אימא</strong> <small>[אמור]</small> ש<strong>לא</strong> נאמרה הלכה זו אף לגבי האח שאחת מהן ערוה לו, ונגזור שתהיינה היבמות אסורות לשניהם.
 <strong>ו</strong>להיפך: <strong>אי אשמועינן הכא</strong> <small>[אם היה משמיע לנו</small> רק <small>כאן],</small> אפשר היה לומר: <strong>משום דאיכא</strong> <small>[שיש]</small> עוד אח <strong>שני דקא מוכח</strong> <small>[שמוכיח]</small> שהרי הוא אסור בשתיהן, והכל למדים מכאן שיש איסור לייבם שתי אחיות זקוקות, ולא יבואו לטעות בדבר, <strong>אבל התם דליכא</strong> <small>[שם שאין]</small> אח <strong>שני, אימא</strong> <small>[אמור]</small> ש<strong>לא</strong> נאמרה הלכה זו, ונגזור שלא ייבם מהחשש שמא יבואו להקל באחות זקוקתו, על כן <strong>צריכא</strong> <small>[נצרכה</small> הלכה זו להיאמר<small>]</small> בשני המקומות.
 <big>ד</big> עוד שנינו במשנה: אם היה איסורה של היבמה <strong>איסור מצוה</strong> או איסור קדושה — חולצת ולא מתייבמת. ותוהים: <strong>הא נמי תנינא</strong> <small>[</small>הרי <small>זו גם כן שנינו]:</small>
## דף כח:
 <strong>איסור מצוה ואיסור קדושה</strong> — <strong>חולצת ולא מתייבמת!</strong> ומשיבים: יש חידוש בדבר: <strong>התם</strong> <small>[שם]</small> שדן בהלכה זו בכלל, מדובר ב<strong>איסור מצוה לחודה</strong> <small>[לעצמה],</small> שנפלה לבדה לייבום ואיסור מצוה בלבד הוא המונע מלייבם אותה, ואולם <strong>הכא</strong> <small>[כאן],</small> הרי יש גם <strong>איסור מצוה, ו</strong>גם <strong>אחותה</strong> הנופלת לפניו לייבום עם זו,
 ולכך <strong>סלקא דעתך אמינא</strong> <small>[היה עולה על דעתך לומר]:</small> <strong>ליקום</strong> <small>[יעמוד,</small> יבוא<small>]</small> <strong>איסור מצוה במקום</strong> ובאותה דרגה של <strong>איסור ערוה,</strong> שהרי אם היתה אחת האחיות אסורה על היבם איסור ערוה — מותר באחותה, שכיון שהיא עצמה אסורה לו ואינה נחשבת כזקוקתו, הרי בייבמו את אחותה אינו פוגע באחות זקוקתו, ואם כן כשהאחת אסורה עליו איסור מצוה, למרות שאיננו איסור חמור כל כך, יהיה זה כמו איסור ערוה <strong>ותתייבם</strong> אחותה, על כן <strong>קא משמע לן</strong> <small>[השמיע לנו]</small> שלא.
 ושואלים: <strong>ו</strong>באמת, מדוע לא <strong>תתייבם?</strong> ומשיבים: <strong>כיון דמדאורייתא רמיא קמיה</strong> <small>[שמן התורה</small> היא <small>מוטלת לפניו</small> לייבום<small>],</small> אם כן אסור באחותה, כי בכך <strong>קא פגע</strong> <small>[הוא פוגע]</small> <strong>באחות זקוקתו.</strong> שכן <strong>סלקא דעתך אמינא</strong> <small>[יעלה על דעתך לומר]</small> <strong>משום מצוה</strong> של ייבום <strong>עבוד רבנן</strong> <small>[עשו חכמים]</small> וביטלו את גזירתם באחות זקוקה כשאחת מהן היא אסורה איסור מצוה, על כן <strong>קא משמע לן</strong> <small>[השמיע לנו]</small> שגם בזה לא ביטלו.
 <big>א</big> שנינו במשנה שאם <strong>היתה אחת מהן</strong> אסורה לאח זה איסור ערוה, והשניה אסורה לשני איסור ערוה — שניהם רשאים לייבם את הנשים המותרות להם. ושואלים: <strong>הא תו</strong> <small>[זו עוד]</small> <strong>למה לי,</strong> הלא <strong>היינו הך</strong> <small>[היא זו]</small> שאמרנו שאם נפלו שתי אחיות, ואחת מהן אסורה איסור ערוה לאחד האחים — רשאי אח זה לייבם את השניה, אף שאחיו, היבם השני, אסור בשתיהן. ואם למדנו שמותר לייבם את האחות שאינה איסור ערוה, <strong>מה לי לחד</strong> <small>[ל</small>אח <small>אחד]</small> <strong>ומה לי לתרי</strong> <small>[לשניים]</small> שהזדמן לפניהם מקרה כזה, ששניהם מותרים?!
 ומשיבים: <strong>צריכא</strong> <small>[נצרך</small> הדבר<small>]</small> להיאמר, <strong>דאי אשמועינן התם</strong> <small>[שאם היה משמיע לנו</small> רק <small>שם],</small> היינו אומרים: <strong>משום דאיכא</strong> <small>[שיש]</small> אח <strong>שני</strong> שאסור בשתיהן <strong>דמוכח</strong> <small>[שמוכיח]</small> ומראה בכך לבריות שיש איסור באחות זקוקתו, ולכן התירו לאחד מהם, <strong>אבל הכא דליכא</strong> <small>[כאן שאין]</small> אח <strong>שני דקא מוכח</strong> <small>[שמוכיח]</small> דבר זה, שהרי שניהם מייבמים כדרכם, והרואה יבוא להקל בכל אחות זקוקה כשאין האחרת איסור ערוה לו, ואם כן <strong>אימא</strong> <small>[אמור]</small> ש<strong>לא</strong> יתירו חכמים.
 <strong>ו</strong>כן אפשר לומר להיפך: <strong>אי אשמועינן הכא</strong> <small>[אם היה משמיע לנו כאן]</small> בלבד, הייתי אומר: <strong>אדרבא</strong> <small>[להיפך],</small> <strong>תרווייהו מוכחי אהדדי</strong> <small>[שניהם מוכיחים זה על זה]</small> שהרי כל אחד מן האחים נושא יבמה אחת דווקא את זו שאיננה קרובתו, <strong>אבל אידך</strong> <small>[</small>במקרה <small>אחר]</small> שאחד יכול לייבם ולשני אסורות שתיהן — <strong>לא</strong> נתיר גם לראשון, על כן <strong>צריכא</strong> <small>[נצרכה]</small> ההלכה שתיאמר בשני המקרים.
 <big>ב</big> שנינו במשנה, שאם כל אחת משתי האחיות היתה אסורה איסור ערוה לאחד מן האחים — האסורה לראשון מותרת לשני והאסורה לשני מותרת לראשון, והוסיפה על כך המשנה: <strong>זו היא שאמרו</strong> אחותה כשהיא יבמתה או חולצת או מתייבמת. ושואלים: <strong>"זו היא" למעוטי מאי</strong> <small>[למעט</small> את <small>מה]</small> בא הביטוי "זו היא"? ומשיבים: <strong>למעוטי</strong> <small>[למעט]</small> כאשר יש <strong>איסור מצוה לזה ואיסור מצוה לזה,</strong> שאף שכל אחת מהן אסורה על אח אחר משום איסור מצוה — לא הותר לשניהם לייבם את המותרת להם.
 ושואלים: <strong>הא תו</strong> <small>[זו עוד]</small> <strong>למה לי,</strong> הלא <strong>היינו הך</strong> <small>[היא זו]</small> שלמדנו כבר, שאם היתה אחת האחיות אסורה ליבם איסור מצוה — אסור בשתיהן, ו<strong>מה לי לחד</strong> <small>[</small>כשנפלה <small>ל</small>פני <small>אחד],</small> <strong>מה לי לתרי</strong> <small>[לשניים]?!</small>
 ומשיבים: <strong>מהו דתימא</strong> <small>[שתאמר]:</small> <strong>כי לא אמרינן אוקי</strong> <small>[כאשר אין אנו אומרים העמד]</small> <strong>איסור מצוה במקום איסור ערוה</strong> להתיר את האחות השניה — זה רק <strong>היכא דאיכא למיגזר</strong> <small>[היכן שיש לגזור]</small> <strong>משום</strong> אח <strong>שני,</strong> שהרי לשני אסורות שתיהן <strong>אבל היכא דליכא למיגזר</strong> <small>[אבל היכן שאין לגזור]</small> <strong>משום שני,</strong> שהרי גם לשני מותרת היבמה האחרת, <strong>אימא</strong> <small>[אמור]:</small> <strong>להאי אוקימנא</strong> <small>[</small>ש<small>ל</small>אח <small>זה אנו מעמידים]</small> ומחזקים <strong>איסור מצוה במקום איסור ערוה, ולהאי</strong> <small>[ול</small>אח <small>זה]</small> <strong>אוקימנא</strong> <small>[העמדנו]</small> <strong>איסור מצוה במקום איסור ערוה, ולייבמו</strong> <small>[ושייבמו]</small> שני האחים, על כן <strong>קא משמע לן</strong> <small>[השמיע לנו]</small> שלא.
 <big>ג</big> אגב הלכה זו, <strong>אמר רב יהודה אמר רב, וכן תני</strong> <small>[שנה]</small> <strong>ר' חייא</strong> בברייתא: <strong>ב</strong>כל העריות <strong>כולן</strong> שנמנו במשנה הראשונה שבמסכת <strong>אני קורא בהן,</strong> כלומר, אפשר שייוצר מצב שתפולנה לייבום שתי אחיות שהיו נשואות לשני אחים, ושכל אחת מהן תהא אסורה משום ערוה לאחד האחים הנותרים, ואז היבמה <strong>האסורה לזה מותרת לזה, ואחותה כשהיא יבמתה או חולצת או מתייבמת.</strong>
 <strong>ורב יהודה מתרגם</strong> (היה מסביר), כי לדעתו אפשר להעמיד כלל זה רק <strong>מחמותו ואילך,</strong> שבאלה אפשר שיתקיימו הדברים הללו, <strong>אבל שיתא בבי דרישא</strong> <small>[</small>ב<small>ששת השערים,</small> המקרים <small>ש</small>ב<small>התחלה],</small> שהן: בתו ובת אשתו וצאצאיהן — <strong>לא.</strong>
 <strong>מאי טעמא</strong> <small>[מה טעם] —</small> <strong>כיון</strong> שהמצב ששתי הנשים הנופלות לייבום תהיינה גם אחיות אחת של השניה וגם בנות של שני אחים, אינו יכול להיות אלא באופן ש<strong>בתו</strong> זו אינה מן הנישואין אלא רק <strong>באונסין הוא דמשכחת לה</strong> <small>[שאתה</small> יכול <small>למצוא אותה],</small> אבל <strong>ב</strong>מקרה של <strong>נשואין לא משכחת לה</strong> <small>[אין אתה יכול למצוא אותה],</small> משום שאם אח אחד נשא אשה והוליד ממנה בת, הרי אסורה אשה זו (שהיא אשת אח שיש לו בנים) לאחיו, ואם כן לא יתכן שיוליד אח אחר בת מאותה אשה, ואינן אחיות.
 ודבר זה יכול להיות רק באנוסה, שאנס אח אחד אשה והוליד ממנה בת (ובאופן כזה אין אשה זו אסורה לאחיו), ואף אחיו אנס אותה והוליד אף לו ממנה בת, ושתי הבנות האלה נישאו לשני האחים האחרים, ומתו, ונפלו הבנות־האחיות לפני אבותיהן לייבום, ולדעתו, <strong>בנשואין קמיירי</strong> <small>[עוסקת]</small> המשנה, <strong>באונסין לא קא מיירי</strong> <small>[אינה עוסקת].</small>
 <strong>ואביי מתרגם</strong> (היה מסביר) שהמשנה מדברת <strong>אף</strong> ב<strong>בתו</strong> ה<strong>באה מאנוסתו,</strong> כי <strong>כיון דאשכוחי משכחת לה</strong> <small>[שאתה</small> יכול <small>למצוא</small> את האפשרות <small>הזו]</small> — לכן <strong>אי בעיא</strong> <small>[אם רצונך]</small> — <strong>באונסין תיהוי</strong> <small>[תהיה]</small> המשנה עוסקת, <strong>אי בעיא</strong> <small>[אם רצונך]</small> — <strong>בנשואין תהוי</strong> <small>[תהיה]</small> המשנה עוסקת, שאף שאנו מנסים להסביר את הדברים בנישואין, אבל אם אי אפשר — מסבירים גם על ידי אונסים. <strong>אבל אשת אחיו שלא היה בעולמו —</strong> גם לדעת אביי <strong>לא,</strong> אי אפשר לכלול בכלל זה, <strong>כיון</strong> שהמצב ששתי אחיות תפולנה לפני שני יבמים וכל אחת מהן תהיה אשת אחיו שלא היה בעולמו הוא תלוי במחלוקת, <strong>דאליבא</strong> <small>[ש</small>רק <small>לפי שיטת]</small> <strong>ר' שמעון הוא דמשכחת לה</strong> <small>[שאתה מוצא אותה]</small> ו<strong>אליבא</strong> <small>[ולפי שיטת]</small> <strong>רבנן</strong> <small>[חכמים]</small> <strong>לא משכחת לה</strong> <small>[אינך</small> יכול <small>למצוא אותה]</small> לעולם — <strong>בפלוגתא לא קמיירי</strong> <small>[ב</small>דבר השנוי <small>במחלוקת אינו עוסק]</small> ר' חייא, שקבע כלל זה.
 <strong>ורב ספרא מתרגם</strong> (מסביר) ומונה פה <strong>אף</strong> את <strong>אשת אחיו שלא היה בעולמו, ומשכחת לה</strong> <small>[ואתה</small> יכול <small>למצוא אותה]</small> את האפשרות הזו <strong>בשיתא אחי</strong> <small>[בששה אחים]</small> <strong>ואליבא</strong> <small>[ולשיטת]</small> <strong>ר' שמעון. וסימניך</strong> וכסימן לדבריו, כיצד יתכן הדבר, הוא: <strong>מת נולד וייבם, מת נולד וייבם.</strong> 
 כיצד? כגון שהיו שני אחים <strong>ראובן ושמעון,</strong> שהיו <strong>נשואין</strong> ל<strong>שתי אחיות,</strong> והיו להם אחים <strong>לוי ויהודה</strong> שהיו <strong>נשואין</strong> ל<strong>שתי נכריות</strong> (נשים זרות זו לזו). <strong>מת ראובן,</strong> ולאחר מכן <strong>נולד יששכר, וייבם לוי</strong> את אשת ראובן, ואחר כך <strong>מת שמעון</strong> ולאחר שמת <strong>נולד זבולן, וייבם יהודה</strong> את אשת שמעון. אחר כך <strong>מתו לוי ויהודה בלא בנים ונפלו להו</strong> <small>[להן]</small> שתי האחיות הללו <strong>קמי</strong> <small>[לפני]</small> <strong>יששכר וזבולן.</strong>
 ומעתה זו שהיתה קודם לכן אשתו של ראובן <strong>האסורה לזה</strong> ליששכר, שהרי היא אשת אחיו שלא היה בעולמו, אבל <strong>מותרת לזה</strong> לזבולון. שהרי כאשר נולד זבולון, היתה אשה זו כבר אשתו של לוי שהיה בעולמו. ולדעת ר' שמעון אין מתחשבים בכך שהיא היתה קודם אשת ראובן שלא היה בעולמו, אלא בצד המעשי, שבשעה שנולד היתה היא נשואה. <strong>ו</strong>כן <strong>האסורה לזה</strong> — <strong>מותרת לזה,</strong> שזו שהיתה קודם אשת שמעון שהיא אסורה לזבולון משום אשת אחיו שלא היה בעולמו, הלא מותרת ליששכר שכן היתה בעולמו. <strong>ו</strong>נמצא הכלל של אסורה לזה מותרת לזה ב<strong>אחותה שהיא יבמתה.</strong>
 ושואלים: <strong>למה לי</strong> להעמיד במצב זה כאשר <strong>ייבם יהודה? בלא ייבם יהודה נמי משכחת לה</strong> <small>[גם כן אתה</small> יכול <small>למצוא אותה]</small> אפשרות, ואפשר לתאר מצב כגון זה גם בחמישה אחים בלבד, בלא יהודה. שראובן ושמעון היו נשואים לשתי אחיות, מת ראובן ונולד יששכר וייבם לוי את אשת ראובן, ומת שמעון ונולד זבולון, הרי אם מת לוי אחר כך, נמצא שאשת לוי אסורה ליששכר משום שהיתה עבורו אשת ראובן שלא היה בעולמו, אבל מותרת לזבולון, שעבורו היתה כבר אשת לוי שהיה בעולמו ואשת שמעון אסורה לזבולון ומותרת ליששכר!
 ומשיבים: <strong>משום צרה,</strong> כדי שאפשר יהיה להחיל כלל זה לא רק בהן אלא גם בצרותיהן, שלוי ויהודה היו נשואים לפני כן לשתי אחיות, שנעשו צרות לאשת אחיו שלא היה בעולמו. ושואלים: <strong>הא תינח</strong> <small>[זה נוח],</small> כדי להביא כאן רק <strong>צרה</strong> עצמה, אבל <strong>צרה</strong> של <strong>צרה מאי איכא למימר</strong> <small>[מה יש לומר],</small> איך אתה יכול להסביר? כי אם רוצים לכלול את כל הפרטים שבמשנה בתוך כללו של ר' חייא, צריך לדון לא רק בצרותיהן, אלא גם בצרות צרותיהן האמורות במשנה!
 ומשיבים: לשם כך צריך להוסיף <strong>כגון דהדר ויבמינהו נמי</strong> <small>[שחזרו ויבמו</small> את הנשים הללו <small>גם כן]</small> <strong>גד ואשר,</strong> שהיו מתחילה עוד שני אחים והם ייבמו תחילה את נשי לוי ויהודה (שכל אחד מהם ייבם אחת מנשי ראובן ושמעון), וחזרו ונפלו נשי גד ואשר (שהן צרות צרותיהן של נשי ראובן ושמעון) לפני יששכר וזבולון.
 <big>ד משנה</big> היו <strong>שלשה אחין, שנים מהן נשואין</strong> לקרובות, כגון <strong>שתי אחיות, או אשה ובתה, או אשה ובת בתה, או אשה ובת בנה,</strong> ומתו שני האחים בעלי הקרובות ונפלו שתיהן לפני האח השלישי — <strong>הרי</strong> שתי נשים <strong>אלו חולצות ולא מתייבמות</strong> משום שכל אחת מהן הינה קרובת זקוקתו. <strong>ור' שמעון פוטר</strong> את שתיהן אפילו מן החליצה.
 <strong>היתה אחת מהן אסורה עליו</strong> על האח השלישי <strong>איסור ערוה</strong> שהוא היה קרוב לאחת מהן — <strong>אסור בה</strong> איסור גמור, <strong>ומותר באחותה</strong> אף בייבום, מאחר שזו האסורה עליו שוב אינה נחשבת כזקוקתו, ואין כאן אלא אשה אחת הנופלת לפניו לייבום. אולם אם היתה אחת מהם אסורה על האחד <strong>איסור מצוה או איסור קדושה — חולצות ולא מתייבמות.</strong> משום שאין איסורים אלה מבטלים לגמרי את זיקת הייבום.
 <big>ה גמרא</big> <strong>תניא</strong> <small>[שנויה</small> ברייתא<small>]:</small> <strong>ר' שמעון פוטר בשתיהן מן החליצה ומן היבום, שנאמר: "ואשה אל אחותה לא תקח לצרר"</strong> (ויקרא יח, יח), לומר: <strong>בשעה שנעשו צרות זו לזו,</strong> שיש מצב שהן עומדות להיות צרות זו לזו, שהרי שתיהן עומדות לייבום לפני אותו אדם — <strong>לא יהא לך ליקוחין אפילו באחת מהן,</strong> שלדעתו בשעת נפילה כבר פטורות הן מן הייבום ומן החליצה, כמו שפטורה הערוה עצמה מן הייבום והחליצה.
 <big>ו</big> שנינו במשנה שאם <strong>היתה אחת מהן</strong> אסורה עליו איסור ערוה —אסור בה ומותר באחותה. ושואלים: <strong>הא תו</strong> <small>[זו עוד]</small> <strong>למה לי</strong> במשנה זו, הלא <strong>היינו הך</strong> <small>[היא זאת]</small> ששנינו במשנה הקודמת!
 ומשיבים: <strong>ל</strong>דעת <strong>ר' שמעון איצטריך</strong> <small>[הוצרך]</small> הדבר להיאמר כאן שוב, כי <strong>סלקא דעתך אמינא</strong> <small>[יעלה על דעתך לומר]</small> <strong>הואיל ואמר ר' שמעון שתי אחיות לא חולצות ולא מתייבמות,</strong> שעצם העובדה שהן עומדות להיות צרות זו לזו אוסרת את שתיהן, ואם כן <strong>לגזור</strong> <small>[שיגזור]</small> גם כאן, למרות שאחת מהם אסורה עליו, <strong>משום</strong> שמא יבוא לייבם גם <strong>שתי אחיות דעלמא</strong> <small>[בכלל]</small> שנפלו לייבום, על כן <strong>קמשמע לן</strong> <small>[השמיע לנו]</small> שאף ר' שמעון אינו גוזר.
 <big>ז</big> שנינו במשנה שאם היו אסורות <strong>איסור מצוה</strong> או איסור קדושה — חולצות ולא מתייבמות.
## דף כט.
 <strong>והא</strong> <small>[והרי]</small> <strong>אמר ר' שמעון:</strong> שבכל מקרה שיש אחות חלוצה — <strong>שתי</strong> ה<strong>אחיות לא חולצות ולא מתייבמות,</strong> וכאן הלא מדין התורה ראויות וזקוקות הן לייבום מדין תורה, ומכיון שכן, הריהי נחשבת כזקוקה, ולדעת ר' שמעון יש לפוטרה אף מן החליצה, ומדוע נאמר שחולצות ולא מתייבמות!
 ומשיבים: <strong>גזירה</strong> היא <strong>משום איסור מצוה דעלמא</strong> <small>[בכלל],</small> שאם לא היו חולצים להן, יש חשש שיחשבו שנפטרו מחליצה לא משום שהן אחיות אלא משום איסור מצוה, ויחשבו שבאיסור מצוה אין חליצה, ולכן גזרו שיחלצו.
 ושואלים: <strong>הא תינח איהי</strong> <small>[זה נוח</small> ב<small>זו],</small> באחת מהן, שראוי שיחלצו לה כדי להראות שיש חליצה באיסור מצוה, אבל <strong>אחותה מאי איכא למימר</strong> <small>[מה יש לומר]</small> על כך שאף היא נזקקת לחליצה? ומשיבים: <strong>גזירה</strong> גם ב<strong>אחותה משום לתא דידה</strong> <small>[הגרר שלה].</small>
 ושואלים: אם כך, שאנו גוזרים מפני חשש ואומרים שמוטב שיחלצו, <strong>והא</strong> <small>[והרי]</small> <strong>גבי</strong> איסור <strong>ערוה לא גזרינן</strong> <small>[אין אנו גוזרים]</small> לדעת ר' שמעון שתצטרך הערוה חליצה משום אחותה, אלא פוטרים אותה לגמרי? ומשיבים: <strong>שאני</strong> <small>[שונה]</small> הוא ענין <strong>ערוה דמגמר גמירי לה אינשי</strong> <small>[שלומדים אותה אנשים],</small> שהרי איסור ערוה מפורש בתורה והכל יודעים אותו, <strong>וקלא אית</strong> <small>[וקול יש]</small> <strong>לה,</strong> ואין לחשוש שיבואו לטעות ולהחליף אותה ביבמה סתם — מה שאין כן באיסור מצוה שאינו מפורש בתורה ואין הכל יודעים אותו.
 <big>א משנה</big> היו <strong>שלשה אחין, שנים</strong> מהם <strong>נשואים</strong> ל<strong>שתי אחיות, ואחד מופנה</strong> (רווק). <strong>מת אחד מבעלי</strong> ה<strong>אחיות</strong> בלא בנים והשאיר אשה, <strong>ועשה בה מופנה מאמר.</strong> כלומר, קידש אותה, והוא הקרוי "מאמר יבמים", אבל לא בא עליה עדיין, <strong>ואחר כך</strong> לפני שהספיק לכנוס אותה <strong>מת אחיו השני,</strong> ונפלה לפניו לייבום גם אשת האח השני שהיא אחותה של זו שקידש —
 <strong>בית שמאי אומרים: אשתו עמו,</strong> שאותה יבמה שקידש הרי היא כאשתו, <strong>והלזו,</strong> האחרת, <strong>תצא</strong> ותיפטר מייבום <strong>משום אחות אשה. ובית הלל אומרים:</strong> כיון שעדיין לא כנס גם את הראשונה — שתיהן זקוקות לו בזיקת ייבום. ולכן <strong>מוציא את אשתו,</strong> כלומר, את זו שעשה בה מאמר, <strong>בגט,</strong> לבטל את המאמר שעשה בה, <strong>ובחליצה</strong> לבטל את קשר הזיקה. <strong>ו</strong>מוציא גם את <strong>אשת אחיו</strong> השני <strong>בחליצה.</strong> ומעירים, <strong>זו היא שאמרו: אוי לו על אשתו, ואוי לו על אשת אחיו.</strong> שהרי בגלל צירוף המאורעות מאבד את שתיהן.
 <big>ב גמרא</big> שואלים: <strong>"זו היא"</strong> שאמרו במשנה, שהיא לשון דיוק וצמצום, <strong>למעוטי מאי</strong> <small>[למעט</small> את <small>מה]</small> היא באה? ומשיבים: <strong>למעוטי הך</strong> <small>[למעט</small> את <small>זו]</small> של <strong>ר' יהושע</strong> (להלן בדף קט, א) במי שהיה נשוי לקטנה, ונפלה לפניו אחותה לייבום, שסבור ר' יהושע שצריך הלה להוציא את שתיהן, ואמר שם: אוי לו על אשתו אוי לו על אשת אחיו. וממשנתנו נלמד <strong>דלא עבדינן כוותיה</strong> <small>[שאין אנו עושים כמותו</small> כשיטתו<small>],</small> <strong>אלא אי</strong> <small>[או]</small> <strong>כ</strong>שיטת <strong>רבן גמליאל, אי</strong> <small>[או]</small> <strong>כ</strong>שיטת <strong>ר' אלעזר</strong> שם, שמוצאים בכגון זה דרך שיוכל לשאת לפחות את אחת מהן.
 <big>ג</big> לגופם של הדברים, לכאורה אפשר היה ללמוד שלדעת בית שמאי יש למאמר תוקף בייבום, אולם <strong>אמר ר' אלעזר: לא תימא</strong> <small>[אל תאמר]</small> ש<strong>מאמר ל</strong>דעת <strong>בית שמאי קונה קנין גמור</strong> והיא נעשית כאשתו ממש עד כדי כך <strong>דאי בעי לאפוקי, סגי לה בגיטא</strong> <small>[שאם</small> הוא <small>רוצה להוציא</small> אותה, <small>די לה בגט]</small> ואינה צריכה חליצה, <strong>אלא מאמר לבית שמאי אינו קונה אלא</strong> כדי <strong>לדחות בצרה בלבד,</strong> שכוח המאמר מספיק כדי שהצרה, כלומר האחות שנפלה גם היא לפניו, תידחה ולא יצטרך לחלוץ לה.
 <strong>אמר ר' אבין: אף אנן נמי תנינא</strong> <small>[אף אנו גם כן שנינו]</small> הוכחה לכך שמאמר איננו קונה קנין גמור אף לדעת בית שמאי, שכן שנינו במשנה בראש הפרק, שכאשר נפלו שתי אחיות יבמות לפני שני אחים, אם קדמו האחים וכנסו, <strong>בית שמאי אומרים: יקיימו,</strong> ומדיוק הלשון אפשר להבין: <strong>יקיימו — אין</strong> <small>[כן],</small> שאם כבר כנסו — יקיימו, אבל <strong>לכתחלה — לא,</strong> שאינם רשאים לשאת אותן, בגלל האיסור של אחות זקוקתו.
## דף כט:
 <strong>ואי סלקא דעתך</strong> <small>[ואם עולה על דעתך]</small> לומר ש<strong>מאמר לבית שמאי קונה קנין גמור</strong> ביבמה, הרי יש דרך לפתור ענין זה לכתחילה, דהיינו שאח <strong>זה יעשה מאמר ויקנה ו</strong>אח <strong>זה יעשה מאמר ויקנה</strong> כי מכיון שעשיית המאמר אין בה איסור כלל — אין כאן חשש של האיסור הקיים בכונס את אחות זקוקתו, שהרי אינו בא עליה אלא רק מקדש אותה, ולאחר שקידש נדחית ממנו הזיקה של אחותה ויוכל לבוא עליה.
 ומקשים: <strong>אלא מאי</strong> <small>[מה]</small> רוצה אתה לומר, שלבית שמאי אף שהמאמר אינו קונה ביבמה קנין גמור, מכל מקום <strong>דוחה</strong> את הצרה <strong>דחייה גמורה</strong> ויכול איפוא לשאת את בעלת המאמר — אם כן עדיין קיימת אפשרות אחרת: <strong>זה יעשה מאמר</strong> באחות אחת <strong>וידחה</strong> את צרתה, <strong>וזה יעשה מאמר וידחה,</strong> ואם היתה דרך זו מועילה בשלימות לדעת בית שמאי, הרי אפשר היה להשתמש בה גם במקרה הראשון.
 <strong>אלא מאי אית לך למימר</strong> <small>[מה יש לך לומר]:</small> שאין זו תקנה גמורה כי <strong>מאמר דהתירא</strong> <small>[ש</small>נעשה ב<small>היתר],</small> שאין בו איסור קרובת זקוקה — <strong>דחי</strong> <small>[דוחה]</small> את הצרה דחייה גמורה, ואילו מאמר <strong>דאיסורא</strong> <small>[של איסור]</small> <strong>לא דחי</strong> <small>[אינו דוחה],</small> <strong>הכי נמי</strong> <small>[כך גם כן]</small> עליך לומר כי <strong>מאמר, אפילו למאן דאמר</strong> <small>[ל</small>דעת <small>מי שאומר]</small> ש<strong>מאמר קונה קנין גמור</strong> כנישואין, אין לכך סתירה ממה שלא השתמשו בית שמאי בדרך זו, כי גם שם אפשר לומר: <strong>מאמר דהתירא קני</strong> <small>[של היתר קונה]</small> קנין גמור, אבל מאמר <strong>דאיסורא</strong> <small>[</small>שיש בו איזה סרך <small>של איסור]</small> <strong>לא קני</strong> <small>[אינו קונה]</small> ואין להוכיח מכאן.
 <strong>רב אשי מתני הכי</strong> <small>[היה שונה כך]</small> את הסוגיה הזו, ובנוסח אחר: <strong>אמר ר' אלעזר: לא תימא</strong> <small>[אל תאמר]</small> ש<strong>מאמר לבית שמאי דחי</strong> <small>[דוחה]</small> <strong>דחייה גמורה, וצרתה</strong> של זו שעשה בה מאמר, <strong>חליצה נמי לא בעיא</strong> <small>[גם כן אינה צריכה],</small> <strong>אלא דוחה ומשייר הוא.</strong> כלומר, הוא דוחה את הצרה לענין שאינו חייב לגרש את זו שקידש, אבל עדיין הוא משייר זיקת ייבום כדי לחייב לחלוץ לה.
 <strong>אמר ר' אבין: אף אנן נמי תנינא</strong> <small>[אף אנו גם כן שנינו]</small> מעין זו, במשנה, ששנינו בה: <strong>בית שמאי אומרים יקיימו.</strong> ונדייק: <strong>יקיימו — אין</strong> <small>[כן],</small> אבל <strong>לכתחלה</strong> לשאת אותן — <strong>לא. ואי סלקא דעתך</strong> <small>[ואם עולה על דעתך]</small> לומר ש<strong>מאמר לבית שמאי דוחה דחייה גמורה,</strong> אם כן <strong>זה יעשה מאמר וידחה</strong> את אחותה מעליו, ואחר כך ישא את זו, <strong>וזה יעשה מאמר וידחה!</strong> אלא ודאי אינה דוחה דחייה גמורה ומאחר ומוטלת לפניו לחליצה, הריהי זקוקתו ואוסרת את השניה עליו! כנגד הוכחה זו טוענים: <strong>ואלא הא קתני</strong> <small>[זו</small> ש<small>שנינו]</small> במשנתנו <strong>בית שמאי אומרים: אשתו עמו, והלזו,</strong> השניה, <strong>תצא משום אחות אשה.</strong> משמע שאיננו צריך לחלוץ לה, ויוצאת אף בלא חליצה, ומכאן שזו דחייה גמורה!
 <strong>אלא</strong> יש לומר כך: ודאי שהיא דוחה דחייה גמורה, <strong>יבמה דחזיא לכולהו</strong> <small>[שראויה לכל</small> הדברים כולם<small>],</small> שהיא ראויה לייבום גמור כמו במקרה של משנתנו שזו שעשה בה מאמר נפלה ראשונה והיתה ראויה לייבום — <strong>חזיא</strong> <small>[ראויה]</small> גם <strong>למקצתה</strong> כשאינו מייבם אותה אלא עושה בה רק מאמר, ויש במאמר כוח לדחות את הצרה לגמרי, ואילו <strong>יבמה דלא חזיא לכולהו</strong> <small>[שאיננה ראויה לכולם],</small> שהרי במקרה שמדובר בו במשנה הראשונה שנפלו שתיהן כאחת אינו רשאי לייבם, לכן גם <strong>לא חזיא למקצתה</strong> <small>[אינה ראויה למקצתה]</small> ואין המאמר קונה ואיננו דוחה לגמרי.
 <big>א</big> באותו נושא <strong>בעי</strong> <small>[שאל]</small> <strong>רבה:</strong> האם <strong>מאמר, ל</strong>דעת <strong>בית שמאי, נישואין</strong> הוא ש<strong>עושה,</strong> כלומר, שאנחנו רואים אותו כקשר נישואין גמור <strong>או אירוסין</strong> הוא ש<strong>עושה</strong> כמו כל קידושין אחרים? <strong>אמר ליה</strong> <small>[לו]</small> <strong>אביי: למאי הלכתא</strong> <small>[למה,</small> לענין איזו <small>הלכה]</small> אתה שואל זאת?
 <strong>אילימא</strong> <small>[אם תאמר]</small> <strong>ליורשה</strong> כשמתה, <strong>וליטמא לה</strong> אם הוא כהן או <strong>להפר</strong> את <strong>נדריה</strong> שהם זכויות וחובות הבאות רק על ידי נישואין, <strong>השתא</strong> <small>[עכשיו]</small> הרי <strong>ארוסה בעלמא</strong> <small>[בכלל]</small> שהיא ארוסה גמורה, מדין תורה, <strong>תני</strong> <small>[שנה]</small> <strong>ר' חייא</strong> בברייתא: <strong>אשתו ארוסה — לא אונן</strong> שאינו מתאבל עליה אבילות גמורה ביום מותה, <strong>ולא מטמא לה</strong> במותה. <strong>וכן היא לא אוננת ולא</strong> מחוייבת להיות <strong>מטמאת לו.</strong> אם <strong>מתה — אינו יורשה,</strong> אם <strong>מת הוא — גובה כתובתה.</strong> ואם גם ארוסה גמורה איננה נחשבת כאשתו לעניינים אלה, הרי כאשר <strong>עבד</strong> <small>[עשה]</small> <strong>בה מאמר מיבעיא</strong> <small>[נצרכה]</small> לומר שאיננו יורשה ואינו מיטמא לה? ואין איפוא כל מקום לשאלה בענין זה.
 <strong>ואלא</strong> יש לומר כי השאלה היא <strong>לענין מסירה לחופה, מאי</strong> <small>[מה</small> דינה<small>]?</small> האם יש צורך גם שיעשה חופה כדרך שכונס ארוסה אחרת, או לא? וצדדי השאלה, האם <strong>נישואין עושה</strong> המאמר, <strong>ולא בעיא</strong> <small>[ואינה צריכה]</small> עוד <strong>מסירה לחופה, או דלמא</strong> <small>[שמא]</small> רק <strong>אירוסין עושה</strong> המאמר, <strong>ובעיא</strong> <small>[וצריכה]</small> <strong>מסירה לחופה?</strong>
 <strong>אמר ליה</strong> <small>[לו]</small> אביי: אם כן הוא — זו איננה שאלה: <strong>השתא</strong> <small>[עכשיו],</small> הרי אם <strong>לא עבד</strong> <small>[עשה]</small> <strong>בה מאמר</strong> כלל, הלא <strong>כתיב</strong> <small>[נאמר]</small> <strong>"יבמה יבא עליה"</strong> (דברים כה, ה), ולמדנו שאפילו <strong>בעל כרחה —</strong> אם <strong>עבד</strong> <small>[עשה]</small> <strong>בה מאמר מיבעיא</strong> <small>[נצרכה]</small> לומר שיכול לבוא עליה, ואיננו זקוק לחופה?
 <strong>אמר ליה</strong> <small>[לו]</small> רבה: <strong>שאני אומר: כל העושה מאמר ביבמתו פרחה ממנו זיקת יבמין</strong> שאינו נחשב עוד כיבם, ודיני ייבום אינם חלים עוד עליו <strong>וחלה עליה</strong> <small>[עליו]</small> <strong>זיקת אירוסין</strong> רגילה. ולכן יש מקום לשאלה אם גם לענין חופה הרי זו כזיקת אירוסין ממש, או שמא יש בה עדיין דין ייבום, שאיננה זקוקה לחופה כדי להיכנס לנישואין, ונחשבת כיבמה רגילה, שאין המאמר גורע מכח הייבום. ואם כן <strong>מאי</strong> <small>[מה]</small> ההלכה בזה?
 ומציעים: <strong>תא שמע</strong> <small>[בוא</small> ו<small>שמע]</small> תשובה לכך, ממה ששנינו: <strong>שומרת יבם,</strong> אשה הזקוקה לייבום, <strong>בין</strong> שהיתה ממתינה ל<strong>יבם אחד</strong> שהיה רק אח אחד למת, <strong>בין</strong> שהיתה ממתינה ל<strong>שני יבמין,</strong> מהו לענין הפרת נדרים? <strong>ר' אליעזר אומר: יפר.</strong> שהיבם יכול להפר את נדריה כשם שבעלה מפר. <strong>ר' יהושע אומר:</strong> שזה נכון רק כשהיתה זקוקה <strong>ל</strong>יבם <strong>אחד ולא לשנים. ר' עקיבא אומר: לא לאחד ולא לשנים</strong> אפשרות להפר נדריה.
 <strong>והוינן</strong> <small>[והיינו</small> עוסקים<small>]</small> <strong>בה,</strong> בשאלה זו, בפירוש השיטות: <strong>בשלמא</strong> <small>[נניח]</small> <strong>ר' עקיבא</strong> הוא <strong>סבר: אין זיקה אפילו לחד</strong> <small>[לאחד],</small> שלדעתו אין הזיקה יוצרת קירבה כלל אפילו כשיש רק יבם אחד. <strong>לר' יהושע</strong> צריך לומר <strong>לחד</strong> <small>[</small>לגבי יבם <small>אחד]</small> <strong>יש זיקה</strong> שכיון שודאי זקוקה לו היא נחשבת כעין אשתו, <strong>לתרי</strong> <small>[לשניים]</small> <strong>אין זיקה,</strong> כיון שלא ברור מי הוא זה שייבם אותה. <strong>אלא לר' אליעזר, נהי נמי דקסבר</strong> <small>[אם אמנם שהוא סובר]</small> <strong>יש זיקה, בשלמא לחד</strong> <small>[נניח</small> שזקוקה <small>ל</small>יבם <small>אחד]</small> מובן שהוא <strong>מיפר, אלא לתרי אמאי</strong> <small>[לשניים מדוע]?</small> הרי לא ברור למי מן האחים תתקשר האשה!
 <strong>ואמר ר' אמי בר אהבה: הכא במאי עסקינן</strong> <small>[כאן במה אנו עוסקים] —</small> <strong>כגון דעבד</strong> <small>[שעשה]</small> <strong>בה</strong> אחד מהם <strong>מאמר ו</strong>כשיטת <strong>בית שמאי היא,</strong> ש<strong>אמר: מאמר קונה קנין גמור.</strong>
 ומכאן נפתור את שאלתנו, <strong>אי אמרת בשלמא</strong> <small>[אם אתה אומר נניח]</small> שהמאמר <strong>נישואין עושה — משום הכי</strong> <small>[כך]</small> <strong>מיפר</strong> היבם את הנדרים כדרך שהבעל עושה. <strong>אלא אי אמרת</strong> <small>[אם אומר אתה]</small> שהמאמר רק <strong>אירוסין עושה — היכי מצי מיפר</strong> <small>[איך יכול להפר]?</small> והרי גם ארוס גמור מדין תורה אינו מפר נדרי ארוסתו לבדו, שכן <strong>והתנן</strong> <small>[והרי שנינו</small> במשנה<small>]:</small> <strong>נערה המאורסה — אביה ובעלה</strong> יחד <strong>מפירים נדריה.</strong> וכיצד יוכל היבם להפר לבדו, אם אינו נחשב כבעל? <strong>אמר רב נחמן בר יצחק</strong> אפשר לדחות ולפרש: <strong>מאי</strong> <small>[מה]</small> פירוש <strong>מיפר — מיפר בשותפות</strong> עם האב.
 ושואלים: <strong>ול</strong>דעת <strong>ר' אלעזר,</strong> ש<strong>אמר: מאמר</strong> אף <strong>לבית שמאי אינו קונה</strong> קנין גמור, ואינו מועיל <strong>אלא לדחות לצרה בלבד,</strong> ואינו קונה קנין גמור, אם כן <strong>אמאי</strong> <small>[מדוע]</small> <strong>מיפר</strong> אפילו <strong>בשותפות?</strong> ומשיבים: <strong>אמר לך</strong> <small>[</small>יכול היה <small>לומר לך]</small> <strong>ר' אלעזר: אימר דאמרי אנא</strong> <small>[אמור</small> שמה <small>שאמרתי אני]</small> ש<strong>אינו קונה אלא לדחות לצרה בלבד,</strong> לא היתה הכוונה לומר שאין במאמר כל קנין, אלא להדגיש ש<strong>לא סגי</strong> <small>[די]</small> <strong>לה בגיטא</strong> <small>[בגט]</small> <strong>אלא בעי נמי</strong> <small>[צריכה גם כן]</small> <strong>חליצה,</strong> אבל לענין שלא יוכל <strong>להפר נדריה מי אמרינן</strong> <small>[האם אמרנו]</small> שאין המאמר קונה בה כלל, שלא יוכל להפר נדריה לבד?
 <strong>ואיבעית אימא</strong> <small>[ואם תרצה אמור]</small> <strong>אמר לך</strong> <small>[</small>יכול היה <small>לומר לך]</small> <strong>ר' אלעזר: ולרב נחמן בר יצחק מי ניחא</strong> <small>[האם נוח]</small> תירוץ זה, שאמר שהכוונה שיפרו האב והיבם יחד? <strong>מי קתני</strong> <small>[האם שנה</small> במשנה<small>]</small> <strong>"יפרו"?</strong> הלא <strong>"יפר" קתני</strong> <small>[שנה],</small> משמע שאין ההפרה נעשית בשותפות, אלא הוא מפר לבדו. <strong>אלא</strong> יש להסביר את המשנה בדרך אחרת: <strong>הכא במאי עסקינן</strong> <small>[כאן במה אנו עוסקים] —</small> במקרה כזה שהיבם (בין כשעשה מאמר או לא עשה מאמר) לא רצה לא ליבם ולא לחלוץ, <strong>שעמדה</strong> היבמה <strong>בדין</strong> שיכפו אותו ליבם או לחלוץ, <strong>ופסקו לה מזונות משלו,</strong> שכיון שהיא זקוקה לו ואינה יכולה להינשא לאחר, פסקו בית דין שיפרנסנה משלו,
 <strong>ו</strong>כפי שאמר <strong>רב פנחס משמיה</strong> <small>[משמו]</small> של <strong>רבא.</strong> ש<strong>אמר רב פנחס משמיה</strong> <small>[משמו]</small> של <strong>רבא: כל הנודרת — על דעת בעלה היא נודרת,</strong> שכיון שהיא תלויה בו בפרנסתה — אינה עושה דבר אלא מדעתו. וכיון שיבם זה מספק את מזונותיה של היבמה, יש לומר שגם נדריה הם על דעתו, ומטעם זה הוא יכול להפר את נדריה לבד. ומכאן אין איפוא הוכחה לגבי תוקפו של קנין המאמר.
## דף ל.
 <strong>שלשה אחין, שנים מהם נשואים</strong> ל<strong>שתי אחיות ואחד נשוי</strong> ל<strong>נכרית</strong> (אשה זרה להם), <strong>מת אחד מבעלי אחיות, וכנס</strong> ה<strong>נשוי</strong> ל<strong>נכרית את אשתו ומת</strong> אחר כך גם הוא בלי בנים, ונפלו שתי הנשים לייבום לפני האח האחר הנותר — <strong>הראשונה</strong> (זו שנפלה ראשונה לייבום) <strong>יוצאה משום אחות אשה</strong> שהרי היא אחות אשתו של אח זה, <strong>ושניה</strong> יוצאת <strong>משום צרתה</strong> שכן היתה צרת האחות לאחר הייבום. אבל אם <strong>עשה בה</strong> האח הנשוי נכרית רק <strong>מאמר,</strong> ועדיין לא ייבם את האחות <strong>ומת — נכרית</strong> שנעשתה על ידי המאמר כעין צרה לאחות — <strong>חולצת ולא מתייבמת</strong>.
 <big>ב גמרא</big> מן ההלכה האחרונה במשנה מדייקים: <strong>טעמא דעבד</strong> <small>[הטעם,</small> דווקא <small>שעשה]</small> <strong>בה</strong> נשוי הנכרית <strong>מאמר</strong> באחות, <strong>הא לא עבד</strong> <small>[הרי</small> אם <small>לא עשה]</small> <strong>בה מאמר — נכרית יבומי נמי מייבמה</strong> <small>[</small>היתה <small>מתייבמת גם כן],</small> אף על פי שנעשתה צרת אחות אשה על ידי הזיקה. <strong>אמר רב נחמן: זאת אומרת אין זיקה,</strong> שאין רואים את הזקוקה כנשואה, <strong>ואפילו</strong> כשהזיקה היא <strong>בחד אחא</strong> <small>[באח אחד],</small> שהרי אחות זו שמת בעלה נפלה לייבום רק לפני האח הנשוי נכרית ולו בלבד היתה זקוקה.
 <big>ג משנה</big> היו <strong>שלשה אחים, שנים מהם נשואים</strong> ל<strong>שתי אחיות, ואחד נשוי</strong> ל<strong>נכרית. מת הנשוי</strong> ל<strong>נכרית, וכנס אחד מבעלי</strong> ה<strong>אחיות את אשתו, ומת</strong> גם הוא בלי בנים — <strong>הראשונה,</strong> כלומר, האחות — <strong>יוצאת</strong> ונפטרת מייבום <strong>משום אחות אשה, ושניה,</strong> הנכרית שייבם — יוצאת <strong>משום צרתה.</strong> אבל אם <strong>עשה בה</strong> בנכרית <strong>מאמר ומת — נכרית</strong> זו <strong>חולצת ולא מתייבמת,</strong> שהרי בגלל המאמר היא רק כעין צרת אחות אשה.
 <big>ד גמרא</big> שואלים: <strong>הא תו</strong> <small>[</small>משנה <small>זו</small> ששנינו <small>עוד,</small> שוב<small>]</small> <strong>למה לי,</strong> הלא <strong>היינו הך</strong> <small>[היא זו]</small> כמו המשנה הקודמת! ויתר על כן, הדין האמור בה נובע בפשטות מן הדין הקודם. <strong>השתא</strong> <small>[עכשיו,</small> הרי<small>]</small> <strong>ומה התם</strong> <small>[שם]</small> ש<strong>אחות אשה הויא</strong> <small>[הריהי]</small> זו שנעשית <strong>צרה לנכרית</strong> שהיא אשת האח מכבר, <strong>אמרת</strong> <small>[אומר אתה]</small> שה<strong>נכרית אסורה,</strong> למרות שהערוה היא זו המצטרפת ונוספת, <strong>הכא</strong> <small>[כאן]</small> שה<strong>נכרית הויא</strong> <small>[היא]</small> הנעשית <strong>צרה לאחות אשה — לא כל שכן</strong> שהיא פטורה משום צרה!
 ומשיבים, שאכן משנה זו אינה צריכה, אלא כך נוצרה כפילות זו: ה<strong>תנא, הך תנא ברישא</strong> <small>[</small>את <small>זו,</small> את המשנה שלנו, <small>שנה בתחילה]</small> <strong>והך חזיא להתירא ושריא</strong> <small>[ו</small>את <small>זו</small> הקודמת <small>ראה אותה להיתר והתירה],</small> שסבר כי אם הערוה היא שנצטרפה לביתו של האיש — אינה אוסרת את אשתו הראשונה משום צרת ערוה. <strong>והדר חזיא לאיסורא</strong> <small>[וחזר</small> ו<small>ראה</small> אותה <small>לאיסור],</small> שהחליט שגם זו קרויה צרת ערוה ואסורה.
 <strong>ואיידי דחביבה ליה אקדמה</strong> <small>[ומתוך ש</small>היא <small>חביבה לו,</small> משום שיש בה חידוש, <small>הקדים אותה]</small> ושנה אותה בראש. ובאמת היה יכול עכשיו לוותר על המשנה שלנו, שאין בה חידוש ואפשר ללמוד אותה בקל וחומר מן הקודמת, אלא <strong>ומשנה לא זזה ממקומה.</strong> כי מאחר שקבעו את המשנה בגירסה, לא מצאו לנחוץ למחוק אותה לגמרי, והיא נשארה במשנה למרות שאיננה נחוצה עוד.
 <big>ה משנה</big> היו <strong>שלשה אחין, שנים מהם נשואים</strong> ל<strong>שתי אחיות ואחד נשוי</strong> ל<strong>נכרית, מת אחד מבעלי אחיות, וכנס</strong> ה<strong>נשוי</strong> ל<strong>נכרית את אשתו, ומתה אשתו של</strong> האח ה<strong>שני</strong> (הנשוי לאחות), <strong>ואחר כך מת נשוי נכרית — הרי זו</strong> האחות <strong>אסורה עליו,</strong> על האח שנשאר, <strong>עולמית.</strong> ואף שעכשיו איננה עוד אחות אשתו, שהרי אשתו כבר מתה ואחות אשתו לאחר מיתת אשתו מותרת, <strong>הואיל ונאסרה עליו</strong> כבר <strong>שעה אחת,</strong> שכאשר נפלה לייבום בראשונה (לפני שכנסה הנשוי נכרית) היתה אסורה לו משום אחות אשתו, הריהי נאסרת עליו לעולם ופוטרת את צרתה הנכרית.
 <big>ו גמרא</big> <strong>אמר רב יהודה אמר רב</strong> כלל בענין זה: <strong>כל יבמה שאין אני קורא בה בשעת נפילה "יבמה יבא עליה"</strong> (דברים כה, ה), כלומר, שאין היבם יכול לייבם אותה, מחמת איסור — <strong>הרי היא</strong> נעשית מאותו רגע <strong>כאשת אח שיש לה בנים, ואסורה</strong> לו לעולם. ושואלים: <strong>מאי קא משמע לן</strong> <small>[מה השמיע לנו]</small> רב בכך? הלא <strong>תנינא</strong> <small>[שנינו]</small> דבר זה במשנתנו: <strong>הרי זו אסורה עליו עולמית, הואיל ונאסרה עליו שעה אחת!</strong>
 ומשיבים: משום שאת המשנה אפשר היה להבין באופן אחר, <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלה]</small> אמורים <strong>היכא</strong> <small>[במקום]</small> ש<strong>לא איחזיא לה</strong> <small>[ראויה]</small> <strong>בנפילה ראשונה,</strong> בפעם הראשונה שנפלה לפניו לייבום, שהרי כשמת בעלה הראשון היתה אסורה לזה משום אחות אשתו שאשתו מתה רק אחרי שייבם אותה אחיו, ואז נאסרה לעולם, <strong>אבל היכא דאיחזיא לה</strong> <small>[במקום שהיתה ראויה]</small> <strong>בנפילה ראשונה,</strong> כשנפלה לפניו לייבום בראשונה שבטל בינתיים האיסור ממנה, כגון כשמתה אשתו לפני שאחיו ייבם אותה ונעשית ראויה לו, <strong>אימא תישתרי</strong> <small>[אמור</small> ש<small>תהיה מותרת],</small> על כן <strong>קא משמע לן</strong> <small>[השמיע לנו]</small> רב שאף אז אסורה עליו לעולם.
 ומקשים: <strong>הא נמי תנינא</strong> <small>[זו גם כן שנינו],</small> שהרי נאמר במשנה להלן: <strong>שני אחין נשואים</strong> ל<strong>שתי אחיות, מת אחד מהם, ואחר כך מתה אשתו של</strong> ה<strong>שני — הרי זו אסורה עליו עולמית, הואיל ונאסרה עליו שעה אחת</strong> כשנפלה לפניו והיתה אשתו שהיא אחותה עדיין בחיים!
 ומשיבים: גם משם אי אפשר היה ללמוד הלכה כללית. <strong>מהו דתימא</strong> <small>[שתאמר]:</small> <strong>התם הוא דאידחי לה מהאי ביתא</strong> <small>[שם זו שנדחתה מבית זה],</small> מביתו של אדם זה, <strong>לגמרי,</strong> שכיון שחובת הייבום חלה רק על האח הנותר, וכיון שנאסרה עליו משעת נפילה נפטרה לגמרי מחובת ייבום, <strong>אבל הכא</strong> <small>[כאן]</small> במקרה של רב מדובר <strong>דלא אידחי לה מהאי ביתא</strong> <small>[שלא נדחתה מבית זה]</small> <strong>לגמרי,</strong> שהרי עדיין זקוקה היא לייבום לאח אחר, ואם כן <strong>אימא</strong> <small>[אמור]:</small> <strong>מיגו דחזיא להאי</strong> <small>[מתוך ש</small>היא <small>ראויה לזה]</small> ה<strong>נשוי נכרית,</strong> שהיא מותרת לו, <strong>חזיא נמי להאי</strong> <small>[ראויה גם כן לזה]</small> לאח השני, לאחר שמתה אשתו, שהרי לא נפטרה לגמרי מחובת ייבום — על כן <strong>קא משמע לן</strong> <small>[השמיע לנו]</small> רב שבכל מקרה, כל שנאסרה שעה אחת, הרי היא אסורה עולמית.
 <big>ז משנה</big> <strong>שלשה אחים, שנים מהם נשואין</strong> ל<strong>שתי אחיות, ואחד נשוי</strong> ל<strong>נכרית. גירש אחד מבעלי</strong> ה<strong>אחיות את אשתו, ומת</strong> ה<strong>נשוי נכרית, וכנסה</strong> (וייבמה) <strong>המגרש, ו</strong>אחר כך <strong>מת,</strong> ונפלה אותה אשה לפני מי שעדיין הוא בעל האחות השניה — <strong>זו היא שאמרו: וכולן שמתו</strong> הקרובות <strong>או נתגרשו — צרותיהן מותרות,</strong> שהרי בשעה שנפלה לפניו לייבום כבר לא היתה זו הנכרית צרת אחות אשתו.
 <big>ח גמרא</big> ומדייקים: <strong>טעמא</strong> <small>[הטעם,</small> דווקא<small>]</small> ש<strong>גירש</strong> בעל האחות את אשתו, <strong>ואחר כך מת</strong> הנשוי נכרית וכנס אחיו את היבמה, <strong>אבל</strong> אם <strong>מת</strong> האח הראשון קודם, <strong>ואחר כך גירש</strong> בעל האחות את אשתו — הרי נכרית זו שנתייבמה <strong>אסורה,</strong> משום שעל ידי הזיקה שהיתה לה אל אחיו עוד לפני שגירש את אשתו, הרי היא נחשבת כצרת אחות אשתו. <strong>אמר רב אשי: זאת אומרת: יש זיקה, אפילו בתרי אחי</strong> <small>[בשני אחים].</small> שאף שהיו שני אחים שאליהם היא זקוקה לייבום, אומרים אנו שיש זיקה לשניהם, והיא נאסרת משום צרת אחות אשה בזיקה.
 ושואלים: <strong>ולרב אשי קשיא</strong> <small>[קשה]</small> מה שאמר <strong>רב נחמן</strong> על המשנה הראשונה שבדף זה, שאפשר לדקדק ממנה שאין זיקה אפילו באח אחד! ומשיבים: <strong>אמר לך</strong> <small>[</small>יכול היה <small>לומר לך]</small> <strong>רב אשי:</strong> הדיוק שדייק רב נחמן במשנה הראשונה איננו הכרחי. שאפשר היה לומר: <strong>הוא הדין דאף על גב</strong> <small>[שאף על פי]</small> ש<strong>לא עבד</strong> <small>[עשה]</small> <strong>בה</strong> נשוי הנכרית <strong>מאמר,</strong> גם אז <strong>נכרית מיחלץ חלצה</strong> <small>[לחלוץ,</small> היתה <small>חולצת],</small> אבל <strong>יבומי לא מייבמה</strong> <small>[לייבם, אינה מתייבמת],</small> משום שהיתה צרת אחות אשה בזיקה. <strong>והא דקתני</strong> <small>[ומה ששנה]</small> <strong>מאמר</strong> — לא בא להודיענו שאסורה משום המאמר, אלא <strong>לאפוקי</strong> <small>[להוציא,</small> למעט<small>]</small> מדברי <strong>בית שמאי דאמרי</strong> <small>[שאומרים]</small> <strong>מאמר קונה</strong>
## דף ל:
 <strong>קנין גמור,</strong> ולשיטה זו הנכרית אינה צריכה אפילו חליצה, שהרי נחשבת צרת ערוה, על כן <strong>קא משמע לן</strong> <small>[השמיע לנו]</small> ש<strong>לא כ</strong>דעת <strong>בית שמאי.</strong>
 ושואלים מצד שני: <strong>ולרב נחמן</strong> שדייק מהמשנה ראשונה שאין זיקה, <strong>קשיא</strong> <small>[קשה]</small> דיוקו של <strong>רב אשי</strong> ממשנתנו שיש זיקה! <strong>וכי תימא</strong> <small>[ואם תאמר]</small> ותנסה לתרץ בדרך דומה: <strong>הוא הדין</strong> במשנתנו שלנו ש<strong>אפילו</strong> אם <strong>מת</strong> האח שהיה נשוי נכרית <strong>ואחר כך גירש</strong> הנשוי לאחות האחרת את אשתו, שגם אז <strong>צרתה</strong> של האחות (כלומר, הנכרית) <strong>מותרת. אלא,</strong> אם כך אתה אומר — <strong>"זו היא"</strong> שנאמר בסוף המשנה <strong>למעוטי מאי</strong> <small>[למעט</small> את <small>מה]?</small> שהרי לפירוש זה הוא הדין בכל מקרה! ומשיבים: <strong>למעוטי</strong> <small>[למעט]</small> מקרה אחר, שקודם <strong>כנס</strong> בעל האחות את הנכרית, כלומר, שייבם אותה, <strong>ואחר כך גירש</strong> את האחות, שבמקרה זה אותה נכרית היא בוודאי צרת אחות אשתו ואינה מותרת.
 ואומרים: <strong>הניחא אי סבר לה</strong> <small>[זה נוח אם סבור הוא]</small> בפירוש המשניות <strong>כ</strong>דעת <strong>ר' ירמיה,</strong> ש<strong>אמר: תברא</strong> <small>[</small>יש <small>שבר]</small> חוסר המשכיות במשניות, ואין משנתנו זו באותה שיטה כמו המשנה בפרק ראשון, הקובעת בדרך כלל שאם נתגרשו הקרובות שוב אין כאן משום איסור צרה. ולדעתו <strong>מי ששנה זו לא שנה זו.</strong>
 <strong>ו</strong>יסוד המחלוקת הוא: <strong>האי תנא</strong> <small>[תנא זה]</small> של המשנה בפרק ראשון <strong>סבר</strong> כי <strong>מיתה מפלת,</strong> כלומר, הזמן הקובע לענין איסור צרות הוא כאשר מת היבם ולפי המצב באותה שעה קובעים אם היבמה מותרת לו ולפיכך גם כנס ואחר כך גירש מותרת. <strong>והאי תנא</strong> <small>[ותנא זה]</small> של משנתנו <strong>סבר</strong> כי <strong>נישואין הראשונים מפילים,</strong> שאם בזמן שהיתה האשה נשואה לאח שמת היתה אסורה משום קרבה וצרתה היתה אסורה משום צרת ערוה, אף שעם מותו השתנה מצב הקירבה, היא ממשיכה להיות אסורה וכן צרתה אסורה.
 ולשיטה זו אכן אפשר לומר כי ההדגשה <strong>"זו היא"</strong> באה <strong>למעוטי</strong> <small>[למעט]</small> <strong>כנס ולבסוף גירש. אלא אי סבר לה</strong> <small>[אם סבור הוא]</small> <strong>כרבא,</strong> ש<strong>אמר: לעולם</strong> תפרש שדעת <strong>חד תנא</strong> <small>[תנא אחד]</small> <strong>הוא,</strong> אלא בסגנון <strong>ו"זו ואין צריך לומר זו" קתני</strong> <small>[שנה],</small> ואף התנא במשנתנו סבור כי כנס ואחר כך גירש מותרת, אם כן <strong>"זו היא" למעוטי מאי</strong> <small>[למעט</small> את <small>מה]?</small> ומשיבים: <strong>על כרחך</strong> עליך לומר כי רב נחמן <strong>כר' ירמיה סבירא ליה</strong> <small>[סבור הוא]</small> בפירושו את המשניות.
 שואלים מצד אחר: <strong>ולרבא</strong> הסובר כי מיתה מפלת ואם כנס ואחר כך גירש מותרת, <strong>הניחא</strong> <small>[זה נוח]</small> <strong>אי סבר לה</strong> <small>[אם סבור הוא]</small> <strong>כרב אשי</strong> שיש זיקה, אם כן יש לומר ש<strong>"זו היא"</strong> באה <strong>למעוטי</strong> <small>[למעט]</small> <strong>מת בלא גירש</strong> כלל, שאסורה משום שהיתה כל הזמן צרת ערוה בזיקה, <strong>אלא אי סבר לה</strong> <small>[אם סבור הוא]</small> <strong>כרב נחמן</strong> בענין זה שאין זיקה — <strong>"זו היא" למעוטי מאי</strong> <small>[למעט</small> את <small>מה]</small> בא? ומשיבים: <strong>על כרחך</strong> יש לומר כי <strong>כרב אשי סבירא ליה</strong> <small>[סבור הוא],</small> ולפי זה יש קשר בין השיטות השונות בפירושי המשניות והמחלוקת ביחס להלכה זו.
 <big>א משנה</big> <strong>וכולן,</strong> כל חמש עשרה הנשים האסורות משום ערוה, אם <strong>היו בהן</strong> לאחיו שמת <strong>קדושין או גרושין בספק</strong> — <strong>הרי אלו הצרות</strong> שלהן <strong>חולצות ולא מתייבמות,</strong> משום שהן צרות ערוה מספק. ומסבירים <strong>כיצד ספק קדושין? זרק לה</strong> חפץ לשם <strong>קדושין</strong> ברשות הרבים, והיה ביניהם מרחק של שמונה אמות, והיה החפץ <strong>ספק קרוב לו</strong> ולא הגיע לרשותה <strong>ספק קרוב לה —</strong> ובתוך ארבע אמות שלה, שהיא יכולה לזכות בחפץ בקנין ארבע אמות — <strong>זהו ספק קדושין.</strong>
 <strong>ספק גרושין —</strong> כגון <strong>כתב</strong> גט <strong>בכתב ידו ואין עליו עדים</strong>, או <strong>יש עליו עדים ואין בו זמן</strong> (תאריך), או <strong>יש בו זמן ואין בו אלא עד אחד,</strong> כיון ששלושת הגיטין האלה ספק אם הם תופסים, הרי אשה שנתגרשה בהם הינה ספק מגורשת ו<strong>זהו</strong> הקרוי <strong>ספק גרושין.</strong>
 <big>ב גמרא</big> מעירים: <strong>ואילו בגרושין, ספק קרוב לו ספק קרוב לה לא קתני</strong> <small>[שנה],</small> אף שלכאורה אפשר היה לומר אותו דבר בגט כמו בקידושין, שזרקו ולא נתברר אם היה קרוב לו או לה.
 ושואלים: <strong>מאי טעמא</strong> <small>[מה הטעם]</small> שלא הביא במשנתנו גם ענין זה? <strong>אמר רבה</strong> ספק זה אינו מחייב חליצה, שכן <strong>אשה זו,</strong> הצרה, הלא <strong>בחזקת היתר לשוק עומדת,</strong> שהרי בשעת הנישואין היתה צרת ערוה <strong>ומספק</strong> בלבד <strong>אתה בא לאוסרה</strong> לשוק עד שתחלוץ מפני שלא ברור לנו מה המצב ושמא נתגרשה הערוה — <strong>אל תאסרנה מספק.</strong> מה שאין כן הגיטין שהוזכרו במשנה שהם גיטין ודאי, אלא שיש בהם חשש ופקפוק.
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> אתה אומר, <strong>בקדושין נמי נימא</strong> <small>[גם כן נאמר]:</small> <strong>אשה זו</strong> הצרה <strong>בחזקת היתר ליבם עומדת</strong> לפני שקידש את הערוה, <strong>ומספק</strong> שמא היא צרת ערוה <strong>אתה בא לאוסרה — אל תאסרנה מספק,</strong> ותתייבם!
 ומסבירים: <strong>התם</strong> <small>[שם],</small> לענין הקדושין, אנחנו הולכים <strong>לחומרא</strong> כי אמנם הצרה היתה ודאי אשתו והיתה צריכה ייבום, ובגלל ספק שבקידושי הערוה החמרנו עליה שלא תתייבם ורק תחלוץ.
 ומקשים: הרי <strong>האי</strong> <small>[</small>חומרה <small>זו]</small> — <strong>חומרא דאתי לידי קולא</strong> <small>[ש</small>עלולה <small>להביא לידי הקלה]</small> במקום אחר <strong>הוא.</strong> כיצד? <strong>זימנין דאזיל</strong> <small>[פעמים שהולך]</small> <strong>הוא,</strong> אותו אדם עצמו שקידש את הערוה <strong>ומקדש לה</strong> <small>[אותה]</small> את <strong>אחותה קדושי ודאי</strong> בחיי בעלה, ואם אתה אומר שהיא לחומרה ואינה מתייבמת משום צרת ערוה, יאמרו שאין קידושין תופסים באחותה שהרי היא אחות אשתו ולא ידעו שקידושי הראשון היו מספק, וכי רק לחומרא בלבד אמרו שלא תתייבם, וצריך שיחולו קידושין מספק באחותה. ונמצא אתה מתיר אשת איש.
 <strong>ואי נמי</strong> <small>[ואם גם כן]</small> <strong>זימנין דאתא</strong> <small>[פעמים שיבוא]</small> אדם <strong>אחר ומקדש לה לדידה</strong> <small>[ויקדש אותה עצמה]</small> <strong>קדושי ודאי, וכיון</strong> ש<strong>אסר לה מר לצרה לייבומי</strong> <small>[שאדוני אוסר את הצרה לייבום]</small> <strong>אמרי</strong> <small>[יאמרו]</small> אנשים: שקידושין <strong>דקמא</strong> <small>[של הראשון],</small> האח שמת, <strong>קדושין</strong> גמורים היו, <strong>ודבתרא</strong> <small>[ושל האחרון],</small> של האיש האחר, <strong>לאו</strong> <small>[לא]</small> <strong>קדושין</strong> הם. שהרי אם היא נשואה לראשון הריהי אסורה לשני משום אשת איש ואין קידושין תופסים בה, וכיון שאינה מקודשת לראשון, בודאי תפסו בה גם קידושי שני, ונמצא שיבואו להתיר אשת איש!
## דף לא.
 <strong>כיון דקא מצרכת</strong> <small>[שאתה מצריך]</small> <strong>חליצה,</strong> ואין אתה פוטר אותה לגמרי — <strong>מידע ידעי דחומרא בעלמא הוא</strong> <small>[</small>הכל <small>יודעים שחומרה בלבד היא]</small> שלא החליטו חכמים שקידושין ראשונים ודאיים הם, ולא יבואו להפקיע את הקידושין האחרים. הקשה לו אביי: <strong>אי הכי</strong> <small>[אם כך],</small> <strong>גירושין נמי ליתני</strong> <small>[גם כן שישנה]</small> ספק קרוב לו ספק קרוב לה, <strong>וליצרכה</strong> <small>[ויצריכנה]</small> <strong>חליצה, ומידע ידעי דחומרא בעלמא הוא</strong> <small>[ויודעים שחומרה בלבד היא]</small> ולא יבואו לידי מכשול!
 ענה לו: יש בכך מכשול, שכן <strong>אם אתה אומר חולצת,</strong> מתוך כך עלול להיות שתהא גם <strong>מתייבמת.</strong> שמא יטעו אנשים ויחשבו שאם היא ראויה לחליצה — ראויה היא גם לייבום, ויגרמו לייבום אשה האסורה בייבום. הקשה לו אביי: <strong>הכא נמי</strong> <small>[כאן גם כן]</small> בספק קדושין, <strong>אם אתה אומר חולצת</strong> שמא תהא גם <strong>מתייבמת!</strong> ענה לו רבה: <strong>ותתייבם, ואין בכך כלום</strong> כי במקרה כזה על ה<strong>חזקה</strong> שלה, שהיא חזקת היתר, <strong>קא קיימא</strong> <small>[היא</small> <small>עומדת],</small> שבעיקרו של דבר אנו מניחים שהיא מותרת בייבום ושאסרנוה רק מחמת חשש, וגם אם תתייבם, לא תהא בכך עבירה ממש.
 <strong>איתיביה</strong> <small>[הקשה לו]</small> <strong>אביי,</strong> אפשר להוכיח שגם במקום של ספק אומרים שצריכה לחלוץ, שכן שנינו במשנה: <strong>נפל הבית עליו</strong> על אדם אחד <strong>ועל בת אחיו</strong> שהיתה נשואה לו, ולא היו לו ילדים, <strong>ואין ידוע איזה מהם מת ראשון,</strong> אם היתה צרה לאותה אשה שמתה, הרי <strong>צרתה חולצת ולא מתייבמת,</strong> שאם הוא מת ראשון נמצא שבשעת מותו היתה הצרה אסורה ליבם משום צרת בתו. אבל אם הבת מתה קודם, הרי בשעת מיתת הבעל לא היתה האשה השניה צרת ערוה, וחייבת בייבום. ומחמת ספק זה חולצת ולא מתייבמת.
 ולשיטתך, <strong>אמאי</strong> <small>[מדוע]</small> נעשה כך? <strong>הכא נמי נימא</strong> <small>[כאן גם כן נאמר]</small> ש<strong>אשה זו,</strong> הצרה, <strong>בחזקת היתר לשוק עומדת</strong> שכל תקופת נשואיה היתה פטורה מייבום משום צרת ערוה, <strong>ומספק</strong> (שמא מתה צרתה קודם) <strong>אתה בא לאוסרה</strong> ולהצריכה חליצה — <strong>אל תאסרנה מספק!</strong>
 <strong>וכי תימא</strong> <small>[ואם תאמר]:</small> <strong>הכא נמי לחומרא</strong> <small>[כאן גם כן לחומרה]</small> אנו עושים, מחמת ספק, הלא <strong>חומרא דאתי לידי קולא הוא</strong> <small>[חומרה שבאה לידי הקלה היא].</small> <strong>שאם אתה אומר חולצת</strong> יאמרו שהיא גם <strong>מתייבמת,</strong> ואם תתייבם — הרי יש בה ספק איסור צרת הבת, האסורה משום ערוה כבת עצמה! השיב לו רבה: <strong>גירושין דשכיחי</strong> <small>[ש</small>הם <small>מצויים] —</small> <strong>גזרו בהו רבנן</strong> <small>[בהם חכמים],</small> שאם אתה אומר שחולצת, יכול להיווצר מכשול שתהא מתייבמת, אולם <strong>מפולת דלא שכיחי</strong> <small>[שאינה מצויה]</small> — <strong>לא גזרו בהו רבנן</strong> <small>[בהן חכמים],</small> שאין חכמים גוזרים גזירה בדבר שאינו מצוי.
 <strong>אי נמי</strong> <small>[או גם כן]</small> טעם אחר להבדיל בין המקרים: <strong>גירושין דקיימא</strong> <small>[שקיימת]</small> <strong>ערוה דקא מוכח</strong> <small>[שהיא מוכחת],</small> שידוע שהיא ערוה, <strong>וצרתה קמצרכת לה</strong> <small>[אתה מצריך אותה]</small> <strong>חליצה, אמרי</strong> <small>[אומרים]</small> אנשים: <strong>קמו ביה רבנן בגיטא</strong> <small>[עמדו,</small> ביררו, <small>חכמים בגט</small> זה<small>]</small> וקבעו <strong>דגיטא מעליא</strong> <small>[שגט מעולה]</small> <strong>הוא,</strong> ולכן הצריכו לחלוץ לצרה <strong>ואתו לייבומי</strong> <small>[ובאים לייבם]</small> את ה<strong>צרה</strong> על סמך הנחה מוטעית זו. ואילו במקרה של <strong>מפולת, מי קמו בהו רבנן</strong> <small>[האם עמדו חכמים בהם]</small> <strong>במפולת</strong> לדעת מי מהם מת קודם? והכל יודעים שהיה כאן ספק שלא נתברר, ויבינו שרק מחמת הספק גזרו שתחלוץ ולא יבואו לייבם על סמך חליצה זו.
 ושואלים: <strong>וגבי גירושין מי לא תנן</strong> <small>[האם לא שנינו]</small> דין זה, בספק קרוב לו וספק קרוב לה? <strong>והתנן</strong> <small>[והרי שנינו</small> במשנה<small>]:</small> <strong>היתה</strong> אשתו <strong>עומדת ברשות הרבים</strong> במרחק שמונה אמות מבעלה <strong>וזרקו</strong> את הגט <strong>לה,</strong> אם היה הגט <strong>קרוב לה</strong> בתוך ארבע אמותיה — <strong>מגורשת,</strong> ואם היה <strong>קרוב לו</strong> בתוך ארבע אמותיו — <strong>אינה מגורשת.</strong> היה <strong>מחצה על מחצה — מגורשת ואינה מגורשת.</strong>
 <strong>ואמרינן</strong> <small>[ואומרים אנו]</small> על כך: <strong>למאי הלכתא</strong> <small>[למה,</small> לאיזה ענין, נאמרה <small>הלכה]</small> זו שהיא מגורשת ואינה מגורשת? ומסיקים: לשני עניינים, <strong>דאי</strong> <small>[שאם]</small> <strong>כהן הוא</strong> המגרש הזה — <strong>אסורה ליה</strong> <small>[לו]</small> אשתו מספק, שמא נתגרשה על ידי גט זה ואינו יכול לחזור ולשאתה. <strong>ואי</strong> <small>[ואם]</small> <strong>ערוה היא,</strong> כלומר, שהאשה הזו המגורשת מספק היא ערוה לאחי הבעל, ומת בעלה, הרי אף שהיא עצמה אסורה להתייבם — <strong>צרתה בעיא</strong> <small>[צריכה]</small> <strong>חליצה.</strong> ומכאן רואים שאין הבדל בין קידושין וגירושין <strong>ולא אמרינן</strong> <small>[ואין אנו אומרים]</small> <strong>שאם אתה אומר חולצת מתייבמת</strong> ואין חוששים איפוא לחשש זה!
 ומשיבים: <strong>הא איתמר עלה</strong> <small>[הרי</small> כבר <small>נאמר עליה]</small> על הלכה זו, שהיא מקרה מיוחד. <strong>רבה ורב יוסף דאמרי תרווייהו</strong> <small>[שאמרו שניהם]:</small> <strong>הכא</strong> <small>[כאן]</small> בספק גט זה שדיברנו בו — <strong>בשתי כיתי עדים עסקינן</strong> <small>[עוסקים אנו],</small> שכת <strong>אחת</strong> של עדים <strong>אומרת:</strong> נפל הגט <strong>קרוב לה, ואחת אומרת: קרוב לו. דהוה ליה ספיקא דאורייתא</strong> <small>[שהרי הוא ספק מן התורה]</small> שיש כאן שתי עדויות שכל אחת מהן מושלמת לעצמה והן סותרות זו את זו, ודבר כגון זה, ספק מן התורה הוא ומחמירים בו. <strong>ומתניתין דהכא</strong> <small>[ומשנתנו של כאן]</small> מדברת <strong>בכת אחת</strong> של עדים, שנחלקו בעדותם, או שלא יכלו לברר מה קרה בדיוק. <strong>דהוה ליה</strong> <small>[שהרי הוא]</small> נעשה <strong>ספיקא דרבנן</strong> <small>[ספק</small> רק מדברי <small>חכמים]</small> שיש לפנינו עדות אחת מסופקת, ובספק שמדברי סופרים נוטים להקל.
 ושואלים: <strong>וממאי דמתניתין דהכא</strong> <small>[וממה</small> יודע אתה <small>ש</small>ב<small>משנתנו של כאן]</small> מדובר שהיה הספק <strong>בכת אחת?</strong> ומשיבים: <strong>דומיא</strong> <small>[בדומה]</small> ל<strong>קדושין, מה קדושין</strong> מדובר בספק <strong>בכת אחת, אף גרושין</strong> מדובר <strong>בכת אחת.</strong> ותוהים: <strong>וקדושין גופייהו</strong> <small>[עצמם]</small> שבמשנתנו, <strong>ממאי</strong> <small>[ממה]</small> יודע אתה שמדובר בספק <strong>ב</strong>דברי <strong>כת אחת</strong> של עדים? <strong>דלמא</strong> <small>[שמא]</small> <strong>בשתי כיתי עדים?</strong> ומשיבים: <strong>אי</strong> <small>[אם]</small> מדובר פה <strong>בשתי כיתי עדים</strong> הסותרות זו את זו <strong>תתייבם, ואין בכך כלום,</strong> שהרי יש עדים האומרים שלא נתקדשה.
 ומקשים: כיצד אפשר לומר כך, הרי <strong>קיימי</strong> <small>[עומדים]</small> <strong>עדים וקאמרי</strong> <small>[ואומרים]</small> שהקידושין נפלו <strong>קרוב לה,</strong> ולפי זה היא מקודשת וצרתה היא צרת ערוה ויש כאן איפוא ספק מן התורה, <strong>ואת אמרת</strong> <small>[ואתה אומר]</small> <strong>תתייבם ואין בכך כלום?! ותו</strong> <small>[ועוד],</small> לגופו של ההבדל בין שתי כיתות לכת אחת — הלא גם <strong>בשתי כיתי עדים נמי ספיקא דרבנן היא</strong> <small>[גם כן ספק מדברי סופרים הוא]</small> ואינו נחשב כספק בעצם המציאות, שהוא ספק מן התורה. ומדוע — <strong>דאמרינן</strong> <small>[שאומרים אנו]:</small> <strong>אוקי תרי לבהדי תרי</strong> <small>[העמד שנים כנגד שנים],</small> כלומר, העמד את שני העדים מול שני העדים האחרים, ואין כאן איפוא ספק מן התורה, שבטלה העדות, <strong>ו</strong>את ה<strong>אשה אוקמה אחזקה</strong> <small>[העמד אותה על חזקתה],</small> מכיון שספק זה הוא רק מדברי סופרים ולא מדברי תורה!
 וראיה לדבר, <strong>מידי דהוה אנכסי</strong> <small>[כמו</small> המקרה <small>שהיה בנכסים]</small> של אדם אחד שהיה מכונה <strong>בר שטיא,</strong> משום שלעתים היה משתגע. וכך היה המעשה: <strong>בר שטיא</strong> זה <strong>זבין נכסי</strong> <small>[מכר נכסים],</small> <strong>אתו בי תרי ואמרי</strong> <small>[באו שנים,</small> שני עדים, <small>ואמרו]:</small> <strong>כשהוא חלים</strong> <small>[בריא]</small> <strong>זבין</strong> <small>[מכר],</small> והמכירה קיימת <strong>ואתו בי תרי ואמרי</strong> <small>[ובאו שנים</small> אחרים <small>ואמרו]:</small> <strong>כשהוא שוטה זבין</strong> <small>[מכר],</small> ואז אין ממש במכירה. <strong>ואמר רב אשי</strong> בענין זה: <strong>אוקי תרי להדי תרי</strong> <small>[העמד שני</small> עדים <small>כנגד שנים]</small> ועדות אחת מכחישה את השניה, ואין איפוא לפנינו שום עדות,
## דף לא:
 <strong>וארעא אוקמא</strong> <small>[ו</small>את <small>הקרקע העמד]</small> <strong>בחזקת בר שטיא,</strong> שכיון שאין כאן הוכחה, משאירים את הדבר בחזקתו. ואם כן, אף במקרה של קידושין ושל גירושין היינו צריכים לומר שאין זה אלא ספק מדברי סופרים ותישאר האשה בחזקתה!
 <strong>אלא אמר אביי:</strong> יש לדחות את דברי רבה ופירושו, ויש להבין את הדבר כמליצת הכתוב <strong>"יגיד עליו רעו"</strong> (איוב לו, לג), שדבר אחד נלמד מחבירו. כלומר, <strong>תנא</strong> <small>[שנה</small> התנא<small>],</small> ספק זה, <strong>בקידושין, והוא הדין לגירושין</strong> כאשר היה הגט ספק קרוב לו ספק קרוב לה. וכן <strong>תנא בגירושין</strong> גיטין שיש ספק בכתיבתם, <strong>והוא הדין לקידושין.</strong>
 <strong>אמר ליה</strong> <small>[לו]</small> <strong>רבא: אי</strong> <small>[אם]</small> אתה מפרש שאין הדינים מיוחדים לכל מקרה, אלא בסגנון של <strong>"יגיד עליו רעו", מאי</strong> <small>[מה</small> פירוש<small>]</small> <strong>"זהו" דקתני</strong> <small>[ששנה]</small> במשנה? שלשון המשנה "זהו ספק קידושין", "זהו ספק גירושין", משמעה: זהו ולא אחר!
 <strong>אלא אמר רבא: כל</strong> הספקות <strong>שיש בקידושין,</strong> וכגון ספק קרוב לו ספק קרוב לה — <strong>יש</strong> גם <strong>בגירושין. ו</strong>אולם, <strong>יש בגירושין</strong> ספקות <strong>מה שאין בקידושין,</strong> שבקידושין טעות בשטר אינה פוסלת. <strong>ו</strong>לפי זה <strong>"זהו"</strong> שנאמר במשנה ב<strong>גירושין — לאו דוקא,</strong> אינו מדוייק ואיננו בא למעט ספק קרוב לו ספק קרוב לה, <strong>אלא, משום דתנא</strong> <small>[ששנה]</small> <strong>"זהו" בקדושין תנא נמי</strong> <small>[שנה גם כן]</small> <strong>"זהו" בגירושין. ו</strong>שואלים: <strong>"זהו"</strong> האמור ב<strong>קידושין למעוטי מאי</strong> <small>[למעט</small> את <small>מה]</small> בא? ומשיבים: <strong>למעוטי</strong> <small>[למעט]</small> ענין ה<strong>זמן</strong> התאריך, <strong>דליכא</strong> <small>[שאינו]</small> <strong>בקידושין.</strong> שגם אם מקדש אשה בשטר — אינו צריך לכתוב בו זמן.
 ושואלים לגופו של דבר: <strong>ומפני מה</strong> באמת <strong>לא תקנו זמן בקידושין? הניחא</strong> <small>[זה נוח]</small> <strong>למאן דאמר</strong> <small>[ל</small>דעת <small>מי שאומר]</small> שהטעם שתיקנו כתיבת תאריך בגט הוא <strong>משום פירי</strong> <small>[פירות]</small> שכן מזמן הנישואין זכאי הבעל לאכול (וליהנות) מפירות נכסיה של האשה, וצריך שייכתב תאריך בגט כדי לדעת מאימתי הופקעה זכותו לאכול מהם ולמכור את הפירות. ומשום כך אין צריך לכתוב תאריך בשטר קידושין, שהרי שטר הקידושין יוצר רק קשר אירוסין ו<strong>ארוסה לית לה פירי</strong> <small>[אין לה פירות],</small> כלומר, אין הבעל אוכל פירות נכסיה עד שישאנה.
 <strong>אלא למאן דאמר</strong> <small>[ל</small>דעת <small>מי שאומר]</small> שתיקנו חובת כתיבת זמן בגיטין <strong>משום בת אחותו,</strong> שפעמים שאדם נשוי לבת אחותו והוא יודע שזנתה תחתיו, ומתוך שהיא קרובתו וחס עליה — עשוי הוא לתת לה גט בלי תאריך כדי להצילה מעונש מוות (אם יבואו עדים ויעידו על כך), וכשבאים העדים ומעידים עליה, היא יכולה לטעון שבאותו זמן כבר היתה גרושה. ואם כן, משום חשש זה, <strong>ליתקין</strong> <small>[שיתקינו]</small> <strong>זמן</strong> גם בשטר אירוסין, שאף על ידי שטר קידושין בלא תאריך יוכל לחפות על בת אחותו, שאם תזנה תחתיו בתקופת האירוסין אי אפשר יהיה להענישה, ולכן מן ההכרח לכתוב זמן גם בשטר זה!
 ומשיבים: <strong>משום דאיכא</strong> <small>[שיש]</small> מי ש<strong>מקדש בכספא</strong> <small>[בכסף]</small> <strong>ואיכא</strong> <small>[ויש]</small> מי ש<strong>מקדש בשטרא</strong> <small>[בשטר],</small> לכך <strong>לא תקון רבנן</strong> <small>[חכמים]</small> <strong>זמן</strong> גם בשטר, שהרי בקידושי כסף אין מקום לזמן.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי: והא עבדא</strong> <small>[והרי</small> ה<small>עבד],</small> <strong>דאיכא דקני בכספא ואיכא בשטרא</strong> <small>[שיש שקונה</small> אותו <small>בכסף ויש</small> שקונה אותו <small>בשטר]</small> <strong>ו</strong>בכל זאת <strong>תקון רבנן</strong> <small>[התקינו חכמים]</small> <strong>זמן</strong> בשטר קנין עבד! והשיב לו: <strong>התם רובא בשטרא</strong> <small>[שם</small> בעבד <small>הרוב</small> קונים <small>בשטר],</small> <strong>הכא רובא בכספא</strong> <small>[כאן</small> בקידושין, <small>הרוב</small> מקדשים <small>בכסף].</small>
 <strong>איבעית אימא</strong> <small>[אם תרצה אמור]</small> טעם אחר, שלא תיקנו שייכתב זמן בשטר אירוסין, <strong>משום דלא</strong> <small>[שאי]</small> <strong>אפשר</strong> לתקן זאת באופן שיבטיח שלא יבוא מכשול על ידי כך. ומדוע: <strong>היכי ליעביד</strong> <small>[כיצד נעשה]?</small> <strong>לינחה גבי דידה</strong> <small>[</small>אם תאמר <small>שיניחו</small> את שטר קידושין <small>אצלה]</small> — <strong>מחקה ליה</strong> <small>[תמחק</small> היא <small>אותו,</small> את התאריך<small>]</small> ושוב אי אפשר יהיה להוכיח מתי זינתה. <strong>לינחה גבי דידיה</strong> <small>[שיניחו</small> את השטר <small>אצלו] —</small> <strong>זמנין</strong> <small>[פעמים]</small> ש<strong>בת אחותו היא ומחפה עלה</strong> <small>[עליה]</small> והוא ימחק את התאריך.
 ואם תאמר <strong>לינחה גבי</strong> <small>[שיניחוהו אצל]</small> ה<strong>עדים</strong> החתומים על השטר — הרי <strong>אי דזכירי</strong> <small>[אם</small> יהיה המקרה <small>שזוכרים]</small> מעצמם את זמן נתינת השטר לאשה — הרי אינם זקוקים לתאריך שבו, <strong>ליתו ליסהוד</strong> <small>[שיבואו</small> וש<small>יעידו]</small> על כך על פי זכרונם. <strong>ואי</strong> <small>[ואם]</small> <strong>לא,</strong> שאינם זוכרים מעצמם — <strong>זמנין דחזו מכתבא ואתו מסהדי</strong> <small>[פעמים ש</small>הם <small>רואים</small> רק <small>מתוך הכתב</small> את התאריך <small>ויבואו להעיד]</small> על סמך הכתוב, <strong>ורחמנא אמר</strong> <small>[והתורה אמרה]</small> <strong>"מפיהם" — ולא מפי כתבם,</strong> שאין עדות כשירה אלא זו שאדם אומרה ממה שיודע מעצמו, ולא על סמך דבר כתוב.
 ושואלים: <strong>אי הכי</strong> <small>[אם כך],</small> <strong>בגירושין נמי נימא הכי</strong> <small>[גם כן נאמר כך]</small> שקיים אותו חשש, שמא תבוא האשה למחוק את התאריך שבגט המצוי ברשותה! ומשיבים: <strong>התם</strong> <small>[שם]</small> בגט — הזמן הכתוב בו, <strong>להצלה דידה</strong> <small>[שלה]</small> <strong>קאתי</strong> <small>[בא</small> התאריך<small>],</small> שהרי הגט מוציאה מחזקת אשת איש והיא חוששת למחקו שמא ייפסל לגמרי ותיחשב גם אחר כך כנשואה (רמב"ן), אבל <strong>הכא</strong> <small>[כאן]</small> בשטר אירוסין, הזמן <strong>לחובה דידה</strong> <small>[שלה]</small> <strong>קאתי</strong> <small>[</small>הוא <small>בא],</small> שאם תמחוק את התאריך, או תחביא את השטר, הרי בחזקת פנויה היא עומדת, ובלא תאריך ברור היא לא תיענש.
 <big>א משנה</big> <strong>שלשה אחין, נשואין</strong> ל<strong>שלש</strong> נשים <strong>נכריות</strong> (שאינן קרובות זו לזו) <strong>ומת אחד מהן, ועשה בה השני מאמר</strong> ולא הספיק לכונסה, <strong>ומת</strong> גם הוא — <strong>הרי אלו</strong> שתי הנשים שנפלו לפני האח השלישי <strong>חולצות ולא מתייבמות.</strong>
 ומדוע — <strong>שנאמר: "ומת אחד מהם... יבמה יבא עליה"</strong> (דברים כה, ה), לומר: זו <strong>שעליה זיקת יבם אחד,</strong> שזקוקה רק לייבום לאיש אחד <strong>ולא</strong> זו <strong>שעליה זיקת שני יבמין,</strong> שהרי זו שהיתה אשתו של האח שמת ראשון עדיין זקוקה בגללו לייבום, ומשעשה בה השני מאמר ומת, נוספה לה זיקה נוספת. <strong>ר' שמעון אומר:</strong> אין לחשוש לכך, אלא <strong>מייבם לאיזו</strong> מהן <strong>שירצה וחולץ לשניה.</strong>
 <big>ב גמרא</big> שואלים: <strong>ואי</strong> <small>[אם]</small> הלכה זו, לפטור מייבום אשה שעליה <strong>זיקת שני יבמין דאורייתא</strong> <small>[מן התורה]</small> היא, כפי שאפשר להבין מן הראיה המובאת במשנה, אם כן <strong>חליצה נמי</strong> <small>[גם כן]</small> <strong>לא תיבעי</strong> <small>[תצטרך]</small> ותיפטר לגמרי! <strong>אלא</strong> יש לומר, שבאמת איסור זה אינו מן התורה (שמדין תורה היה רשאי לייבם את שתיהן, כל אחת משום שהיא אשתו של אח אחר), אלא <strong>מדרבנן</strong> <small>[מדברי םופרים],</small> <strong>וגזירה</strong> עשו בכך, <strong>שמא יאמרו</strong> אנשים ש<strong>שתי יבמות הבאות מבית אחד מתייבמות.</strong> שכיון שעשה בה האח השני מאמר, עלולים לחשוב ששתיהן הן נשיו של האח השני, ואם יתייבמו שתיהן, יחשבו שאדם רשאי לייבם שתי נשותיו של אחיו, והרי התורה מתירה ייבום רק באשה אחת של המת, ולא בשתים.
 ושואלים: <strong>ונייבם לחדא וניחלוץ לחדא</strong> <small>[ושייבם ל</small>אשה <small>אחת</small> מהן <small>ושיחלוץ לאחת]</small> ואז אין מקום לחשש זה! ומשיבים: אין עושים כן, <strong>גזירה שמא יאמרו: בית אחד</strong> (שתי נשים של איש אחד), <strong>מקצתו בנוי</strong>
## דף לב.
 <strong>ומקצתו חלוץ,</strong> ששתי יבמות שהיו נשואות לאיש אחד, לאחת מייבמים ולשניה חולצים.
 ותוהים: <strong>ויאמרו!</strong> מה איכפת לנו אם יאמרו? שהרי גם אם ינהגו כך לא יהיה בכך כל נזק, שהרי אין עבירה בחליצה! ומשיבים: <strong>אי</strong> <small>[אם]</small> שהוא <strong>מייבם</strong> בתחילה לאחת <strong>והדר חליץ</strong> <small>[ו</small>רק <small>אחר כך</small> הוא <small>חולץ]</small> לשניה — <strong>הכי נמי</strong> <small>[כך גם כן]</small> ולא היה חשש.
 <strong>אלא גזירה דילמא חליץ ברישא</strong> <small>[שמא יחלוץ בראשונה]</small> לאחת מנשי אחיו <strong>והדר מייבם</strong> <small>[ויחזור</small> ו<small>ייבם]</small> את השניה, <strong>ו</strong>במקרה זה עבר על איסור, כי מאחר שכבר חלץ <strong>קם ליה</strong> <small>[עומד הוא]</small> <strong>ב</strong>איסור <strong>"אשר לא יבנה", ו</strong>הרי <strong>רחמנא אמר</strong> <small>[התורה אמרה]</small> "אשר לא יבנה את בית אחיו" (דברים כה, ט), לומר: <strong>כיון שלא בנה,</strong> וחלץ ליבמה — <strong>שוב לא יבנה.</strong>
 <strong>אמר רבא:</strong> אם אותו אח שעשה בה מאמר גם <strong>נתן</strong> לאותה אשה <strong>גט ל</strong>הפקיע את <strong>מאמרו — הותרה צרתה.</strong> כלומר, מותר לאח השלישי לייבם את אשתו של זה שעשה מאמר ונתן גט, ששוב אינה נחשבת כצרת אשת שני מתים, שכן כל הקשר שהיה ביניהן התבטל. <strong>אבל היא</strong> עצמה, אותה אשה שעשה בה מאמר וניתן לה גט — <strong>אסורה</strong> לאח השלישי, ומדוע? <strong>דמחלפה</strong> <small>[ש</small>היא <small>מתחלפת]</small> שעלולים להחליפה <strong>בבעלת גט</strong> אחרת שכן מי שנתן ליבמתו גט בלבד — אסור לו מאז לייבם אותה, ועלולים להתירה.
 <strong>איכא דאמרי</strong> <small>[יש שאומרים]</small> נוסח אחר, <strong>אמר רבא:</strong> אם <strong>נתן</strong> האח השני <strong>גט למאמרו — הותרה אפילו היא</strong> להתייבם לשלישי. <strong>מאי טעמא</strong> <small>[מה טעם]</small> הדבר? <strong>מאי דעבד</strong> <small>[מה שעשה]</small> <strong>בה,</strong> המאמר — <strong>שקליה</strong> <small>[נטל אותו],</small> שביטל אותו על ידי הגט, ונמצא כאילו לא עשה דבר. ומשום כך הרי לגבי האח השלישי נשארת היא בזיקתה הראשונה כאילו לא עשה האח השני מאומה.
 <big>א משנה</big> <strong>שני אחין נשואין</strong> ל<strong>שתי אחיות, ומת אחד מהן</strong> ואשתו פטורה מן הייבום משום אחות אשה <strong>ואחר כך מתה אשתו של שני,</strong> הרי אף שהיבמה איננה עוד אחות אשתו, מכל מקום <strong>הרי זו אסורה עליו עולמית, הואיל ונאסרה עליו</strong> כבר <strong>שעה אחת.</strong>
 <big>ב גמרא</big> שואלים: <strong>פשיטא</strong> <small>[פשוט,</small> מובן מאליו<small>],</small> <strong>השתא</strong> <small>[עכשיו],</small> הרי, <strong>ומה התם</strong> <small>[שם]</small> (לעיל יבמות ל, א) במקרה של שלושה אחים ומהם שנים נשואים לשתי אחיות והשלישי נשוי לנכרית ומת אחד מבעלי האחיות וייבם בעל הנכרית את אשתו ואחר כך מתה אשתו של האח השני (אחת האחיות) ואחר כך מת בעל הנכרית, ש<strong>לא מידחיא מהאי ביתא</strong> <small>[נדחתה</small> אותה אשה <small>מבית זה]</small> <strong>לגמרי,</strong> שמשמת בעלה הראשון עדיין היתה חובת ייבום מוטלת עליה בשל האח השלישי שאינה אסורה עליו — <strong>אמרת</strong> שלאחר מות יבמה, האח השלישי, <strong>לא</strong> תתייבם, שמכיון שחל עליה איסור אחות אשה היא נפטרת מבעל אחותה לעולם, <strong>הכא דקא מידחיא מהאי ביתא</strong> <small>[כאן</small> שהיו רק שני אחים, <small>שנדחתה מבית זה]</small> <strong>לגמרי,</strong> שהרי בשעה שמת בעלה לא עמדה בפניה שום אפשרות להתייבם, <strong>לא כל שכן</strong> שבטלה ממנה חובת ייבום! ומשיבים: ה<strong>תנא — הא תנא ברישא</strong> <small>[</small>את המשנה <small>הזו</small> של כאן <small>שנה בתחילה],</small> <strong>והך חזיא להיתירא</strong> <small>[ואת אלה</small> האחרות <small>ראה</small> בהן ל<small>היתר]</small> <strong>ושריא</strong> <small>[והתירה],</small> <strong>והדר חזיא לאיסורא</strong> <small>[ואחר כך ראה</small> בהן צד <small>איסור].</small> <strong>ואיידי דחביבה ליה אקדמה</strong> <small>[ועל ידי ש</small>היתה <small>חביבה עליו,</small> משום החידוש שבה, <small>הקדים אותה]</small> ובאמת אין צורך עוד במשנתנו, אלא <strong>ומשנה</strong> ראשונה אף שלאחר שנשנתה השניה הריהי מיותרת, <strong>לא זזה ממקומה.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>בא עליה</strong> על אשה זו שאמרנו שאסורה עליו עולמית — <strong>חייב עליה</strong> גם <strong>משום אשת אח,</strong> שהרי לא הותרה משום מצות ייבום, <strong>ו</strong>גם <strong>משום אחות אשה,</strong> אלו <strong>דברי ר' יוסי. ר' שמעון אומר: אינו חייב אלא משום אשת אח בלבד.</strong> שאין איסור חל על איסור, וכיון שאסורה כבר מדין אשת אח, לא חל עליה איסור נוסף של אחות אשה. ושואלים: <strong>והא תניא</strong> <small>[והרי שנינו</small> בברייתא אחרת<small>],</small> <strong>ר' שמעון אומר: אינו חייב אלא משום אחות אשה בלבד!</strong>
 ומשיבים: זו <strong>לא קשיא</strong> <small>[אינה קשה],</small> <strong>כאן</strong> בברייתא שאמר ר' שמעון שאינו חייב אלא משום אחות אשה, הרי זה כ<strong>שנשא</strong> האח ה<strong>חי</strong> קודם את אשתו, <strong>ואחר כך נשא</strong> האח ש<strong>מת</strong> את אחותה, שמתחילה חל על אשה זו איסור אחות אשה, ואחרי שנשאה אחיו חל עליה גם איסור אשת אח. ואילו <strong>כאן</strong> במשנה שאמר ר' שמעון שאינו חייב אלא משום אשת אח, הרי זה באופן <strong>שנשא</strong> בתחילה האח ה<strong>מת</strong> את אשתו, והיתה אסורה על האח קודם משום אשת אחיו, <strong>ואחר כך נשא</strong> ה<strong>חי</strong> את אחותה והפכה להיות גם אחות אשתו.
 ושואלים: <strong>ו</strong>לדעת <strong>ר' שמעון, היכא</strong> <small>[היכן]</small> ש<strong>נשא</strong> האח ש<strong>מת</strong> קודם אחות אחת ונמצא שהיתה אסורה על אחיו משום אשת אח, <strong>ואחר כך נשא חי</strong> את אחותה לשיטתו שרק האיסור הראשון בלבד חל ו<strong>כיון</strong> ש<strong>איסור אחות אשה לא חייל</strong> <small>[אינו חל],</small> משום שהיתה אסורה כבר מצד אחר, הרי אחרי שמת בעלה — <strong>תתייבם יבומי</strong> <small>[שתתייבם]</small> עכשיו, שהרי איסור אשת אח שהיה עליה פקע והותר על ידי מיתת בעלה, והיא חייבת בייבום!
 <strong>אמר רב אשי: איסור אחות אשה מיתלא תלי וקאי</strong> <small>[תלוי ועומד]</small> ואינו בטל לגמרי, <strong>אי פקע</strong> <small>[אם פוקע]</small> <strong>איסור אשת אח</strong> במות האחד משום מצוות ייבום — <strong>אתי</strong> <small>[בא]</small> <strong>איסור אחות אשה וחייל</strong> <small>[וחל],</small> שהוא חוזר וניעור, ושוב היא אסורה עליו, <strong>והלכך</strong> <small>[ולכן]</small> <strong>לא פקע</strong> לחלוטין. 
 מדברי הברייתא יוצא שלדעת ר' יוסי עובר מי שייבם אשה זו על שני איסורים. ושואלים: <strong>ו</strong>האם <strong>סבר ר' יוסי</strong> ש<strong>איסור חל על איסור? והא תניא</strong> <small>[והרי שנינו</small> בברייתא<small>]:</small> <strong>עבר עבירה שיש בה שתי מיתות,</strong> כגון שבא על אשה שהיא ערוה לו והיא אשת איש, שיש בכך עונש מיתה אחד משום ערוה (שריפה), ועונש מיתה אחר משום אשת איש (חנק) — <strong>נידון ב</strong>מיתה ה<strong>חמורה</strong> שבהן (שריפה). <strong>ר' יוסי אומר: נידון בזיקה הראשונה הבאה עליו.</strong> כלומר, נידון לפי האיסור הראשון שחל עליו לגבי אשה זו.
 <strong>ותניא</strong> <small>[ושנויה</small> ברייתא<small>]:</small> <strong>כיצד אמר ר' יוסי נידון בזיקה הראשונה הבאה עליו?</strong> למשל, אם היתה אשה זו <strong>חמותו,</strong> והיא היתה אז אלמנה או גרושה, אם נישאה אחר כך <strong>ונעשית אשת איש</strong> ובא עליה — <strong>נידון</strong> בשריפה משום איסור <strong>חמותו,</strong> שאיסור זה חל עליו תחילה. ואם היתה <strong>אשת איש</strong> ולאחר מכן נשא את בתה <strong>ו</strong>אז <strong>נעשית חמותו,</strong> אם בא עליה — <strong>נידון ב</strong>חנק משום איסור <strong>אשת איש.</strong> הרי שלדעת ר' יוסי אין איסור חל על איסור ואינו חייב אלא באיסור אחד!
## דף לב:
 <strong>אמר ר' אבהו: מודה ר' יוסי באיסור מוסיף.</strong> כלומר, אם היקף האיסור השני רחב יותר ומוסיף על האיסור הראשון עוד אנשים שלא היו אסורים בשל האיסור הראשון — הרי הוא חל.
 ושואלים: <strong>תינח</strong> <small>[נניח]</small> דבר זה <strong>היכא</strong> <small>[היכן,</small> כאשר<small>]</small> <strong>נשא</strong> תחילה האח ה<strong>חי</strong> אשה, ואז נאסרה אחותה עליו משום אחות אשה, <strong>ואחר כך נשא</strong> האח ש<strong>מת</strong> את אחותה, שאז אפשר לומר: <strong>מגו דאתוסף</strong> <small>[מתוך שנוסף]</small> <strong>איסור לגבי אחים,</strong> שהרי בתחילה היו שאר האחים (חוץ ממנו) מותרים באותה אחות, וכאשר נשא אותה אחיהם נוסף בה איסור (אשת אח) לגבי האחים, על כן <strong>אתוסף איסור לגבי דידיה</strong> <small>[נוסף איסור גם לגביו],</small> והוא הקרוי איסור מוסיף.
 <strong>אלא היכא</strong> <small>[היכן,</small> במקום<small>]</small> ש<strong>נשא</strong> קודם האח ש<strong>מת</strong> את האשה, שקודם היה קיים על כל האחים איסור אשת אח ו<strong>אחר כך נשא</strong> האח ה<strong>חי</strong> את אחותה, <strong>מאי</strong> <small>[מה]</small> <strong>איסור מוסיף איכא</strong> <small>[יש</small> כאן<small>]?</small> שהרי לא נוספו אנשים אחרים הנאסרים מכוח הנישואין עם אחותה, שהרי האיסור בזה (אחות אשתו) חל רק עליו ולא על אדם נוסף!
 <strong>וכי תימא</strong> <small>[ואם תאמר]</small> <strong>מגו דאיתסר בכולה אחוותא</strong> <small>[מתוך שנאסר בכל האחיות],</small> שהרי קודם לכן, כאשר נשא אחיו אחת מן האחיות, היו כל השאר מותרות לו, וכאשר נשא הוא עצמו אחות אחרת — נאסר בכל שאר האחיות, ואם כן בגלל שנשא את האשה נוסף בכך איסור עליו. אולם, <strong>האי</strong> <small>[זה]</small> הרי אינו נקרא איסור מוסיף אלא <strong>איסור כולל הוא.</strong> כלומר, שאיסור זה כולל ומוסיף על אותו אדם עצמו צדדים אסורים. אבל אינו קרוי איסור מוסיף — משום שאינו מוסיף איסור לגבי אנשים אחרים.
 <strong>אלא אמר רבא:</strong> מה שאמר ר' יוסי בברייתא שחייב משום אשת אח ומשום אחות אשה, כוונתו: <strong>מעלה</strong> (מחשיב) <strong>אני עליו כאילו עשה שתים,</strong> שהרי עבר בה משום שני איסורים <strong>ו</strong>אכן <strong>אינו חייב</strong> מבחינת דיני אדם <strong>אלא אחת. וכן כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: מעלה אני עליו כאילו עשה שתים, ואינו חייב אלא אחת.</strong> ושואלים: <strong>מאי נפקא מינא</strong> <small>[מה יוצא מזה],</small> אם מחשיבים לו כאילו עשה שתים? ומשיבים: <strong>לקברו בין רשעים גמורים.</strong> שכשם שאין קוברים צדיק אצל רשע, כך אין קוברים רשע אצל רשע גדול ממנו, ומי שעשה עבירה זו נחשב כאילו עשה שתי עבירות ולא אחת והרי הוא רשע יותר.
 <big>א</big> <strong>ו</strong>מעירים, שבעיה זו של איסור חל על איסור, ובאיזה אופן הוא חל <strong>בפלוגתא</strong> <small>[במחלוקת]</small> היא שנויה. <strong>דאיתמר</strong> <small>[שנאמר]</small> בברייתא שנחלקו חכמים בשאלה זו: <strong>זר</strong> (מי שאינו כהן), <strong>ששימש</strong> ועבד אחת מעבודות הקודש, כגון שהקטיר עולה על גבי המזבח <strong>בשבת,</strong> מה דינו? <strong>ר' חייא אומר: חייב שתים,</strong> הן משום זר ששימש במקדש, והן כמחלל שבת. <strong>בר קפרא אומר: אין חייב אלא אחת. קפץ ר' חייא ונשבע: העבודה!</strong> (כלומר, נשבע בעבודת בית המקדש), <strong>כך שמעתי מרבי</strong> (יהודה הנשיא) שאמר בענין זה: שחייב <strong>שתים. קפץ בר קפרא ונשבע: העבודה! כך שמעתי מרבי:</strong> שחייב <strong>אחת.</strong>
 כיון שאי אפשר היה להוכיח מן המסורת, <strong>התחיל ר' חייא לדון</strong> ולנתח את הדבר מבחינה הגיונית: מלאכת <strong>שבת — לכל נאסרה, כשהותרה</strong> מלאכה זו <strong>במקדש</strong> בעבודת הקודש — רק <strong>אצל כהנים הותרה</strong>. משמע: <strong>לכהנים הותרה, ולא לזרים,</strong> ולכן, כשעשה הזר עבודה בשבת <strong>יש כאן</strong> עבירה <strong>משום זרות, ויש כאן</strong> גם <strong>משום</strong> חילול <strong>שבת. התחיל בר קפרא לדון</strong> לצד אחר: <strong>שבת לכל נאסרה, כשהותרה במקדש — הותרה,</strong> שהמשמש במקדש (בהיתר) — הותרה לו שבת. אם כן נמצא ש<strong>אין כאן אלא</strong> משום <strong>זרות,</strong> שהרי אם היה איש זה כהן היה מותר בעבודה, ואי אפשר לדונו משום מחלל שבת.
 כיוצא בו נחלקו בבעיה דומה: כהן <strong>בעל מום ששימש</strong> במקדש, ועשה עבודה <strong>בטומאה</strong> בקרבן ציבור הדוחה טומאה. <strong>ר' חייא אומר: חייב שתים,</strong> הן משום שהוא בעל מום, והן משום שהוא טמא. <strong>בר קפרא אומר: אין חייב אלא אחת</strong> (משום בעל מום). <strong>קפץ ר' חייא ונשבע: העבודה! כך שמעתי מרבי</strong> שחייב <strong>שתים. קפץ בר קפרא ונשבע: העבודה! כך שמעתי מרבי:</strong> חייב <strong>אחת.</strong>
 <strong>התחיל ר' חייא לדון: טומאה לכל נאסרה,</strong> שכל הטמאים אסורים להיכנס למקדש, <strong>כשהותרה</strong> הטומאה <strong>במקדש,</strong> כשכל הציבור כולו טמא — <strong>אצל כהנים תמימים</strong> (שאינם בעלי מום) <strong>הותרה,</strong> ורק <strong>לכהנים תמימים הותרה, ולא לבעלי מומין.</strong> ואם אותו בעל מום שימש בטומאה — <strong>יש כאן</strong> עבירה <strong>משום בעלי מומין, ויש כאן</strong> עבירה <strong>משום טומאה. התחיל בר קפרא לדון</strong> לצד אחר: <strong>טומאה לכל נאסרה, כשהותרה במקדש — הותרה,</strong> והבעיה היתה איפוא רק בשל היות הכהן בעל מום, נמצא כי <strong>אין כאן אלא</strong> רק <strong>משום בעל מום.</strong>
 וכן נחלקו בשאלה נוספת: <strong>זר,</strong> שאינו כהן, <strong>שאכל מליקה</strong> חטאת העוף, שאין שוחטים אותה אלא מולקים אותה מן העורף, והיא מותרת לכהנים, אבל כל עוף מלוק אחר אסור משום נבילה, שהרי הומת בלא שחיטה. והשאלה היא: אם זר אכל חטאת מלוקה כזו, מה דינו. <strong>ר' חייא אומר: חייב שתים</strong> משום זר שאכל קרבן הנאכל רק לכהנים, ומשום נבילה. <strong>בר קפרא אומר: אין חייב אלא אחת. קפץ ר' חייא ונשבע: העבודה! כך שמעתי מרבי: שתים. קפץ בר קפרא ונשבע: העבודה! כך שמעתי מרבי: אחת.</strong>
 <strong>התחיל ר' חייא לדון: נבלה לכל נאסרה, כשהותרה במקדש — אצל כהנים הותרה,</strong> כלומר, רק לכהנים בלבד. וכיון ש<strong>לכהנים הותרה ולא לזרים — יש כאן משום זרות,</strong> דהיינו: זר שאוכל חטאת, <strong>ויש כאן משום מליקה —</strong> שאוכל נבילה. <strong>התחיל בר קפרא לדון: נבילה לכל נאסרה,</strong> ו<strong>כשהותרה במקדש — הותרה</strong> לכולם, ו<strong>אין כאן</strong> אם כן <strong>אלא</strong> רק <strong>משום זרות,</strong> שהרי אם כהן היה — לא היה בכך איסור.
## דף לג.
 <strong>במאי קמיפלגי</strong> <small>[במה,</small> באיזה עיקרון הם <small>חלוקים]?</small> — <strong>ב</strong>בעיה של <strong>איסור כולל</strong> חלוקים הם, <strong>ואליבא</strong> <small>[ועל פי שיטתו]</small> של <strong>ר' יוסי. ר' חייא סבר</strong> כי לדעת <strong>ר' יוסי באיסור כולל מיחייב תרתי</strong> <small>[חייב שתים],</small> <strong>בר קפרא סבר: לא מיחייב</strong> <small>[אינו חייב]</small> לדעת ר' יוסי <strong>אלא חדא</strong> <small>[אחת],</small> ולא חייב ר' יוסי שניים אלא במקום שיש איסור מוסיף.
 ושואלים: <strong>ומאי</strong> <small>[ומה]</small> <strong>איסור כולל איכא הכא</strong> <small>[יש כאן]</small> בנושאים אלה? <strong>בשלמא</strong> <small>[נניח]</small> במקרה של <strong>זר</strong> ששימש בשבת, אפשר לומר כך: <strong>מעיקרא שרי</strong> <small>[מתחילה</small> הלא הוא <small>מותר]</small> <strong>ב</strong>שאר <strong>מלאכה</strong> בימות החול <strong>ואסור בעבודה</strong> שבמקדש, <strong>אתיא</strong> <small>[באה]</small> <strong>לה שבת, מגו דקא מיתסר</strong> <small>[מתוך ש</small>הוא <small>נאסר]</small> <strong>במלאכה</strong> מכל מקום בגלל שבת — <strong>מיתסר נמי</strong> <small>[נאסר גם כן]</small> <strong>בעבודה</strong> שבמקדש בגלל שבת, שאפשר לומר שעל העבודה הזו נוסף איסור שבת, והוא איסור הכולל גם מלאכה שמחוץ למקדש.
 וכן בענין <strong>בעל מום</strong> ששימש בטומאה, שהרי <strong>מעיקרא</strong> <small>[מתחילה],</small> לפני שנטמא, היה <strong>שרי</strong> <small>[מותר]</small> <strong>באכילה</strong> מן הקדשים (שכהן בעל מום מותר באכילת קדשים. ויקרא כא, כג) <strong>ואסור בעבודה,</strong> ככל כהן בעל מום. <strong>איטמי ליה</strong> <small>[</small>כאשר <small>נטמא לו],</small> <strong>מגו דקא מיתסר</strong> <small>[מתוך שהוא נאסר]</small> <strong>באכילה</strong> — <strong>מיתסר נמי</strong> <small>[נאסר גם כן]</small> <strong>בעבודה</strong> משום טומאה, וזה הוא האיסור הכולל שבדבר. <strong>אלא מליקה — בבת אחת היא דמשכחת לה</strong> <small>[הוא שאתה מוצא אותה],</small> שאיסור הזרות ואיסור הנבילה חלים בבת אחת על העוף, שכל עוד לא נמלקה לא היתה אסורה אלא משום מעילה, ולא חל עליה איסור זרות אלא משעת מליקה, שמשעה זו ואילך היא מסורה לכהנים, אבל <strong>באיסור כולל לא משכחת לה</strong> <small>[אין אתה מוצא אותה]</small> שהרי לא היה כאן איסור ראשון שחל תחילה, אלא שני האיסורים באו בבת אחת.
 <strong>אלא</strong> יש לחזור מן ההסבר שאמרנו, ולומר כי <strong>קמפלגי</strong> <small>[חולקים הם]</small> הרי זה <strong>באיסור בבת אחת, ואליבא</strong> <small>[ועל פי שיטתו]</small> של <strong>ר' יוסי. ר' חייא סבר</strong> כי לדעת <strong>ר' יוסי באיסור</strong> ב<strong>בת אחת מיחייב תרתי</strong> <small>[חייב שתים],</small> <strong>ובר קפרא סבר: לא מיחייב</strong> <small>[אינו חייב]</small> לשיטת ר' יוסי <strong>אלא חדא</strong> <small>[אחת].</small>
 אולם גם לשיטה זו יש לשאול: <strong>והכא, מאי</strong> <small>[וכאן, מה]</small> <strong>איסור</strong> ב<strong>בת אחת איכא הכא</strong> <small>[יש כאן]?</small> שהרי בשני המקרים הקודמים חלים האיסורים בזה אחר זה, ולא בבת אחת! ומשיבים, יש להסביר כך: לענין <strong>זר ששימש בשבת — כגון דאייתי</strong> <small>[שהביא]</small> אדם זה <strong>שתי שערות</strong> של סימן בגרות <strong>בשבת,</strong> וקודם לכן, מכיון שהיה קטן — לא היה חייב כלל, ולכן <strong>דהויא להו</strong> <small>[שהרי הם]</small> איסורי <strong>זרות ושבת</strong> חלים עליו שניהם <strong>בהדי הדדי</strong> <small>[ביחד].</small>
 <strong>בעל מום נמי</strong> <small>[גם כן],</small> <strong>כגון דאייתי</strong> <small>[שהביא]</small> בו ביום <strong>שתי שערות ואיטמי ליה</strong> <small>[ונטמא לו],</small> כלומר, שתחילה נטמא ובתוך טומאתו ומומו הביא שתי שערות, <strong>דהויא ליה</strong> <small>[שהיתה לו]</small> בשעת הבאת השערות חלות של איסור <strong>בעל מום ו</strong>איסור <strong>טומאה בהדי הדדי</strong> <small>[ביחד].</small> <strong>אי נמי</strong> <small>[או גם כן]</small> <strong>שחתך אצבעו בסכין טמאה,</strong> שהחיתוך והסרת האצבע עשו אותו גם בעל מום וגם טמא בבת אחת.
 לאחר שביררנו את שורש המחלוקת דנים בדבר מצד אחר, <strong>בשלמא</strong> <small>[נניח]</small> <strong>ל</strong>שיטת <strong>ר' חייא</strong> יכול הוא להסביר את חילוקי הדעות בינו לבין בר קפרא בדרך זו: <strong>כי אתנייה לדידיה</strong> <small>[כאשר לימד</small> רבי <small>אותו]</small> היה זה <strong>אליבא</strong> <small>[על פי שיטתו]</small> של <strong>ר' יוסי,</strong> שר' יוסי סבור שיש מקרים שאיסור חל על איסור. ו<strong>כי אתנייה</strong> <small>[</small>ו<small>כאשר לימד</small> רבי<small>]</small> <strong>לבר קפרא</strong> היה זה <strong>אליבא</strong> <small>[על פי שיטתו]</small> של <strong>ר' שמעון</strong> שאין איסור חל כלל על איסור. ולכן יכול היה ר' חייא להבין מדוע עומד בר קפרא על דעתו, שהרי הוא מספר דבר שאירע באמת, אלא שר' חייא סבר שבר קפרא לא הבין שרבי לא אמר את דבריו לשיטת ר' יוסי. <strong>אלא ל</strong>דעת <strong>בר קפרא,</strong> וכי <strong>ר' חייא שקורי קא משקר</strong> <small>[משקר</small> הוא<small>]?</small> שנשבע ששמע מפי רבי דברים שלא היו?
 <strong>אלא</strong> יש להסביר באופן אחר: <strong>קמיפלגי</strong> <small>[חולקים]</small> ר' חייא ובר קפרא <strong>באיסור בת אחת,</strong> שחלו שני איסורים בבת אחת, <strong>ואליבא</strong> <small>[ועל פי שיטתו]</small> של <strong>ר' שמעון,</strong> שיש מקום לומר שכאשר באו שני האיסורים יחד מודה ר' שמעון שהם חלים. אולם אף להסבר זה יש מקום לשאול: <strong>בשלמא</strong> <small>[נניח]</small> <strong>לר' חייא,</strong> מובן כי <strong>קא מישתבע לאפוקי</strong> <small>[נשבע</small> כדי <small>להוציא]</small> את <strong>ר' שמעון מחזקיה</strong> <small>[מחזקתו],</small> שהרי אנו יודעים שר' שמעון סבור שאין איסור חל על איסור, ולכן נשבע ר' חייא להדגיש שאף על פי כן, כשחלים האיסורים בבת אחת — מודה אף ר' שמעון שאיסור חל על איסור. <strong>אלא לבר קפרא למה ליה לאשתבועי</strong> <small>[לו להישבע]?</small> די היה לו לעמוד בדבריו, שהרי זו היא דעת ר' שמעון! ומעירים: אכן, <strong>קשיא</strong> <small>[קשה]</small> הדבר.
 ויש לשאול גם מצד אחר: לפי הסבר זה, <strong>בשלמא</strong> <small>[נניח]</small> <strong>ל</strong>דעת <strong>בר קפרא, כי אתנייה רבי לדידיה</strong> <small>[כאשר לימד רבי אותו],</small> היה זה <strong>אליבא</strong> <small>[על פי שיטתו]</small> של <strong>ר' שמעון</strong> האומר שאין איסור חל על איסור. ו<strong>כי אתנייה</strong> <small>[</small>ו<small>כאשר לימדו]</small> <strong>לר' חייא</strong> היה זה <strong>אליבא</strong> <small>[על פי שיטתו]</small> של <strong>ר' יוסי,</strong> ולכן ר' חייא באמת נשבע, אלא שהחליף את השיטות. <strong>אלא ל</strong>דעת <strong>ר' חייא</strong> שאף לר' שמעון חייב שתיים באיסור בבת אחת, וכי <strong>בר קפרא שקורי קא משקר</strong> <small>[משקר</small> הוא<small>]?</small> שאין דבריו לא כר' שמעון ולא כר' יוסי!
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>ר' חייא:</strong> בר קפרא ודאי לא שיקר, אלא טעה, וכך היה הדבר: <strong>כי אתנייה רבי לדידיה</strong> <small>[כאשר שנה רבי לו],</small> לבר קפרא, לא על הכל שנה לו כן, אלא <strong>תרתי</strong> <small>[שניהם]</small> <strong>לפטור אתנייה</strong> <small>[לימד אותו],</small> בשני המקרים שיש בהם איסור כולל — בזר ששימש בשבת, ובעל מום ששימש בטומאה, ואמר לו כי במקרים אלה ר' שמעון מחייב רק אחת, שהרי לפי מה שהסברנו כעת, ר' שמעון סבור שאיסור חל על איסור רק באיסור בבת אחת, ולא באיסור כולל,
## דף לג:
 <strong>ו</strong>גם בענין <strong>איסור כולל אתנייה</strong> <small>[שנה לו]</small> שאם היה מקרה של איסור כולל, יש לפטור, <strong>ואליבא</strong> <small>[ועל פי שיטתו]</small> של <strong>ר' שמעון. וחזיא</strong> <small>[וראה]</small> <strong>לבר קפרא</strong> מקרה של <strong>זר שאכל מליקה, ואיידי דדמיא לה, ערבה בהדייהו</strong> <small>[ומתוך שהיא דומה</small> לשאלות הקודמות <small>לה, ערב אותה אתן],</small> ולאחר זמן היה נדמה לו שבאמת שמע את כולן יחד מפי רבי, <strong>ועיין בה</strong> בשאלה זו, <strong>ולא אשכח</strong> <small>[מצא]</small> שהיא יכולה להתקיים <strong>אלא</strong> כשקרו הדברים <strong>בבת אחת.</strong>
 <strong>וסבר מדהא</strong> <small>[מ</small>תוך <small>שזו]</small> <strong>בבת אחת,</strong> שהרי איסור זר שאכל מליקה יכול להיות רק כשחלו האיסורים בבת אחת, <strong>הא נמי</strong> <small>[זו גם כן],</small> כלומר, גם האחרות, מדובר בהן כשהיו הדברים <strong>בבת אחת. ומדהנך</strong> <small>[ומ</small>כיון <small>שאלו]</small> שמע אותם <strong>לפטור, הנך נמי</strong> <small>[אלה גם כן]</small> <strong>לפטור.</strong> ואם כן לדעת ר' חייא לא שיקר בר קפרא ביודעין, אלא שמע דברים מסויימים מפי רבי, ובטעות ערב בהם עניינים אחרים, ומתוך כך גרם לעצמו שבילבל את הנושאים.
 לעיקרם של דברי בר קפרא <strong>מיתיבי</strong> <small>[מקשים],</small> שנינו: <strong>זר ששימש בשבת, ובעל מום ששימש בטומאה — יש כאן משום זרות, ומשום שבת, ומשום בעל מום, ומשום טומאה,</strong> אלו <strong>דברי ר' יוסי. ר' שמעון אומר: אין כאן אלא משום זרות ובעל מום בלבד.</strong> ומדייקים: <strong>ואילו</strong> את השאלה לגבי זר שאכל <strong>מליקה שיירה</strong> <small>[שייר אותה]</small> ולא מנה אותה בין הדברים השנויים במחלוקת זו.
 ומעתה נדון: <strong>למאן שיירה</strong> <small>[ל</small>פי שיטת <small>מי שייר אותה],</small> כלומר, לדעת מי מן התנאים אין שאלה זו שייכת לכאן? <strong>אילימא</strong> <small>[אם</small> תרצה <small>לומר]</small> שהיא <strong>ל</strong>שיטת <strong>ר' יוסי, השתא</strong> <small>[עכשיו,</small> הרי<small>]</small> לדעת <strong>ר' יוסי</strong> אפילו <strong>באיסור כולל מיחייב</strong> <small>[חייב]</small> <strong>שתים,</strong> כמו שאמרנו בענין זר ששימש בשבת, ואם כן — <strong>באיסור בת אחת מיבעיא</strong> <small>[נצרכה]</small> לומר שהוא מחייב שתים? <strong>אלא לאו</strong> <small>[האם לא]</small> מוכח מכאן שהסיבה ששייר מקרה זה ולא שנה אותו כאן היא <strong>ל</strong>דעת <strong>ר' שמעון. ו</strong>כך יש לומר: אכן <strong>באיסור כולל הוא דפטר</strong> <small>[שפוטר]</small> ר' שמעון, <strong>אבל באיסור בבת אחת —</strong> גם לר' שמעון <strong>מיחייב</strong> <small>[חייב]</small> שתים. ומכאן אם כן <strong>תיובתא</strong> <small>[קושיה</small> חמורה<small>]</small> על דברי <strong>בר קפרא!</strong> ומסכמים: אכן <strong>תיובתא</strong> <small>[קושיה</small> היא<small>]</small> ונדחו דבריו.
 על פרט אחד מאותם דינים שואלים: הזכרנו <strong>זר ששימש בשבת,</strong> והשאלה היא: <strong>במאי</strong> <small>[במה]</small> שימש, איזו עבודה עשה? <strong>אי</strong> <small>[אם]</small> תאמר שהמדובר <strong>בשחיטה</strong> ששחט הזר את הקרבן — הלא <strong>שחיטה בזר כשרה,</strong> וכיון שכך אין כאן משום זרות. <strong>ואי</strong> <small>[ואם]</small> תאמר שהמדובר <strong>בקבלה והולכה,</strong> שקיבל את הדם או הוליך את המזרק המכיל דם אל המזבח — אמנם יש פה משום זר שעשה עבודת כהונה, אבל מבחינת שבת <strong>טלטול בעלמא</strong> <small>[בלבד]</small> <strong>הוא,</strong> ואין בכך איסור מלאכה בשבת מן התורה.
 <strong>אי</strong> <small>[אם]</small> תאמר, ששימש <strong>בהקטרה,</strong> ששרף את הקרבן על המזבח, אולם הרי דיון זה הוא לשיטת ר' יוסי, <strong>והאמר</strong> <small>[והרי אמר]</small> <strong>ר' יוסי</strong> ש<strong>הבערה</strong> שנאמרה בתורה ("לא תבערו אש בכל מושבותיכם ביום השבת". שמות לה, ג) <strong>ללאו יצאתה.</strong> כלומר, שהיא יוצאת מכלל כל המלאכות האסורות בשבת, שבכולן יש חיוב מיתה בעשייתן במזיד, וחיוב חטאת בעשייתן בשוגג, וזו אין בה אלא איסור לאו בלבד, ומדוע אמר ר' יוסי שחייב שתי חטאות?
 <strong>אמר רב אחא בר יעקב:</strong> מדובר כאן <strong>בשחיטת פרו של כהן גדול</strong> ביום הכיפורים. ששחיטה ודאי מלאכה גמורה היא. <strong>וכדברי האומר שחיטת פרו של כהן גדול בזר פסולה.</strong> שעבודה זו מיוחדת לכהן הגדול בלבד. ושואלים: <strong>אי הכי</strong> <small>[אם כך],</small> שמדובר בשחיטת פר כהן גדול, <strong>מאי איריא</strong> <small>[מה שייך],</small> מדוע דווקא <strong>זר? אפילו כהן הדיוט</strong> ששחט אותה <strong>נמי</strong> <small>[גם כן]</small> נחשב כזר ויחולו עליו אותם איסורים! ומשיבים: אכן, אפשר לפרש <strong>שזר אצלו קאמר</strong> <small>[אמר],</small> כלומר, אין מדובר דווקא בזר ממש, שאיננו כהן כלל, אלא בכל מי שעבודה זו היא זרה אצלו, ואפילו הוא כהן הדיוט.
 <strong>מתקיף לה</strong> <small>[מקשה על כך]</small> <strong>רב אשי:</strong> קושיה זו שהקשינו שאין כאן מלאכה גמורה — אינה קושיה, שהרי <strong>מידי</strong> <small>[וכי]</small> מספר <strong>חטאות קתני</strong> <small>[שנה]</small> כאן, <strong>או לאוי קתני</strong> <small>[לאוים שנה]?!</small> <strong>אלא איסורי בעלמא קא חשיב</strong> <small>[איסורים בלבד הוא מונה],</small> כמה איסורים יש בפעולה מסויימת, בלי לדון בחומרתם של איסורים אלה. ושואלים: <strong>למאי נפקא מינה</strong> <small>[מה יוצא מכאן]</small> ומה זה משנה כמה איסורים יש? ומשיבים: <strong>לקוברו בין רשעים גמורים.</strong> שאם עבר עבירה כפולה כזו הרי הוא רשע בשני דברים, וצריך לנהוג בו כפי שנוהגים ברשע גמור.
 <big>א משנה</big> <strong>שנים שקידשו שתי נשים, ובשעת כניסתן לחופה</strong> אחרי האירוסין <strong>החליפו את</strong> אשתו <strong>של זה לזה, ואת של זה לזה — הרי אלו חייבין משום אשת איש,</strong> שהרי כל אחד בא על אשת חבירו. <strong>ואם היו אחין</strong> — הרי הם חייבים גם <strong>משום אשת אח, ואם היו</strong> נשים אלה <strong>אחיות</strong> — חייבים גם <strong>משום "אשה אל אחותה". ואם היו נדות —</strong> חייבים גם <strong>משום נדה.</strong>
 <strong>ו</strong>לאחר ביאה זו <strong>מפרישין אותן</strong> הנשים מבעליהן <strong>שלשה חדשים, שמא מעוברות הן</strong> מאותה ביאה של איסור. כדי שאפשר יהיה להבחין בילד שנולד מביאה זו, שממזר הוא. <strong>ואם היו קטנות שאינן ראויות לילד — מחזירים אותן מיד</strong> לבעליהן הראויים. <strong>ואם היו כהנות</strong> (בנות כהנים), הרי <strong>נפסלו</strong> בכך <strong>מן התרומה,</strong> משום שכל אחת נבעלה בעילת זנות ואסורה לכהן, ופסולה מלאכול בתרומה.
 <big>ב גמרא</big> שנינו במשנה: <strong>החליפו</strong> את של זה לזה. ושואלים: <strong>מידי ברשיעי עסקינן</strong> <small>[וכי ברשעים</small> כאלה <small>עוסקים אנו]</small> שמחליפים את נשותיהם בכוונה?! <strong>ותו</strong> <small>[ועוד]:</small> אם עשו זאת בכוונה תחילה — <strong>הא דתני</strong> <small>[זו ששנה]</small> <strong>ר' חייא</strong> בענין זה: <strong>הרי כאן שש עשרה חטאות</strong> (ארבע חטאות לכל אחד מן הגברים, וכן לכל אחת מן הנשים), אם מונים את כל הקרבנות שהבעלים והנשים נתחייבו בהם — ולפי זה, <strong>אי</strong> <small>[אם]</small> עשו זאת <strong>במזיד מי איכא</strong> <small>[האם יש]</small> כאן <strong>קרבן?</strong> שהרי אין מביאים קרבן אלא על השגגה! <strong>אמר רב יהודה: תני</strong> <small>[שנה]</small> כאן <strong>"הוחלפו",</strong> כלומר, לא שהחליפו בזדון, אלא התחלפו להם הנשים בטעות.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר, <strong>דקתני סיפא</strong> <small>[ש</small>כן <small>שנה בסוף</small> המשנה<small>]:</small> <strong>אם היו קטנות שאינן ראויות לילד — מחזירין אותן מיד. ואי</strong> <small>[ואם]</small> היה הדבר <strong>במזיד, מי שריא</strong> <small>[האם מותר]</small> להחזיר אשה שזינתה? ומעירים: <strong>הא לא קשיא</strong> <small>[זה איננו קשה],</small> שגם אם היה הדבר במזיד, כיון שהיו נשים אלה קטנות, הלא <strong>פיתוי קטנה</strong> כ<strong>אונס נינהו</strong> <small>[הוא]</small> נחשב, <strong>ואונס בישראל,</strong> כלומר, אנוסה לגבי ישראל <strong>מישרא שרי</strong> <small>[מותרת]</small> היא.
 <strong>אלא</strong> יש לדייק זאת מצד אחר: <strong>דקתני</strong> <small>[ששנה]</small> שם: <strong>מפרישין אותן שלשה חדשים שמא מעוברות הן,</strong> ומכאן נסיק: <strong>הא לאו</strong> <small>[הרי אם לא]</small> היו <strong>מעוברות,</strong> שהתברר אחר שלושה חדשים שאינן מעוברות — <strong>שריין</strong> <small>[מותרות</small> הן<small>]</small> לבעלים, <strong>ואי</strong> <small>[ואם]</small> היה הדבר <strong>במזיד, מי שרי</strong> <small>[האם מותר]?</small> <strong>אלא לאו שמע מינה</strong> <small>[האם לא תלמד מכאן]</small> כי מדובר פה ב<strong>הוחלפו</strong> בשגגה. ומסכמים: אכן, <strong>שמע מינה</strong> <small>[למד מכאן]</small> שכך הוא הדבר.
## דף לד.
 <strong>ולשיטת ר' חייא, שכל אחד מהם חייב ארבע חטאות, מאן האי תנא</strong> <small>[מי הוא תנא זה]</small> <strong>דאית ליה</strong> <small>[שיש לו,</small> שהוא סבור<small>]</small> שאיסור חל על איסור גם ב<strong>איסור כולל ו</strong>גם ב<strong>איסור מוסיף ו</strong>גם ב<strong>איסור בת אחת?</strong> שאם היו אלה אחים — ברגע שקידש אחד מהם אשה, נאסרה אותה אשה על האח השני בבת אחת משום אשת איש ומשום אשת אח. וכאשר האח האחר קידש את אחותה — יש כאן איסור כולל, שהרי על ידי קדושיה הוא נאסר לא רק באחות אשתו שהיא אשת אחיו, אלא גם בשאר האחיות. ולאחר זמן כשנעשתה נידה, הרי היא אסורה אז אפילו לבעלה משום נידה, והרי זה איסור מוסיף. ומי הוא התנא שסובר שאיסור חל על איסור בכולם?
 <strong>אמר רב יהודה אמר רב:</strong> שיטת <strong>ר' מאיר היא. דתניא</strong> <small>[ש</small>כן <small>שנינו</small> ברייתא<small>]:</small> <strong>יש אוכל אכילה אחת וחייב עליה,</strong> על אותה אכילה עצמה <strong>ארבע חטאות ו</strong>קרבן <strong>אשם אחד.</strong> 
 כיצד? אם היה כהן <strong>טמא שאכל חלב, והוא,</strong> אותו חלב, <strong>נותר מן המוקדשין, ביום הכיפורים.</strong> שחייב חטאת אחת משום טמא שאכל מן המוקדשים, וחטאת אחרת משום שאכל נותר, ועוד חטאת משום שאכל ביום הכיפורים, ועוד חטאת אחרת משום שאכל חלב. וכיון שבאכילה זו נהנה מן הקדשים, הריהו חייב גם משום מעילה, וצריך להביא לכפרתו קרבן אשם. וחלב זה היה אסור מלידתה של הבהמה, ומשהקדישה, חל על כל הבהמה איסור מוקדשים ונאסרה אף בהנאה — הרי איסור מוסיף. וכשנטמא הכהן הזה ונאסר בכל הקדשים הרי כאן עוד איסור כולל. וכיון שנעשה נותר, נאסר גם למזבח — הרי כאן עוד איסור מוסיף, וביום הכיפורים חל איסור כולל נוסף, שהרי ביום הכיפורים אסור באכילה אף בחולין.
 <strong>ר' מאיר אומר: אם היתה</strong> זו <strong>שבת והוציאו בפיו</strong> מרשות לרשות תוך כדי אכילה — הרי זה <strong>חייב</strong> גם משום שבת. שכיון ששבת ויום הכיפורים חלו בזמן אחד, חייב גם משום איסור שבת, והרי כאן שני איסורים שחלו בבת אחת. <strong>אמרו לו: אינו מן השם.</strong> כלומר, תוספת זו שאתה מוסיף לענין שבת איננה מאותו נושא של שאר הדברים שאמרנו, כי האיסורים האחרים נעשים כולם בעצם פעולת האכילה, וכאן האיסור הוא משום הוצאה. ומכל מקום מוכח שר' מאיר סבור שאיסור חל על איסור בכל הצדדים הללו.
 ויש לשאול לענין משנתנו: <strong>ור' מאיר,</strong> אף שבכלל סובר הוא שבאופן כזה חל איסור על איסור, אולם באופן כזה שכוונתו היתה לדבר מצוה, לשאת אשה, שאף בכך אומרים שאיסור חל על איסור, <strong>אליבא דמאן</strong> <small>[לפי שיטתו של מי]</small> מרבותיו אמר זאת? <strong>אי אליבא</strong> <small>[אם</small> תאמר <small>לפי שיטתו]</small> של <strong>ר' יהושע</strong> אמר זאת, <strong>האמר</strong> <small>[הרי אמר]</small> ר' יהושע, שמי ש<strong>טעה בדבר מצוה,</strong> וחשב שהוא עושה מצוה, ותוך כדי כך עשה בשגגה עבירה שחייבים עליה חטאת, הרי זה <strong>פטור.</strong> ואף כאן, כיון שאותם אנשים שנתחלפו נשותיהם טעו בדבר מצוה, שהרי חשבו לקיים מצות נישואין, צריכים היו להיות פטורים מחטאת! <strong>אלא</strong> יש לומר שאמר זאת <strong>אליבא</strong> <small>[על פי שיטתו]</small> של <strong>ר' אליעזר,</strong> שגם הטועה בדבר מצוה ועבר — חייב חטאת.
 <strong>איבעית אימא</strong> <small>[אם תרצה אמור]</small> תירוץ אחר: <strong>לעולם</strong> אפילו <strong>אליבא</strong> <small>[לפי שיטתו]</small> של <strong>ר' יהושע</strong> אמר כן, אלא, <strong>כי קאמר</strong> <small>[כאשר אמר]</small> <strong>ר' יהושע</strong> שמי ש<strong>טעה בדבר מצוה פטור — הני מילי</strong> <small>[דברים אלה]</small> אמורים <strong>גבי תינוקות.</strong> כגון שנתחלפו למוהל תינוקות שהיה צריך למול, ומל בשבת בטעות תינוק שעדיין לא הגיע זמנו למול, שלא קיים מצות מילה, והיה צריך להתחייב משום מלאכה בשבת, שפוטר אותו ר' יהושע — משום ש<strong>זמנו בהול,</strong> כיון שזמן מילה כדינה הוא רק באותו יום, היה בהול וטרוד לעשותה, ומכיון שהוא בהול, טעה, שחשב שהגיע זמנו בשבת, <strong>אבל האי</strong> <small>[זה]</small> שטעה בנישואין, <strong>כיון</strong> ש<strong>אין זמנו בהול,</strong> יתכן שבאופן כזה <strong>לא</strong> פטר ר' יהושע.
 ומקשים: <strong>והרי</strong> אכילת <strong>תרומה,</strong> ש<strong>אין זמנה בהול, ו</strong>בכל זאת <strong>קפטר</strong> <small>[פוטר]</small> ר' יהושע את הטועה בעשיית מצוה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>היה</strong> כהן <strong>אוכל בתרומה ונודע</strong> לו <strong>שהוא</strong> פסול לכהונה, כגון שהוא <strong>בן גרושה או בן חלוצה,</strong> ונמצא שהוא כזר שאכל תרומה בשגגה, <strong>ר' אליעזר מחייב</strong> אותו שישלם גם <strong>קרן</strong> כדין זר שאכל תרומה <strong>ו</strong>גם <strong>חומש,</strong> שזר האוכל תרומה בשוגג משלם לכהן את מחירה ומוסיף חומש. <strong>ור' יהושע פוטר,</strong> כיון שבשעת אכילה סבר שהוא עוסק בדבר מצוה, שהוא כהן האוכל תרומה.
 ודוחים: <strong>הא איתמר עלה</strong> <small>[הרי</small> כבר <small>נאמר עליה]</small> על משנה זו: <strong>אמר רב ביבי בר אביי: הכא</strong> <small>[כאן]</small> <strong>בתרומה</strong> של חמץ שהיה אותו כהן אוכל אותה <strong>בערב הפסח עסקינן</strong> <small>[עוסקים אנו]</small> ש<strong>זמנה בהול,</strong> שהוא ממהר לאוכלה, כדי שלא תישאר ויצטרכו לשורפה.
 <strong>ואי בעית אימא</strong> <small>[ואם תרצה אמור]</small> הסבר שונה לכל הענין, שמשנתנו אינה עוסקת באיסור כולל או איסור מוסיף, אלא <strong>באיסור בת אחת, ואליבא</strong> <small>[ועל פי]</small> שיטתו של <strong>ר' שמעון,</strong> שבבת אחת אף הוא מודה שחייב שנים.
 ושואלים: <strong>בשלמא כולהו</strong> <small>[נניח</small> את <small>כולם]</small> את שאר האיסורים <strong>משכחת להו</strong> <small>[יכול אתה למצוא אותם]</small> שיחולו כולם בבת אחת, כיצד — <strong>דשוינהו</strong> <small>[שמינו]</small> <strong>שליח</strong> אחד שיקדש להם נשים, <strong>ושוו אינהו</strong> <small>[ומינו הן,</small> הנשים<small>]</small> <strong>שליח</strong> שיקבל עבורן קידושין, <strong>ופגע</strong> <small>[ופגש]</small> <strong>שליח בשליח,</strong> וקידש את שתי האחיות לשני האחים, ונמצא שחלו כל האיסורים באותו רגע עצמו. <strong>אלא</strong> שיהיו גם <strong>נדות</strong> בבת אחת בשעת הקידושין <strong>היכי משכחת לה</strong> <small>[כיצד יכול אתה למצוא זאת]?</small>
 <strong>אמר רב עמרם אמר רב:</strong> מדובר כאן <strong>ב</strong>מצב שהיו הנשים <strong>שופעות</strong> דם נדה <strong>מתוך</strong> שנת <strong>שלשה עשר</strong> ללידת בעליהן עד <strong>לאחר</strong> שנהיו בני <strong>שלשה עשר לאחיובי אינהו</strong> <small>[לחייב אותם]</small> את האחים, שברגע שבו הגיעו לבגרות וחלו הקדושין היו הנשים נידות, ואותו זמן היה <strong>מתוך</strong> שנת <strong>שנים עשר לאחר שנים עשר</strong> של גיל הנשים, <strong>לחיובי אינהי</strong> <small>[לחייב אותן].</small> כלומר, רק אם נולדו הבעלים ונשותיהן באותו תאריך (בהבדל של שנה) ובדיוק ביום שבו הגברים הגיעו לגיל בגרות (שלוש עשרה) הגיעו גם הנשים לבגרותן (שתים עשרה), ואם היו באותו זמן נידות, הרי חלו כל האיסורים בבת אחת וחייבים על כולם, גם לדעת ר' שמעון.
 <big>א</big> שנינו במשנה ש <strong>מפרישים אותן</strong> שלושה חדשים שמא מעוברות הן. ושואלים: <strong>והא</strong> <small>[והרי]</small> אנו יודעים ש<strong>אין אשה</strong> בתולה <strong>מתעברת בביאה ראשונה! אמר ר' נחמן אמר רבה בר אבהו:</strong> מדובר כאן <strong>שבעלו ושנו</strong> (וחזרו ובעלו), ויש אפשרות שהתעברו בבעילה השניה. ושואלים: אם כן, <strong>ואלא הא דתנא</strong> <small>[זו ששנה]</small> <strong>ר' חייא: הרי כאן שש עשרה חטאות,</strong> ואם היו שם שתי בעילות אם כן <strong>תלתין ותרתין הויין</strong> <small>[שלושים ושתים הן],</small> שכל איסור נעשה פעמיים!
 ומשיבים: <strong>וליטעמיך</strong> <small>[ולטעמך,</small> לשיטתך<small>]</small> שאתה מחשיב כל ביאה להתחייב חטאת עליה בנפרד — הלא <strong>ל</strong>דעת <strong>ר' אליעזר,</strong> ש<strong>מחייב</strong> חטאת בביאה אחת <strong>על כל כח וכח</strong> על כל תנועה ותנועה שבביאה — אם כן <strong>טובא הויין</strong> <small>[הרבה הם]</small> האיסורים שישנם, שהרי הוא מכפיל את מספר החטאות פי כמה. <strong>אלא</strong> ודאי לדעת ר' אליעזר יש לומר שרק את האיסורים שנעשו <strong>בכח ראשון קחשיב</strong> <small>[הוא מונה],</small> <strong>הכי נמי</strong> <small>[כך גם כן],</small> אף לדעת חכמים, יש לומר, כי רק את האיסורים של ה<strong>ביאה</strong> ה<strong>ראשונה קחשיב</strong> <small>[הוא מונה].</small>
 <strong>אמר ליה</strong> <small>[לו]</small> <strong>רבא לרב נחמן:</strong>
## דף לד:
 <strong>והא</strong> <small>[והרי]</small> <strong>תמר בביאה ראשונה איעברא</strong> <small>[נתעברה]</small> שמקובל שתמר היתה עדיין בתולה כשבא עליה יהודה! <strong>אמר ליה</strong> <small>[לו]:</small> <strong>תמר באצבע מעכה</strong> את הבתולים, לפני הביאה, ולכן נתעברה בביאה ראשונה. ש<strong>אמר ר' יצחק: כל מועכות של בית רבי</strong> שנוהגות למעוך את בתוליהן — <strong>תמר שמן,</strong> כלומר, מכנים אותן תמר, <strong>ולמה נקרא שמן תמר — על שם תמר שמעכה באצבעה.</strong> על עצם הראיה מתמר תוהים: <strong>והא הוו</strong> <small>[והרי היו]</small> <strong>ער ואונן</strong> שהיו בעליה קודם לכן ולא היה איפוא לתמר למעוך את בתוליה לפני שבא עליה יהודה! ומשיבים: <strong>"ער ואונן" שמשו שלא כדרכן</strong> (בפי הטבעת), ולכן היתה עדיין בתולה.
 <strong>מיתיבי</strong> <small>[מקשים]</small> על כך ממה ששנינו: אשה שילדה, <strong>כל עשרים וארבעה חדש</strong> שהתינוק יונק, בעלה <strong>דש</strong> (בועל) <strong>מבפנים, וזורה</strong> את הזרע <strong>מבחוץ,</strong> כדי שהאשה לא תתעבר, שאם תתעבר ייפסק חלבה, ועלול התינוק למות. אלו <strong>דברי ר' אליעזר. אמרו לו:</strong> דברים <strong>הללו</strong> שאתה מציע לעשות <strong>אינו אלא כמעשה ער ואונן</strong> ואסור לעשותם! ועל כל פנים משמע מכאן שער ואונן באו עליה כדרכה, אלא שלא גמרו את ביאתם!
 ומשיבים: כוונת הדברים היתה שהם נהגו <strong>כמעשה ער ואונן</strong> מבחינה מסויימת, <strong>ו</strong>אולם <strong>לא כמעשה ער ואונן</strong> לגמרי. ומפרטים: <strong>כמעשה ער ואונן</strong> מבחינת השחתת הזרע, <strong>דכתיב</strong> <small>[שנאמר]:</small> <strong>"והיה אם בא אל אשת אחיו ושחת ארצה</strong> לבלתי נתן זרע לאחיו<strong>"</strong> (בראשית לח, ט), <strong>ו</strong>אולם <strong>לא כמעשה ער ואונן</strong> בדיוק, ש<strong>אילו התם</strong> <small>[שם]</small> בער ואונן היתה הביאה <strong>שלא כדרכה, והכא</strong> <small>[וכאן]</small> מדובר בביאה <strong>כדרכה.</strong>
 ושואלים שוב לעצם המעשה: <strong>בשלמא</strong> <small>[נניח]</small> <strong>אונן</strong> שבא עליה שלא כרגיל, יודעים ממה <strong>דכתיב ביה</strong> <small>[שנאמר בו]</small> <strong>"ושחת ארצה"</strong> (שם), <strong>אלא ער מנלן</strong> <small>[מניין לנו]</small> שבא עליה שלא כדרכה? <strong>אמר רב נחמן בר יצחק: דכתיב</strong> <small>[שנאמר]</small> באונן <strong>"וימת גם אתו"</strong> (בראשית לח, י), כלומר, <strong>אף הוא באותה מיתה מת,</strong> על שעבר אותה עבירה שעבר אחיו. ושואלים: <strong>בשלמא</strong> <small>[נניח]</small> <strong>אונן</strong> בא עליה שלא כדרכה, שלא רצה שתלד <strong>משום</strong> שידע ש<strong>"לא לו יהיה הזרע"</strong> (בראשית לח, ט), אלא יהיה נחשב אחרי אחיו המת, <strong>אלא ער מאי טעמא עבד הכי</strong> <small>[מה טעם עשה כך]?</small> ומשיבים: <strong>כדי שלא תתעבר ויכחיש</strong> (ויתמעט) <strong>יופיה</strong> בהריון.
 <big>א</big> <strong>תנו רבנן</strong> <small>[שנו חכמים],</small> נאמר: "ואשה אשר ישכב איש אותה שכבת זרע ורחצו במים" (ויקרא טו, יח). ומדייקים: <strong>"אותה"</strong> הוא מיעוט, <strong>פרט לכלה,</strong> שביאתה בפעם הראשונה אינה מחייבת טבילה, אלו <strong>דברי ר' יהודה. וחכמים אומרים: פרט ל</strong>ביאה <strong>שלא כדרכה,</strong> שביאה שלא כדרכה אינה מחייבת טבילה. <strong>אמר ליה</strong> החכם <strong>הון בריה</strong> <small>[בנו]</small> של <strong>רב נחמן לרב נחמן</strong> אביו: <strong>לימא קא סבר</strong> <small>[האם לומר שסבור]</small> <strong>ר' יהודה: התורה חסה על תכשיטי</strong> (איפור) <strong>כלה,</strong> שלא יתקלקלו מחמת המים, ולפיכך פטרוה מטבילה? <strong>אמר ליה</strong> <small>[לו]:</small> לא זה הטעם, אלא <strong>לפי שאין אשה מתעברת מביאה ראשונה,</strong> ולכן אין ביאה כזו מטמאה, שאינה שכיבה הראויה לזרע.
 ומוסיפים: <strong>במאי קמיפלגי</strong> <small>[במה חלוקים]</small> ר' יהודה וחכמים — <strong>רבנן סברי</strong> <small>[חכמים סבורים]</small> שמה שנאמר <strong>"שכבת זרע"</strong> משמעו <strong>פרט להעראה,</strong> שהיא ביאה לא גמורה ובלא הוצאת זרע, והמיעוט <strong>"אותה"</strong> משמעו <strong>פרט לשלא כדרכה. ו</strong>אילו <strong>ר' יהודה סבר: שלא כדרכה והעראה</strong> שניהם <strong>מ</strong>ן המיעוט <strong>"שכבת זרע" נפקא</strong> <small>[יוצאים,</small> נלמדים<small>]</small> שאין זו שכיבה העשויה להביא להולדה ("זרע"), <strong>"אותה"</strong> שנאמר — <strong>פרט לכלה</strong>.
 <big>ב</big> אגב דברים אלה, בענין ביאה שאינה ראויה להולדה, מביאים: <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> בשם <strong>ר' יוחנן: כל</strong> אשה <strong>ששהתה אחר</strong> שמת <strong>בעלה</strong> או שנתגרשה ממנו <strong>עשר שנים</strong> בלא תשמיש <strong>ונשאת — שוב אינה יולדת. אמר רב נחמן: לא שנו</strong> דבר זה <strong>אלא שאין דעתה להנשא, אבל</strong> אם <strong>דעתה</strong> במשך הזמן <strong>להנשא — מתעברת</strong> לאחר מכן. <strong>אמר ליה רבא ל</strong>אשתו, <strong>בת רב חסדא: קא מרנני רבנן אבתריך</strong> <small>[מרננים חכמים אחריך],</small> שכן בין הזמן שנתאלמנה עד לזמן שנשאה רבא עברו יותר מעשר שנים והיא ילדה לו בכל זאת ילדים, ולכאורה נראה ששימשה בינתיים! <strong>אמרה ליה</strong> <small>[לו]:</small> <strong>אנא דעתאי עלך הואי</strong> <small>[אני דעתי עליך היתה],</small> שמסופר שכבר בהיותה ילדה נתנבאה שתינשא לו, ולכן אף לאחר שהייה ארוכה זו ילדתי לך.
 מסופר: <strong>ההיא דאתיא לקמיה</strong> <small>[</small>אשה אחת <small>שבאה לפני]</small> <strong>רב יוסף, אמרה לו: רבי, אנא</strong> <small>[אני]</small> <strong>שהיתי אחר בעלי עשר שנים ו</strong>בכל זאת <strong>ילדתי! אמר לה: בתי, אל תוציאי לעז על דברי חכמים. אמרה ליה</strong> <small>[לו]</small> והודתה: <strong>לגוי נבעלתי</strong> בתוך הזמן הזה, ואם כן אין בכך סתירה לדברי חכמים.
 <big>ג</big> <strong>אמר שמואל: וכולן,</strong> כל הנשים שנבעלו — ויש חשש שנתעברו, <strong>צריכות להמתין שלשה חדשים</strong> לפני שהן נישאות, כדי להבחין בין ילד שנולד מביאה קודמת לזה שנולד מן הנישואין, <strong>חוץ מגיורת</strong> קטנה <strong>ומשוחררת קטנה,</strong> שאף שייתכן שנבעלו, מכל מקום כיון שהן קטנות אינן יכולות להרות. <strong>אבל קטנה בת ישראל</strong> שנבעלה <strong>צריכה להמתין שלשה חדשים.</strong>
 ושואלים: <strong>ובמאי</strong> <small>[ובמה]</small> באיזו קטנה מדובר? <strong>אי</strong> <small>[אם]</small> שיצאה <strong>במיאון</strong> שהיתה נשואה (נישואין מדברי סופרים) ומיאנה בבעלה, <strong>והאמר</strong> <small>[והרי אמר]</small> <strong>שמואל דלא בעיא</strong> <small>[ש</small>הממאנת <small>אינה צריכה]</small> להמתין, <strong>ואי</strong> <small>[ואם]</small> יצאה <strong>בגט,</strong> שנתגרשה אותה קטנה — <strong>האמרה</strong> <small>[הרי</small> כבר <small>אמר אותה]</small> <strong>שמואל</strong> את ההלכה הזו <strong>חדא זימנא</strong> <small>[פעם אחת]</small> ומדוע חזר ואמר? שכן <strong>אמר שמואל: מיאנה בו</strong> הקטנה בבעלה — <strong>אינה צריכה להמתין שלשה חדשים</strong> לנישואין השניים, אבל אם <strong>נתן לה גט — צריכה להמתין שלשה חדשים,</strong> כדי לא להבדיל בין גרושה גדולה לגרושה קטנה! <strong>אלא</strong> צריך לומר שמדובר כאן שנבעלה אותה קטנה <strong>בזנות,</strong>
## דף לה.
 <strong>וגזרו רבנן</strong> <small>[חכמים]</small> ב<strong>קטנה משום גדולה</strong> שזינתה, וצריכה הפרשה.
 ושואלים: <strong>ומי גזרינן</strong> <small>[והאם גוזרים אנו]</small> ב<strong>קטנה משום גדולה? והתנן</strong> <small>[והרי שנינו</small> במשנתנו<small>]:</small> <strong>אם היו קטנות שאינן ראויות לילד — מחזירין אותן מיד.</strong> משמע שאין חוששים כלל לענין הפרשה ואף אין גוזרים! <strong>אמר רב גידל אמר רב:</strong> דבר זה שאמרו במשנה רק <strong>הוראת שעה היתה.</strong> ותוהים: <strong>מכלל</strong> הדברים אתה למד <strong>דהואי</strong> <small>[שהיה]</small> מאורע כזה? שהלא מלשון המשנה ברור שמדובר באפשרות בלבד, ולא במעשה שהיה, שכן אם אירע מעשה שכזה היה לה למשנה לציינו! <strong>אלא</strong> יש לומר: <strong>כהוראת שעה היתה,</strong> שבמקרה כזה אין גוזרים. <strong>ו</strong>הטעם לכך הוא כי <strong>חילוף</strong> כגון זה שבמשנה, שהחליפו את נשותיהם, <strong>לא שכיח</strong> <small>[אינו מצוי],</small> ובדבר שאינו מצוי אין חכמים גוזרים בקטנה.
 <strong>לישנא אחרינא אמרי לה</strong> <small>[</small>ב<small>לשון אחרת אומרים זאת]</small> את ההלכה ש<strong>אמר שמואל: כולן צריכות להמתין שלשה חדשים, חוץ מגיורת ומשוחררת גדולה,</strong> שאינן ממתינות. <strong>אבל קטנה בת ישראל</strong> בכל מקרה <strong>אינה צריכה להמתין שלשה חדשים.</strong> ומבררים: <strong>במאי</strong> <small>[במה]</small> בדיוק מדובר? <strong>אי</strong> <small>[אם]</small> בקטנה שיצאה מבעלה <strong>במיאון — האמרה</strong> <small>[הרי</small> כבר <small>אמר אותה]</small> <strong>שמואל חדא זימנא</strong> <small>[פעם אחת].</small> <strong>אי</strong> <small>[</small>ו<small>אם]</small> ביוצאה <strong>בגט,</strong> שנתגרשה — <strong>הא קאמר</strong> <small>[הרי אמר]</small> <strong>שמואל דבעיא</strong> <small>[ש</small>היא <small>צריכה],</small> להמתין! ש<strong>אמר שמואל: מיאנה בו — אינה צריכה להמתין שלשה חדשים, נתן לה גט — צריכה להמתין שלשה חדשים! אלא</strong> יש לומר שמדובר <strong>בזנות, וזנות בקטנה לא שכיח</strong> <small>[אינו מצוי],</small> ובדבר שאינו מצוי לא גזרו חכמים.
 ושואלים: <strong>גיורת ו</strong>שפחה <strong>משוחררת דשכיח בהו</strong> <small>[שמצוי בהן]</small> <strong>זנות</strong> בהיותן גויות או שפחות, <strong>ליגזור</strong> <small>[שנגזור]</small> עליהן להמתין שלושה חדשים! ומשיבים: שמואל <strong>הוא</strong> ש<strong>אמר</strong> ופסק <strong>כ</strong>שיטת <strong>ר' יוסי. דתניא</strong> <small>[ש</small>כן <small>שנינו</small> בברייתא<small>]:</small> <strong>הגיורת, והשבויה</strong> (שיש מקום לחשוש שנאנסה בזמן שביה) <strong>והשפחה, שנפדו</strong> או <strong>שנתגיירו</strong> או <strong>שנשתחררו — צריכות להמתין שלשה חדשים</strong> עד שתינשאנה, אלו <strong>דברי ר' יהודה. ר' יוסי מתיר</strong> להן <strong>ליארס ולינשא מיד. אמר רבה: מאי טעמא</strong> <small>[מה הטעם]</small> של <strong>ר' יוסי — קסבר</strong> <small>[סבור הוא]</small> <strong>אשה</strong> כשהיא <strong>מזנה משמשת במוך</strong> שמניחה בבית הרחם <strong>כדי שלא תתעבר,</strong> ולכן אין לחשוש שהרתה.
 <strong>אמר ליה</strong> <small>[לו]</small> <strong>אביי: בשלמא</strong> <small>[נניח]</small> <strong>גיורת</strong> אפשר להבין שהיא עושה כך, <strong>כיון</strong> ש<strong>דעתה לאיגיורי</strong> <small>[להתגייר],</small> <strong>מנטרה נפשה</strong> <small>[</small>היא <small>שומרת את עצמה]</small> שלא תתעבר בעודה גויה, <strong>כדי להבחין בין זרע שנזרע בקדושה,</strong> כלומר, ילדים שיוולדו לה לאחר גיור <strong>ובין זרע שנזרע שלא בקדושה. שבויה ושפחה נמי</strong> <small>[גם כן]</small> אפשר לומר שהן נזהרות מאותו טעם, <strong>דשמעי ממרייהו</strong> <small>[ששומעות מאדוניהן]</small> שהם רוצים לשחררן או שעומדים לפדות אותן, <strong>ומנטרי נפשייהו</strong> <small>[ושומרות את עצמן]</small> שלא תתעברנה במצב זה. <strong>אלא</strong> שפחה ה<strong>יוצאת בשן ועין,</strong> כלומר, שנשתחררה משום שפגע בה אדוניה ופגם באחד מעשרים וארבעה ראשי איברים שלה, כגון בשן או בעין, <strong>היכי משכחת לה</strong> <small>[איך אתה מוצא אותה]</small> שתיזהר בעצמה? והרי אינה יודעת על כך מראש, ואינה נשמרת שלא להתעבר!
 <strong>וכי תימא כל דממילא</strong> <small>[ואם תאמר כל</small> דבר <small>ש</small>בא <small>מעצמו],</small> כגון כאן שהשחרור בא מעצמו שלא מדעתה, <strong>מודה ר' יוסי</strong> שצריכה להמתין — <strong>והתנן</strong> <small>[והרי שנינו</small> במשנה<small>]:</small> <strong>אנוסה ומפותה צריכה להמתין שלשה חדשים</strong> שמא נתעברה, אלו <strong>דברי ר' יהודה, ר' יוסי מתיר ליארס ולינשא מיד.</strong> והרי האנוסה בודאי לא הכינה את עצמה קודם שלא תתעבר!
 <strong>אלא אמר אביי: אשה מזנה מתהפכת</strong> לאחר ביאה, ומשתדלת שהזרע לא ייקלט, כדי <strong>שלא תתעבר,</strong> וכך נוהגת גם השפחה. ושואלים: אם כן הדבר, שהיא משתדלת שלא תתעבר, <strong>ואידך</strong> <small>[והאחר]</small> מדוע בכל זאת מצריך להפרישן? ומשיבים: <strong>חיישינן</strong> <small>[חוששים אנו]</small> <strong>שמא לא נתהפכה יפה יפה</strong> ובשל כך תתעבר.
 <big>א</big> שנינו במשנה: <strong>ואם היו כהנות</strong> נפסלו מן התרומה, ותוהים: <strong>כהנות</strong> (בנות כהנים) — <strong>אין</strong> <small>[כן],</small> <strong>ישראלית — לא,</strong> והרי גם ישראליות הנשואות לכהנים, שאוכלות מתרומת בעליהן, צריכות להיפסל, שהלא אשת כהן שנאנסה אסורה לבעלה! ומשיבים: <strong>אימא</strong> <small>[אמור]:</small> <strong>אם היו נשי כהנים</strong> הרי הן נפסלות. ומדייקים: <strong>נשי כהנים — אין</strong> <small>[כן]</small> נפסלו לבעליהן, <strong>נשי ישראלים — לא,</strong> שאם ימותו בעליהן תהיינה כשרות להינשא לכהנים ולאכול תרומה, 
 ועל כך מקשים: <strong>והאמר</strong> <small>[והרי אמר]</small> <strong>רב עמרם: הא מילתא</strong> <small>[דבר זה]</small> <strong>אמר לן</strong> <small>[לנו]</small> <strong>רב ששת ואנהרינהו לעיינין ממתניתין</strong> <small>[והאיר את עינינו ממשנתנו]</small> להראות לנו שדבריו רמוזים במשנה (להלן יבמות נג, ב). וכך אמר: <strong>אשת ישראל שנאנסה, אף על פי שמותרת לבעלה</strong> בכל זאת <strong>פסולה לכהונה,</strong> כלומר להינשא לכהן, אם בעלה זה ימות, שאמנם מותרת היא לבעלה, אבל לענין כהונה נפסלה אף על ידי אונס.
 <strong>אמר רבא: הכי קאמר</strong> <small>[כך אמר]</small> התנא במשנה: <strong>אם היו כהנות נשואות לישראל נפסלו מן התרומה דבי נשייהו</strong> <small>[של בית אביהן]</small> שגם אם ימותו בעליהן בלא בנים — שוב אינן יכולות לחזור לאכול בתרומה בבית אביהן (שלא כשאר בנות כהנים, שאם יצאו מבעליהן הישראלים בלא בנים כשרות לאכול בתרומה) משום שנפסלו על ידי ביאת איסור.
## דף לה:
 <strong>החולץ ליבמתו ונמצאת</strong> שהיתה <strong>מעוברת</strong> בשעת החליצה <strong>וילדה</strong> אחר כך, <strong>בזמן שהולד</strong> שנולד <strong>של קיימא</strong> (שלא היה נפל ולא היה צורך כלל בחליצה) — <strong>הוא,</strong> החולץ, <strong>מותר בקרובותיה והיא מותרת בקרוביו,</strong> שכן לא היתה זו חליצה כלל, ואין הם נחשבים כקרובים כלל. <strong>ו</strong>אף <strong>לא פסלה מן הכהונה</strong> כחלוצה, אלא היא כאלמנה רגילה.
 <strong>אין הולד של קיימא</strong> והוברר שאכן היתה צריכה לחלוץ — כיון שחלצה, <strong>הוא אסור בקרובותיה והיא אסורה בקרוביו ופסלה מן הכהונה.</strong>
 <strong>הכונס</strong> (נושא לאשה) <strong>את יבמתו ונמצאת</strong> שהיתה <strong>מעוברת</strong> בזמן שכנסה, <strong>וילדה, בזמן שהולד של קיימא — יוציא</strong> את האשה הזו, שהרי היא אשת אחיו האסורה לו, <strong>וחייבין</strong> שניהם <strong>בקרבן</strong> חטאת משום ששגגו בעבירה חמורה שחייבים על זדונה כרת.
 <strong>ואם אין</strong> ה<strong>ולד של קיימא — יקיים</strong> אותה כאשתו.
 נולד ילד, אלא שהוא <strong>ספק בן תשעה</strong> חודשים <strong>ל</strong>אח ה<strong>ראשון</strong> שמת, <strong>ספק בן שבעה לאחרון — יוציא, והולד כשר.</strong> שבין שהוולד הוא מהבעל הראשון ובין שהוא מהבעל השני (היבם) לא היתה עבירה ביצירתו. <strong>וחייבין באשם תלוי</strong> ככל מי שעבר עבירה שעל ודאי מביא חטאת ועל ספק — אשם תלוי.
 <big>ב גמרא</big> <strong>איתמר</strong> <small>[נאמר]</small> שנחלקו אמוראים בנושא זה: <strong>החולץ למעוברת ו</strong>אחר כך <strong>הפילה. ר' יוחנן אמר: אינה צריכה חליצה מן האחין</strong> משום שנתברר לאחר מעשה שחליצתה כשירה היתה. <strong>ריש לקיש אמר: צריכה חליצה</strong> נוספת <strong>מן האחין,</strong> משום שהחליצה הראשונה לא נעשתה כראוי.
 ומבארים, <strong>ר' יוחנן אמר: אינה צריכה חליצה מן האחין,</strong> כי <strong>חליצת מעוברת שמה חליצה</strong> וחליצה כשירה היא, אלא אם כן יתברר לאחר מכן שילדה ילד חי, <strong>ו</strong>כן <strong>ביאת מעוברת</strong> שהפילה לאחר מכן — <strong>שמה ביאה,</strong> וקיים בה מצות ייבום. <strong>וריש לקיש אמר: צריכה חליצה מן האחין,</strong> כי <strong>חליצת מעוברת לא שמה חליצה, וביאת מעוברת לא שמה ביאה,</strong> ולכן אין החליצה הזו, או הביאה הזו, פוטרת יבמה זו (וכן את צרותיה) מזיקת הייבום.
 ושואלים: <strong>במאי קמיפלגי</strong> <small>[במה,</small> באיזה עקרון <small>הם חלוקים]?</small> ומשיבים: <strong>איבעית אימא קרא, ואיבעית אימא סברא</strong> <small>[אם תרצה אמור</small> שחולקים בפירוש <small>הכתוב, ואם תרצה אמור</small> ב<small>סברה].</small>
 ומפרטים, <strong>איבעית אימא סברא</strong> <small>[אם תרצה אמור</small> שחלוקים ב<small>סברה]</small> זו: <strong>ר' יוחנן סבר: אם יבא אליהו</strong> בשעת החליצה <strong>ויאמר דהא דאיעברא מפולי מפלה</strong> <small>[שזו ש</small>היא <small>מעוברת</small> בו <small>תפיל</small> אותו<small>],</small> <strong>מי לאו</strong> <small>[האם לא]</small> <strong>בת חליצה ויבום היא?</strong> וכיון שכך, <strong>השתא נמי תגלי מילתא</strong> <small>[עכשיו גם כן יתגלה הדבר]</small> <strong>למפרע,</strong> שמאחר שהפילה לבסוף, אנחנו אומרים שכבר אז זה לא היה ההריון ממש, וממילא היתה חליצתה חליצה, וביאתה ביאה כשירה.
 <strong>וריש לקיש אמר: תגלי מילתא</strong> <small>[יתגלה הדבר]</small> <strong>למפרע לא אמרינן</strong> <small>[אין אנו אומרים],</small> שכיון שבאותה שעה לא היה הדבר ראוי, אף על פי שלאחר מעשה זה התברר — אין אנחנו אומרים שבירור זה כוחו יפה למפרע.
 <strong>ואיבעית אימא קרא</strong> <small>[ואם תרצה אמור</small> שחולקים בפירוש <small>הכתוב];</small> <strong>ר' יוחנן סבר:</strong> הלא <strong>"ובן אין לו"</strong> (דברים כה, ה) <strong>אמר רחמנא</strong> <small>[אמרה התורה],</small> <strong>והא לית ליה</strong> <small>[והרי אין לו]</small> בסופו של דבר. <strong>וריש לקיש סבר:</strong> שאת הביטוי <strong>"ובן אין לו"</strong> כבר דרשוהו חכמים, ופרשוהו: <strong>עיין עליו.</strong> כלומר, חפש בכל דרך, שמא יש לו בן באיזה מקום שהוא בעולם. ועובר זה הוא לפי שעה בגדר בן כלשהו, ולכן אין בה מצות ייבום.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו במשנתנו: <strong>אין הולד של קיימא — הוא אסור בקרובותיה, והיא אסורה בקרוביו ופסלה מן הכהונה.</strong> ומעתה, <strong>בשלמא לדידי דאמינא</strong> <small>[נניח</small> <small>ל</small>שיטתי <small>שלי שאני אומר]</small> כי <strong>חליצת מעוברת שמה חליצה — משום הכי</strong> <small>[כך]</small> <strong>פסלה</strong> על ידי חליצה זו מן הכהונה, <strong>אלא לדידך דאמרת</strong> <small>[ל</small>שיטתך <small>שלך שאומר אתה]</small> כי <strong>חליצת מעוברת לא שמה חליצה, אמאי</strong> <small>[מדוע]</small> <strong>פסלה מן הכהונה?</strong> הלא לשיטתך מה שעשה אינו נחשב כלל!
 <strong>אמר ליה</strong> <small>[לו]</small> ריש לקיש לר' יוחנן: פסול זה לכהונה <strong>מדרבנן</strong> <small>[מדברי סופרים]</small> הוא, <strong>ולחומרא בעלמא</strong> <small>[ולהחמיר בלבד]</small> שמא יבואו לטעות בכך.
 <strong>איכא דאמרי</strong> <small>[יש שאומרים]</small> נוסח אחר: <strong>איתיביה</strong> <small>[הקשה לו]</small> <strong>ריש לקיש לר' יוחנן:</strong> שנינו <strong>אין הולד של קיימא — הוא אסור בקרובותיה, והיא אסורה בקרוביו, ופסלה מן הכהונה. בשלמא לדידי דאמינא</strong> <small>[נניח ל</small>שיטתי <small>שלי שאני אומר]</small> כי <strong>חליצת מעוברת לא שמה חליצה — היינו דקתני</strong> <small>[זהו ששנה]</small> <strong>"פסלה מן הכהונה" —</strong> כוונתו <strong>לחומרא</strong> בלבד שאנו מחמירים עליה, <strong>ולא קתני</strong> <small>[שנה]</small> <strong>"אינה צריכה חליצה מן האחין".</strong> ומשמע שצריכה חליצה מן האחים לפי שהחליצה הראשונה חליצה פסולה היתה ולא הועילה כלל, אף שמחמירים בה לפוסלה בגלל חליצה זו מן הכהונה.
 <strong>אלא לדידך</strong> <small>[ל</small>שיטתך <small>שלך]</small> שאתה אומר שחליצה מעוברת שמה חליצה, אם כן <strong>"אינה צריכה חליצה מן האחין" מיבעי ליה</strong> <small>[צריך</small> היה <small>לו]</small> לומר! <strong>אמר ליה</strong> <small>[לו]</small> ר' יוחנן לריש לקיש: <strong>אין הכי נמי</strong> <small>[כן הוא גם כן],</small> שבאמת אינה צריכה חליצה מן האחים. <strong>ואיידי דתנא רישא</strong> <small>[ואגב ששנה</small> ב<small>ראש</small> המשנה<small>]</small> <strong>"לא פסלה" — תנא סיפא</strong> <small>[שנה</small> ב<small>סופה]</small> <strong>"פסלה",</strong> כדי להשלים את ההקבלה הסגנונית, אבל למעשה — פטורה לגמרי, ואינה צריכה חליצה.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו בסיפא: <strong>אין הולד של קיימא — יקיים. בשלמא לדידי דאמינא</strong> <small>[נניח ל</small>שיטתי <small>שלי שאני אומר]</small> כי <strong>חליצת מעוברת שמה חליצה, וביאת מעוברת שמה ביאה — משום הכי</strong> <small>[כך]</small> <strong>קתני</strong> <small>[שנה]</small> <strong>יקיים.</strong>
 <strong>אלא לדידך דאמרת</strong> <small>[ל</small>שיטתך <small>שלך שאתה אומר]</small> כי <strong>חליצת מעוברת לא שמה חליצה, וביאת מעוברת לא שמה ביאה,</strong> הרי ביאתו הראשונה לא עשתה בה כל קנין ואם כן — <strong>"יחזור ויבעול ויקיים" מיבעי ליה</strong> <small>[צריך</small> היה <small>לו]</small> לומר! ומשיב ריש לקיש: אכן, <strong>מאי</strong> <small>[מה]</small> פירוש <strong>"יקיים" — יחזור ויבעול ויקיים, דלא סגי</strong> <small>[שלא די]</small> להחשיבה כאשתו בלא ביאה נוספת לאחר שהפילה, אלא כיון שדרך העולם שאם יקיים אותה יבוא עליה — לא פירשו את הדבר. אבל חייב לעשות בה מעשה, ובלא זה אכן לא יקנה אותה.
 <strong>איכא דאמרי</strong> <small>[יש שאומרים]</small> בנוסח אחר: <strong>איתיביה</strong> <small>[הקשה לו]</small> <strong>ריש לקיש לר' יוחנן</strong> ממה ששנינו במשנתנו: <strong>אין הולד של קיימא — יקיים. בשלמא לדידי דאמינא</strong> <small>[נניח ל</small>שיטתי <small>שלי שאני אומר]</small> כי <strong>חליצת מעוברת לא שמה חליצה, וביאת מעוברת לא שמה ביאה — היינו דקתני</strong> <small>[זהו ששנה]</small> <strong>"יקיים",</strong> שפירושו: <strong>יחזור ויבעול ויקיים, דלא סגי בלאו הכי</strong> <small>[שלא די בלא זה]</small> וצריך לעשות בה מעשה של קנין כדי לקיימה ובלי זה גם לא תוכל להינשא לאחר,
 <strong>אלא לדידך</strong> <small>[ל</small>שיטתך <small>שלך]</small> שכבר היא קנויה לו כאשתו — <strong>"רצה יוציא, רצה יקיים" מיבעי ליה</strong> <small>[צריך היה לו לומר],</small> שבודאי אינו חייב לקיימה, ויכול לגרשה לאחר שקנאה בביאתו הראשונה! השיב לו ר' יוחנן: <strong>אין הכי נמי</strong> <small>[כן, כך</small> הוא באמת <small>גם כן]</small> אלא, <strong>איידי דתנא רישא</strong> <small>[אגב ששנה</small> ב<small>תחילה]</small> <strong>"יוציא" — תנא נמי סיפא</strong> <small>[שנה גם כן</small> ב<small>סופה]</small> <strong>"יקיים"</strong> כדי לשמור על ההקבלה הלשונית.
 <strong>מיתיבי</strong> <small>[מקשים]</small> מברייתא על ר' יוחנן, שנינו: <strong>הכונס את יבמתו ונמצאת מעוברת — הרי זו לא תנשא צרתה</strong> לאחר, <strong>שמא יהא ולד בן קיימא.</strong> ותוהים תחילה על לשון הברייתא: <strong>אדרבה</strong> (להיפך), <strong>כי הוי</strong> <small>[כאשר יהיה]</small> <strong>הולד בן קיימא,</strong> הלא אז <strong>מיפטרה</strong> <small>[נפטרת]</small> <strong>צרתה,</strong> שהרי מתברר שהיו למת בנים, ויכולה אלמנתו להינשא לכל מי שתרצה! <strong>אלא אימא</strong> <small>[אמור]</small> ותקן את הגירסה כך: <strong>שמא לא יהא הולד בן קיימא,</strong> וכיון שאז נתברר שלא היו למת בנים, הרי אף הצרה זקוקה לייבום.
 <strong>ואי סלקא דעתך</strong> <small>[ואם עולה על דעתך]</small> לומר כשיטת ר' יוחנן ש<strong>ביאת מעוברת שמה ביאה, אמאי</strong> <small>[מדוע]</small> אם כן <strong>לא תנשא צרתה? תיפטר</strong> "הצרה" <strong>בביאה של חבירתה</strong> בכל מקרה; שאם הולד בן קיימא — הרי אין עליה חובת ייבום, ואם איננו בן קיימא — על כל פנים נפטרה על ידי ביאה של צרתה!
 <strong>אמר אביי:</strong> יש לתרץ כי <strong>בביאה</strong> של יבמה מעוברת <strong>כולי עלמא לא פליגי</strong> <small>[הכל אינם חלוקים]</small> <strong>דלא פטרה</strong> <small>[שאינה פוטרת],</small> <strong>כי פליגי</strong> <small>[כאשר חלוקים</small> הם<small>]</small> הרי זה <strong>בחליצה.</strong>
 ש<strong>ר' יוחנן סבר: חליצת מעוברת שמה חליצה,</strong> אף ש<strong>ביאת מעוברת לא שמה ביאה.</strong> ו<strong>ריש לקיש סבר: ביאת מעוברת לא שמה ביאה, ו</strong>כן <strong>חליצת מעוברת לא שמה חליצה.</strong>
 <strong>אמר ליה</strong> <small>[לו]</small> <strong>רבא: מה נפשך</strong> <small>[רצונך],</small> כלומר, בכל דרך שתרצה להבין אי אפשר לומר כדבריך. שהרי <strong>אי</strong> <small>[אם]</small> <strong>ביאת מעוברת שמה ביאה,</strong> שכיון שהפילה לבסוף כאילו לא היתה מעוברת — אם כן <strong>חליצת מעוברת</strong> גם היא <strong>שמה חליצה. ואי</strong> <small>[ואם]</small> <strong>ביאת מעוברת לא שמה ביאה,</strong> משום שאנחנו דנים לפי המצב כעת, וכעת הרי היא מעוברת, אם כן — <strong>חליצת מעוברת נמי</strong> <small>[גם כן]</small> <strong>לא שמה חליצה. דהא קיימא לן</strong> <small>[שהרי קיים לנו,</small> מוחזק בידינו<small>],</small>
## דף לו.
 ש<strong>כל העולה</strong> (הראוי) <strong>ליבום</strong> — <strong>עולה לחליצה, וכל שאין עולה ליבום — אינו עולה לחליצה.</strong>
 <strong>אלא אמר רבא:</strong> יש לדחות את מה שאמרנו, ו<strong>הכי קאמר</strong> <small>[</small>ו<small>כך אמר],</small> כך יש לתרץ את הברייתא לדעת ר' יוחנן: <strong>הכונס יבמתו ונמצאת מעוברת — הרי זו לא תנשא צרתה, שמא יהא ולד בן קיימא. וביאת מעוברת</strong> שילדה ולד בן קיימא — לפי כולם <strong>לא שמה ביאה, וחליצת מעוברת לא שמה חליצה.</strong> שהרי התברר למפרע שלא היה מקום לא לייבום ולא לחליצה. ומאחר שהביאה והחליצה לא היו כשרות — לא נפטרה הצרה באלו, <strong>ו</strong>אף אין הצרה נפטרת משום שיש ליבמה ולד במעיה כי <strong>הולד אינו פוטר עד שיצא לאויר העולם</strong>.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא</strong> במפורש: <strong>הכונס יבמתו ונמצאת מעוברת — הרי זו לא תנשא צרתה, שמא יהא ולד בן קיימא, ואין ביאה וחליצה פוטרת</strong> אותה איפוא, <strong>אלא ולד פוטר. ו</strong>אולם אינה נפטרת מיד, ש<strong>הולד אין פוטרה עד שיצא לאויר העולם.</strong>
 ומדייקים כאן: <strong>טעמא</strong> <small>[הטעם,</small> דווקא<small>]</small> שיש לחשוש <strong>שמא יהא ולד בן קיימא הוא, הא</strong> <small>[הרי]</small> אם <strong>לא הוי</strong> <small>[יהיה]</small> <strong>ולד בן קיימא —</strong> אפשר ללמוד מכאן כי <strong>מיפטר</strong> <small>[נפטרת]</small> <strong>צרתה,</strong> ואם כן <strong>לימא תיהוי תיובתא</strong> <small>[</small>האם <small>נאמר</small> ש<small>תהא</small> זאת <small>קושיה חמורה]</small> ל<strong>ריש לקיש</strong> הסבור שביאת מעוברת אינה ביאה אפילו כשהפילה לבסוף!
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>ריש לקיש: הכי קתני</strong> <small>[כך שנה],</small> כך צריך לתקן בלשון ברייתא זו: <strong>הכונס יבמתו ונמצאת מעוברת — הרי זו לא תנשא צרתה, שמא לא יהא הולד בן קיימא, וחליצת מעוברת לא שמה חליצה וביאת מעוברת לא שמה ביאה.</strong>
 <strong>ואם תאמר:</strong> תיפטר הצרה משום ש<strong>הלך אחר רוב נשים, ו</strong>הלא <strong>רוב נשים ולד מעליא</strong> <small>[מעולה],</small> שלם ובר קיימא <strong>ילדן</strong> <small>[יולדות],</small> ונסמוך על כן להתיר את הצרה, על כך יש לומר שאינה נפטרת, כי <strong>ולד אין פוטר עד שיצא לאויר העולם.</strong>
 <strong>אמר ר' אלעזר: אפשר איתא להא</strong> <small>[האם אפשר</small> ש<small>יש</small> בסיס <small>לזו]</small> שאמר <strong>ריש לקיש ולא תנן לה</strong> <small>[שנינו אותה]</small> <strong>במתניתין</strong> <small>[במשנתנו]?</small> <strong>נפק</strong> <small>[יצא]</small> מבית המדרש כדי לעיין בדבר, <strong>דק ואשכח</strong> <small>[דקדק ומצא],</small> <strong>דתנן</strong> <small>[ששנינו</small> במשנה<small>]:</small> <strong>האשה שהלך בעלה וצרתה למדינת הים, ובאו ואמרו לה "מת בעליך" — הרי זו לא תנשא,</strong> מפני שהיא חייבת בייבום, <strong>ו</strong>אף <strong>לא תתייבם, עד שתדע שמא מעוברת היא צרתה.</strong>
 ומבררים: <strong>בשלמא יבומי</strong> <small>[נניח שייבום]</small> <strong>לא — שמא</strong> מעוברת הצרה ו<strong>יהא ולד בן קיימא, ויפגע</strong> איפוא היבם <strong>באיסור אשת אח דאורייתא</strong> <small>[שמן התורה],</small> ומחמת ספק זה אין מניחים לה להתייבם, <strong>אלא לא תחלוץ — אמאי</strong> <small>[מדוע]?</small> <strong>בשלמא</strong> <small>[נניח]</small> לגבי המקרה ש<strong>תחלוץ בתוך תשעה</strong> חודשים למותו של בעלה <strong>ותנשא בתוך תשעה — לא</strong> תעשה זאת, <strong>היינו</strong> <small>[זהו]</small> מטעם <strong>ספק</strong> שאינה יודעת שמא תלד צרתה בן קיימא ואינה חליצה.
 <strong>אלא</strong> מדוע לא <strong>תחלוץ בתוך תשעה, ותנשא לאחר תשעה,</strong> שמכל מקום יכולה להינשא. שאם ילדה צרתה בינתיים ולד בר קיימא — פטורה היא מייבום. ואם לאו — תצא משום החליצה. ומכאן ראיה שחליצה של יבמה מעוברת אינה חליצה, כריש לקיש.
 ומקשים: <strong>ולטעמיך</strong> <small>[ולטעמך,</small> לשיטתך<small>],</small> שחליצת מעוברת אינה חליצה, הלא גם לפי זה יש לה דרך אחרת: <strong>תחלוץ</strong> האשה <strong>ו</strong>גם <strong>תנשא לאחר תשעה</strong> ואז תיפטר לכל הדעות מזיקת הייבום!
 <strong>אלא, בר מינה</strong> <small>[חוץ מזו]</small> מן המשנה <strong>ההיא</strong> שיש לה טעם אחר. ש<strong>אביי בר אבא ורב חיננא בר אביי דאמרי תרוייהו</strong> <small>[שאמרו שניהם]</small> שהטעם מדוע לא תינשא ולא תתייבם, הוא: לא תינשא לאחר חליצה מספק — <strong>שמא יהא ולד בן קיימא.</strong> ואם תחלוץ — הרי נמצא שלא היתה כאן חליצה כלל, <strong>ונמצא אתה מצריכה כרוז לכהונה,</strong> כלומר, יהא צריך להודיע לכל שאף שחלצו לה — היא כשרה לכהונה.
 ושואלים: <strong>ולצרכה</strong> <small>[ונצריך אותה]</small> כרוז, ונתיר אותה! ומשיבים: <strong>דלמא איכא איניש דהוי</strong> <small>[שמא יש אדם שהיה</small> נוכח<small>]</small> <strong>ב</strong>זמן ה<strong>חליצה ולא הוי</strong> <small>[היה]</small> <strong>ב</strong>זמן ה<strong>הכרזה ואתי למימר</strong> <small>[ויבוא לומר]:</small> <strong>קשרי חליצה</strong> <small>[מותרת חלוצה]</small> <strong>לכהן.</strong>
 <strong>אמר ליה</strong> <small>[לו]</small> <strong>אביי:</strong> אף מעצם הדברים אין ממשנה זו ראיה לריש לקיש: <strong>מידי</strong> <small>[וכי]</small> <strong>"לא תחלוץ ולא תתייבם" קתני</strong> <small>[שנה</small> במשנה<small>]?</small> הלא רק <strong>"לא תנשא ולא תתייבם" קתני</strong> <small>[שנה]</small> ויש להבין ש"לא <strong>תינשא</strong>" הוא <strong>בלא חליצה, אבל אי חליץ</strong> <small>[אם יחלוץ]</small> <strong>לה — הכי נמי דשריא</strong> <small>[כך גם כן</small> יהיה שתהא <small>מותרת],</small> ואין מכאן איפוא ראיה לריש לקיש.
 מכל מקום <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ריש לקיש: החולץ למעוברת והפילה — צריכה חליצה מן האחין.</strong> והרי זו הוכחה ברורה שהחליצה הראשונה חליצה פסולה היתה.
 <strong>אמר רבא: הלכתא כוותיה</strong> <small>[הלכה כשיטתו]</small> של <strong>ריש לקיש</strong> נגד ר' יוחנן <strong>בהני תלת</strong> <small>[בשלוש</small> מחלוקות <small>אלו]:</small> <strong>חדא</strong> <small>[אחת] —</small> <strong>הא דאמרן</strong> <small>[זו שאמרנו]</small> בענין חליצה. <strong>אידך</strong> <small>[האחרת],</small> <strong>דתנן</strong> <small>[ששנינו</small> במשנה<small>]:</small> <strong>המחלק נכסיו על פיו,</strong> כלומר, מחלק בחייו את נכסיו בין צאצאיו, אם <strong>ריבה לאחד</strong> מן הבנים <strong>ומיעט לאחד</strong> מן הבנים <strong>ו</strong>כן אם <strong>השוה להם,</strong> לשאר הבנים <strong>את הבכור</strong> ולא נתן לו פי שניים — <strong>דבריו קיימין.</strong> שכן בחייו יכול הוא לחלק את רכושו בכל אופן שירצה, שהוא כנותן מתנות.
 <strong>ואם אמר</strong> שהוא עושה זאת <strong>משום ירושה — לא אמר כלום.</strong> שכן דבריו סותרים את דברי התורה בענין זה. ואם <strong>כתב</strong> שטר צוואה, והיה כתוב בו <strong>בין בתחלה בין בסוף בין באמצע</strong> ביטוי המתפרש שהוא מחלק את הנכסים הללו <strong>משום מתנה</strong> (ולא בתור ירושה) — <strong>דבריו קיימין.</strong> שהרי, כאמור, יכול הוא לתת בחייו מתנות כפי שירצה.
## דף לו:
 <strong>ואמר ריש לקיש</strong> בפירושה של משנה זו, שלא כדברי ר' יוחנן, שאם כתב בשטר צוואה נחלות שונות לאנשים אחדים, חלק במתנה וחלק בירושה — <strong>לעולם לא קנה</strong> המקבל <strong>עד שיאמר "פלוני ופלוני ירשו שדה פלונית ופלונית שנתתים להם במתנה וירשום".</strong> שלשון מתנה צריכה להיות צמודה לכל לשון ירושה שנאמרה בצוואה זו.
 <strong>ואידך</strong> <small>[ו</small>מחלוקת <small>אחרת]</small> שנפסקה בה הלכה כריש לקיש, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכותב כל נכסיו לבנו לאחר מותו.</strong> כלומר, שנתן את כל נכסיו לבנו מהיום, על מנת שיינתנו לו הנכסים בפועל לאחר מיתה, ובינתיים האב נהנה מהם, אבל הכל יינתן לבן לאחר מותו. <strong>האב אינו יכול למכור</strong> נכסים אלה לאחר — <strong>מפני שנתנן לבן, והבן אינו יכול למכור — מפני שהן</strong> עדיין <strong>ברשות האב.</strong> אם <strong>מכר האב</strong> את הנכסים — <strong>מכורין</strong> הם והלוקח נהנה מפירותיהם <strong>עד שימות הוא</strong> (האב), אם <strong>מכר הבן</strong> את הנכסים בחיי האב — <strong>אין ללוקח כלום</strong> בהם <strong>עד שימות האב.</strong>
 <strong>ואיתמר</strong> <small>[ונאמר]</small> שנחלקו אמוראים בשאלה זו: <strong>מכר הבן בחיי האב, ומת הבן בחיי האב,</strong> ואחר כך מת האב. <strong>ר' יוחנן אמר: לא קנה לוקח</strong> כלום, <strong>וריש לקיש אמר: קנה לוקח.</strong>
 ומסבירים את טעמיהם: <strong>ר' יוחנן אמר: לא קנה לוקח,</strong> כי <strong>קנין פירות</strong> שיש לאב בשדה זה, זכות הנאה מן הפירות — <strong>כקנין הגוף דמי</strong> <small>[נחשב],</small> נמצא שגופו של השדה לא היה שייך לבן כל עוד האב חי, ומכירתו אינה מכירה.
 <strong>וריש לקיש אמר: קנה לוקח,</strong> כי <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[</small>הוא <small>נחשב],</small> אלא הוא קנין לעצמו. ולכן אף שלאב היה קנין פירות בשדה, כיון שגוף השדה היה קנוי לבן, לכך מה שמכר — מכר, והמכירה חלה במותו של האב.
 <big>א</big> שנינו במשנה שמי שכנס את אשת אחיו והיתה מעוברת, ונתברר כי <strong>אין הולד של קיימא כו' —</strong> יקיים את האשה הזו כאשתו, על אף שתחילת קניינו לא היתה בהיתר. <strong>תנא</strong> <small>[שנה</small> החכם בברייתא<small>]:</small> <strong>משום ר' אליעזר אמרו</strong> שיטה אחרת, שאף על פי שנמצא לבסוף שהוולד אינו של קיימא והיתה איפוא מותרת לו — כיון שהיה לו לחשוש שמא יהיה הוולד של קיימא ולהמנע מלכונסה, לכך קנסוהו ש<strong>יוציא בגט.</strong>
 <strong>אמר רבא: ר' מאיר ור' אליעזר אמרו דבר אחד,</strong> כלומר: בשיטה אחת הם עומדים, שמי שנשא אשה באיסור, אף שאיסור זה בטל — עליו לגרשה משום קנס. שיטת <strong>ר' אליעזר — הא דאמרן</strong> <small>[זו שאמרנו].</small>
 שיטת <strong>ר' מאיר</strong> מהי — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא ישא אדם מעוברת חבירו,</strong> כלומר, אשה שהיא הרה לאדם אחר, או <strong>מינקת חבירו</strong> שמניקה ילד שילדה לאחר. <strong>ואם נשא — יוציא ולא יחזיר עולמית,</strong> מפני שעבר על דברי חכמים, אלו <strong>דברי ר' מאיר. וחכמים אומרים: יוציא</strong> אותה לפי שעה, <strong>וכשיגיע זמנו לכנוס,</strong> כלומר, לאחר שתגמול את בנה — <strong>יכנוס.</strong>
 <strong>אמר ליה</strong> <small>[לו]</small> <strong>אביי: ממאי</strong> <small>[ממה]</small> אתה מסיק שיש פה שיטה אחת? <strong>דלמא</strong> <small>[שמא]</small> <strong>לא היא</strong> ויש הבדל ביניהם, כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר הכא</strong> <small>[כאן]</small> <strong>אלא משום דקפגע</strong> <small>[שפוגע]</small> כשנושא אותה <strong>באיסור אשת אח</strong> שהוא איסור <strong>דאורייתא</strong> <small>[מן התורה]</small> אם יהיה הולד בן קיימא, <strong>אבל התם</strong> <small>[שם]</small> במינקת שהאיסור <strong>דרבנן</strong> <small>[מדברי סופרים]</small> הוא, שמא <strong>כרבנן סבירא ליה</strong> <small>[כ</small>דעת <small>חכמים סבור הוא]</small> שאם עבר וכנסה איננו חייב לגרשה לעולם!
 <strong>אי נמי</strong> <small>[או גם כן]</small> אפשר לומר להיפך: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם]</small> שיוציא ולא יחזיר עולמית <strong>אלא משום</strong> שהדבר הוא <strong>דרבנן</strong> <small>[דברי סופרים],</small> <strong>וחכמים עשו חיזוק לדבריהם יותר משל תורה,</strong> שאם לא יחזקו דבריהם — יבואו לזלזל בהם, <strong>אבל הכא</strong> <small>[כאן]</small> כיון שהוא איסור <strong>מדאורייתא</strong> <small>[מן התורה]</small> — <strong>מפרש פרשי מינה</strong> <small>[פורשים</small> אנשים <small>ממנה]</small> במקום שאסור, ואם עבר אדם עבירה זו בשגגה אין צורך לקנוס אותו.
 <strong>אמר רבא: ולדברי חכמים</strong> בענין הנושא מעוברת חבירו, כשאמרו שעליו להוציאה, כוונתם: <strong>יוציאה בגט.</strong> כלומר, לא רק שיוציאה מביתו ואחר כך יחזור ויביאנה הביתה, אלא כוונתם שמגרש אותה בגט. <strong>אמר מר זוטרא: דיקא נמי</strong> <small>[מדוייק גם כן]</small> דבר זה מלשון הברייתא, <strong>דקתני</strong> <small>[ששנה]</small> שם: <strong>"יוציא", ולא קתני</strong> <small>[שנה]</small> <strong>"יפריש".</strong> ומסכמים: אכן, <strong>שמע מינה</strong> <small>[למד מכאן]</small> שזה פירוש הדברים.
 <strong>אמר ליה</strong> <small>[לו]</small> <strong>רב אשי לרב הושעיא בריה</strong> <small>[בנו]</small> של <strong>רב אידי: התם תנן</strong> <small>[שם</small> במשנה <small>שנינו]:</small> <strong>רבן שמעון בן גמליאל אומר: כל</strong> וולד <strong>ששהא</strong> לאחר לידתו, והוא וולד <strong>אדם,</strong> והזמן ששהה הוא <strong>שלשים יום</strong> ולא מת — הרי זה מוכיח ש<strong>אינו נפל.</strong> ואפילו אם מת לאחר מכן — מחמת חולי מת, אבל ילד של קיימא היה. משמע <strong>הא</strong> <small>[הרי]</small> אם <strong>לא שהא</strong> זמן זה — <strong>ספיקא הוי</strong> <small>[ספק הוא],</small> ולענין יבמה — חולצת ולא מתייבמת.
 <strong>ואיתמר</strong> <small>[ונאמר]</small> שנחלקו אמוראים בבעיה הבאה: יבמה שנולד לה בן, ו<strong>מת</strong> אותו בן <strong>בתוך שלשים יום</strong> ללידתו, <strong>ועמדה ונתקדשה</strong> לאדם אחר, משום שהיתה סבורה שהיא פטורה מן הייבום בגלל הבן, נחלקו בכך אמוראים,
 <strong>רבינא משמיה</strong> <small>[משמו]</small> של <strong>רבא אמר: אם אשת ישראל היא — חולצת.</strong> שאין מחייבים אותה לצאת מזה שנתקדשה לו, אלא אומרים ליבם לחלוץ לה, כדי להוציאה מכלל ספק. שאם ילד זה היה נפל, והאשה לא הותרה לשוק בעצם לידתו — תחלוץ ותיפטר, וחליצה זו לא אסרה אותה לבעלה החדש, שהוא ישראל. אבל <strong>אם אשת כהן היא,</strong> שנתקדשה לכהן, ואם תחלוץ תיפסל לו — <strong>אינה חולצת,</strong> שלא הקפידו חכמים באופן כזה שאינו אלא ספק.
 ואילו <strong>רב משרשיא משמיה</strong> <small>[משמו]</small> של <strong>רבא אמר: אחת זו ואחת זו חולצת,</strong> ואם אשת כהן היא — תיאסר לו.
 <strong>אמר ליה</strong> <small>[לו]</small> <strong>רבינא לרב משרשיא:</strong>
## דף לז.
 <strong>באורתא</strong> <small>[בערב]</small> אכן <strong>אמר רבא הכי</strong> <small>[כך]</small> כפי שאתה אומר, <strong>ו</strong>אולם <strong>בצפרא הדר ביה</strong> <small>[בבוקר חזר בו</small> מדבריו<small>]</small> ואני שמעתי מפיו שאמר שאשת כהן אינה חולצת. כעס רב משרשיא ו<strong>אמר ליה</strong> <small>[לו]:</small> <strong>שריתו</strong> <small>[התרתם]</small> את הדבר? <strong>יהא רעוא דתשתרו אף תרבא</strong> <small>[יהי רצון שתתירו גם חלב],</small> שלדעתו לא כך היה הדבר, ואם התיר דבר זה — יכול להתיר אפילו חלב האסור מן התורה.
 ועל סמך דין זה יש לשאול: <strong>הכא</strong> <small>[כאן]</small> ל<strong>גבי מעוברת חבירו ומינקת חבירו הנשואה לכהן, מאי</strong> <small>[מה]</small> יהא הדין לענין הפרשתה? <strong>מי עבוד רבנן תקנתא</strong> <small>[האם עשו חכמים תקנה]</small> <strong>לכהן</strong> שתספיק הפרשה מפני שאם יגרשנה בגט שוב לא יוכל להחזירה לעולם, <strong>או</strong> שמא <strong>לא</strong> התכוונו לתקנה זו ויוציאה בגט.
 <strong>אמר ליה</strong> <small>[לו]:</small> <strong>הכי השתא</strong> <small>[כך עכשיו,</small> כיצד אתה משווה<small>]?</small> <strong>בשלמא התם</strong> <small>[נניח שם]</small> בענין ספק נפל, <strong>כיון דאיכא רבנן דפליגי עליה</strong> <small>[שיש חכמים שחולקים עליו]</small> על <strong>רבן שמעון בן גמליאל, דאמרי</strong> <small>[שאומרים]:</small> <strong>אף על גב</strong> <small>[אף על פי]</small> ש<strong>לא שהא</strong> שלושים יום, מכל מקום <strong>ולד מעליא הוי</strong> <small>[מעולה</small> שלם <small>הוא],</small> ועל כן, <strong>גבי אשת כהן כיון דלא</strong> <small>[שאי]</small> <strong>אפשר</strong> על ידי חליצה בלא להוציאה לעולם, <strong>עבדינן כרבנן</strong> <small>[עושים אנו כחכמים]</small> וסומכים על דבריהם שהוולד בן קיימא, ואינה זקוקה לחליצה,
 <strong>אבל הכא, כמאן נעביד</strong> <small>[כאן, כמו מי נעשה]?</small> <strong>אי</strong> <small>[אם]</small> <strong>כ</strong>שיטת <strong>ר' מאיר — הא</strong> <small>[הרי]</small> <strong>אמר</strong> יותר מזה: <strong>יוציא ולא יחזיר עולמית, ואי כרבנן</strong> <small>[ואם</small> נעשה <small>כ</small>שיטת <small>חכמים] —</small> <strong>האמרי</strong> <small>[הרי אומרים</small> הם<small>]</small> שמוציאה <strong>בגט</strong> עד שתגמול את בנה, ואם כן בעל כרחו עליו לתת גט גם אם הוא כהן והיא תיאסר עליו עולמית.
 באותו ענין של הנושא אשה לפני הזמן שהתירו לו חכמים <strong>איתמר</strong> <small>[נאמר]:</small> <strong>קדשה</strong> אדם לאלמנה <strong>בתוך שלשה</strong> חודשים למות בעלה <strong>וברח, פליגי בה</strong> <small>[נחלקו בכך]</small> <strong>רב אחא ורפרם, חד</strong> <small>[אחד</small> מהם<small>]</small> <strong>אמר: משמתינן ליה</strong> <small>[מנדים אותו]</small> על שעבר על דברי חכמים שאסרו לשאת כל אשה בתוך שלושה חודשים מאז יצאה מבעלה, שמא היא מעוברת, <strong>וחד</strong> <small>[ואחד</small> מהם<small>]</small> <strong>אמר: עירוקיה מסתייה</strong> <small>[בריחתו דיה לו],</small> שבזה שברח מראה הוא שאיננו רוצה לכנוס אותה עד שיגיע הזמן, ולכן אין לקנוס אותו יותר. ומספרים: <strong>הוה עובדא</strong> <small>[היה מעשה]</small> כגון זה <strong>ואמר להו</strong> <small>[להם]</small> <strong>רפרם</strong> לשואלים בענין זה: <strong>עירוקיה מסתייה</strong> <small>[בריחתו דיה לו]</small> ואין מנדים אותו.
 <big>א</big> שנינו במשנה שאם היה הולד <strong>ספק בן תשע</strong> חודשים לבעל ראשון, ספק בן שבעה לאחרון — יוציא, והוולד כשר. וחייבים באשם תלוי מספק שמא עברו על איסור כרת. <strong>אמר ליה</strong> <small>[לו]</small> <strong>רבא לרב נחמן: לימא</strong> <small>[נאמר]</small> <strong>הלך אחר רוב נשים, ו</strong>הלא <strong>רוב נשים לתשעה</strong> חודשים <strong>ילדן</strong> <small>[יולדות],</small> ואם כן אין כאן ספק אלא אפשר לסמוך על הרוב ולא די להם באשם תלוי, אלא צריכים להביא חטאת, שבודאי עבר עבירה!
 <strong>אמר ליה</strong> <small>[לו]</small> רב נחמן: <strong>נשי דידן</strong> <small>[הנשים שלנו,</small> במשפחתנו<small>],</small> <strong>לשבעה</strong> חדשים <strong>ילדן</strong> <small>[</small>הן <small>יולדות].</small> <strong>אמר ליה</strong> <small>[לו]</small> רבא: וכי <strong>נשי דידכו הוו רובא דעלמא</strong> <small>[הנשים שלכם הן רוב העולם]?</small> ובכן, בודאי רוב הנשים יולדות לתשעה!
 <strong>אמר ליה</strong> <small>[לו]</small> רב נחמן: <strong>הכי קאמינא</strong> <small>[כך אני אומר],</small> זו היתה כוונתי: <strong>רוב נשים ילדן</strong> <small>[יולדות]</small> <strong>לתשעה</strong> חודשים, <strong>ומיעוט</strong> בכל אופן יולדות <strong>לשבעה, ו</strong>כלל הוא: <strong>כל היולדת לתשעה עוברה</strong> (הוולד שבמעיה), כלומר, דבר היותה מעוברת <strong>ניכר לשליש ימיה,</strong> בחודש השלישי להריונה. <strong>וזו,</strong> אותה יבמה שאנחנו דנים בה, <strong>הואיל ולא הוכר עוברה לשליש ימיה</strong> שהרי לא ידעו שהיא מעוברת, ומשום כך כנס אותה היבם — <strong>איתרע ליה רובא</strong> <small>[הורע לו הרוב]</small> ויש לפקפק אם אמנם היא מן הרוב, ומשום כך נוצר הספק.
 ושואלים: <strong>אי</strong> <small>[אם]</small> אמנם ודאי כי <strong>כל היולדת לתשעה עוברה ניכר לשליש ימיה</strong>, אם כן <strong>הא</strong> <small>[זו]</small> <strong>מדלא</strong> <small>[מ</small>כיון <small>שלא]</small> <strong>הוכר</strong> עוברה <strong>לשליש ימיה, עוברה ודאי בר שבעה לבתראה</strong> <small>[בן שבעה לאחרון]</small> <strong>הוא</strong> ושוב אין כאן ספק! <strong>אלא אימא</strong> <small>[אמור]</small> תקן כך את הלשון: <strong>רוב היולדות לתשעה — עוברה ניכר לשליש ימיה, והאי</strong> <small>[וזו]</small> <strong>מדלא</strong> <small>[מ</small>כיון <small>שלא]</small> <strong>הוכר לשליש ימיה — איתרע ליה רובא</strong> <small>[הורע לו הרוב]</small> ולכן ספק אם הוא בן תשעה לראשון או בן שבעה לאחרון.
 <strong>תנו רבנן</strong> <small>[שנו חכמים]:</small> <strong>ראשון:</strong> אותו ילד שנולד ליבמה והיה ספק אם הוא לראשון או לאחרון, כיון שאפשר לסמוך שבכל מקרה הוא כשר, בין אם הוא מהראשון בין אם הוא מהשני, ו<strong>ראוי</strong> אף <strong>להיות כהן גדול. ו</strong>אם לא יוציא אותה היבם, ותלד לו ילד <strong>שני —</strong> הרי הוא <strong>ממזר מספק.</strong> שהרי יש ספק אם הראשון הוא בן המת, ואם כן הריהי אסורה על היבם כערוה, ובנה השני הוא ממזר, או אולי גם הילד הראשון הוא בן היבם, והילד השני אף הוא כשר. <strong>ר' אליעזר בן יעקב אומר: אין ממזר מספק,</strong> 
 משמעות דברי ר' אליעזר בן יעקב אינה ברורה, ושואלים: <strong>מאי קאמר</strong> <small>[מה אמר],</small> מה היתה כוונת דבריו? <strong>אמר אביי: הכי קאמר</strong> <small>[כך אמר]</small> כך יש להבין את המשנה: <strong>ראשון — ראוי להיות</strong> אפילו <strong>כהן גדול, ושני</strong> הוא <strong>ספק ממזר, ו</strong>לכן אסור לשאת בת ישראל — שהרי ספק ממזר הוא, אבל <strong>אסור</strong> גם <strong>בממזרת,</strong> משום שאין ברור שהוא ממזר, ואולי ישראל כשר הוא, ואסור בממזרת. ואילו <strong>ר' אליעזר</strong> בן יעקב <strong>אומר: אינו ספק ממזר, אלא ודאי ממזר, ומותר בממזרת.</strong>
 <strong>רבא אמר: הכי קאמר</strong> <small>[כך אמר],</small> כך היתה כוונת הדברים: <strong>ראשון ראוי להיות כהן גדול, ושני</strong> הוא כ<strong>ממזר ודאי, מ</strong>חמת ה<strong>ספק, ו</strong>לכן <strong>מותר בממזרת. ור' אליעזר בן יעקב אומר: אין ודאי ממזר מספק.</strong> שכיון שיש ספק כלשהו, אי אפשר להחשיב ילד זה כממזר ודאי, <strong>אלא ספק ממזר</strong> הוא, <strong>ו</strong>לכן <strong>אסור בממזרת</strong>.
 ומעירים: <strong>וקמיפלגי</strong> <small>[וחלוקים]</small> אביי ורבא <strong>ב</strong>דבריו של <strong>ר' אלעזר. דתנן</strong> <small>[ש</small>כן <small>שנינו</small> במשנה<small>]</small> העוסקת בדיני המשפחות והיחוסים השונים בעם ישראל, שיש ביניהם שאסורים ודאי לבוא בקהל, ויש כאלה שהם אסורים לבוא בקהל רק מחמת שיש בהם ספק איסור, ו<strong>ר' אלעזר אומר: ודאן בודאן</strong> <small>[וודאים בוודאים],</small> אלה שודאי אסורים לבוא בקהל — <strong>מותר</strong> להם להתחתן אלה עם אלה, אבל <strong>ודאן בספקן</strong> <small>[וודאים בספיקות]</small> שאסורים לבוא בקהל רק מחמת הספק, <strong>וספקן בודאן</strong> <small>[וספיקות בוודאים],</small> שמא הספק אכן כשר ואסור לשאת את זה שהוא ודאי פסול, <strong>ו</strong>אפילו <strong>ספקן בספקן</strong> <small>[וספיקות בספיקות]</small> — <strong>אסור,</strong> שמא אחד מהם כשר והשני פסול.
 <strong>ואלו הן ספקן</strong> <small>[ספיקות],</small> שהאסורים לבוא בקהל רק מחמת הספק: <strong>שתוקי,</strong> שהוא ילד שלא ברור מי אביו, שאנחנו מכירים את אמו אבל לא יודעים מי היה אביו. <strong>ואסופי</strong> ילד שנאסף מן השוק, ושמא ממזר הוא. <strong>ו</strong>כן <strong>כותי</strong> (שומרוני), שכיון שלא נהגו לפי ההלכה בנישואין וקידושין יש בהם חשש ממזרות.
 <strong>ואמר רב יהודה אמר רב: הלכה כר' אלעזר.</strong> וסיפר רב יהודה: <strong>כי אמריתה קמיה</strong> <small>[כאשר אמרתי אותה,</small> את ההלכה של רב <small>לפני]</small> <strong>שמואל, אמר לי: הלל שנה</strong> באותה משנה: <strong>עשרה יוחסין עלו מבבל: כהני</strong> <small>[כהנים],</small> <strong>לויי</strong> <small>[לויים],</small> <strong>וישראלי</strong> <small>[וישראלים],</small> <strong>חללי</strong> <small>[חללים,</small> בני כהנים שנפסלו מכהונתם<small>],</small> <strong>גירי</strong> <small>[גרים],</small> <strong>חרורי</strong> <small>[</small>עבדים <small>משוחררים],</small> <strong>ממזרי</strong> <small>[ממזרים],</small> <strong>נתיני</strong> <small>[נתינים,</small> צאצאי הגבעונים<small>],</small> <strong>שתוקי ואסופי. וכולן מותרין לבא זה בזה.</strong> כלומר, רשימה זו מסודרת כך שכל שניים המצויים זה ליד זה מותר להם להתחתן זה בזה, דהיינו: כהנים בלויים, או לויים בישראלים, וכן ישראלים בחללים, או גרים ומשוחררים בממזרים, או ממזרים בנתינים, ונתינים וממזרים בשתוקי.
 <strong>ואת אמרת</strong> <small>[ואתה אומר]</small> <strong>הלכה כר' אלעזר</strong> שספיקות בוודאים אסורים, ולפי זה אין הלכה כהלל!
 ומכאן גם המחלוקת בין אביי ורבא בענייננו: <strong>אביי סבר לה</strong> <small>[סבור</small> בהלכה זו<small>]</small> <strong>כשמואל</strong> ש<strong>אמר: הלכה כהלל, ו</strong>משום כך <strong>מוקי לה</strong> <small>[מעמיד</small> הוא <small>אותה]</small> את שיטת <strong>ר' אליעזר בן יעקב אליבא דהלכתא</strong> <small>[על פי ההלכה],</small> שלדעת שמואל ספק ממזר מותר בממזר ודאי, <strong>כי היכי דלא תקשי הלכתא אהלכתא</strong> <small>[כדי שלא תהיה קשה הלכה על הלכה]</small> שאם פסק כהלל, ואנחנו יודעים שכל מקום ששנה ר' אליעזר בן יעקב במשנתנו הלכה כמותו, מן ההכרח שההלכות תהיינה בשיטה אחת.
 ואילו <strong>רבא סבר לה</strong> <small>[סבור</small> בהלכה זו<small>]</small> <strong>כרב,</strong> ש<strong>אמר: הלכה כר' אלעזר,</strong> שספק ממזר אסור בממזר ודאי. <strong>ו</strong>על כן גם הוא <strong>מוקי לה</strong> <small>[מעמיד אותה]</small> <strong>ל</strong>הלכה זו של <strong>ר' אליעזר בן יעקב אליבא דהלכתא</strong> <small>[לפי ההלכה]</small> לשיטתו, <strong>כי היכי</strong> <small>[כדי]</small> ש<strong>לא תקשי</strong> <small>[תהיה קשה]</small>
## דף לז:
 <strong>הלכתא אהלכתא</strong> <small>[הלכה על הלכה].</small>
 <strong>אמר אביי: מנא אמינא לה</strong> <small>[מניין אומר אני אותה],</small> את ההלכה, ש<strong>כל ספיקא</strong> <small>[ספק]</small> של פסול נישואין <strong>לר' אליעזר בן יעקב כ</strong>פסול <strong>ודאי משוי ליה</strong> <small>[עושה</small> הוא <small>אותו]</small> —
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר בן יעקב אומר: הרי שבא</strong> אדם <strong>על נשים הרבה ואין יודע על איזהו מהן בא, וכן היא, שבאו עליה אנשים הרבה ואינה יודעת מאיזה מהן קבלה</strong> את הזרע שממנו הרתה — הרי לאחר זמן, כשגדלים ילדים אלה, <strong>נמצא</strong> שעלול <strong>אב</strong> להיות <strong>נושא את בתו</strong> שהרי יתכן שאשה זו שנשא היא בתו, וכן <strong>אח נושא את אחותו, ונתמלא כל העולם כולו</strong> על ידי כך <strong>ממזרין. ועל זה נאמר: "ומלאה הארץ זמה"</strong> (ויקרא יט, כט). משמע שאף שאין כאן אלא ספק, מכל מקום רואה בהם ר' אליעזר בן יעקב ממזרים.
 <strong>ורבא אמר לך</strong> <small>[</small>יכול <small>לומר לך]:</small> <strong>הכי קאמר</strong> <small>[כך אמר</small> הפסוק<small>],</small> כך יש לפרש את המלה "זימה": <strong>זו מה היא.</strong> כלומר, אין אתה יודע מי הם ילדים אלה, אם כשרים הם או פסולים, ולא התכוון לומר שהם ממזרים ודאי.
 באותה ברייתא עצמה נאמר: <strong>יתר על כן אמר ר' אליעזר בן יעקב,</strong> שלא רק בזנות נאמר הדבר, אלא אף בנישואין, כשידוע מי האב: <strong>לא ישא אדם אשה במדינה זו וילך וישא אשה במדינה אחרת, שמא</strong> יזדמן ו<strong>יזדווגו</strong> הילדים <strong>זה לזה</strong> בלי לדעת שהם בני אב אחד, <strong>ונמצא אח נושא את אחותו.</strong>
 ושואלים: <strong>איני</strong> <small>[</small>וכי <small>כן הוא]?</small> <strong>והא</strong> <small>[והרי]</small> <strong>רב כי איקלע</strong> <small>[כאשר</small> היה <small>מזדמן]</small> <strong>ל</strong>עיר <strong>דרדשיר</strong> לבדו, והיה שוהה שם זמן מסויים, היה <strong>מכריז ואמר: מאן הויא ליומא</strong> <small>[מי,</small> איזו אשה, רוצה <small>להיות</small> אשתי <small>ליום]</small> לזמן הקצר שאתעכב כאן. <strong>ו</strong>כן <strong>רב נחמן כי איקלע</strong> <small>[כאשר</small> היה <small>מזדמן]</small> <strong>ל</strong>עיר <strong>שכנציב,</strong> היה <strong>מכריז ואמר: מאן הויא ליומא</strong> <small>[מי</small> רוצה <small>להיות</small> אשתי <small>ליום],</small> משמע שחכמים אלה היו נושאים נשים בכמה מקומות רחוקים!
 ומשיבים: <strong>שאני רבנן דפקיע שמייהו</strong> <small>[שונים חכמים שידוע שמם],</small> ולכן גם אם יוולד להם ילד במדינה אחרת ייחסו אותו על שם אביו המפורסם, ובודאי יידעו ילדיו מיהו אביהם.
 על מנהג זה שנהגו אותם חכמים שואלים: <strong>והאמר</strong> <small>[והרי אמר]</small> <strong>רבא:</strong> אשה ש<strong>תבעוה לינשא ונתפייסה</strong> (הסכימה) להינשא — <strong>צריכה לישב שבעה נקיים,</strong> שמא ראתה דם נדה ולא שמה לב לכך, ואם כן, כיצד יכלו לשאת אשה לאותו יום? הרי ספק נדה היא!
 ומשיבים: <strong>רבנן שלוחייהו הוו משדרי ומודעי להו</strong> <small>[חכמים אלה היו שולחים שליחים</small> קודם לבואם <small>ומודיעים להן],</small> כך שהאשה שהסכימה להינשא ידעה על הדבר זמן מסויים קודם לכן, וספרה לה שבעה נקיים. <strong>ואיבעית אימא</strong> <small>[ואם תרצה אמור]</small> <strong>לרבנן</strong> <small>[לחכמים</small> אלה<small>]</small> לא היתה כוונה לבוא על נשים אלה, אלא <strong>יחודי בעלמא</strong> <small>[ייחוד בלבד]</small> <strong>הוא דמייחדי להו</strong> <small>[ש</small>היו <small>מייחדים אותן]</small> כדי שתהיה להם הרגשה שאשה מצויה להם, ש<strong>אמר מר</strong> <small>[החכם]:</small> <strong>אינו דומה מי שיש לו פת בסלו למי שאין לו פת בסלו.</strong> שמי שאין לו פת בסלו מרגיש יותר שהוא רעב, ולכן דאגו שלא יביאו עצמם למצב של תחושת מחסור.
 <strong>תנא</strong> <small>[שנה]</small> החכם בברייתא: <strong>ר' אליעזר בן יעקב אומר: לא ישא אדם אשתו ו</strong>בזמן שהוא נושא אותה <strong>דעתו לגרשה, משום שנאמר: "אל תחרש על רעך רעה והוא יושב לבטח אתך"</strong> (משלי ג, כט).
 <big>א</big> במשנתנו דובר על הילד הראשון שנולד ליבמה שיש בו ספק אם הוא בנו של האח שמת, או בנו של היבם החי. ספק זה עשוי להביא גם לבעיות בדיני ממונות. כיצד? <strong>ספק</strong> (זה שספק עליו בנו של מי הוא) <strong>ויבם שבאו לחלוק בנכסי מיתנא</strong> <small>[</small>האח <small>המת],</small>
 <strong>ספק אמר: אנא בר מיתנא</strong> <small>[אני בן המת]</small> <strong>הוא, ונכסי דידי הוא</strong> <small>[והנכסים שלי הם],</small> משום שאני בנו היחיד. <strong>ויבם אמר: את בראי דידי את, ולית לך ולא מידי בנכסי</strong> <small>[אתה בני שלי אתה, ואין לך ולא כלום בנכסים],</small> שהרי האח הכונס את היבמה יורש את נכסי האח שמת — <strong>הוי</strong> <small>[הריהו]</small> <strong>ממון המוטל בספק,</strong> שאין לנו דרך להכריע מי מהם צודק, <strong>ו</strong>כמו בכל <strong>ממון המוטל בספק</strong> הדין הוא ש<strong>חולקין.</strong>
 ומקרה נוסף: <strong>ספק ובני יבם שבאו לחלוק בנכסי מיתנא</strong> <small>[</small>האח <small>המת].</small> <strong>ספק אמר: ההוא גברא</strong> <small>[אותו אדם],</small> כלומר, אני, <strong>בר מיתנא</strong> <small>[בן של המת]</small> <strong>הוא ונכסי דידי הוא</strong> <small>[והנכסים</small> כולם <small>שלי הם]</small> ו<strong>בני</strong> ה<strong>יבם אמרי</strong> <small>[אומרים]:</small> <strong>את</strong> <small>[אתה]</small> — בנו של אבינו, היבם, אתה, וממילא <strong>אחינו את</strong> <small>[אתה]</small> <strong>ומנתא הוא דאית לך בהדן</strong> <small>[ו</small>רק <small>חלק יש לך אתנו]</small> כשאר האחים.
 <strong>סבור רבנן קמיה</strong> <small>[חשבו חכמים</small> שהיו <small>לפני]</small> <strong>רב משרשיא למימר</strong> <small>[לומר]:</small> דבר זה <strong>מתניתין</strong> <small>[משנתנו]</small> <strong>היא, דתנן</strong> <small>[ששנינו]</small> לגבי ילד שנולד לאדם שנשא אשה תוך שלושה חדשים לפרידתה מבעלה ונולד בן זה ולא ברור אם הוא בן הבעל הראשון או השני, שכאשר יש דיני ירושה בינו ובין בני הבעלים של אמו הוודאיים, <strong>הוא אינו יורש אותם —</strong> שהרי לספק יש רק טענת ספק לגבי כל אחת מהירושות האלה, ושאר האחים, כל אחד לגבי ירושת אביו, הוא ודאי. <strong>ו</strong>אם מת — <strong>הם יורשין אותו</strong> וחולקים ביניהם את נכסיו.
 <strong>והכא איפכא</strong> <small>[וכאן,</small> בענין טענות נכסי האח המת, הרי זה <small>להיפך],</small> הוא ודאי והם ספק, שהרי <strong>התם אמרי ליה</strong> <small>[שם אומרים</small> הם <small>לו]</small> <strong>אייתי</strong> <small>[הבא]</small> <strong>ראיה</strong> שאחינו אתה <strong>ושקול</strong> <small>[וקח]</small> את חלקך, והרי אין לו ראיה שהוא אחיהם, ואילו
 <strong>הכא אמר להו: אייתו</strong> <small>[הביאו]</small> <strong>ראיה ושקולו</strong> <small>[וקחו],</small> שהרי לי יש בודאי חלק בירושת המת, בין משום שהוא אבי ובין משום שהוא דודי, ולכם יש רק טענות ספק.
 <strong>אמר להו</strong> <small>[להם]</small> <strong>רב משרשיא: מי דמי</strong> <small>[האם דומה]?</small> <strong>התם, אינהו</strong> <small>[שם, הם]</small> באים בטענת <strong>ודאי ואיהו</strong> <small>[והוא]</small> בא בטענת <strong>ספק,</strong> ואילו <strong>הכא, אידי ואידי</strong> <small>[כאן, זה וזה]</small> <strong>ספק</strong> הוא, שמכל מקום אינו יכול לטעון בודאות שהוא בן המת.
 <strong>אלא, אי דמיא למתניתין</strong> <small>[אם דומה</small> הדבר <small>למשנתנו] —</small> <strong>להא דמיא</strong> <small>[לזה</small> הוא <small>דומה]:</small> <strong>לספק ובני יבם שבאו לחלוק בנכסי יבם גופיה</strong> <small>[עצמו],</small> <strong>דהתם אמרי ליה</strong> <small>[ששם אומרים</small> הם, הבנים <small>לו]:</small> <strong>אייתי</strong> <small>[הבא]</small> <strong>ראיה דאחונא את</strong> <small>[שאחינו אתה]</small> <strong>ושקול</strong> <small>[וקח]</small> שהם ודאי בירושת אביהם והוא ספק.
 ומקרה נוסף: <strong>ספק ובני יבם שבאו לחלוק בנכסי יבם, לבתר דפלג</strong> <small>[לאחר שחלק]</small> ה<strong>יבם בנכסי מיתנא</strong> <small>[המת]</small> ונטל מחצית רכוש האח המת ואת השאר נטל הספק,
 <strong>בני יבם אמרי</strong> <small>[אומרים]:</small> <strong>אייתי</strong> <small>[הבא]</small> <strong>ראיה דאחונא את</strong> <small>[שאחינו אתה]</small> <strong>ושקול</strong> <small>[וקח]</small> חלק כמותנו בכל הרכוש שהותיר אבינו, ואם אינך מביא ראיה — אינך נוטל כלום. <strong>אמר להו</strong> <small>[אומר להם]</small> ה<strong>ספק: מה נפשייכו</strong> <small>[רצונכם],</small> הלא בכל מקרה יש לי טענה, כי <strong>אי אחוכון אנא</strong> <small>[אם אחיכם אני] —</small> <strong>הבו לי מנתא בהדייכו</strong> <small>[תנו לי חלק אתכם]</small> בכל הנכסים של אביכם, <strong>ואי בר מיתנא אנא</strong> <small>[ואם בן המת אני]</small> — <strong>הבו לי פלגא דפלג אבוכון בהדאי</strong> <small>[תנו לי</small> לפחות את <small>החצי,</small> את אותו חלק <small>שחלק אביכם אתי]</small> ונטל מנכסי אבי המת, שהרי לטענתכם אני בן האח שמת ואני הוא שהייתי צריך לירש את כל רכושו.
 <strong>ר' אבא אמר רב: קם דינא</strong> <small>[עומד הדין],</small> כלומר, כיון שכבר נעשה דין והספק התחלק עם היבם — אין הוא יכול עכשיו לבא ולערער מצד אחר על החלוקה. ולכן, כל עוד שאינו יכול להביא ראיה שהוא בן המת או בן החי, איננו נוטל דבר. <strong>ר' ירמיה אמר: הדר דינא</strong> <small>[חוזר הדין],</small> כלומר, בעל כורחם חייבים הם לתת לו — או חלק בנכסי היבם, או את כל נכסי המת.
 ומציעים: <strong>לימא</strong> <small>[</small>האם <small>לומר]</small> כי <strong>בפלוגתא</strong> <small>[במחלוקת]</small> של <strong>אדמון ורבנן קמיפלגי</strong> <small>[חלוקים הם</small> כאן<small>],</small> ומה היא מחלוקת זו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שהלך למדינת הים</strong> והשאיר שדה שהדרך אליו עוברת אצל שדות סמוכים של אחרים <strong>ו</strong>במשך הזמן, כיון שלא היו משתמשים בשדה, <strong>אבדה לו</strong> ה<strong>דרך</strong> אל <strong>שדהו</strong> — <strong>אדמון אמר: ילך בקצרה,</strong> כלומר, יבחר כמעבר לשדהו, ובין השדות הסמוכים, את הדרך הקצרה ביותר ובמי שפגע — פגע. <strong>וחכמים אומרים: יקח</strong> (יקנה) <strong>לו דרך</strong> אפילו <strong>במאה מנה,</strong> או בכל אחר סכום שישיתו עליו, <strong>או יפרח באויר.</strong> כלומר, אין הוא יכול לכפות על אחד מהם שיתן לו דרך בתוך שדהו, שכן אין לו הוכחה שבמקום זה עברה פעם הדרך שלו.
 <strong>והוינן בה</strong> <small>[והיינו</small> עסוקים בשאלה <small>זו]:</small> <strong>לרבנן</strong> <small>[ל</small>דעת <small>חכמים]</small> הלא <strong>שפיר קאמר</strong> <small>[יפה אמר]</small> <strong>אדמון,</strong> שהרי ודאי היתה לו דרך באותו מקום, וכיצד אפשר לדחות אותו ממנה לגמרי? <strong>ואמר רב יהודה אמר רב: הכא במאי עסקינן</strong> <small>[כאן במה אנו עוסקים] —</small> <strong>כגון שהקיפוה ארבעה בני אדם מארבע רוחות.</strong> ולכן, כאשר הוא בא לאדם אחד ואומר "תן לי דרך" עונה לו הלה: הבא לי הוכחה שהדרך שלך עברה בתוך השדה שלי, שמא היתה אצל איש אחר. וכיון שכל אחד יכול לדחות אותו בכך — אין לו מקום שהוא יכול לעבור דרכו.
 ושואלים: <strong>אי הכי מאי טעמא</strong> <small>[אם כך, מה הטעם]</small> של <strong>אדמון,</strong> ומדוע יבחר לו דרך כלל? הלא בעל אותו השדה יכול לדחות אותו לאחרים! <strong>ואמר רבא: ב</strong>מקרה שהיו שם <strong>ארבעה</strong> אנשים שונים <strong>דאתו</strong> <small>[שבאו]</small> <strong>מכח ארבעה</strong> שהיו מתחילה ארבעת השדות של בעלים שונים, או אם היו כאן <strong>ארבעה</strong> אנשים <strong>דאתו</strong> <small>[שבאו]</small> <strong>מכח חד</strong> <small>[</small>של אדם <small>אחד],</small> שכולם קנו את השדות הסמוכים מאדם אחד — <strong>כולי עלמא לא פליגי דמצו מדחי ליה</strong> <small>[הכל אינם חלוקים</small> בכך <small>שהם יכולים לדחות אותו]</small> וכל אחד יכול לומר לו: לא אצלי היא דרכך ולך לחברי.
 <strong>כי פליגי</strong> <small>[כאשר נחלקו],</small> הרי זה <strong>בחד דאתי</strong> <small>[ב</small>אדם <small>אחד שבא]</small> <strong>מכח ארבעה,</strong> שעכשיו שייכים השדות לאדם אחד, אלא שהוא קנה אותם מארבעה אנשים שונים. ש<strong>אדמון סבר: מצי אמר ליה</strong> <small>[יכול</small> בעל השדה שבאמצע <small>לומר לו]</small> לבעל השדות הסמוכים: <strong>מכל מקום</strong> ובכל אופן <strong>דרכי גבך הוא</strong> <small>[אצלך היא],</small> שהרי ודאי עברה הדרך באחד משדותיך. <strong>ורבנן סברי</strong> <small>[וחכמים סבורים]</small> <strong>דאמר ליה</strong> <small>[שאומר</small> הוא <small>לו]</small> בעל השדות: <strong>אי שתקת</strong> <small>[אם אתה שותק]</small> ומנסה לעשות אתי פשרה <small>—</small> <strong>שתקת</strong> <small>[שתוק]</small> ומוטב לך, <strong>ואי</strong> <small>[ואם]</small> <strong>לא — מהדרנא שטרא למרייהו</strong> <small>[אחזיר</small> את <small>השטרות לבעליהם],</small> כלומר, הרי יכול אני להחזיר את השדות לבעליהם הראשונים <strong>ולא מצית</strong> <small>[תוכל]</small> <strong>לאשתעויי דינא בהדייהו</strong> <small>[לדבר בדין אתם]</small> שהרי הם יוכלו לדחות אותך מאיש לאיש, ומוטב שתתפשר, ועל כרחך צריך אתה לעשות אתי פשרה.
 ואם כן <strong>לימא</strong> <small>[</small>האם <small>לומר]</small> כי <strong>ר' אבא</strong> ש<strong>אמר</strong> בענין ירושת נכסי היבם שלאחר שפסקו לספק והיבם שיחלקו בנכסי המת שוב אי אפשר להחזיר את הדין — <strong>כרבנן</strong> <small>[כ</small>דעת <small>חכמים]</small> הוא סבור, וכיון שמתחילה (כשהיו ארבעה) לא יכול לכפותם לתת לו דרך קצרה — איבד זכותו בדרך.
 <strong>ו</strong>אילו <strong>ר' ירמיה</strong> ש<strong>אמר</strong> שכיון שבודאי יש לו חלק בירושה על ידי שיחזירו את הדין, יש מקום לעמוד בדין ויקבל את חלקו — <strong>כאדמון</strong> הוא סבור, שהרי במצב הדברים כעת הכל נמצא ברשות בעל שדה אחד וחוזר הדין.
 ודוחים: <strong>אמר לך</strong> <small>[</small>יכול היה <small>לומר לך]</small> <strong>ר' אבא: אנא דאמרי</strong> <small>[אני שאומר אני</small> את דברי<small>],</small> יכול להיות ש<strong>אפילו כ</strong>שיטת <strong>אדמון</strong> נכונים הם, כי אין הדברים דומים: שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>אדמון התם</strong> <small>[שם]</small> שהוא יכול לקחת דרך כלשהי, <strong>אלא משום דאמר ליה</strong> <small>[שאומר לו]</small> בעל השדה שבאמצע לבעלי השדות הסמוכים: <strong>ממה נפשך</strong> <small>[רצונך,</small> בכל אופן<small>]</small>
## דף לח.
 <strong>דרכי חד גבך</strong> <small>[דרך אחת שלי אצלך]</small> <strong>הוא,</strong> כלומר, שהרי זו טענה ודאית וברורה שהיתה לו שם דרך, <strong>אבל הכא</strong> <small>[כאן],</small> <strong>מי איכא למימר הכי</strong> <small>[האם יש</small> מקום <small>לומר כך]?</small> הרי הוא עצמו אינו יודע מהי התביעה שהוא תובע, שהרי אינו יודע בנו של מי הוא, ולכן אין לו טענת ודאי.
 <strong>ו</strong>מצד שני, <strong>ר' ירמיה אמר לך</strong> <small>[</small>יכול היה <small>לומר לך]:</small> <strong>אנא דאמרי</strong> <small>[אני שאומר אני</small> את דברי<small>],</small> יכול להיות ש<strong>אפילו ל</strong>שיטת <strong>רבנן</strong> <small>[חכמים]</small> יכול אני לאומרם. ומדוע: <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> <strong>אלא משום ש</strong><strong>אמר ליה</strong> <small>[ש</small>יכול בעל השדות <small>לומר לו]</small> <strong>אי שתקת</strong> <small>[אם תשתוק] —</small> <strong>שתקת</strong> <small>[תשתוק],</small> <strong>ואי</strong> <small>[ואם]</small> <strong>לא — מהדרנא שטרא למרייהו</strong> <small>[אחזיר את השטרות לבעליהם]</small> <strong>ולא מצית</strong> <small>[תוכל]</small> <strong>לאשתעויי דינא בהדייהו</strong> <small>[לדבר בדין איתם],</small> <strong>אבל הכא מי איכא למימר הכי</strong> <small>[כאן האם יש</small> מקום <small>לומר כך]?</small> שהרי כאן גם אם יחזירו את הדברים למצב הראשון, לפני שהיבם מת, עוד יהיה לספק מקום לתביעה, ולכן יתכן שאף חכמים יודו לו בזה.
 ועוד בעיה באותו נושא: <strong>ספק ויבם שבאו לחלוק בנכסי סבא,</strong> אביו של היבם, שהוא סבו של הספק. <strong>ספק אמר: האי גברא בר מיתנא</strong> <small>[אדם זה,</small> אני, <small>בן</small> של <small>המת]</small> <strong>הוא</strong> וכיון שאבי היה אחד מבני הסב, הרי אני יורש את חלקו של אבי בנכסים <strong>ופלגא דידי</strong> <small>[ומחצית</small> הנכסים, כלומר, חלקו של המת, <small>שלי]</small> <strong>הוא,</strong> ואילו <strong>יבם אמר: את, בראי דידי את, ולית לך ולא מידי</strong> <small>[אתה, בני שלי אתה ואין לך ולא כלום</small> בנכסים<small>],</small>
 <strong>הוי</strong> <small>[הרי]</small> ה<strong>יבם ודאי,</strong> שהרי הוא ודאי בנו של הסב, <strong>וספק</strong> אין לו אלא טענת <strong>ספק, ו</strong>כלל הוא: <strong>אין ספק מוציא מידי ודאי,</strong> שטענה מספק איננה יכולה לבטל טענה של ודאי.
 מקרה נוסף: <strong>ספק ובני יבם שבאו לחלוק בנכסי סבא. ספק אמר: ההוא גברא בר מיתנא</strong> <small>[אדם זה,</small> אני, <small>בן המת]</small> <strong>הוא, ופלגא דידי</strong> <small>[ומחצית</small> הנכסים <small>שלי]</small> <strong>הוא,</strong> שהרי אני יורש את נכסי הסב מכח אבי, שהוא בנו. <strong>ובני יבם אמרי: אחונא את ומנתא אית לך בהדן</strong> <small>[אחינו אתה וחלק יש לך אתנו].</small>
 ומעתה <strong>פלגא דקמודי להו</strong> <small>[מחצית</small> מנכסי הסב <small>שהוא מודה להם]</small> — <strong>שקלי</strong> <small>[</small>הם <small>לוקחים],</small> שכיון שהוא טוען שהוא יורש מכח בנו האחר של הסב, ולכן אין לו תביעה על מחצית הנכסים של היבם. <strong>תילתא דקא מודו ליה</strong> <small>[השליש שהם מודים לו]</small> שהרי שני האחרים אומרים שהוא אחד מאחיהם, ולכן על כל פנים מגיע לו שליש — <strong>שקל</strong> <small>[</small>הוא <small>לוקח],</small> משום שהם מודים לו. <strong>פש להו דנקא</strong> <small>[נשארה להם</small> איפוא <small>שישית],</small> שלגביה ישנם חילוקי דעות — <strong>הוי</strong> <small>[הרי</small> זה<small>]</small> <strong>ממון המוטל בספק וחולקין.</strong>
 ומקרה נוסף: אם באו <strong>סבא ויבם</strong> לחלוק <strong>בנכסי ספק,</strong> שמת אותו ספק, והסב טוען שהספק הוא בנו של בנו המת, והוא שיורש אותו מכוחו, והיבם טוען שבנו שלו הוא, והוא שיורש אותו. <strong>או</strong> שהיו <strong>סבא וספק</strong> באים שניהם לחלוק <strong>בנכסי יבם</strong> שלא היו לו בנים, הסב אומר שאין הספק בנו של היבם ומכיון שכך הוא יורשו, שהאב קודם לכל יוצאי ירכו בירושה (בבא בתרא קטו, א), והספק טוען שהוא בנו והוא שיורשו —
 <strong>הוי</strong> <small>[הרי</small> זה<small>]</small> <strong>ממון המוטל בספק וחולקין.</strong>
 <big>א משנה</big> <strong>שומרת יבם</strong> (אשה שמת בעלה וממתינה לייבום) <strong>שנפלו לה נכסים</strong> בירושה מקרוביה — <strong>מודים בית שמאי ובית הלל שמוכרת</strong> אותם או <strong>נותנת</strong> אותם לכתחילה (אף שחלקו בית הלל בארוסה סתם), מפני שאינה נחשבת כנשואה לו והנכסים לגמרי ברשותה <strong>ו</strong>מה שעשתה — <strong>קיים.</strong>
 אם <strong>מתה</strong> שומרת יבם, <strong>מה יעשה בכתובתה</strong> שמגיעה לה מן המת, <strong>ו</strong>כן <strong>בנכסים הנכנסים ויוצאין עמה,</strong> אותם נכסים שהביאה כנכסי מלוג מבית אביה, שאינם שייכים לבעל אלא הם יוצאים איתה לכשהיא מתגרשת או מתאלמנת? <strong>בית שמאי אומרים: יחלוקו</strong> באלה <strong>יורשי הבעל, עם יורשי האב. ובית הלל אומרים:</strong> ה<strong>נכסים</strong> ישארו כולם <strong>בחזקתן.</strong> כיצד? <strong>כתובה</strong> תישאר <strong>בחזקת יורשי הבעל,</strong> מאחר שאת הכתובה היה הבעל צריך לתת מנכסיו, וכיון שיש ספק למי כסף זה שייך, נשאיר את הכתובה בחזקת יורשיו של הבעל, ו<strong>נכסים הנכנסים ויוצאין עמה,</strong> כיון שחזקתם שהם של בית אביה — יהיו <strong>בחזקת יורשי האב.</strong>
 אם היבם <strong>כנסה,</strong> את אשת אחיו המת — <strong>הרי היא כאשתו לכל דבר</strong> ודין היבמה כדין אשה סתם. <strong>ובלבד,</strong> כלומר, בפרט אחד דינה שונה מאשה אחרת, <strong>שתהא כתובתה על נכסי בעלה הראשון,</strong> ולא מנכסיו של היבם.
 <big>ב גמרא</big> שואלים: <strong>מאי שנא רישא דלא פליגי</strong> <small>[</small>ב<small>מה שונה</small> המקרה שב<small>ראש</small> המשנה <small>שלא נחלקו]</small> בית הלל ובית שמאי, שבחייה של השומרת יבם הכל מודים שנכסים שקיבלה בירושה הם בודאי שלה, ויכולה לעשות בהם מה שרוצה, <strong>ומאי שנא סיפא דפליגי</strong> <small>[ו</small>ב<small>מה שונה הסוף ש</small>הם <small>חלוקים]</small> שבית שמאי אומרים שאם מתה יש חלק ליורשי הבעל בנכסים הללו?
 <strong>אמר עולא,</strong> יש לחלק: <strong>רישא</strong> <small>[</small>ב<small>ראש</small> המשנה<small>]</small> מדובר ש<strong>נפלה</strong> לייבום <strong>כשהיא ארוסה</strong> לבעלה הראשון, והנכסים נפלו לה בירושה כשהיתה שומרת יבם. והואיל ואם היה ארוסה חי לא היה זוכה בנכסיה אלה — כל שכן שלא יזכה בהם היבם. <strong>וסיפא</strong> <small>[ו</small>ב<small>סוף]</small> המשנה מדובר ש<strong>נפלה</strong> לייבום <strong>כשהיא נשואה</strong> (לאחר שהיתה נשואה), שמכיון שאם היה בעלה חי היו עוברים הנכסים הללו לרשות הבעל, עכשיו שנפלו כשהיא שומרת יבם, חולקים בהם גם יורשי הבעל.
 ומעירים: <strong>וקסבר</strong> <small>[וסבור]</small> <strong>עולא</strong> כי <strong>זיקת ארוסה,</strong> זיקת ייבום באשה שהיתה רק ארוסה לאח המת של היבם, <strong>עושה</strong> אותה שתיחשב <strong>ספק ארוסה,</strong>
## דף לח:
 <strong>זיקת נשואה עושה</strong> אותה שתיחשב <strong>ספק נשואה.</strong>
 ומסבירים: <strong>זיקת ארוסה עושה ספק ארוסה,</strong> מדוע ספק — <strong>דאי סלקא דעתך</strong> <small>[שאם עולה על דעתך]</small> לומר ש<strong>ודאי ארוסה,</strong> וכי בארוסה <strong>מודים בית הלל שמוכרת ונותנת</strong> לכתחילה <strong>וקיים?</strong>
 <strong>והתנן</strong> <small>[והרי שנינו</small> במשנה<small>]</small> שנחלקו בכך: <strong>נפלו לה</strong> לאשה <strong>נכסים</strong> בירושה <strong>משנתארסה, בית שמאי אומרים: תמכור</strong> אם תרצה, <strong>ובית הלל אומרים: לא תמכור. אלו ואלו מודים שאם מכרה ונתנה — קיים. אלא שמע מינה</strong> <small>[למד מכאן]</small> כי <strong>זיקת ארוסה עושה</strong> רק <strong>ספק ארוסה.</strong>
 וכמו כן <strong>זיקת נשואה עושה ספק נשואה. דאי סלקא דעתך</strong> <small>[שאם עולה על דעתך]</small> לומר ש<strong>ודאי נשואה</strong> היא, וכי <strong>בית שמאי אומרים</strong> בזה <strong>יחלוקו יורשי הבעל עם יורשי האב?</strong>
 <strong>והתנן</strong> <small>[והרי שנינו</small> במשנה<small>]:</small> אם <strong>נפלו לה נכסים משנשאת — אלו ואלו,</strong> גם בית הלל וגם בית שמאי, <strong>מודים, שאם מכרה ונתנה</strong> לאחרים — <strong>שהבעל מוציא מיד הלקוחות.</strong> משמע שהכל בחזקת הבעל. <strong>אלא שמע מינה</strong> <small>[למד מכאן]</small> כי <strong>זיקת נשואה עושה ספק נשואה.</strong>
 <strong>אמר ליה</strong> <small>[לו]</small> <strong>רבה</strong> לעולא: לשיטתך שמדובר פה בספק ארוסה וספק נשואה לגבי זיקה, <strong>אדמפלגי</strong> <small>[עד</small> ש<small>הם חולקים]</small> <strong>בגופה,</strong> כלומר, בגופם של אותם נכסים <strong>ו</strong>בחלוקתם <strong>לאחר מיתה</strong> של היבמה, <strong>לפלגו</strong> <small>[שיחלקו]</small> בית שמאי ובית הלל בנושא קרוב יותר, בדברים שנוגעים <strong>בחייה, ול</strong>ענין <strong>פירות,</strong> שהשאלה תהיה: מי אוכל פירות הנכסים הללו, האשה או היבם, שלדעת בית שמאי יחלוקו ולדעת בית הלל הנכסים בחזקתה, שהרי לדעתך היא היא המחלוקת!
 <strong>אלא אמר רבה: אידי ואידי</strong> <small>[זה וזה]</small> גם ראשה וגם סופה של משנתנו, מדובר בהם ש<strong>נפלה</strong> לייבום <strong>כשהיא נשואה, וזיקת נשואה עושה</strong> אותה שתיחשב <strong>ספק נשואה.</strong> וכך יש להסביר: <strong>רישא</strong> <small>[ראשית</small> המשנה<small>]</small> מדברת במקרה <strong>דאיהי קיימא</strong> <small>[שהיא קיימת,</small> חיה<small>] —</small> <strong>הוה לה איהי</strong> <small>[הרי היא],</small> יש לה טענת <strong>ודאי</strong> שהנכסים שייכים לה, שהרי הקרן ודאי שייך לה, <strong>ואינהו</strong> <small>[והם],</small> כל האחרים הבאים לתבוע, יש להם רק טענת <strong>ספק,</strong> שהרי אמרנו שהיא ספק נשואה, <strong>ו</strong>כלל הוא: <strong>אין ספק מוציא מידי ודאי.</strong>
 ואילו <strong>סיפא</strong> <small>[</small>ב<small>סופה</small> של המשנה<small>]</small> מדובר ש<strong>מתה,</strong> ואם כן <strong>הללו,</strong> יורשי האב, <strong>באין לירש, והללו,</strong> יורשי הבעל, <strong>באין לירש,</strong> ומכיון שיש כאן ספק — לדעת בית שמאי <strong>יחלוקו,</strong> ולבית הלל נכסים בחזקתה. וכשהיא חיה, אף בית שמאי מודים שנכסים בחזקתה.
 <strong>איתיביה</strong> <small>[הקשה לו]</small> <strong>אביי</strong> לרבה: <strong>ו</strong>האם <strong>ל</strong>דעת <strong>בית שמאי אין ספק מוציא מידי ודאי? והתנן</strong> <small>[והרי שנינו</small> במשנה<small>]:</small> <strong>נפל הבית</strong> בבת אחת <strong>עליו</strong> על אדם אחד <strong>ועל אביו,</strong> או <strong>עליו ועל מורישיו,</strong> כלומר, אנשים שהוא היורש אותם, <strong>והיו עליו</strong> חובות של <strong>כתובת אשה ו</strong>גם של <strong>בעל חוב</strong> אחר ולא היו לו נכסים כדי לשלם מהם גם את חובותיו וגם את כתובת אשתו, ולמורישים יש נכסים.
 <strong>יורשי האב אומרים: הבן מת ראשון</strong> ולא ירש איפוא מאומה, <strong>ואחר כך מת האב,</strong> ולכן אנו, יורשי האב, זוכים בירושה ואין לבעלי חובותיו של הבן כל זכות בנכסים, <strong>ובעל חוב אומר:</strong> לא כן, אלא <strong>האב מת ראשון,</strong> ועם מותו ירש הבן את נכסיו, <strong>ואחר כך מת הבן,</strong> ובעלי החובות יכולים איפוא לדבריהם לתבוע את חובם מנכסיו —
 <strong>בית שמאי אומרים: יחלוקו, ובית הלל אומרים: נכסים בחזקתן</strong> של יורשי האב, ובעלי החוב שבאים בטענה צריכים להביא ראיה.
 <strong>והא הכא</strong> <small>[והרי כאן]</small> ש<strong>יורשי האב</strong> הם <strong>ודאי, ובעל חוב</strong> בא בטענת <strong>ספק, ו</strong>לדעת בית שמאי האומרים שיחלוקו, <strong>קאתי</strong> <small>[בא]</small> ה<strong>ספק ומוציא</strong> חצי הנכסים <strong>מידי</strong> ה<strong>ודאי!</strong>
 ומשיבים: שם אין בית שמאי רואים את דרישת בעלי החובות כטענת ספק, כי <strong>קסברי</strong> <small>[סבורים]</small> <strong>בית שמאי: שטר העומד לגבות — כגבוי דמי</strong> <small>[</small>הוא <small>נחשב].</small> כלומר, כיון שיש בידם שטר חוב, הרי זה כאילו כבר גבו אותו והוא בחזקתם, ולכן אף את טענתם צריך לראות כטענת ודאי, שיש להם חזקה בנכסים לא פחות מזו של היורשים.
 <strong>ומנא תימרא</strong> <small>[ומניין אתה אומר]</small> שזו דעת בית שמאי, <strong>דתנן</strong> <small>[ש</small>כן <small>שנינו</small> במשנה<small>]:</small> נשים שקינאו להן בעליהן שלא ייסתרו עם אחר, ונסתרו, והן איפוא ספק סוטות, והיו צריכים להביאן למקדש שייבדקו על ידי שתיית המים המרים, ו<strong>מתו בעליהן עד שלא שתו</strong> (כלומר, לפני שהנשים שתו) — <strong>בית שמאי אומרים: נוטלות כתובתן</strong> כשאר נשים, <strong>ואינן שותות</strong> מן המים המרים, שהרי אין להן בעל שבשבילו יצטרכו להיבדק. <strong>ובית הלל אומרים:</strong> הכלל הוא: <strong>או שותות או לא נוטלות כתובתן.</strong>
 ותוהים: <strong>או שותות?!</strong> כיצד יכולות הן לשתות? הלא <strong>"והביא האיש את אשתו"</strong> (במדבר ה, טו) <strong>אמר רחמנא</strong> <small>[אמרה התורה]</small> <strong>וליכא</strong> <small>[ואין</small> כאן מצב שכזה<small>],</small> שהרי האיש מת! <strong>אלא</strong> צריך להבין את דבריהם כך: <strong>מתוך שלא שותות — לא נוטלות כתובתן,</strong> שמא זנו.
 <strong>והא הכא</strong> <small>[והרי כאן]</small> בסוטה ש<strong>ספק הוא, ספק זנאי</strong> <small>[זנתה]</small> <strong>ספק לא זנאי</strong> <small>[זנתה],</small> <strong>ו</strong>בכל זאת לדעת בית שמאי <strong>קאתי</strong> <small>[בא]</small> <strong>ספק</strong> של תביעת האשה את כתובתה <strong>ומוציא מידי ודאי</strong> של היורשים! <strong>אלא שמע מינה</strong> <small>[למד מכאן]</small> כי לדעת בית שמאי <strong>שטר העומד לגבות כגבוי דמי</strong> <small>[</small>הוא <small>נחשב]</small>, וכיון ששטר הכתובה נחשב כגבוי, הרי גם לאותן הנשים יש טענה, שהיא כטענת ודאי.
 ושואלים: <strong>ואביי</strong> שהקשה על רבה מענין "נפל הבית עליו" וכו', <strong>לותביה מהא</strong> <small>[שיקשה לו מזו]</small> מענין סוטה. שהרי לשיטתו היה יכול להוכיח מכאן שספק מוציא מידי ודאי לדעת בית שמאי! ומשיבים: אביי סבר שמדין סוטה אין להקשות, כי <strong>דלמא</strong> <small>[שמא]</small> <strong>כתובת אשה שאני</strong> <small>[שונה]</small> בדין, <strong>משום חינא</strong> <small>[חן],</small> שעשו חכמים חיזוק לכתובת אשה יותר מבשטרות חוב אחרים, משום שרצו שיהיה חן האנשים על הנשים, ותיקנו שיהיה לשטר הכתובה תוקף מרובה.
 ושואלים שוב על אביי, ולפי הבנתו: <strong>ולותביה</strong> <small>[ושיקשה לו]</small> מדין <strong>כתובה דמתניתין</strong> <small>[ש</small>ב<small>משנתנו],</small> שלכאורה גם ממשנתנו יוצא שלדעת בית שמאי יורשי האשה חולקים לא רק בנכסיה אלא גם בכתובתה, והרי טענת היורשים לגבי כתובתה של אשה זו אינה אלא טענת ספק, משמע שטענת ספק שלהם בכתובה מוציאה מידי ודאי של יורשי הבעל!
 ומשיבים: <strong>לא פליגי</strong> <small>[נחלקו]</small> בית שמאי בזה. ומה שאמרו "יחלוקו" הכוונה היא בנכסים שנפלו לה בירושה, ולא לגבי כתובתה. ותוהים: <strong>ולא?!</strong> וכי לא נחלקו בכך? <strong>והא קתני</strong> <small>[והרי שנה</small> במשנה<small>]:</small> <strong>מתה</strong> אשה זו, <strong>מה יעשה בכתובתה ובנכסים הנכנסים ויוצאין עמה</strong> — <strong>בית שמאי אומרים: יחלוקו יורשי הבעל עם יורשי האב, ובית הלל אומרים: נכסים בחזקתן.</strong> משמע שבית שמאי סבורים שאף בכתובה יש חלוקה!
 ומשיבים, <strong>הכי קאמר</strong> <small>[כך אמר</small> התנא<small>],</small> זו היתה הכוונה: <strong>מתה, מה יעשה בכתובתה, ושבקה</strong> <small>[והניחה,</small> עזב את הבעיה הזו<small>]</small> ולא פתרה. ואילו בענין <strong>נכסים הנכנסים והיוצאים עמה,</strong> בזה — <strong>בית שמאי אומרים: יחלוקו יורשי הבעל עם יורשי האב, ובית הלל אומרים: נכסים בחזקתן.</strong>
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> שאין בית שמאי חולקים בכתובה, ואין הטעם משום ששטר העומד להיגבות הריהו כגבוי כבר, וראיה לדבר — <strong>דקתני</strong> <small>[ששנה</small> בה<small>]</small> : <strong>יחלוקו יורשי הבעל עם יורשי האב.</strong> משמע שיורשי הבעל באים ולוקחים דבר מאת יורשי האב, שלהם יש לכאורה זכות ראשונה, הרי שמדובר כאן בירושת נכסי מלוג שהם מבית אביה, <strong>ולא קתני</strong> <small>[שנה]</small> ש<strong>יורשי האב</strong> חולקים <strong>עם יורשי הבעל,</strong> שדבר זה ניתן להיאמר לגבי הכתובה שהאשה מקבלת מבעלה, משמע שהמחלוקת היתה רק ביחס לנכסים ולא לגבי הכתובה. ומסכמים: אכן <strong>שמע מינה</strong> <small>[למד מכאן]</small> שכן הוא.
 <strong>אביי אמר</strong> שאפשר לתרץ את המשנה לא כעולא ולא כרבה, אלא באופן אחר: <strong>רישא</strong> <small>[</small>ב<small>ראשיתה]</small> של המשנה מדובר ש<strong>נפלו לה</strong> הנכסים בירושה <strong>כשהיא שומרת יבם,</strong> ואילו <strong>סיפא</strong> <small>[</small>ב<small>סופה]</small> מדובר ש<strong>נפלו לה</strong> הנכסים <strong>כשהיא תחתיו</strong> של ה<strong>בעל</strong> הראשון, ומכאן ההבדל.
## דף לט.
 <strong>וקסבר</strong> <small>[וסבור]</small> <strong>אביי</strong> שבאשה נשואה <strong>ידו</strong> של הבעל <strong>כידה</strong> ממש. כלומר, זכותו של הבעל בנכסים שיורשת שווה לזכותה בהם. לכן משמת וזקוקה ליבם, ידו של היבם בהם אינו כידה ולכן לבית הלל הנכסים בחזקתה, ולדעת בית שמאי, בנשואה, ידו של הבעל עדיפה מידה, ומשמת, יד היבם כידה ויחלוקו.
 <strong>אמר ליה</strong> <small>[לו]</small> <strong>רבא: אי דנפלי</strong> <small>[אם שנפלו]</small> <strong>לה</strong> הנכסים בירושה <strong>כשהיא תחתיו</strong> של ה<strong>בעל</strong> הראשון — <strong>דכולי עלמא לא פליגי</strong> <small>[הכל אינם חולקים]</small> ש<strong>ידו עדיפא מידה,</strong> שכיון שנפלו לה כשהיתה נשואה, יש לבעל בהם זכות יתירה, ואם מתה הרי הם שלו, בין לעצמו ובין ליורשיו. ואפילו בית הלל מודים שיש ליורשי הבעל בנכסים.
 <strong>אלא, אידי ואידי</strong> <small>[זה וזה,</small> שני החלקים במשנה, <small>מדברים]</small> באופן ש<strong>נפלו לה</strong> הנכסים <strong>כשהיא שומרת יבם,</strong> וההבדל הוא: <strong>רישא</strong> <small>[</small>ב<small>ראש</small> המשנה<small>]</small> מדובר ש<strong>לא עבד</strong> <small>[עשה]</small> <strong>בה</strong> היבם <strong>מאמר,</strong> ואילו <strong>סיפא</strong> <small>[</small>ב<small>סופה]</small> מדובר באופן <strong>דעבד</strong> <small>[שעשה]</small> <strong>בה</strong> היבם <strong>מאמר</strong>, שכיון שעשה בה מאמר, יש לו לשיטת בית שמאי (לעיל יבמות כט, א) קנין בה וזכה בנכסיה, ולשיטת בית הלל אין לו קנין.
 ומסבירים: <strong>וקסבר</strong> <small>[וסבור]</small> <strong>רבא</strong> ש<strong>מאמר ל</strong>דעת <strong>בית שמאי עושה</strong> אותה <strong>ודאי ארוסה וספק נשואה.</strong> וכוונת הדברים: <strong>ודאי ארוסה</strong> לענין <strong>לדחות בצרה,</strong> כלומר, שאם עשה בה מאמר, שוב אין צרתה מתייבמת, שבעלת המאמר נחשבת כאשתו גמורה לענין זה, <strong>וספק נשואה</strong> לענין ירושתה, שיורשיה ויורשיו צריכים <strong>לחלוק בנכסים.</strong>
 ומעירים: <strong>איתמר משמיה</strong> <small>[נאמר משמו]</small> של <strong>ר' אלעזר</strong> פירוש למשנה <strong>כוותיה</strong> <small>[כשיטתו]</small> של <strong>רבא, ואיתמר משמיה</strong> <small>[ונאמר משמו]</small> של <strong>ר' יוסי בר' חנינא כוותיה</strong> <small>[כשיטתו]</small> של <strong>אביי.</strong>
 ומקשים: <strong>ומי</strong> <small>[והאם]</small> <strong>אמר ר' אלעזר הכי</strong> <small>[כך],</small> כרבא? <strong>והא</strong> <small>[והרי]</small> <strong>אמר ר' אלעזר: מאמר לבית שמאי אינה קונה אלא לדחות בצרה בלבד,</strong> משמע: ולא יותר מזה, והרי שיטת רבא היא שהמאמר עושה ספק נישואין!
 ומשיבים: <strong>איפוך</strong> <small>[הפוך]</small> את השיטות, שר' אלעזר הוא שאמר כדעת אביי, ור' יוסי בר' חנינא כדעת רבא. <strong>ואי בעית אימא</strong> <small>[ואם תרצה אמור]:</small> <strong>לעולם לא תיפוך</strong> <small>[תהפוך]</small> ואפשר להבין את הדברים גם כפי שנמסרו, ויש לחלק — <strong>אמר לך</strong> <small>[</small>יכול היה <small>לומר לך]</small> <strong>ר' אלעזר: כי אמרי אנא</strong> <small>[כאשר אמרתי</small> לו <small>אני]</small> שזה תוקפו של מאמר, כוונתי היתה ש<strong>לא סגי</strong> <small>[די]</small> <strong>לה בגט, אלא דבעי נמי</strong> <small>[שצריכה גם כן]</small> <strong>חליצה,</strong> אבל <strong>לחלוק בנכסים דלא קני</strong> <small>[שאינו קונה]</small> הבעל בהם — <strong>מי אמרי</strong> <small>[האם אמרתי]?</small> כלומר, דבריו לא התייחסו לענין נכסים כלל, ואין כאן איפוא סתירה.
 <strong>אמר רב פפא: דיוקא דמתניתין, כוותיה</strong> <small>[הדיוק של משנתנו</small> הוא <small>כשיטתו]</small> של <strong>אביי, ואף על גב דקשיא</strong> <small>[ואף על פי שקשה]</small> מענין זה שנאמר במשנה <strong>"מתה",</strong> 
 ומה הדיוק — <strong>דקתני</strong> <small>[ששנה]</small> שם במשנתנו: <strong>נכסים הנכנסים ויוצאים עמה, מאי</strong> <small>[מה</small> פירוש<small>]</small> <strong>"נכנסין" ומאי</strong> <small>[ומה]</small> <strong>"יוצאין"? לאו</strong> <small>[האם לא]</small> <strong>"נכנסין"</strong> פירושו: אלה שנכנסים <strong>לרשות הבעל, ו"יוצאים" —</strong> פירושו <strong>מרשות הבעל לרשות האב,</strong> ומדוייק הדבר לשיטת אביי שנפלו לה כשהיתה נשואה,
 <strong>ואף על גב דקשיא</strong> <small>[ואף על פי שקשה]</small> ממה שכתוב במשנה <strong>"מתה",</strong> וכמו שאמר רבה <strong>אדמפלגי</strong> <small>[עד שהם חלוקים]</small> <strong>בגופה</strong> של הקרקע <strong>ולאחר מיתה</strong> של האשה, <strong>לפלגו</strong> <small>[שיחלקו]</small> <strong>בחייה ול</strong>ענין <strong>פירות,</strong> שהרי ידו כידה, בכל זאת לשון המשנה מדוייקת כשיטת אביי.
 <strong>ותו לא מידי</strong> <small>[ועוד אין דבר],</small> כלומר, אין עוד להאריך ולדייק בענין זה בדרך אחרת.
 <big>א</big> שנינו במשנה: <strong>כנסה — הרי היא</strong> כאשתו לכל דבר. שואלים: <strong>למאי הלכתא</strong> <small>[למה,</small> לאיזו, <small>הלכה]</small> נאמר הדבר? <strong>אמר ר' יוסי בר חנינא: לומר, ש</strong>אחר שמייבמה, <strong>מגרשה בגט ומחזירה,</strong> אם ירצה.
 ותוהים: <strong>מגרשה בגט, פשיטא</strong> <small>[פשוט,</small> מובן מאליו<small>]</small> הוא ומדוע לא? ומשיבים: <strong>סלקא דעתך אמינא</strong> <small>[יעלה על דעתך לומר]</small> <strong>הואיל וכתיב</strong> <small>[ונאמר]:</small> <strong>"ולקחה לו לאשה ויבמה"</strong> (דברים כה, ה) — <strong>אמר רחמנא</strong> <small>[אמרה התורה]:</small> <strong>ועדיין יבומי הראשון עליה</strong> כלומר, כל ימי נישואיה ליבם היא עדיין קרויה יבמה, ולכן <strong>בחליצה — אין</strong> <small>[כן]</small> נפטרת מן היבם, <strong>ובגט — לא,</strong> על כן <strong>קא משמע לן</strong> <small>[השמיע לנו]</small> שהיא כאשתו לכל דבר.
 עוד אמר ר' יוסי בר' חנינא ש<strong>מחזירה.</strong> ושואלים: <strong>פשיטא</strong> <small>[פשוט]</small> מדוע לא יחזירנה? ומשיבים: <strong>סלקא דעתך אמינא</strong> <small>[יעלה על דעתך לומר]</small> כי את ה<strong>מצוה דרמיא רחמנא עליה</strong> <small>[שהטילה התורה עליו]</small> — הלא <strong>עבדה</strong> <small>[עשה אותה],</small> ואם כן <strong>השתא תיקום עליה</strong> <small>[עכשיו,</small> לאחר שגירשה, <small>תעמוד עליו]</small> <strong>באיסור אשת אח</strong> שלא במקום מצות ייבום ולא יוכל להחזירה, על כן <strong>קא משמע לן</strong> <small>[השמיע לנו]</small> שלא.
 ושואלים: ובאמת, <strong>ואימא הכי נמי</strong> <small>[ואמור כך גם כן]</small> שינהג בה דין יבמה גם לאחר שכנסה ולא יוכל להחזירה אחר שגירשה? ומשיבים: <strong>אמר קרא</strong> <small>[הכתוב]:</small> <strong>"ולקחה לו לאשה"</strong> (שם), לומר: <strong>כיון שלקחה — הרי היא כאשתו לכל דבר,</strong> ונוהג בה כבכל אשה, ואינה נחשבת עוד כאשת אחיו.
 <big>ב</big> עוד שנינו במשנה: <strong>ובלבד שתהא כתובתה</strong> על נכסי בעלה הראשון. ומסבירים: <strong>מאי טעמא</strong> <small>[מה הטעם] —</small> <strong>אשה הקנו לו מן השמים.</strong> שכיון שלא הוא בחר בה ולא היא בו, הרי אנחנו אומרים שמן השמים נתנו לו את האשה ואת כתובתה משל אחיו ואין נכסיו משתעבדים לכתובתה.
 ומעירים: <strong>ואי לית</strong> <small>[ואם אין]</small> <strong>לה</strong> כתובה <strong>מן הראשון,</strong> משום שלראשון לא היו נכסים וממילא אין לכתובתה ערך — <strong>תקינו</strong> <small>[תיקנו]</small> <strong>לה</strong> חכמים שתהיה לה כתובה <strong>מ</strong>בעלה ה<strong>שני</strong> ומהטעם שבכלל תיקנו כתובה: <strong>כדי שלא תהא קלה בעיניו להוציאה,</strong> שאם יידע שיצטרך לשלם עבור כתובה, יהרהר בכך ולא ימהר לגרשה.
 <big>ג משנה</big> <strong>מצוה בגדול</strong> שבאחים <strong>לייבם</strong> את האלמנה. <strong>לא רצה</strong> הגדול לייבם — <strong>מהלכין</strong> ופונים <strong>על כל האחין</strong> שייבמו. <strong>לא רצו — חוזרין אצל הגדול, ואומרים לו: עליך מצוה: או חלוץ או ייבם.</strong>
 אם <strong>תלה</strong> האח הגדול <strong>ב</strong>אחיו ה<strong>קטן עד שיגדיל,</strong> כלומר, שאומר להמתין עד שאחיו הקטן יגדל, ואולי הוא ייבם אותה, <strong>או</strong> שהיה אחד האחים תולה <strong>ב</strong>אח <strong>גדול עד שיבא ממדינת הים, או</strong> שהיה אחד האחים <strong>חרש או שוטה</strong> והאחר דורש להמתין עד שיתרפא ואולי ירצה לייבמה — <strong>אין שומעין לו אלא אומרים לו: עליך מצוה, או חלוץ או ייבם.</strong>
 <big>ד גמרא</big> <strong>איתמר</strong> <small>[נאמר]</small> שנחלקו בבעיה הבאה: <strong>ביאת קטן,</strong> כלומר שיש אח צעיר יותר המוכן לייבם, <strong>וחליצת גדול,</strong> שהמבוגר יותר אינו מוכן לייבמה, אלא לחלוץ לה — <strong>פליגי</strong> <small>[נחלקו]</small> <strong>בה ר' יוחנן ור' יהושע בן לוי</strong> בשאלה מה עדיף, <strong>חד</strong> <small>[אחד</small> מהם<small>]</small> <strong>אמר: ביאת קטן עדיפא</strong> <small>[עדיפה]</small> על חליצה של גדול, <strong>וחד</strong> <small>[ואחד</small> מהם<small>]</small> <strong>אמר: חליצת גדול עדיפא.</strong>
 ומסבירים: <strong>מאן דאמר</strong> <small>[מי שאומר]</small> ש<strong>ביאת קטן עדיפא</strong> — <strong>דהא</strong> <small>[שהרי]</small> <strong>מצוה בייבום</strong> תחילה. <strong>ומאן דאמר</strong> <small>[ומי שאומר]</small> ש<strong>חליצת גדול עדיפא,</strong> טעמו: <strong>במקום</strong> שנמצא <strong>גדול — ביאת קטן לאו</strong> <small>[לא]</small> <strong>כלום היא.</strong> ומנסים להביא ראיות לדברים.
 <strong>תנן</strong> <small>[שנינו</small> במשנתנו<small>]:</small> <strong>לא רצה</strong> הגדול לייבם — <strong>מחזירין על כל האחין. מאי לאו</strong> <small>[האם לא]</small> הכוונה ש<strong>לא רצה לייבם אלא לחלוץ, וקתני</strong> <small>[ושנה]:</small> <strong>מהלכין אצל האחין, שמע מינה</strong> <small>[למד מכאן]</small> ש<strong>ביאת קטן עדיפא</strong> על חליצת הגדול!
 ומשיבים: <strong>לא,</strong> הכוונה היא <strong>לא רצה לחלוץ ולא לייבם,</strong> שלא רצה לעסוק כלל בדבר. ושואלים: אם כן, <strong>דכוותה</strong> <small>[כיוצא בזה]</small> <strong>גבי האחין "לא רצו" —</strong> יהיה כוונתו גם כן שלא רצו <strong>לא לחלוץ ולא לייבם,</strong> אם כן <strong>אמאי</strong> <small>[מדוע]</small> <strong>חוזרים אצל הגדול למיכפייה</strong> <small>[לכפותו]?</small> שהרי אינו רוצה גם לחלוץ, <strong>לכפייה לדידהו</strong> <small>[שנכפה אותם]</small> שיחלצו, ומדוע טורחים וחוזרים אליו לכפות אותו? ומשיבים: <strong>כיון</strong> שלכתחילה <strong>מצוה</strong> זו <strong>עליה דידיה רמיא</strong> <small>[עליו מוטלת] —</small> <strong>לדידיה כייפינן</strong> <small>[אותו אנו כופים].</small>
 ומנסים להביא ראיה אחרת, <strong>תנן</strong> <small>[שנינו</small> במשנתנו<small>]:</small> <strong>תלה בקטן עד שיגדיל — אין שומעין לו. ואי</strong> <small>[ואם]</small> <strong>ביאת קטן</strong> (האח הצעיר) <strong>עדיפא, אמאי</strong> <small>[מדוע]</small> <strong>אין שומעין לו? נינטר דלמא גדיל ומייבם</strong> <small>[נמתין שמא יגדל וייבם]!</small>
 ודוחים: <strong>וליטעמיך</strong> <small>[ולטעמך,</small> לשיטתך<small>]</small> הרי שנינו שם גם שאם תלה <strong>בגדול עד שיבא ממדינת הים — אין שומעין לו,</strong> ולפי זה <strong>אמאי</strong> <small>[מדוע]?</small> <strong>נינטר דלמא אתי וחליץ</strong> <small>[נמתין שמא יבוא</small> האח הגדול <small>ויחלוץ]</small> או ייבם, ומדוע מכריחים את האח הנשאר שיעשה בה מעשה? <strong>אלא</strong> יש לומר <strong>כל שהויי</strong> <small>[השהיית]</small> <strong>מצוה לא משהינן</strong> <small>[איננו משהים],</small> אלא כיון שמוטלת המצוה עליו, יש לעשותה ולא לדחותה לאחר זמן, ואם כן זהו הטעם שאין ממתינים לקטן עד שיגדל ואין להוכיח מכאן לענין עדיפות חליצה.
## דף לט:
 <strong>אית דאמרי</strong> <small>[יש שאומרים]</small> ומוסרים את המחלוקת הזו בנוסח אחר: <strong>בביאה כולי עלמא לא פליגי</strong> <small>[הכל אינם חולקים]</small> ש<strong>ביאת קטן עדיפא</strong> על פני חליצה של גדול. <strong>כי פליגי</strong> <small>[כאשר נחלקו]</small> הרי זה <strong>בחליצת קטן.</strong>
 <strong>והכי איתמר</strong> <small>[וכך נאמר]:</small> <strong>חליצת קטן וחליצת גדול, פליגי</strong> <small>[נחלקו]</small> <strong>בה ר' יוחנן ור' יהושע בן לוי. חד</strong> <small>[אחד</small> מהם<small>]</small> <strong>אמר: חליצת גדול עדיפא, וחד</strong> <small>[ואחד</small> מהם<small>]</small> <strong>אמר: כי הדדי נינהו</strong> <small>[זה כמו זה הם].</small>
 ומסבירים, <strong>מאן דאמר</strong> <small>[מי שאומר]</small> ש<strong>חליצת גדול עדיפא</strong> — <strong>דהא</strong> <small>[שהרי]</small> <strong>המצוה בגדול. ואידך</strong> <small>[והאחר]</small> — לדעתו <strong>כי אמרינן</strong> <small>[כאשר אומרים אנו]</small> ש<strong>מצוה בגדול —</strong> הרי זה דווקא <strong>לענין יבום, אבל לענין חליצה — כהדדי נינהו</strong> <small>[זה כמו זה הם].</small>
 <strong>תנן</strong> <small>[שנינו</small> במשנתנו<small>]:</small> <strong>לא רצו</strong> האחים האחרים — <strong>חוזרין אצל גדול. מאי לאו</strong> <small>[האם לא]</small> הכוונה ש<strong>לא רצו לייבם, אלא</strong> רצו <strong>לחלוץ. וקתני</strong> <small>[ושנה]</small> במשנה: <strong>חוזרין אצל גדול, ושמע מינה</strong> <small>[ולמד מכאן]</small> כי <strong>חליצת גדול עדיפא!</strong>
 ודוחים: <strong>לא, "לא רצו"</strong> כוונתו — <strong>לא לחלוץ ולא לייבם.</strong> ושואלים: אם כן, <strong>דכוותיה</strong> <small>[כיוצא בו]</small> <strong>גבי גדול</strong> צריך לומר שהכוונה היא ש<strong>לא רצה</strong> מתחילה <strong>לא לחלוץ ולא לייבם, אלא</strong> אם כך — <strong>אמאי</strong> <small>[מדוע]</small> <strong>חוזרין אצל גדול</strong> לבסוף — <strong>למכפייה</strong> <small>[לכפותו]?</small> <strong>לכפייהו לדידהו</strong> <small>[שנכפה אותם]!</small> ומשיבים: <strong>כיון</strong> שה<strong>מצוה עליה דידיה רמיא</strong> <small>[עליו מוטלת],</small> <strong>לדידיה כייפינן</strong> <small>[אותו אנו כופים].</small>
 ומציעים: <strong>תא שמע</strong> <small>[בא</small> ו<small>שמע]</small> ראיה ממשנתנו: <strong>תלה בגדול עד שיבא ממדינת הים — אין שומעין לו. ואי סלקא דעתך</strong> <small>[ואם עולה על דעתך]</small> לומר ש<strong>חליצת גדול עדיפא, אמאי</strong> <small>[מדוע]</small> אם כן <strong>אין שומעין לו? נינטר דלמא אתי וחליץ</strong> <small>[נמתין שמא יבוא ויחלוץ]!</small>
 ודוחים: <strong>ולטעמיך</strong> <small>[ולטעמך,</small> לשיטתך<small>],</small> אף מה ששנינו שאם תולה <strong>בקטן עד שיגדיל</strong>, שהדין הוא ש<strong>אין שומעין לו</strong> — <strong>אמאי</strong> <small>[מדוע]?</small> <strong>נינטר דלמא גדיל ומייבם</strong> <small>[נמתין שמא יגדל וייבם]</small> אותה. <strong>אי נמי אתי איהו ומייבמה</strong> <small>[או</small> שמא <small>יבוא גם הוא,</small> הגדול, ממדינת הים <small>וייבם אותה].</small> <strong>אלא</strong> על כרחך צריך לומר כי הטעם הוא: <strong>כל שהויי</strong> <small>[השהיית]</small> <strong>מצוה לא שהינן</strong> <small>[אין אנו משהים],</small> שכיון שמוטלת המצוה עליו, יש לעשותה מיד ולא לדחותה לאחר זמן, ולכן אין מכאן ראיה.
 <big>א</big> <strong>תנן התם</strong> <small>[שנינו שם]</small> במשנה אחרת: <strong>מצות יבום קודמת למצות חליצה.</strong> מתי — <strong>בראשונה, שהיו מתכוונין</strong> לעשות את הייבום <strong>לשם מצוה,</strong> אולם <strong>עכשיו שאין מתכוונין לשם מצוה, אמרו: מצות חליצה קודמת למצות יבום.</strong>
 <strong>אמר רב:</strong> אף על פי כן, <strong>אין כופין</strong> לחלוץ, אלא אם רוצה מייבם. ומספרים: <strong>כי אתו לקמיה</strong> <small>[כאשר היו באים</small> יבם ויבמה <small>לפני]</small> <strong>רב, אמר להו</strong> <small>[</small>היה <small>אומר להם]:</small> <strong>אי בעית</strong> <small>[אם רצונך] —</small> <strong>חלוץ, אי בעית</strong> <small>[אם רצונך] —</small> <strong>ייבם</strong> כי <strong>בדידך</strong> <small>[ב</small>רצון <small>שלך]</small> <strong>תלא רחמנא</strong> <small>[תלה הכתוב],</small> שנאמר: <strong>"ואם לא יחפץ האיש"</strong> (דברים כה, ז), ונדייק: <strong>הא</strong> <small>[הרי]</small> <strong>אם חפץ, אי בעי</strong> <small>[אם רוצה] —</small> <strong>חליץ</strong> <small>[חולץ],</small> <strong>אי בעי</strong> <small>[אם רוצה] —</small> <strong>ייבם</strong> <small>[מייבם].</small>
 ומעירים: <strong>ואף רב יהודה סבר אין כופין.</strong> וזאת יודעים אנו <strong>מדאתקין</strong> <small>[מ</small>מה <small>שהתקין]</small> <strong>רב יהודה בגיטא דחליצה</strong> <small>[בשטר החליצה],</small> שהיו כותבים בבית דינו כך: <strong>איך פלונית בת פלוני אקרבת ית</strong> <small>[הקריבה את]</small> <strong>פלוני יבמה קדמנא לבי דינא</strong> <small>[לפנינו לבית הדין],</small> <strong>ואשתמודעינהו דאחוה דמיתנא מאבא ניהו</strong> <small>[והכרנוהו שאחי המת מן האב הוא],</small> <strong>ואמרי ליה</strong> <small>[ואמרנו לו]:</small> <strong>אי צבית</strong> <small>[אם רצונך]</small> <strong>ליבם — יבם, ואי</strong> <small>[ואם]</small> <strong>לא — איטלע לה רגליך דימינא</strong> <small>[הושט לה</small> את <small>רגלך הימנית].</small>
 <strong>ואיטלע לה רגלא דימינא</strong> <small>[והושיט לה</small> את <small>רגלו הימנית]</small> <strong>ושרת סיניה מעל רגלוהי</strong> <small>[והסירה את נעלו מעל רגלו]</small> <strong>וירקת באנפוהי רוקא דמתחזיא לבי דינא על ארעא</strong> <small>[וירקה בפניו רוק הנראה לבית דין על הארץ]</small>.
 <strong>ור' חייא בר אויא מסיים בה משמיה</strong> <small>[היה מסיים</small> בשטר חליצה בנוסח זה <small>משמו]</small> של <strong>רב יהודה</strong> עוד משפט אחד: <strong>ואקרינהו</strong> <small>[והקראנו אותם]</small> שיאמרו <strong>מה דכתיב</strong> <small>[שנאמר]</small> <strong>בספר אורייתא דמשה</strong> <small>[בספר תורת משה],</small> את הדברים שצריכים היבם והיבמה להגיד.
 מכיון שהוזכר שבנוסח שטר החליצה כתוב כי <strong>אשתמודעינהו</strong> <small>[הכרנוהו],</small> מביאים שאכן <strong>פליגי בה</strong> <small>[נחלקו בכך]</small> <strong>רב אחא ורבינא, חד</strong> <small>[אחד</small> מהם<small>]</small> <strong>אמר:</strong> הכרה זו היא דווקא <strong>בעדים</strong> שיבואו ויאמרו שהוא באמת אחי המת, <strong>וחד</strong> <small>[ואחד</small> מהם<small>]</small> <strong>אמר:</strong> אין צריך לשם כך עדים כשרים, אלא <strong>אפילו קרוב, אפילו אשה</strong> נאמנים להעיד על כך. ומסכמים: <strong>והלכתא</strong> <small>[וההלכה]</small> היא שאין זו עדות ממש, אלא <strong>גלויי מילתא בעלמא</strong> <small>[גילוי דבר בלבד]</small> <strong>הוא, ואפילו קרוב ואפילו אשה</strong> כשרים לעדות זו.
 <big>ב</big> שנינו במשנה ש<strong>בראשונה שהיו מתכוונין לשם מצוה — מצות יבום קודמת למצות חליצה, ועכשיו שאין מתכוונין לשם מצוה, אמרו: מצות חליצה קודמת למצות יבום.</strong>
 <strong>אמר רמי בר חמא אמר ר' יצחק: חזרו לומר</strong> אחר כך ש<strong>מצות יבום קודמת למצות חליצה. אמר ליה</strong> <small>[לו]</small> <strong>רב נחמן בר יצחק</strong> בתמיהה: וכי <strong>אכשור דרי</strong> <small>[הוכשרו הדורות],</small> וכי נעשו בני אדם כשרים יותר במשך הדורות, שבטוחים אנו שכולם מייבמים לשם מצוה?
 ומשיבים: <strong>מעיקרא סברי לה</strong> <small>[מתחילה היו סבורים]</small> <strong>כ</strong>דעת <strong>אבא שאול,</strong> ולכן הקדימו מצות חליצה, <strong>ולבסוף סברי לה כרבנן</strong> <small>[סברו כ</small>דעת <small>חכמים].</small>
 וביאור השיטות: <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אבא שאול אומר: הכונס</strong> (הנושא) <strong>את יבמתו לשם נוי</strong> משום שהיא יפה, או <strong>לשום</strong> (לשם) <strong>אישות,</strong> מפני שהוא רוצה באשה, <strong>ולשום דבר אחר</strong> כגון לשם ממון שבידה — <strong>כאילו פוגע בערוה.</strong> שהרי אשת אח אסורה בעצם, ולא הותרה אלא לשם מצוה. <strong>וקרוב אני בעיני להיות הולד</strong> הנולד מייבום שלא לשם מצוה, <strong>ממזר. וחכמים אומרים:</strong> נאמר: <strong>"יבמה יבא עליה"</strong> (דברים כה, ה), וכוונתו: <strong>מכל מקום.</strong> כלומר, גם אם לא נתכוון למצוה, כיון שאמרה התורה לעשות זאת, מצוה יש בכך.
 ומעירים: <strong>מאן תנא להא דתנו רבנן</strong> <small>[מי שנה את זו ששנו חכמים]</small> בברייתא: מן הפסוק <strong>"יבמה יבא עליה"</strong> (דברים כה, ה) למדים כי <strong>מצוה</strong> בייבום יותר מבחליצה! מדוע צריך לומר שהיא מצוה — <strong>שבתחלה</strong> לפני שנישאה לאחיו <strong>היתה עליו בכלל היתר</strong> ככל הנשים, ולאחר מכן <strong>נאסרה</strong> עליו בנישואיה לאחיו, <strong>וחזרה והותרה</strong> עם פטירת אחיו בלא זרע, <strong>יכול תחזור להתירה הראשון — תלמוד לומר: "יבמה יבא עליה" — מצוה.</strong>
 <strong>מאן</strong> <small>[מי</small> הוא<small>]</small> ה<strong>תנא</strong> ששנה ברייתא זו? <strong>אמר ר' יצחק בר אבדימי: אבא שאול היא. והכי קאמר</strong> <small>[וכך אמר],</small> כך יש להבין את הדבר: <strong>"יבמה יבא עליה" — מצוה.</strong> משמע <strong>שבתחלה</strong> לפני נישואיה <strong>היתה עליו</strong> אשה זו <strong>בכלל היתר</strong> ככל הנשים, <strong>רצה לשם נוי — כונסה, רצה לשם אישות — כונסה,</strong> והכל מותר.
 ולאחר מכן <strong>נאסרה</strong> עליו בנישואיה לאחיו, <strong>חזרה והותרה</strong> על ידי מות אחיו בלא בנים, <strong>יכול תחזור להתירה הראשון</strong> לחלוטין — <strong>תלמוד לומר: "יבמה יבא עליה",</strong> וכוונתו: <strong>למצוה</strong> בלבד, ולכן אם אין כוונתו למצוה — איננה מותרת.
 <strong>רבא אמר: אפילו תימא</strong> <small>[תאמר]</small> שברייתא זו כדעת <strong>רבנן</strong> <small>[חכמים]</small> היא, <strong>והכי קאמר</strong> <small>[וכך אמר]</small>, כך צריך להבינה: <strong>"יבמה יבא עליה" — מצוה. שבתחלה היתה</strong> עליו <strong>בכלל היתר,</strong> וכוונתו: <strong>רצה — כונסה, רצה — אינו כונסה.</strong>
 <strong>נאסרה, חזרה והותרה. יכול תחזור להתירה הראשון,</strong> כלומר, שאם <strong>רצה — כונסה, רצה — אינו כונסה.</strong> ועוד טרם סיום הענין, תוהים: כיצד אפשר לומר <strong>רצה אינו כונסה?</strong>
 <strong>הא אגידא ביה</strong> <small>[הרי</small> היא <small>קשורה בו]</small> בזיקת ייבום שקבעה התורה, וכי <strong>בכדי תיפוק</strong> <small>[לריק תצא]</small> בלי חליצה? <strong>אלא אימא</strong> <small>[אמור]</small> ותקן את הלשון כך: <strong>רצה — כונסה, רצה — חולץ לה</strong> — <strong>תלמוד לומר: "יבמה יבא עליה" — מצוה.</strong> כלומר, מצוה היא שייבם אותה, וכדעת חכמים שמצות ייבום קודמת ועדיפה.
 ומעירים, כדי לברר את משמעותה של ברייתא זו: <strong>אימא רישא</strong> <small>[אמור</small> את <small>ראשה,</small> תחילתה<small>]</small> של ברייתא זו, כי בחלקה הראשון היא דנה בנושא אחר, מה שנאמר במנחה הנאכלת לכהנים <strong>"מצות תאכל במקום קדש"</strong> (ויקרא ו, ט) — הרי זו <strong>מצוה.</strong>
## דף מ.
 <strong>שבתחלה</strong> קודם שהוקדשה סולת זו <strong>היתה עליו בכלל היתר, נאסרה</strong> לכל עם הקדשתה, <strong>וחזרה והותרה</strong> כאשר הקטירו ממנה את הקומץ, <strong>יכול תחזור להיתירה הראשון</strong> לכל דבר — <strong>תלמוד לומר: "מצות תאכל במקום קדש"</strong> (ויקרא ו, ט) — <strong>מצוה.</strong>
 ומעתה נברר, <strong>בשלמא</strong> <small>[נניח]</small> <strong>ל</strong>שיטת <strong>רבא</strong> ש<strong>אמר</strong> כי <strong>הא מני רבנן</strong> <small>[</small>ברייתא <small>זו</small> כ<small>מי</small> כדעת <small>חכמים]</small> <strong>היא</strong> לענין ייבום — <strong>הכא, הכי קאמר</strong> <small>[כאן,</small> בענין המנחה, <small>כך אמר]:</small> <strong>"מצות תאכל במקום קדש" — מצוה, שבתחלה היתה עליו בכלל היתר,</strong> כיצד? <strong>רצה — אוכלה, רצה — אינו אוכלה, נאסרה</strong> בהקדשתה, ולאחר מכן <strong>חזרה והותרה</strong> על ידי הקומץ, <strong>יכול תחזור להיתירה הראשון,</strong> שאם <strong>רצה — אוכלה, רצה — אינו אוכלה.</strong>
 ותוהים על אפשרות זו: <strong>רצה אינו אוכלה?!</strong> הלא ודאי מצוה לאוכלה, <strong>והכתיב</strong> <small>[והרי נאמר]:</small> <strong>"ואכלו אתם אשר כפר בהם"</strong> (שמות כט, לג), <strong>מלמד שהכהנים אוכלים ובעלים מתכפרין,</strong> משמע שאכילת הכהנים היא חלק ממצוות הקרבן!
 <strong>אלא,</strong> הכוונה היא כך: <strong>רצה — הוא,</strong> הכהן המקריב את המנחה, <strong>אוכלה, רצה — כהן אחר אוכלה</strong> — <strong>תלמוד לומר: "מצות תאכל במקום קדש" — מצוה</strong> על הכהן שהקריבה לאכול אותה.
 <strong>אלא, ל</strong>דעת <strong>רב יצחק בר אבדימי,</strong> ש<strong>אמר</strong> שברייתא זו כדעת <strong>אבא שאול היא,</strong> שלענין ייבום אין הדיון לגבי עצם חובת המעשה, אלא ביחס לאופן שבו הוא עושה אותו, <strong>הכא מאי תרי גווני איכא</strong> <small>[כאן מה</small> איזה <small>שני אופנים יש]?</small> הרי בענין המנחה גם אם אינו מכוון לשם מצוה אינו עובר בכך!
 <strong>וכי תימא</strong> <small>[ואם תאמר]</small> שאפשר לפרש בדרך דומה: <strong>רצה</strong> לאוכלה <strong>לתאבון,</strong> כדרך אכילה רגילה — <strong>אוכלה, רצה</strong> לאוכלה <strong>אכילה גסה</strong> (שאדם שבע ביותר וכופה עצמו לאכול) — <strong>אוכלה,</strong> שגם היא בכלל אכילה — אולם <strong>אכילה גסה מי</strong> <small>[האם]</small> <strong>שמה אכילה,</strong> האם היא נחשבת בכלל אכילה? <strong>והאמר</strong> <small>[והרי אמר]</small> <strong>ריש לקיש: האוכל אכילה גסה ביום הכפורים — פטור מ</strong>ביטול <strong>"לא תענה"</strong> ("כי כל הנפש אשר לא תעונה בעצם היום הזה ונכרתה מעמיה". ויקרא כג, כט), שאכילה גסה אינה נחשבת אכילה אלא אף היא בכלל עינוי, ואם כן, אי אפשר להעלות על הדעת שיאכל המנחה אכילה גסה!
 <strong>אלא</strong> תפרש באופן אחר: <strong>רצה — מצה אוכלה,</strong> את המנחה, <strong>רצה — חמץ אוכלה.</strong>
 אולם גם זה בלתי אפשרי, <strong>והכתיב</strong> <small>[והרי נאמר]:</small> <strong>"לא תאפה חמץ חלקם"</strong> (ויקרא ו, י), <strong>ואמר ריש לקיש,</strong> כוונתו: <strong>ואפילו חלקם</strong> של הכהנים <strong>לא תאפה חמץ,</strong> שלא רק להקריב על המזבח מנחת חמץ אסור, אלא אף חלק הכהנים אסור שייעשה חמץ! <strong>אלא</strong> לומר כך: <strong>רצה — מצה אוכלה, רצה — חלוט אוכלה,</strong> שמבשל אותה במים.
 ושואלים: <strong>האי חלוט היכי דמי</strong> <small>[חלוט זה כיצד הוא בדיוק]?</small> <strong>אי</strong> <small>[אם]</small> <strong>מצה היא,</strong> שעדיין לא החמיצה הסולת — אם כן <strong>הא</strong> <small>[הרי]</small> <strong>מצה היא, ואי</strong> <small>[ואם]</small> <strong>לא מצה היא,</strong> אלא החמיץ אותה בחליטה — הלא <strong>"מצות" אמר רחמנא</strong> <small>[אמרה התורה]</small> ואסור לעשותה חמץ!
 ודוחים: <strong>לא, לעולם אימא</strong> <small>[אומר]</small> <strong>לך</strong> ש<strong>מצה היא,</strong> גם לאחר חליטה, <strong>ולהכי תנא ביה קרא</strong> <small>[ולכך שנה</small> חזר <small>בה הכתוב] —</small> <strong>לעכב.</strong> כלומר, שאף שחליטה זו אינה עושה חמץ, ומבחינה זו מותר, מכל מקום חזר הכתוב לומר "מצות תאכל", לומר דווקא מצה גמורה ולא מצה שנחלטה.
 ושואלים: אם כן, <strong>אלא חלוט מצה היא דקאמרינן</strong> <small>[שאנו אומרים],</small> <strong>למאי הלכתא</strong> <small>[למה,</small> לאיזו, <small>הלכה]</small> נאמר הדבר? שהרי לענין מנחות חלוט אינו נחשב מצה! ומשיבים: <strong>לומר שאדם יוצא בה ידי חובתו בפסח,</strong> שלענין מצות בפסח אין החליטה מבטלת את המצה מהיות מצה, שכן <strong>אף על פי דחלטיה מעיקרא</strong> <small>[שחלטו</small> את הסולת <small>מתחילה],</small> <strong>כיון דהדר אפייה</strong> <small>[שחזר</small> ו<small>אפה אותה]</small> <strong>בתנור — "לחם עוני" קרינא ביה</strong> <small>[קוראים אנו בו]</small> <strong>ואדם יוצא בה ידי חובתו בפסח,</strong> ואין אומרים שזו איננה מצה. ולפי הסבר זה אפשר לפרש את הברייתא כולה גם כדעת אבא שאול.
 <big>א משנה</big> <strong>החולץ ליבמתו — הרי הוא כאחד מן האחין לנחלה</strong> של האח המת ואין לו זכות בנכסים אלה יותר מלשאר אחיו, אף שהם לא עשו בה דבר. <strong>ואם יש שם אב</strong> שחי עדיין — <strong>נכסים</strong> של האח שמת בלא ילדים הרי הם <strong>של אב,</strong> ואין האחים זוכים בהם עכשיו, אלא רק לאחר מותו של האב. <strong>הכונס את יבמתו — זכה בנכסים של אחיו</strong> המת. <strong>ר' יהודה אומר: בין כך ובין כך,</strong> בין שייבם בין שחלץ, <strong>אם יש שם אב — נכסים של אב.</strong>
 <big>ב גמרא</big> על ההלכה במשנה שהחולץ ליבמתו הרי הוא כאחד מן האחים, שואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>סלקא דעתך אמינא</strong> <small>[יעלה על דעתך לומר]</small> כי <strong>חליצה במקום יבום קיימא</strong> <small>[עומדת]</small> ומשום כך הרי הוא כמייבם, <strong>ונשקול כולהו נכסי</strong> <small>[ויקח את כל הנכסים]</small> של אחיו המת, על כן <strong>קא משמע לן</strong> <small>[השמיע לנו]</small> שאין הדבר כן.
 ושואלים: <strong>אי הכי</strong> <small>[אם כך]</small> אתה מפרש, לשון המשנה איננה מדוייקת, שבמקום <strong>"הרי הוא כאחד מן האחים</strong> לנחלה <strong>", "אינו אלא כאחד מן האחים" מיבעי ליה</strong> <small>[צריך היה לו]</small> לומר, שהרי באה ההלכה למעט, שאין לו חלק יתר מהם!
 <strong>אלא</strong> כך צריך לומר: <strong>סלקא דעתך אמינא</strong> <small>[יעלה על דעתך לומר]</small> <strong>הואיל ואפסדה</strong> <small>[והפסידה,</small> מנע אותה<small>]</small> <strong>מ</strong>מצות <strong>יבום,</strong> אם כן <strong>לקנסיה</strong> <small>[נקנוס אותו],</small> שכיון שחלץ ולא ייבם, לא תהיה לו כל זכות בנכסי האח המת, על כן <strong>קא משמע לן</strong> <small>[השמיע לנו]</small> שאין זה כך, אלא הוא נשאר שווה לשאר האחים בירושת האח המת.
 <big>ג</big> שנינו במשנה ש <strong>אם יש שם אב</strong> — הנכסים של אב. ומסבירים: ש<strong>אמר מר</strong> <small>[החכם]</small> בדיני ירושות: בכל מקום שאין למת צאצאים, ה<strong>אב</strong> (של המת) <strong>קודם לכל יוצאי ירכו,</strong> שהראשון ליורשים הוא האב, ושאר היורשים נחשבים רק כבאים מכוחו של האב (כגון אחים).
 <big>ד</big> שנינו במשנה ש <strong>הכונס את יבמתו</strong> זכה בנכסי אחיו המת. ושואלים: <strong>מאי טעמא</strong> <small>[מה טעם]</small> הדבר? — <strong>"יקום על שם אחיו"</strong> (דברים כה, ו) <strong>אמר רחמנא</strong> <small>[אמרה התורה]</small> <strong>והרי קם,</strong> וכיון שהוא עומד במקומו ונושא את אשתו, הריהו עומד במקומו גם לענין בעלות על נכסיו.
 <big>ה</big> עוד שנינו במשנה: <strong>ר' יהודה אומר</strong> שאף המייבם אין לו זכות בנכסי אחיו המת כאשר אביהם חי. <strong>אמר עולא: הלכה כר' יהודה. וכן אמר ר' יצחק נפחא: הלכה כר' יהודה.</strong>
 <strong>ואמר עולא, ואיתימא</strong> <small>[ויש אומרים]</small> שאמר זאת <strong>ר' יצחק נפחא: מאי טעמא</strong> <small>[מה הטעם]</small> של <strong>ר' יהודה — דכתיב</strong> <small>[שנאמר]:</small> <strong>"והיה הבכור אשר תלד</strong> יקום על שם אחיו<strong>"</strong> (דברים כה, ו), לומר: היבם דינו <strong>כבכור, מה בכור אין לו</strong> חלק יתר <strong>בחיי האב,</strong> אלא רק אחרי מותו מקבל פי שניים, <strong>אף האי נמי</strong> <small>[זה,</small> היבם, <small>גם כן]</small> <strong>אין לו</strong> חלק <strong>בחיי האב.</strong>
 ושואלים: <strong>אי</strong> <small>[אם]</small> כן, אמור כך: <strong>מה בכור נוטל פי שנים</strong> על כל פנים <strong>לאחר מיתת האב — אף האי</strong> <small>[זה],</small> היבם, <strong>נוטל פי שנים לאחר מיתת האב!</strong>
 ודוחים: <strong>מידי</strong> <small>[וכי]</small> <strong>"יקום על שם אביו" כתיב</strong> <small>[נאמר]?</small> הלא <strong>"יקום על שם אחיו" כתיב</strong> <small>[נאמר],</small> <strong>ולא "על שם אביו".</strong>
 ושואלים: אם כן, <strong>אימא</strong> <small>[אמור]</small> כך: <strong>היכא דליכא</strong> <small>[היכן,</small> במקום, <small>שאין]</small> ה<strong>אב</strong> חי עוד, <strong>דלשקול</strong> <small>[ש</small>יכול אז <small>לקבל]</small> את ה<strong>נחלה — תתקיים</strong> גם <strong>מצות יבום,</strong> אולם <strong>היכא דאיכא</strong> <small>[היכן,</small> במקום, <small>שיש]</small> <strong>אב דלא שקיל</strong> <small>[שאין</small> היבם <small>מקבל]</small> את ה<strong>נחלה</strong> של אחיו <small>—</small> <strong>לא תתקיים מצות יבום.</strong> שכיון שאינו קם תחת אחיו לירושה, לא יקום תחתיו גם לנשואין!
 ומשיבים: <strong>מידי</strong> <small>[וכי]</small> ה<strong>יבום בנחלה תלה רחמנא</strong> <small>[תלתה התורה],</small> לומר שחובת הייבום תלויה בנחלה? אלא כך אמרה תורה: <strong>יבומי מיבמי</strong> <small>[מייבם הוא]</small> <strong>ואי איכא</strong> <small>[ואם יש]</small> <strong>נחלה — שקולי</strong> <small>[</small>הוא <small>מקבל],</small> <strong>ואי</strong> <small>[ואם]</small> <strong>לא — לא שקיל</strong> <small>[אינו מקבל].</small>
 מסופר: <strong>יתיב</strong> <small>[ישב]</small> <strong>ר' חנינא קרא</strong> (מלמד מקרא) <strong>קמיה</strong> <small>[לפני]</small> <strong>ר' ינאי, ויתיב וקאמר</strong> <small>[וישב ואמר]:</small> <strong>הלכה כר' יהודה. אמר ליה</strong> <small>[לו]</small> ר' ינאי: <strong>פוק קרי קרייך לברא</strong> <small>[צא וקרא את מקראך בחוץ],</small> שכיון שהיה מלמד מקרא, אמר לו בלשון זו, כלומר, דבריך דחויים הם ו<strong>אין הלכה כר' יהודה.</strong>
 וכן <strong>תני</strong> <small>[שנה]</small> ה<strong>תנא,</strong> חוזר המשניות, <strong>קמיה</strong> <small>[לפני]</small> <strong>ר' נחמן: אין הלכה כר' יהודה. אמר ליה</strong> <small>[לו]:</small> <strong>אלא כמאן</strong> <small>[כמי],</small> <strong>כרבנן</strong> <small>[כחכמים]?</small> <strong>—</strong> דבר זה <strong>פשיטא</strong> <small>[פשוט]</small> שכך הוא, שהרי <strong>יחיד ורבים — הלכה כרבים!</strong>
 <strong>אמר ליה</strong> <small>[לו]</small> אותו תנא: <strong>אסמייה</strong> <small>[</small>האם <small>אמחק אותה]</small> את הפסיקה הזאת, מן המשניות שאני חוזר עליהן, ואומר כי טעות היא?! <strong>אמר ליה</strong> <small>[לו]</small> רב נחמן: <strong>לא,</strong> אל תמחק, כי אף שאין הדבר נחוץ, נכון הוא, וכך אירע שיבוש זה: <strong>את</strong> <small>[אתה]</small> כאשר למדת, הרי מי שלימד אותך — <strong>הלכה</strong> כר' יהודה <strong>אתנייך</strong> <small>[למד אותך],</small> <strong>ומוקשה הוא דאקשי לך</strong> <small>[ולך היה קשה]</small> איך זה פוסקים כיחיד במקום רבים? <strong>ואפכת</strong> <small>[ו</small>אתה <small>הפכתה]</small> ותיקנת את הגירסה, שאין הלכה כמותו. <strong>ולמאי דאפכת, שפיר אפכת</strong> <small>[ו</small>לפי <small>מה שהפכתה, יפה הפכתה]</small> שכיוונת להלכה. אבל באמת היתה קיימת ברייתא כזו, שבה נפסקה הלכה בנושא זה, ואתה רק שינית את הנוסח שלה. ולענין הלכה ברור מכאן כי גם רב נחמן סבור שאין הלכה כר' יהודה.
 <big>ו משנה</big> <strong>החולץ ליבמתו — הוא אסור בקרובותיה</strong> כאילו היתה אשתו, <strong>ו</strong>כן <strong>היא אסורה בקרוביו —</strong> כאילו היתה נשואה לו בעבר ונתגרשה.
## דף מ:
 <strong>הוא אסור באמה, ובאם אמה, ובאם אביה, ובבתה, ובבת בתה, ובבת בנה, ובאחותה בזמן שהיא</strong> (היבמה) <strong>קיימת</strong> (חיה). <strong>והאחין</strong> של החולץ <strong>מותרין</strong> בכולן.
 <strong>והיא אסורה באביו, ובאבי אביו, ובבנו, ובבן בנו, באחיו, ובבן אחיו.</strong>
 ועוד הלכה בענין זה: <strong>מותר אדם בקרובת צרת חלוצתו,</strong> אף שהחולץ לאשה אסור גם בצרתה, מכל מקום צרה זו אינה נחשבת כקרובתו, ורשאי לשאת את קרובותיה של הצרה. <strong>ו</strong>אולם <strong>אסור בצרת קרובת חלוצתו,</strong> שאם חלץ לאשה ואחת מקרובותיה (כגון אחותה) היתה נשואה לאדם אחר, והיתה לה צרה — אם מת הבעל, לא רק שאסור בקרובת חלוצתו אלא אסור גם בצרתה.
 <big>א גמרא</big> <strong>איבעיא להו</strong> <small>[נשאלה להם,</small> ללומדים<small>]</small> שאלה זו: האם <strong>גזרו שניות</strong> גם <strong>בחלוצה?</strong> שנאסרו לא רק קרובות האסורות מן התורה כקרובות אשתו, אלא שגם שניות לעריות, שהן מדברי סופרים, אסורות בחלוצה, <strong>או לא</strong> נאסרו שניות?
 וצדדי השאלה: האם נאמר כי <strong>בערוה</strong> עצמה שאיסורה <strong>דאורייתא</strong> <small>[מן התורה]</small> <strong>גזרו בהו רבנן</strong> <small>[בהם חכמים]</small> <strong>שניות,</strong> ואילו <strong>בחלוצה</strong> שאינה אסורה מן התורה, <strong>לא גזרו רבנן</strong> <small>[חכמים]</small> ב<strong>שניות</strong> שלה, <strong>או דלמא לא שנא</strong> <small>[שמא אינו שונה],</small> שכיון שאסרו עליו אשה וקבעו שתהיה לו כערוה — לא חילקו בדבר.
 ומציעים: <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנתנו: <strong>הוא אסור באמה ובאם אמה, ואילו "אם אם אמה"</strong> שהיא שניה — <strong>לא קתני</strong> <small>[שנה],</small> משמע שלא גזרו שניות!
 ומשיבים: <strong>דלמא היינו טעמא</strong> <small>[שמא זהו הטעם]</small> ש<strong>לא תני</strong> <small>[שנה],</small> לא מפני שהיא מותרת, אלא <strong>משום דקבעי למיתני סיפא</strong> <small>[שרצה לשנות</small> ב<small>סופה]</small> של אותה פיסקה <strong>"והאחין מותרין", ואי תנא</strong> <small>[ואם היה שונה]</small> <strong>"אם אם אמה" הוה אמינא</strong> <small>[הייתי אומר]</small> ומפרש: ש<strong>האחין מותרין —</strong> כוונתו <strong>דוקא באם אם אמה,</strong> שלא גזרו שניה לגבי האחים, <strong>אבל באם אמה ובאמה</strong> שהן קרובותיה מן התורה — <strong>לא</strong> הותרו האחים, ולכן לא שנה במשנה אם אם אימה.
 ומקשים: <strong>וליתני</strong> <small>[ושישנה]</small> <strong>"אם אם אמה", וליתני</strong> <small>[ושישנה]</small> <strong>"האחין מותרין בכולן",</strong> ואז לא היה שום מקום לספק! ואומרים: אכן, <strong>קשיא</strong> <small>[קשה]</small> הדבר, אבל אין לנו הוכחה גמורה מכאן.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו עוד במשנתנו: <strong>היא אסורה באביו ובאבי אביו. קתני מיהא</strong> <small>[שנו על כל פנים]</small> שאסורה ב<strong>אבי אביו, מאי לאו</strong> <small>[האם אין</small> הכוונה<small>]</small> שאסורה באבי אביו <strong>משום</strong> שהיא נחשבת כאילו היתה אשתו של ה<strong>חולץ</strong> ולגבי אבי האב <strong>דהויא לה</strong> <small>[שהרי היא]</small> נחשבת כ<strong>כלת בנו,</strong> ואינה אסורה עליו אלא משום שניה!
 ודוחים: <strong>לא,</strong> אמנם היא אסורה משום שניה, אולם איסור זה אינו מחמת החולץ אלא <strong>משום מיתנא</strong> <small>[המת],</small> שהרי אותו אדם היה גם אבי אביו של בעלה המת, <strong>דהויא לה</strong> <small>[שהרי היא]</small> <strong>כלת בנו</strong> ממש.
 ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו עוד, שהיא אסורה <strong>בבן בנו</strong> של החולץ, <strong>מאי לאו</strong> <small>[האם לא]</small> <strong>משום</strong> שהיא קרובתו של <strong>חולץ, דהויא לה</strong> <small>[שהרי היא]</small> אסורה עליו <strong>משום</strong> שהיא <strong>אשת אבי אביו</strong> ואשת אבי האב הלא היא שניה!
 ודוחים: <strong>לא,</strong> אמנם היא אסורה משום שניה, אבל <strong>משום מיתנא</strong> <small>[המת]</small> עצמו <strong>והויא לה</strong> <small>[והרי היא]</small> <strong>אשת אחי אבי אביו,</strong> מכיון שהיתה נשואה בשעתו לאח שמת, הריהי אסורה משום שניה לנכד אחיו.
 ושואלים: <strong>הא</strong> <small>[הרי]</small> <strong>אמימר מכשר</strong> <small>[</small>היה <small>מכשיר]</small> <strong>באשת אחי אבי אביו</strong> ואין כאן איסור שניה כלל!
 ומשיבים: <strong>אמימר מוקי לה בבר ברא דסבא</strong> <small>[מעמיד,</small> מפרש <small>אותה בבן בנו של הזקן],</small> כלומר, "בן בנו" אינו בן בנו של החולץ, אלא מתייחס לאביו, המוזכר קודם במשנה, והכוונה היא לבן בנו של אביו של המת שהיא אסורה עליהם מהתורה.
 ומקשים: <strong>אי הכי</strong> <small>[אם כך],</small> שזו הכוונה, <strong>היינו</strong> <small>[הרי הוא]</small> <strong>אחיו ובן אחיו,</strong> ולמה חוזר התנא ואומר גם אחיו ובן אחיו, וגם בנו ובן בנו? ומשיבים: <strong>תנא</strong> <small>[שנה]</small> <strong>אחיו מן האב וקתני</strong> <small>[ושנה]</small> גם <strong>אחיו מן האם.</strong> שאחיו ובן אחיו הריהם בין מן האב ובין מן האם, ובנו ובן בנו מייחסים לזקן (אביו של החולץ) שהם אחים ובני אחים מן האב דווקא.
 <strong>תא שמע</strong> <small>[בוא</small> ו<small>שמע]</small> ראיה ממה <strong>דתני</strong> <small>[ששנה]</small> <strong>ר' חייא: ארבע</strong> אנשים אסורים בחלוצה <strong>מדברי תורה, וארבע</strong> אסורים <strong>מדברי סופרים: אב ובנו</strong> של החולץ, <strong>אחיו, ובן אחיו</strong> של בעלה המת — אסורים בה <strong>מדברי תורה, אבי אביו, ואבי אמו, בן בנו, ובן בתו — אסורים</strong>
 <strong>מדברי סופרים, קתני מיהא</strong> <small>[שנה על כל פנים]</small> <strong>אבי אביו, מאי לאו</strong> <small>[האם לא]</small> <strong>משום חולץ, ו</strong>אם כן <strong>הויא לה</strong> <small>[והרי היא]</small> נחשבת כ<strong>כלת בנו,</strong> ואם כן נמצא שגזרו שניות גם בחלוצה!
 ודוחים: <strong>לא, משום מיתנא</strong> <small>[המת]</small> עצמו, <strong>דהויא לה</strong> <small>[שהרי היא]</small> <strong>כלת בנו</strong> ממש, ובנשואין גמורים ודאי אסרו שניות.
 ומציעים: <strong>תא שמע</strong> <small>[בוא</small> ו<small>שמע]</small> ראיה ממה שנינו, שאסורה ב<strong>אבי אמו, מאי לאו</strong> <small>[האם לא]</small> <strong>משום חולץ, דהויא לה</strong> <small>[שהרי היא]</small> נחשבת כ<strong>כלת בתו</strong> ונמצא שגזרו שניות בחלוצה!
 ודוחים: <strong>לא,</strong> גם כאן האיסור הוא <strong>משום מיתנא</strong> <small>[המת]</small> עצמו, <strong>דהויא לה</strong> <small>[שהרי היא]</small> ממש <strong>כלת בתו</strong> של המת.
 <strong>תא שמע</strong> <small>[בוא</small> ו<small>שמע]</small> ראיה ממה שאסרוה על <strong>בן בנו. מאי לאו</strong> <small>[האם לא]</small> <strong>משום חולץ, דהויא לה</strong> <small>[שהרי היא]</small> נחשבת כ<strong>אשת אבי אביו!</strong>
 ודוחים: <strong>לא, משום מיתנא</strong> <small>[המת]</small> עצמו, <strong>דהויא לה</strong> <small>[שהרי היא]</small> <strong>אשת אחי אבי אביו,</strong> שהיא שניה.
 ומקשים: <strong>והא</strong> <small>[והרי]</small> <strong>אמימר מכשיר באשת אחי אבי אביו,</strong> שסבר שאיננה שניה! ומשיבים: <strong>אמימר מוקים לה</strong> <small>[מעמיד,</small> מפרש <small>אותה]</small> שאסורה <strong>משום חולץ, וקסבר</strong> <small>[וסבור]</small> ש<strong>גזרו שניות בחלוצה,</strong> אבל אין מכאן הוכחה גם לדעות האחרות.
 <strong>תא שמע</strong> <small>[בוא</small> ו<small>שמע]</small> ראיה ממה ששנינו עוד שאסורה <strong>בבן בתו, מאי לאו</strong> <small>[האם לא]</small> <strong>משום חולץ, דהויא לה</strong> <small>[שהרי היא]</small> נחשבת כ<strong>אשת אבי אמו,</strong> והיא שניה!
 ודוחים: <strong>לא, משום מיתנא</strong> <small>[המת]</small> עצמו, <strong>דהויא לה</strong> <small>[שהרי היא]</small> ממש <strong>אשת אחי אבי אמו.</strong> ושואלים: <strong>והא</strong> <small>[והרי]</small> אפילו <strong>גבי שניות</strong> של <strong>ערוה</strong> ממש <strong>לא גזרו</strong> לאסור אשת אחי אבי אמו!
 <strong>אלא לאו</strong> <small>[האם לא]</small> <strong>משום חולץ,</strong> שהיא אשת אבי אמו, שקירבה זו היא שניה לעריות, <strong>ושמע מינה</strong> <small>[ולמד מכאן]</small> ש<strong>גזרו שניות בחלוצה?</strong> ומסכמים: אכן <strong>שמע מינה</strong> <small>[למד מכאן]</small> שהחלוצה נחשבת כאשתו לכל דבר, אפילו לענין איסור שניות.
 <big>ב</big> שנינו במשנה ש<strong>מותר אדם</strong> בקרובת צרת חלוצתו ואסור בצרת קרובת חלוצתו. <strong>אמר רב טובי בר קיסנא אמר שמואל: הבא על צרת חלוצה — הולד ממזר. מאי טעמא</strong> <small>[מה הטעם]?</small> היא <strong>באיסורה קיימא</strong> <small>[עומדת],</small> שאין דינה כחלוצה, אלא דנים אותה כאשת אח שלא הותרה כלל, ולכן הוולד הנולד לה הינו ממזר.
 <strong>אמר רב יוסף: אף אנן נמי תנינא</strong> <small>[אף אנו גם כן שנינו]:</small> <strong>מותר אדם בקרובת צרת חלוצתו. אי אמרת בשלמא</strong> <small>[נניח אם אומר אתה]</small> <strong>צרה אבראי</strong> <small>[מבחוץ],</small> כלומר, שהצרה אסורה לו לחלוטין, <strong>משום הכי</strong> <small>[כך]</small> <strong>מותר באחותה</strong> שהיא נחשבת כשאר הנשים שאין לו כל קשר אליהן.
 <strong>אלא אי אמרת</strong> <small>[אם אומר אתה]</small> כי <strong>צרה כחלוצה דמיא</strong> <small>[נחשבת]</small> ולאחר החליצה שוב אינה כאשת אח <strong>אמאי</strong> <small>[מדוע]</small> <strong>מותר</strong> בקרובותיה? הלא ראוי שתיאסרנה כמו קרובות החלוצה עצמה! אלא ודאי הצרה אין דינה כאילו היא עצמה נחלצה, ואסורה לו באיסור ערוה ממש.
 ושואלים: <strong>לימא תיהוי תיובתא</strong> <small>[</small>האם <small>לומר</small> ש<small>תהא</small> זו <small>קושיה חמורה]</small> על <strong>ר' יוחנן</strong> ש<strong>אמר,</strong> ש<strong>בין הוא,</strong> החולץ, <strong>בין</strong> ה<strong>אחין — אין חייבין לא על החלוצה כרת ולא על צרתה כרת.</strong> והרי מן המשנה מוכח לכאורה שצרת חלוצה אסורה איסור ערוה!
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>ר' יוחנן: ותסברא</strong> <small>[ו</small>כי <small>סבור אתה]</small> שאיסור <strong>אחות חלוצה</strong> הוא איסור <strong>דאורייתא</strong> <small>[מן התורה]?</small> <strong>והאמר</strong> <small>[והרי אמר]</small> <strong>ריש לקיש</strong> שחלק על ר' יוחנן בדין צרה וחלוצה, בנושא אחר: <strong>כאן שנה רבי: אחות גרושה</strong> אסורה <strong>מדברי תורה, אחות חלוצה —</strong> אסורה <strong>מדברי סופרים</strong> בלבד, ואין בה איסור תורה. וכיון שעצם האיסור הוא מדברי סופרים, לא גזרו לאסור גם בצרה.
 ושואלים: אם כן, לפי השיטה שאיסור קרובת חלוצה הוא מדברי חכמים בלבד, <strong>מאי שנא האי</strong> <small>[מה שונה זו]</small> קרובת צרת חלוצה שהיא מותרת, <strong>ומאי שנא האי</strong> <small>[ומה שונה זו]</small> צרת קרובת חלוצה שהיא אסורה? שלכאורה שתיהן הן נשים שאין לו קירבת משפחה עמהן, ומדוע חילקו בדיניהן?
## דף מא.
 <strong>הך דאזלא בהדה לבי דינא</strong> <small>[זו שהולכת איתה לבית הדין],</small> כלומר, כיון שכאשר האשה החולצת הולכת לבית הדין מתלווית אליה אחותה, עשוי הרואה לחשוב שאחותה היא זו שחלצה ולכן <strong>גזרו בהו רבנן</strong> <small>[בהן חכמים]</small> ואסרוהו לישא את צרתה האחות, כדי שלא יבואו הרואים לומר שאת צרת חלוצתו נשא. ואולם <strong>האי דלא אזלא בהדה לבי דינא</strong> <small>[זו,</small> הצרה, <small>שאינה הולכת איתה לבית הדין]</small> כלומר, הצרה, שלא השתתפה בכל מעשה בית הדין של החליצה, שכאשר חולצת האחת אין צרתה נוכחת בדרך כלל בבית הדין ואין חשש שמא יחשבו הרואים שהצרה היא זו שחלצה ולכך קרובותיה אסורות לו, ולכן <strong>לא גזרו בהו רבנן</strong> <small>[בהן חכמים]</small> בקרובותיה של הצרה.
 <big>א משנה</big> <strong>החולץ ליבמתו, ו</strong>אחר כך <strong>נשא אחיו את אחותה, ומת</strong> אותו אח — האחות <strong>חולצת ולא מתיבמת,</strong> מפני שהיתה אסורה עליו עוד לפני נישואיה לאחיו משום אחות חלוצתו. <strong>וכן המגרש את אשתו, ונשא אחיו את אחותה ומת —</strong> אם אין להם אח אחר שיכול לייבמה, <strong>הרי זו פטורה</strong> מן החליצה ומן הייבום, שהרי היא אחות גרושתו, ואסורה עליו משום ערוה כל עוד גרושתו חיה.
 <strong>שומרת יבם</strong> (ממתינה לייבום), <strong>שקידש אחיו</strong> של אותו יבם <strong>את אחותה</strong> — <strong>משום</strong> (בשם) <strong>ר' יהודה בן בתירא אמרו: אומרים לו</strong> לאח המקדש: <strong>המתן</strong> ואל תשא את ארוסתך <strong>עד שיעשה אחיך</strong> היבם <strong>מעשה,</strong> שיכנוס או יחלוץ, כי כל עוד לא עשה היבם מעשה, הרי היא זקוקה לייבום לכל האחים, ובכלל זה גם לאח שקידש את אחותה ואסור לו לשאת את אחות זקוקתו.
 <strong>חלץ לה אחיו</strong> ליבמה, <strong>או כנסה — יכנוס</strong> האח <strong>את אשתו. מתה היבמה — יכנוס את אשתו</strong> שהיא אחותה, שעכשיו אינה עוד אחות זקוקתו. אם <strong>מת יבם</strong> לפני שעשה מעשה באשה, נמצא אז שלפני האח יש שתי אחיות, אחת היא ארוסתו, ואחת זקוקה לו לייבום, ולכן <strong>יוציא את אשתו</strong> (ארוסתו) <strong>בגט,</strong> מפני שהיא נאסרת עליו משום שהיא אחות זקוקתו, <strong>ו</strong>יוציא את <strong>אשת אחיו בחליצה,</strong> שהרי היא אסורה עליו משום אחות גרושתו.
 <big>ב גמרא</big> לאחר שנשנה הדין הראשון שבמשנה בענין אחות חלוצתו, נאמר: וכן המגרש את אשתו. ושואלים: <strong>מאי</strong> <small>[מה]</small> פירוש הלשון <strong>"וכן"?</strong> שהרי אין דינים אלה דומים זה לזה! ומשיבים: <strong>אימא</strong> <small>[אמור]</small> במקום זה בלשון המתאימה: <strong>"אבל המגרש",</strong> שהרי במקרה הזה אין דינה שחולצת ולא מתייבמת, אלא היא פטורה לגמרי, משום אחות אשה.
 <strong>אמר ריש לקיש: כאן שנה רבי</strong> והסביר את היחס בין שני דינים אלה, ש<strong>אחות גרושה</strong> אסורה <strong>מדברי תורה,</strong> ולכן פטורה לגמרי מן הייבום, ואילו <strong>אחות חלוצה</strong> אסורה רק <strong>מדברי סופרים,</strong> משום שדומה לגרושה, ואם נפלה לפניו, חולצת ולא מתייבמת.
 <big>ג</big> שנינו במשנה ש<strong>שומרת יבם שקידש</strong> אחיו את אחותה, לדעת ר' יהודה בן בתירא אומרים לו שימתין עד שיעשה אחיו מעשה. <strong>אמר שמואל: הלכה כדברי ר' יהודה בן בתירא.</strong>
 <strong>איבעיא להו</strong> <small>[נשאלה להם,</small> ללומדים<small>]</small> שאלה זו: אם <strong>מתה אשתו, מהו</strong> דינו <strong>ביבמתו?</strong> האם אסור בה כשם שאסור בה בעוד ארוסתו חיה משום אחות אשתו, או לא? <strong>רב ור' חנינא דאמרי תרוייהו</strong> <small>[שאמרו שניהם]:</small> כיון ש<strong>מתה אשתו — מותר ביבמתו,</strong> שבמות ארוסתו פקע איסור אחות אשתו, ומותרת לו. <strong>שמואל ורב אסי דאמרי תרוייהו</strong> <small>[שאמרו שניהם]:</small> אם <strong>מתה אשתו — אסור ביבמתו.</strong>
 <strong>אמר רבא: מאי טעמא</strong> <small>[מה הטעם]</small> של <strong>רב — משום דהואי</strong> <small>[שהריהי]</small> זו <strong>יבמה שהותרה</strong> לו במות בעלה <strong>ונאסרה</strong> לו לאחר מכן כשקידש את אחותה, <strong>וחזרה והותרה</strong> לו משמתה ארוסתו, ומכיון שכן <strong>תחזור להיתרה הראשון</strong> לגמרי. ואף שבמשך זמן מסויים היתה אסורה משום אחות אשתו כשהיתה זקוקה לו — לא נאסרה עליו לעולם.
 <strong>מתיב</strong> <small>[מקשה]</small> על כך <strong>רב המנונא</strong> ממה ששנינו: היו <strong>שלשה אחין, שנים</strong> מהם <strong>נשואין שתי אחיות, ואחד מופנה</strong> (רווק), <strong>מת אחד מבעלי אחיות ועשה בה</strong> ה<strong>מופנה</strong> (האח הרווק) <strong>מאמר</strong> ביבמה זו, <strong>ואחר כך מת אחיו השני,</strong> ונפלה לפניו גם האחות השניה לייבום, ואז שתיהן אסורות עליו משום שהן אחיות הקשורות אליו בזיקה,
 <strong>ואחר כך מתה אשתו</strong> של האח השני <strong>אחריו</strong> — הרי <strong>אותה יבמה</strong> שעשה בה מאמר <strong>חולצת ולא מתיבמת.</strong>
 <strong>ואמאי</strong> <small>[ומדוע]?</small> <strong>תיהוי</strong> <small>[תהיה]</small> זו <strong>כיבמה שהותרה</strong> לו במות בעלה <strong>ונאסרה</strong> עליו משמת אחיו ונפלה לפניו גם אחותה <strong>ו</strong>משמתה אחותה <strong>חזרה והותרה,</strong> ואם כן <strong>תחזור להיתירה הראשון!</strong>
 <strong>אישתיק</strong> <small>[שתק]</small> רבא, שלא מצא לכך תשובה מיד. <strong>לבתר דנפק</strong> <small>[לאחר שיצא]</small> רב המנונא <strong>אמר</strong> רבא כמדבר אל עצמו: <strong>אמאי</strong> <small>[מדוע]</small> <strong>לא אמרת ליה</strong> <small>[אמרת</small> (אמרתי) <small>לו]</small> שמשנה זו שהקשה ממנה, כשיטת <strong>ר' אלעזר היא, ש</strong><strong>אמר:</strong> כל יבמה <strong>כיון שעמדה עליו שעה אחת באיסור — נאסרה עליו עולמית?</strong> ואילו אני פסקתי כחכמים.
 <strong>הדר</strong> <small>[חזר]</small> ו<strong>אמר</strong> לעצמו: <strong>אימור</strong> <small>[אמור]</small> ש<strong>אמר ר' אלעזר</strong> דבר זה — <strong>היכא דלא חזיא</strong> <small>[היכן,</small> כאשר, <small>שלא</small> היתה <small>ראויה</small> לו כלל<small>]</small> <strong>בשעת נפילה, אבל היכא דחזיא</strong> <small>[היכן,</small> כאשר <small>שהיתה ראויה]</small> <strong>בשעת נפילה,</strong> כגון במקרה שלנו, שכאשר מת האח הראשון היתה היבמה ראויה לו, ובמקרה כזה <strong>מי</strong> <small>[האם]</small> <strong>אמר</strong> שאם נאסרה אחר כך אין לה היתר?
 <strong>הדר</strong> <small>[חזר]</small> ו<strong>אמר: אין</strong> <small>[כן]</small> ר' אלעזר אוסר גם בזו, <strong>והתניא</strong> <small>[ו</small>אכן <small>כן</small> <small>שנינו</small> בברייתא<small>]</small> שכאשר קידש אדם את אחות יבמתו <strong>ר' אלעזר אומר: מתה יבמתו — מותר באשתו</strong> (זו שקידש), <strong>מתה אשתו — אותה יבמה חולצת ולא מתיבמת.</strong> הרי שר' אלעזר סבור שאם נאסרה היבמה עליו אפילו שעה אחת, בין בשעת נפילה בין לאחר מכן — הריהי אסורה לעולם.
 ושואלים: <strong>לימא</strong> <small>[</small>האם <small>לומר]</small> כי <strong>שמואל ורב אסי דאמרי</strong> <small>[שאומרים]</small> שאינה מתייבמת, סבורים <strong>כר' אלעזר?</strong>
 ודוחים: <strong>אפילו תימא</strong> <small>[תאמר]</small> שהם סבורים <strong>כרבנן</strong> <small>[כ</small>דעת <small>חכמים],</small> אלא, <strong>עד כאן לא</strong> שמענו כי <strong>קמיפלגי רבנן עליה</strong> <small>[חלוקים חכמים עליו]</small> על <strong>ר' אלעזר</strong> בענין זה שגירש אשה והחזירה, ואחר כך מת, ונפלה אשה זו לייבום, שר' אלעזר אוסרה ליבם משום שבעת שנתגרשה מבעלה היתה אסורה על האח, וחכמים סבורים שמותרת, <strong>אלא משום</strong> ש<strong>מ</strong>שעת ה<strong>נפילה ואילך לא מיתסר עלייהו</strong> <small>[נאסרה עליהם]</small> על האחים, שהרי חזר ולקחה, והאיסור שחל על האשה בחיי אחיו אינו נחשב, <strong>אבל הכא דאיתסר</strong> <small>[כאן שנאסרה]</small> לאחר שנפלה לו לייבום, שהותרה ונאסרה — <strong>אפילו רבנן מודו</strong> <small>[חכמים מודים]</small> שהיא אסורה, ואם כן, אפשר לפרש את דבריהם גם לדעת החכמים.
 <big>ד משנה</big> <strong>היבמה לא תחלוץ ולא תתייבם עד שיש לה</strong> (שיעברו) <strong>שלשה חדשים</strong> מאז מות בעלה. <strong>וכן כל שאר הנשים,</strong> ולא רק יבמה, <strong>לא יתארסו, ולא ינשאו עד שיהו</strong> (שיעבור) <strong>להן</strong> זמן של <strong>שלשה חדשים</strong> לאחר שנפסק קשר האישות הקודם, כדי שתהא הבחנה בין ילדיו של הבעל הראשון ובעל שני. וכיון שתיקנו תקנה זו אמרו: <strong>אחד בתולות ואחד בעולות, אחד גרושות ואחד אלמנות, אחד</strong> אם היו קודם לכן <strong>נשואות ואחד</strong> אם היו רק <strong>ארוסות,</strong> שבכל אלה (גם כאשר סיבת הגזירה אינה קיימת) גזרו שצריך להמתין שלושה חודשים מתום קשר הנישואין הקודם.
 <strong>ר' יהודה אומר:</strong> אלה שהיו מקודם <strong>נשואות</strong> — <strong>יתארסו,</strong> שהרי באירוסין אין איסור, שעדיין אין ביניהם יחסי אישות, <strong>ו</strong>אלה שהיו רק <strong>ארוסות</strong> ולכן לא היו להן יחסי אישות עם בעליהן — <strong>ינשאו. חוץ מן הארוסות שב</strong>ארץ <strong>יהודה, מפני שלבו גס בה.</strong> משום שבארץ יהודה היו נוהגים שהארוס וארוסתו היו נפגשים ומתייחדים קודם לנישואיהם, וייתכן שהארוס בעל את ארוסתו, אבל בכל מקום אחר אין חוששים לכך.
 <strong>ר' יוסי אומר: כל הנשים יתארסו</strong> בתוך שלושה חודשים, שלא גזר באירוסין משום נישואין, <strong>חוץ מן האלמנה,</strong> שהיא יכולה להתארס רק בתום שלושים יום למות בעלה, ולא משום הבחנה, אלא
## דף מא:
 <strong>מפני האיבול</strong> (האבילות) על בעלה שמת.
 <big>א גמרא</big> שנינו במשנה שהיבמה אינה מתייבמת ואינה חולצת עד שיעברו שלושה חודשים ממות בעלה. ושואלים: <strong>בשלמא</strong> <small>[נניח]</small> ש<strong>לא תתייבם —</strong> יש סיבה לדבר: <strong>שמא</strong> היא מעוברת, ו<strong>יהיה הולד בן קיימא, וקא פגע</strong> <small>[ופוגע]</small> היבם <strong>באיסור אשת אח</strong> שיש לו בנים שהוא איסור <strong>דאורייתא</strong> <small>[מן התורה].</small> <strong>אלא לא תחלוץ, אמאי</strong> <small>[מדוע]?</small> שאפילו אם נתברר שהיתה הרה, ותלד בן — נמצא שלא היתה זו חליצה כלל, שהרי בחליצה עצמה אין איסור!
 ואם כן <strong>לימא תיהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> על <strong>ר' יוחנן,</strong> ש<strong>אמר: חליצת מעוברת שמה חליצה.</strong> שאם חלץ למעוברת והפילה אחר כך את הולד — הועילה חליצתה זו לפוטרה מן הזיקה. ובמשנתנו נאמר שאינה חולצת כלל, שיש לחשוש שמא היא מעוברת, ותפיל, ותסמוך על החליצה ותינשא ובאמת אין חליצת מעוברת פוטרת. ושואלים: <strong>ולאו מי אותביניה</strong> <small>[ו</small>כי <small>לא הקשינו</small> כבר <small>עליו]</small> על <strong>ר' יוחנן חדא זמנא</strong> <small>[פעם אחת]</small> (לעיל יבמות לה, ב) וכבר נדחו דבריו?! ומשיבים: <strong>לימא מהא נמי תיהוי תיובתא</strong> <small>[</small>האם <small>נאמר</small> ש<small>מזה גם כן תהיה קושיה]!</small> כיון שאין לנו טעם אחר לדברי המשנה שאינה חולצת.
 ודוחים: <strong>לא,</strong> את הקושיה מכאן אפשר ליישב, <strong>הכא היינו טעמא</strong> <small>[כאן זהו הטעם]:</small> <strong>שמא יהא</strong> ה<strong>ולד בן קיימא,</strong> ונמצא שלא היתה חליצתה חליצה, <strong>ונמצאת אתה מצריכה כרוז</strong> מטעם בית הדין שיכריז שלמרות שחלצה עדיין ראויה היא להינשא <strong>לכהונה,</strong> וכדי למנוע זאת אוסרים עליה לחלוץ עד אחר שלושה חדשים.
 ושואלים: ומה בכך? <strong>ונצרכה</strong> <small>[ונצריך אותה]</small> כרוז, ונכריז שהיא כשירה! ומשיבים: אין עושים דבר זה, <strong>דלמא איכא דהואי</strong> <small>[שמא יש</small> אנשים <small>שהיו]</small> <strong>בחליצה ולא הוי</strong> <small>[היו]</small> <strong>בהכרזה ומפסלוה</strong> <small>[ויפסלוה]</small> <strong>מן הכהונה.</strong>
 ושואלים: <strong>תינח</strong> <small>[נניח]</small> שהיתה יבמה זו <strong>אלמנה</strong> בלבד מבעלה, שאז יש לחשוש לה שמא יאמרו שנפסלה מן הכהונה, אבל אם היתה היבמה הזו <strong>גרושה</strong> מנישואין קודמים, שבין כה וכה פסולה היא לכהן — <strong>מאי איכא למימר</strong> <small>[מה יש לומר]?</small> מדוע איפוא לא תחלוץ? הלא לפסול לכהונה אין לחשוש! ומשיבים: יש טעם אחר בדבר: <strong>משום</strong> שבחליצה זו הוא <strong>מפסיד לה מזונות,</strong> שכן כל שלושת החודשים הראשונים ניזונה האלמנה מנכסי בעלה שמת, ומיד כשחולץ לה אינה רשאית ליהנות עוד ממזונות אלה, וכיון שאינה רשאית להינשא — נמצא שאין לה מזונות כלל, ולכן תיקנו לטובתה שלא תחלוץ.
 ושואלים: <strong>תינח</strong> <small>[נניח]</small> תירוץ זה ל<strong>נשואה</strong> שיש לה מזונות מנכסי בעלה שמת, אולם אם היתה יבמה זו רק <strong>ארוסה,</strong> והיתה מקודם לכן גם <strong>גרושה, מאי איכא למימר</strong> <small>[מה יש לומר]?</small> שהרי מזונות מן הנפטר אין לה, ואין לחשוש לפוסלה לכהונה מכיון שהיא כבר פסולה בתור גרושה.
 <strong>אלא משום</strong> הטעם שפירש <strong>ר' יוסי, דתניא</strong> <small>[ש</small>כן <small>שנינו</small> בברייתא<small>]:</small> <strong>מעשה באדם אחד שבא לפני ר' יוסי. אמר לו: מהו לחלוץ בתוך שלשה</strong> חודשים למות האח? <strong>אמר לו: לא תחלוץ.</strong> שאל אותו: <strong>ותחלוץ, ומה בכך?</strong> שגם אם היא מעוברת הרי לא ייגרם בכך כל נזק!
 <strong>קרא עליו,</strong> כלומר, הסביר לו את הדברים על פי <strong>מקרא זה: "ואם לא יחפץ</strong> האיש לקחת את יבמתו<strong>"</strong> (דברים כה, ז) משמע: <strong>הא</strong> <small>[הרי]</small> <strong>אם חפץ — יבם.</strong> ומכאן אנחנו למדים: <strong>כל העולה לייבום,</strong> שהיבם רשאי ליבמה אם יחפוץ בכך — <strong>עולה</strong> גם <strong>לחליצה,</strong> אבל זו שאינה עולה לייבום, וכגון שהיא בתוך שלושה חודשים למות בעלה, שאינו רשאי ליבמה, אף אינו יכול לחלוץ לה.
 <strong>מתיב</strong> <small>[מקשה]</small> על כך <strong>רב חיננא,</strong> הלא שנינו: יבמות <strong>הספקות — חולצות ולא מתיבמות.</strong>
 ונברר תחילה <strong>מאי</strong> <small>[מה</small> פירוש<small>]</small> <strong>ספקות? אילימא</strong> <small>[אם תאמר]</small> <strong>ספק קדושין,</strong> שהיה ספק אם קידשה האח שמת (וכגון שזרק לה כסף קידושין ספק קרוב לו, ספק קרוב לה) — <strong>אמאי</strong> <small>[מדוע]</small> <strong>לא מתיבמות? תתייבם, ואין בכך כלום.</strong> שכן, אם תפסו הקידושין הראשונים — הרי היא יבמה ומותר לייבם אותה, ואם לא היה ממש בקידושין הראשונים, אם כן לא היתה כלל אשת האח, ומותרת להינשא מלכתחילה ליבם.
 <strong>אלא לאו</strong> <small>[האם לא]</small> מדובר כגון שהיה כאן <strong>ספק שקידש</strong> אחיו <strong>אחת משתי אחיות ואינו יודע איזו מהן קידש,</strong> שבגלל ספק זה אין היבם רשאי לייבם אף אחת מהן, שמא היא אחות זקוקתו. <strong>ו</strong>בכל זאת <strong>קתני</strong> <small>[שנה]</small> כאן: <strong>חולצות,</strong> משמע, שאף שאינו רשאי לייבם — יכול לחלוץ!
 ודוחים: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם],</small> בספק של מי שקידש אחת משתי אחיות, מקור הספק הוא בחוסר ידיעתנו, ולכן <strong>אם יבא אליהו ויאמר דהא</strong> <small>[ש</small>את <small>זו]</small> <strong>קידש</strong> — הרי <strong>בת חליצה וייבום היא,</strong> הרי שאין באשה זו איסור ייבום כשלעצמה, וכל הטעם שאינו מייבם הוא מחמת חוסר ידיעתנו, 
 מה שאין כן <strong>הכא</strong> <small>[כאן],</small> <strong>אם יבא אליהו ויאמר דהא לא איעברה</strong> <small>[שזו איננה מעוברת] —</small> <strong>מי משגח ביה, ויבמינן לה</strong> <small>[האם משגיחים בו,</small> מתייחסים לכך, <small>ומייבמים אותה]?</small> וראיה שבמקרה זה אין האיסור נובע מחמת חוסר ידיעתנו — <strong>הא</strong> <small>[הרי]</small> הדוגמה של <strong>קטנה דלאו בת איעבורי</strong> <small>[שלא בת עיבור]</small> <strong>היא, ואפילו הכי</strong> <small>[כך]</small> <strong>צריכה להמתין שלשה חדשים.</strong> שכיון שגזרו חכמים גזירה — אין מבדילים בין מקרה למקרה, וחל עליה איפוא איסור גמור מדברי חכמים להתייבם ולא מחמת הספק, ולכן אינה עולה גם לחליצה.
 <big>ב</big> <strong>תנו רבנן</strong> <small>[שנו חכמים]:</small> <strong>יבמה,</strong> כל <strong>שלשה חדשים הראשונים</strong> אחרי מות בעלה, כיון שאינה יכולה להינשא מחמת בעלה, הריהי <strong>נזונת משל בעל. מכאן ואילך — אינה נזונת לא משל בעל,</strong> מפני שמה שאינה נישאת אינו מחמת אלמנותה אלא משום שצריך לפטרה בייבום או בחליצה, <strong>ולא משל יבם,</strong> לפי שעדיין לא ייבם אותה.
 <strong>עמד</strong> היבם <strong>בדין,</strong> ופסקו שחובתו לכנוס או לפטור אותה בחליצה, <strong>וברח</strong> ולא עשה בה מעשה כלל — <strong>נזונת משל יבם.</strong>
 ושואלים: אם <strong>נפלה לפני יבם קטן מאי</strong> <small>[מה]</small> יהא דינה? שיבם זה, שהיא ממתינה לו, עדיין קטן הוא, וצריכה להמתין עד שיגדל. שהרי מזונות <strong>מיבם לית</strong> <small>[אין]</small> <strong>לה,</strong> שהרי אינו יכול לייבם אותה, וכיון שהמניעה אינה באשמתו, אי אפשר לקונסו שיתן לה מזונות. אולם כיון שהיא חייבת להמתין עד שיגדל היבם, שתמשיך ותזון <strong>מ</strong>של ה<strong>בעל מאי</strong> <small>[מה]</small> הדין, האם מותר לה, או לא?
 <strong>פליגי בה</strong> <small>[נחלקו בכך]</small> <strong>רב אחא ורבינא, חד</strong> <small>[אחד</small> מהם<small>]</small> <strong>אמר: אית</strong> <small>[יש]</small> <strong>לה</strong> מזונות מנכסי בעלה, <strong>וחד</strong> <small>[ואחד</small> מהם<small>]</small> <strong>אמר: לית</strong> <small>[אין]</small> <strong>לה, והלכתא</strong> <small>[ההלכה]</small> היא: <strong>לית</strong> <small>[אין]</small> <strong>לה</strong> מזונות כלל, <strong>משמיא</strong> <small>[מן השמים]</small> <strong>קנסוה.</strong> כלומר, משמים אירע לה כך ואי אפשר לחייב את נכסי בעלה המת במזונותיה.
 <big>ג</big> <strong>תנו רבנן</strong> <small>[שנו החכמים]:</small> <strong>יבמה שחלצו לה אחים בתוך שלשה</strong> חדשים למות האח — <strong>צריכה להמתין שלשה חדשים</strong> מיום המיתה.
## דף מב.
 <strong>לאחר שלשה</strong> חודשים — <strong>אין צריכה להמתין שלשה חדשים</strong> מזמן החליצה ורשאית להינשא מיד.
 <strong>הוי</strong> <small>[הרי]</small> ראיה ש<strong>השלשה חדשים שאמרו,</strong> נמנים <strong>משעת מיתת הבעל, ולא משעת חליצת היבם.</strong>
 ושואלים: <strong>מאי שנא</strong> <small>[</small>ב<small>מה שונה</small> הדבר<small>]</small> <strong>מגט,</strong> ש<strong>רב אמר</strong> בעניינו: מונים שלושה חדשים <strong>משעת נתינה</strong> של הגט, <strong>ושמואל אמר: משעת כתיבה,</strong> שמשעה שכותב גט לאשתו אסור לו להתייחד עימה, שאם לא כן ייפסל הגט, ולכן אפשר למנות כבר מזמן הכתיבה. נמצא שבגט סבור רב כי מונים מזמן התרת האשה בפועל שהוא זמן נתינת הגט, ואילו בחליצה אין הולכים אחר זמן החליצה!
 <strong>אמר רבא: קל וחומר</strong> הוא ביבמה שחליצתה מתירתה: שכן אם <strong>איסור כרת התרת,</strong> שהרי מותר ליבם לבוא על יבמתו שלושה חדשים לאחר מות בעלה, למרות שייתכן שיבמה זו היא בהריון, ואז עובר היבם משום אשת אח, שאסורה מן התורה באיסור כרת, ובכל זאת אין חוששים לכך לאחר שלושה חדשים ומתירים לייבמה — <strong>איסור לאו</strong> שמא היה פסול בחליצה ונישאה היבמה לאדם אחר בלא חליצה, שיש בכך רק איסור לאו — <strong>לא כל שכן</strong> שיהא מותר. ולכן, כיון שאחרי שלושה חדשים מותר לייבמה, כל שכן שמותר גם לאדם מן השוק לשאתה לאשה אם נחלצה.
 <big>א</big> שנינו במשנה: <strong>וכן כל שאר הנשים</strong> צריכות להמתין שלושה חדשים מזמן התרת קשר הנישואין עד לנישואין אחרים. ושואלים: <strong>בשלמא</strong> <small>[נניח]</small> <strong>יבמה,</strong> הרי זה <strong>כדאמרן</strong> <small>[כ</small>מו <small>שאמרנו],</small> כדי שיתברר אם מעוברת היא, כדי שלא יפגע באיסור אשת אח שיש לה בנים, <strong>אלא שאר כל הנשים אמאי</strong> <small>[מדוע]</small> צריכות להמתין? שהרי גם אם היתה בהריון מן הבעל הראשון, נישואיה השניים אין בהם פסול, והילד הוא ילד כשר בכל מקרה, גם אם יש ספק מי מן הבעלים הוא אביו!
 <strong>אמר רב נחמן אמר שמואל: משום</strong> ש<strong>אמר קרא</strong> <small>[הכתוב]</small> באברהם: <strong>"להיות לך לאלהים ולזרעך אחריך"</strong> (בראשית יז, ז), ללמד שהשכינה שורה רק על אלה שייחוסם ברור וודאי, ולכן ממתינה האשה שלושה חודשים כדי <strong>להבחין בין זרעו של ראשון לזרעו של שני.</strong> שאם אמנם היתה מעוברת מן הראשון, הרי הוולד שיוולד זמן קצר לאחר הנישואין ברור יהיה לכול שהוא בנו של הראשון.
 <strong>מתיב</strong> <small>[מקשה]</small> <strong>רבא:</strong> אם זהו הטעם, אם כן, מה ששנינו: <strong>לפיכך,</strong> בגלל גדר זה שגדרו חכמים, <strong>גר וגיורת</strong> שהיו נשואים זה לזה והתגיירו שניהם — <strong>צריכין</strong> לפרוש זה מזה ו<strong>להמתין שלשה חדשים</strong> ורק אז מותר להם לשוב ולחיות כאחד, ולכאורה <strong>הכא</strong> <small>[כאן]</small> <strong>מאי</strong> <small>[מה]</small> ענין של <strong>להבחין איכא</strong> <small>[יש]?</small>
 ומשיבים: <strong>הכא נמי איכא</strong> <small>[כאן גם כן יש]</small> <strong>להבחין בין זרע שנזרע בקדושה,</strong> כלומר, שגם הורתו של הילד היתה בקדושת ישראל, <strong>לזרע שלא נזרע בקדושה.</strong> שאם הגיורת היתה מעוברת בהיותה גויה, אף שהילד הוא ילד כשר בישראל, מכל מקום יש בו פגם מסויים, שכן הורתו לא היתה בקדושה, ויש גם הבדל בדינם.
 <strong>רבא אמר</strong> טעם אחר להבחנה זו: משום <strong>גזירה,</strong> שאם לא יהא ברור מי אבי הילד ויתכן שייחסו אותו בטעות לאב אחר ו<strong>שמא</strong> בעתיד <strong>ישא את אחותו מאביו</strong> האמיתי, או שיש לחשוש שמא תלד אמו בן לשני (שעל פי האמת אינו אחיו אלא מאמו) וימות אותו בן בלא בנים ובטעות יבוא זה ו<strong>ייבם</strong> את <strong>אשת אחיו מאמו</strong> שהיא עליו בכרת.
 וכן יש לחשוש שמא ימות השני בלא בנים, ומתוך שהוא חושב שהוא בנו של השני וממילא היא פטורה מייבום וחליצה <strong>יוציא</strong> בטעות <strong>את אמו</strong> ויתירה להינשא <strong>לשוק.</strong> וכן אם נולד לאמו מבעלה הראשון בן אחר ומת אותו בן בלי בנים ואין להם אח נוסף, ומתוך שהוא חושב שהוא בנו של השני, ממילא יבוא <strong>ויפטור</strong> בטעות <strong>את יבמתו</strong> להינשא <strong>לשוק,</strong> אף על פי שעל פי האמת היא זקוקה לו.
 <strong>מתיב</strong> <small>[מקשה]</small> על כך <strong>רב חנניה: בכולן,</strong> בכל היבמות שאסרו חכמים שתינשאנה, <strong>אני קורא בהן,</strong> כלומר, הטעם הוא <strong>משום תקנת ערוה,</strong> שלא יגיע לידי גילוי עריות, <strong>וכאן</strong> באיסור זה שלא לייבם או לשאת אשה מיד לאחר מות בעלה הראשון, הטעם הוא <strong>משום תקנת ולד,</strong> כדי שידעו מי אביו. <strong>ואם איתא</strong> <small>[יש]</small> מקום לדבריו של רבא, אם כן <strong>כולהו</strong> <small>[כולם]</small> ואף תקנה זו בכלל, הן <strong>משום תקנת ערוה!</strong>
 ומשיבים: אכן, זו הכוונה, <strong>האי</strong> <small>[</small>תקנה <small>זו]</small> היא <strong>משום תקנת ולד,</strong> ש<strong>לא לפגע בהו</strong> <small>[יפגע בהם]</small> <strong>ערוה,</strong> שאכן גם בתקנה זו הטעם הוא בסופו של דבר משום ערוה, אלא שכאן הדאגה היא בראש ובראשונה לתקנת הוולד.
 בלגופה של גזירת חכמים, להמתנה של שלושה חודשים, שואלים: <strong>בשלמא</strong> <small>[נניח]</small> ש<strong>תמתין שני חדשים ותנשא — לא</strong> התרנוה, <strong>דהיינו ספיקא</strong> <small>[שהרי זה הספק]:</small> <strong>אי</strong> <small>[אם</small> הוולד<small>]</small> <strong>בר</strong> <small>[בן]</small> <strong>תשעה</strong> חודשים והוא נולד <strong>לקמא</strong> <small>[ל</small>בעל <small>הראשון],</small> <strong>אי בר</strong> <small>[או</small> שהוולד <small>בן]</small> <strong>שבעה</strong> חודשים <strong>לבתרא</strong> <small>[ל</small>בעל <small>האחרון,</small> השני<small>].</small>
 <strong>אלא</strong> מדוע לא <strong>תמתין חדש אחד</strong> בלבד <strong>ותנשא, ואי</strong> <small>[ואם]</small> <strong>לשבעה</strong> חודשים אחרי נישואיה השניים <strong>ילדה — האי</strong> <small>[זה,</small> הוולד<small>]</small> ברור ש<strong>בר</strong> <small>[בן]</small> <strong>שבעה</strong> חודשים <strong>לבתרא</strong> <small>[לאחרון,</small> לשני<small>]</small> <strong>הוא,</strong> שאין אשה יולדת ולד חי לשמונה חודשים. <strong>ואי לתמניא</strong> <small>[ואם לשמונה]</small> חודשים <strong>ילדה — האי</strong> <small>[זה,</small> הוולד<small>]</small> ברור ש<strong>בר</strong> <small>[בן]</small> <strong>תשעה</strong> חודשים <strong>לקמא</strong> <small>[לראשון]</small> <strong>הוא!</strong>
 ומשיבים: <strong>אי נמי לתמניא</strong> <small>[אם גם לשמונה]</small> חודשים <strong>ילדה, איכא למימר דבתרא</strong> <small>[יש</small> מקום <small>לומר ש</small>של <small>האחרון,</small> השני<small>]</small> <strong>הוא.</strong> כיצד? שמא עובר זה נולד לשבעה חודשים, אלא <strong>דלמא אשתהויי אשתהא</strong> <small>[שמא שהתה]</small> <strong>חדש אחד,</strong> שלא נתעברה מיד עם נשואיה, <strong>ואיעבר</strong> <small>[ונתעברה]</small> חודש לאחר מכן.
 ושואלים עוד: <strong>ותמתין שני חדשים ומחצה ותנשא,</strong> ואז לא יהיה ספק: <strong>דאי</strong> <small>[שאם]</small> <strong>לשבעה</strong> חודשים <strong>ילדה, האי בר</strong> <small>[זה,</small> הוולד <small>בן]</small> <strong>שבעה לבתרא</strong> <small>[לאחרון,</small> לשני<small>]</small> <strong>הוא, ואי לשיתא ופלגא</strong> <small>[ואם לשישה וחצי]</small> חודשים <strong>ילדה,</strong> ודאי <strong>האי בר</strong> <small>[זה בן]</small> <strong>תשעה</strong> חודשים <strong>לקמא</strong> <small>[לראשון]</small> <strong>הוא. דאי בר בתרא</strong> <small>[שאם בן האחרון,</small> השני<small>]</small> <strong>הוא —</strong> הלא עובר <strong>בר שיתא ופלגא לא חיי</strong> <small>[בן שישה וחצי</small> חודשים <small>איננו חי]!</small>
 ודוחים: <strong>אי נמי לשיתא ופלגא</strong> <small>[אם גם כן לשישה וחצי]</small> חודשים <strong>ילדה, איכא למימר דבתרא</strong> <small>[יש</small> עדיין מקום <small>לומר ששל האחרון,</small> השני<small>]</small> <strong>הוא,</strong> ש<strong>אמר מר זוטרא: אפילו למאן דאמר</strong> <small>[ל</small>דעת <small>מי שאומר]</small> כי ה<strong>יולדת לתשעה</strong> חודשים <strong>אינה יולדת למקוטעין,</strong> אלא משלימה תשעה חודשים שלמים, מכל מקום, אם <strong>ילדה לשבעה — יולדת</strong> אפילו <strong>למקוטעין.</strong>
 <strong>שנאמר: "ויהי לתקפות הימים</strong> ותהר חנה ותלד בן<strong>"</strong> (שמואל א' א, כ), וחשבון הזמן הוא: <strong>מיעוט "תקופות"</strong> שהוא לשון רבים — <strong>שתים,</strong> וכל תקופת שנה היא שלושה חודשים, הרי שישה חודשים, <strong>מיעוט "ימים" — שנים,</strong> כלומר, שילדתו לשישה חודשים ושני ימים, הרי שאשה היולדת לשבעה חודשים יכולה ללדת אפילו בפחות משבעה חודשים שלמים.
 ושואלים עוד: <strong>ותמתין משהו,</strong> זמן קצר, פחות מחודש, <strong>ותנשא. וכי מלו</strong> <small>[וכאשר ימלאו]</small> <strong>שלשה חדשים</strong> מיום שניתק הקשר מבעלה הראשון — <strong>לבדקה</strong> <small>[שיבדקו אותה]</small> אם הרה היא, כדרך הבדיקות שבודקים כרגיל בין הנשים שהרי פחות משלושה חדשים אין העובר ניכר, ואם לפי הבדיקות הריהי הרה שלושה חודשים — ודאי שלראשון היא הרה!
 <strong>אמר רב ספרא:</strong> כלל הוא ש<strong>אין בודקין את הנשואות</strong> בזה, כדי <strong>שלא יתגנו על בעליהן</strong> שמישהו אחר בודק אותן. ושואלים: <strong>ונבדקה</strong> <small>[ונבדוק אותה]</small> <strong>בהלוכה</strong> שאפשר להבחין בין אשה בהריון לאחר שלושה חודשים לשאינה בהריון, לפי דרך הילוכה.
 <strong>אמר רמי בר חמא: אשה</strong> לפעמים <strong>מחפה</strong> (מסתירה) <strong>עצמה</strong> ומשנה את דרך הילוכה בכוונה, כדי שלא ידעו שהיא מעוברת. ויש לה טעם בדבר, <strong>כדי שיירש בנה בנכסי בעלה</strong> השני שיחשבו שבנו הוא. ולכן אי אפשר לסמוך על בדיקה זו.
 ושואלים: <strong>היכא דקים לן</strong> <small>[היכן שמוחזק,</small> שברור, <small>לנו]</small> ש<strong>מעוברת היא,</strong> מדוע לא <strong>תנשא</strong> מיד? שאז אין חשש כלל, שכן כל החששות הללו של הבחנה אינם קיימים! <strong>אלמה תניא</strong> <small>[מדוע שנינו</small> בברייתא<small>]:</small> <strong>לא ישא אדם</strong> אלמנה או גרושה שהיא <strong>מעוברת חברו</strong> (לבעלה הקודם), או <strong>מינקת חברו,</strong> שיש לה ילד מבעלה הקודם שהוא עדיין בתקופת ההנקה שלו. <strong>ואם נשא</strong> למרות זאת — <strong>יוציא,</strong> יגרש אותה, <strong>ולא יחזיר עולמית!</strong>
 ומסבירים שם שהטעם הוא <strong>גזרה שמא תעשה עוברה סנדל,</strong> כלומר, אם תינשא לאחר בתוך זמן הריונה, שמא תחזור ותתעבר שנית, ועל ידי זה יימעך עוברה הראשון, ושואלים: <strong>אי הכי דידיה נמי</strong> <small>[אם כך</small> הילד <small>שלו גם כן]</small> שאם אנו חוששים שמא תחזור ותתעבר, הרי יש לאסור לכל אדם לבוא על אשתו כשהיא בהריון, מחשש זה!
 ומשיבים: <strong>אי למאן דאמר</strong> <small>[אם ל</small>דעת <small>מי שאומר]</small> שאשה מעוברת רשאית להשתמש <strong>במוך</strong> כדי שלא תתעבר — אם כן תשתמש <strong>במוך, ואי למאן דאמר</strong> <small>[ואם ל</small>דעת <small>מי שאומר]</small> כי <strong>מן השמים ירחמו</strong> ולכן אין אוסרים שיבא אדם על אשתו ההרה — אם כן יבוא עליה ו<strong>מן השמים ירחמו.</strong>
 ושבים ומקשים: <strong>הכא נמי</strong> <small>[כאן גם כן]</small> במעוברת חבירו — <strong>אי למאן דאמר</strong> <small>[אם ל</small>דעת <small>מי שאומר]</small> שרשאית להשתמש <strong>במוך</strong> — תשתמש גם כאן <strong>במוך, אי למאן דאמר</strong> <small>[אם ל</small>דעת <small>מי שאומר]</small> ש<strong>מן השמים ירחמו —</strong> גם כאן יבוא עליה השני ו<strong>מן השמים ירחמו!</strong>
 <strong>אלא,</strong> לא זה הטעם, כי אם <strong>משום דחסה</strong> <small>[הדוחק]</small> של שעת תשמיש, שיכול להזיק לעובר. ושואלים: <strong>אי הכי דידיה נמי</strong> <small>[אם כך</small> ב<small>שלו גם כן]</small> נגזור שלא יבוא עליה משום אותו חשש! ומשיבים: <strong>דידיה חייס עילויה</strong> <small>[על</small> העובר <small>שלו</small> הוא <small>חס]</small> וישתדל שלא לדחוק אותה הרבה. ואומרים: <strong>הכא נמי חייס עילויה</strong> <small>[כאן,</small> במעוברת חבירו, <small>גם כן חס עליו],</small> שבוודאי אין אדם הורג את הנפש בכוונה, ואם הוא יודע שהאשה מעוברת והלחץ יזיק לעובר ישתדל לא ללחוץ אותה.
 <strong>אלא</strong> יש לחזור מטעם זה, ולומר שהטעם הוא: כי <strong>סתם מעוברת למניקה קיימא</strong> <small>[להניק</small> את הילד שעתיד להוולד היא <small>עומדת],</small> ואם כן יש לחשוש
## דף מב:
 <strong>דלמא איעברה ומעכר</strong> <small>[שמא תתעבר</small> שנית <small>ויעכר]</small> <strong>חלבה</strong> בזמן ההריון <strong>וקטלה ליה</strong> <small>[ותהרוג אותו],</small> כלומר, תגרום שימות הוולד משום שלא יהיה לו מספיק חלב לינוק. ושואלים: <strong>אי הכי דידיה נמי</strong> <small>[אם כך שלו גם כן]</small> יש לחשוש לכך. ומשיבים: <strong>דידיה ממסמסא ליה</strong> <small>[את שלו</small> היא <small>מאכילה אותו]</small> <strong>בביצים וחלב,</strong> כתחליף לחלב האם. ושואלים: אם כן <strong>דידה נמי ממסמסא ליה</strong> <small>[</small>את הילד <small>שלה</small> <small>גם כן תאכיל]</small> <strong>בביצים וחלב!</strong> ומשיבים: <strong>לא יהב</strong> <small>[נותן]</small> <strong>לה בעל</strong> כסף לקנות את אלה עבור ילד שאיננו שלו. ומקשים: <strong>וליתבעיניה</strong> <small>[ושתתבע]</small> את ה<strong>יורשים</strong> של בעלה הראשון שיפרנסו את הילד! <strong>אמר אביי: אשה בושה לבא לבית דין</strong> בתביעות, ונמצא שאין לילד מזונות <strong>והורגת</strong> על ידי כך <strong>את בנה.</strong>
 <big>א</big> שנינו במשנה: <strong>אחת בתולות ואחת בעולות,</strong> אחת גרושות ואחת אלמנות, אחת נשואות ואחת ארוסות, כולן, אינן יכולות להתארס או להינשא עד שיעברו שלושה חודשים מבעליהן הקודמים. ותוהים: <strong>הי ניהו</strong> <small>[מי אלו]</small> ה<strong>בתולות והי ניהו</strong> <small>[ומי אלו]</small> ה<strong>ארוסות?</strong> שהרי זו שנתאלמנה מן האירוסין, יבמה בתולה היא! וכן <strong>הי ניהו</strong> <small>[מי אלו]</small> ה<strong>בעולות והי ניהו</strong> <small>[ומי אלו]</small> ה<strong>נשואות?</strong> הרי לכאורה שוב מדובר על אותן נשים!
 <strong>אמר ר' יהודה: הכי קאמר</strong> <small>[כך אמר],</small> כך יש להבין: אין מונים כאן נשים שונות, אלא זו קביעה כללית: <strong>אחת בתולות ואחת בעולות, שנתארמלו או שנתגרשו, בין מן האירוסין</strong> ו<strong>בין מן הנשואין.</strong>
 מסופר: <strong>ר' אלעזר לא על לבי מדרשא</strong> <small>[נכנס לבית המדרש]</small> יום אחד, <strong>אשכחיה</strong> <small>[מצא אותו]</small> את <strong>ר' אסי, אמר ליה</strong> <small>[לו]:</small> <strong>מאי אמור רבנן בבי מדרשא</strong> <small>[מה אמרו חכמים בבית המדרש]?</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: הלכה כר' יוסי</strong> המתיר לארוסות להינשא ולנשואות להתארס.
 שאל אותו ר' אלעזר: האם <strong>מכלל</strong> זה אתה למד <strong>דיחידאה פליג עליה</strong> <small>[שיחיד</small> הוא ה<small>חולק עליו],</small> ואין ההלכה השנויה במשנה סתם דעת רבים? ענה לו: <strong>אין</strong> <small>[כן],</small> <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>הרי</strong> אשה <strong>שהיתה רדופה</strong> (רגילה ולהוטה) <strong>לילך לבית אביה</strong> והיתה מצויה שם זמן רב בלא בעלה, <strong>או שהיה לה כעס בבית בעלה</strong> והלכה לבית אביה מטעם זה, <strong>או שהיה בעלה חבוש בבית האסורין</strong> לפני מותו, <strong>או שהיה בעלה זקן או חולה</strong> שאינו יכול להוליד, <strong>או שהיתה היא חולה,</strong>
 <strong>או שהפילה</strong> מיד <strong>אחר מיתת בעלה, או שהיתה עקרה</strong> (שניטל רחמה), <strong>או</strong> שהיתה <strong>זקנה, או</strong> שהיתה <strong>קטנה, או אילונית</strong> (שאינה ראויה ללדת מטבע בריי תה), <strong>או שאינה ר</strong> אויה ל<strong>ילד</strong> מחמת מחלה וכדומה — הרי זו <strong>צריכ</strong> ה להמתין שלשה חדשים, למרות שהטעמים שניתנו לגזירת ההפר <strong>שה אינם קיימים במקרים אלה, אלו דבר</strong> י ר' מאיר<strong>. ר' יהודה מתיר</strong> במקרי ם אלה <strong>ליארס ולינשא מיד</strong> ומכאן שהחולק על ר <strong>' יוסי הוא חכם יחיד, ר' מאיר.</strong>
 <strong>אמר ר' חייא בר אבא: חזר בו ר' יוחנן</strong> ממה שפסק כר' יוסי. <strong>אמר רב יוסף: אי הדר ביה</strong> <small>[אם חזר בו] —</small> <strong>ממתניתא דכרמא הדר ביה</strong> <small>[מ</small>פני <small>הברייתא של הכרם חזר בו].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר ר' ישמעאל בנו של ר' יוחנן בן ברוקה, שמעתי מפי חכמים בכרם ביבנה: כולן,</strong> גם נשים שאינן ראויות ללדת, <strong>צריכות להמתין שלשה חדשים.</strong> הרי שדעת גדולי החכמים כדעת סתם משנתנו.
 <strong>אמר ליה</strong> <small>[לו]</small> <strong>ר' ירמיה לר' זריקא: כי עיילת לקמיה</strong> <small>[כאשר תיכנס לפניו]</small> לפני <strong>ר' אבהו, רמי ליה</strong> <small>[השלך לו,</small> הראה לפניו סתירה זו<small>]:</small> <strong>מי</strong> <small>[האם]</small> <strong>אמר ר' יוחנן הלכה כר' יוסי? והאמר</strong> <small>[והרי אמר]</small> <strong>ר' יוחנן</strong> כלל: <strong>הלכה כסתם משנה. ותנן</strong> <small>[ושנינו</small> במשנתנו<small>]</small> בסתם: <strong>כל הנשים לא ינשאו ולא יתארסו עד שיהו להם שלשה חדשים, אחת בתולות ואחת בעולות!</strong>
 כאשר בא ר' זריקא ושאל, <strong>אמר ליה</strong> <small>[לו]</small> ר' אבהו: <strong>דרמא</strong> <small>[</small>זה <small>שהשליך],</small> שהראה <strong>לך הא</strong> <small>[</small>סתירה <small>זו] —</small> <strong>לא חש לקמחיה</strong> <small>[חשש לקמחו],</small> כלומר, לא דאג לדקדק בדברים שהוא מוציא מפיו. והרי משנתנו <strong>סתם ואחר כך מחלוקת היא,</strong> שאין זו סתם משנה ללא חולקים, אלא מיד מובאת דעת החולקים, <strong>ו</strong>במקרה זה <strong>אין הלכה כסתם.</strong> ש<strong>אמר רב פפא ואיתימא</strong> <small>[ויש אומרים]</small> שאמר זאת <strong>ר' יוחנן: מחלוקת ואחר כך סתם — הלכה כסתם,</strong> שנראה שסתם משנה היא סיכום ההלכה בענין זה, אולם אם יש <strong>סתם ואחר כך מחלוקת — אין הלכה כסתם.</strong>
 <big>ב</big> מסופר: היה <strong>מסתמיך ואזיל</strong> <small>[נשען והולך]</small> <strong>ר' אבהו אכתפיה</strong> <small>[על כתיפו]</small> של <strong>ר' נחום שמעיה</strong> <small>[שמשו]</small> ותוך כדי הילוך היה ר' נחום <strong>מנקיט ואזיל הלכתא מיניה</strong> <small>[</small>היה <small>לוקט ואוסף הלכות ממנו]</small> מר' אבהו. ובתוך כך <strong>בעא מיניה</strong> <small>[שאל אותו]</small> ר' נחום מר' אבהו: <strong>מחלוקת ואחר כך סתם מאי</strong> <small>[מה]</small> פסק ההלכה במקרה כזה? <strong>אמר ליה</strong> <small>[לו]</small> ר' אבהו: <strong>הלכה כסתם.</strong> המשיך ר' נחום ושאל: <strong>סתם ואחר כך מחלוקת מאי</strong> <small>[מה]</small> הדין? <strong>אמר ליה</strong> <small>[לו]</small> ר' אבהו: <strong>אין הלכה כסתם.</strong>
 ושוב שאל: כשיש <strong>סתמא דמתניתין</strong> <small>[סתם</small> ב<small>משנתנו]</small> <strong>ומחלוקת בברייתא מאי</strong> <small>[מה]</small> הדין? <strong>אמר ליה</strong> <small>[לו]:</small> <strong>הלכה כסתם</strong> משנה. ועוד שאל: <strong>מחלוקת במתניתין</strong> <small>[במשנתנו]</small> <strong>וסתמא</strong> <small>[וסתם]</small> <strong>בברייתא, מאי</strong> <small>[מה]</small> דינו? <strong>אמר ליה</strong> <small>[לו]:</small>
## דף מג.
 <strong>וכי רבי לא שנאה, ר' חייא</strong> תלמידו שערך את הברייתא <strong>מנין לו?</strong> כלומר, אין אנחנו מתחשבים בברייתא, אפילו זו שערך ר' חייא, משום שאם רבי לא שנה ולא סיכם הלכה זו במשנה, אין לסמוך על דברי ר' חייא שסתם אותה, אלא על המשנה שראתה בכך דעת יחיד.
 <strong>אמר ליה</strong> <small>[לו]:</small> <strong>והא תנן</strong> <small>[והרי שנינו</small> במשנה<small>]:</small> <strong>מסרק של פשתן,</strong> שסורקים בו את הפשתן לאחר ניפוצו, כדי להכינו לטוויה, <strong>שניטלו שיניו, ונשתיירו בו שתים</strong> מהן, אם היה המסרק טמא — אף השיניים שנשתיירו בו <strong>טמאות,</strong> משום שמסרק זה ראוי עדיין לשמש ככלי, ואין טומאתו בטילה. <strong>ו</strong>אם נשארה בו רק שן <strong>אחת,</strong> שאינו ראוי לשמש לסריקה כלל, <strong>טהורה. וכולן,</strong> כל השיניים הללו לעצמן, <strong>שניטלו אחת אחת בפני עצמן — טמאות,</strong> משום שהן ראויות לשמש ככלי בפני עצמו, כגון לכרוך עליהן חוט וכיוצא בזה.
 מסרק <strong>של צמר שניטלו שיניו,</strong> אם היה זה באופן שניטלה אחת <strong>אחת מבינתים,</strong> כך שאין שתי שיניים סמוכות זו לזו — המסרק <strong>טהור,</strong> משום שאיננו יכול לשמש עוד לסריקת הצמר. <strong>נשתיירו בו שלש</strong> שיניים <strong>במקום אחד — טמא,</strong> שהרי אפשר לסרוק בו שם. אם <strong>היתה החיצונה</strong> שהיא המסגרת <strong>אחת מהן</strong> מאותן השיניים — <strong>טהור,</strong> משום ששן זו עבה יותר, ואין השיניים האחרות ראויות עוד לסירוק. <strong>ניטלו שנים</strong> מן השיניים <strong>ועשאן למלקט</strong> (מלקחיים קטנות) — <strong>טמאות.</strong> ניטלה <strong>אחת</strong> מן השיניים <strong>והתקינה לנר</strong> כדי לנקותו <strong>או למיתוח</strong> כעין יתד קטנה שימתחו עליה דברים — <strong>טמאה</strong> שהרי היא משמשת כלי לעצמו,
 <strong>וקיימא לן</strong> <small>[ומוחזק לנו]</small> ש<strong>אין הלכה כאותה משנה,</strong> והרי זה סותר את כללו של ר' יוחנן שהלכה כסתם משנה! <strong>אמר ליה</strong> <small>[לו]:</small> <strong>בר מינה</strong> <small>[חוץ ממנה],</small> מן המשנה <strong>ההיא,</strong> שכן, <strong>ר' יוחנן וריש לקיש דאמרי תרוייהו</strong> <small>[שאמרו שניהם]:</small> <strong>זו אינה משנה,</strong> כלומר, אין לסמוך על גירסת משנה זו ואין לקבלה כהלכה.
 לגופו של הענין שואלים: <strong>מאי טעמא</strong> <small>[מה הטעם]</small> שאמרו שזו אינה משנה? <strong>אמר רב הונא בר מנוח משמיה</strong> <small>[משמו]</small> של <strong>רב אידי בריה</strong> <small>[בנו]</small> של <strong>רב איקא: משום דקשיא רישא לסיפא</strong> <small>[שקשה ראשה לסופה],</small> ולכן נראה שנוסחתה משובשת. <strong>דקתני</strong> <small>[ששנה</small> התנא שם<small>]:</small> מסרק <strong>של צמר שניטלו שיניו אחת מבינתים — טהור.</strong> ונדייק: <strong>הא</strong> <small>[הרי]</small> אם <strong>נשתיירו בו שתים במקום אחד —</strong> משמע שהוא <strong>טמא, והדר תני</strong> <small>[וחזר</small> ו<small>שנה]</small> <strong>נשתיירו בו שלש</strong> שיניים כאחת — <strong>טמא.</strong> ונדייק <strong>שלש — אין</strong> <small>[כן],</small> <strong>שתים</strong> — <strong>לא,</strong> ואם כן יש סתירה בנוסח זה!
 ודוחים: <strong>ומאי קושיא</strong> <small>[ומה הקושיה]</small> שבכך? <strong>דלמא הא בגווייתא</strong> <small>[שמא זו ב</small>שינים <small>הפנימיות]</small> שהן באמצע במסרק ואפשר להשתמש בהן, ובאופן כזה עדיין הוא נחשב ככלי וטמא, ו<strong>הא בברייתא</strong> <small>[</small>ו<small>זו בחיצוניות]</small> שסמוכות לצד המסרק ובשתיים כאלה אי אפשר לסרוק ושוב אינו נחשב ככלי, ועל ידי כך תיושב הסתירה שבדברים.
 <strong>אלא מהכא</strong> <small>[מכאן]</small> הקושי, <strong>דקתני</strong> <small>[ששנה]</small> שם: <strong>וכולן שניטלו אחת אחת בפני עצמן טמאות.</strong> ונדייק: <strong>ואף על גב</strong> <small>[ואף על פי]</small> ש<strong>לא התקינה,</strong> את השן הזו לשמש לצורך דבר אחר, טמאה היא. <strong>אימא סיפא</strong> <small>[אמור</small> את <small>סופה]:</small> ניטלה <strong>אחת</strong> מן השיניים <strong>והתקינה לנר או למיתוח — טמאה.</strong> משמע: <strong>התקינה — אין</strong> <small>[כן],</small> <strong>לא התקינה — לא!</strong>
 <strong>אמר אביי</strong> בדחיה: <strong>ומאי קושיא</strong> <small>[ומה הקושיה]</small> שבכך? <strong>דלמא הא בקתייהו</strong> <small>[שמא זה</small> שניטלו השיניים <small>בקתיהן,</small> עם בסיסן<small>]</small> ואז ראויות הן מיד לשימושים שונים, <strong>הא</strong> <small>[זה]</small> שניטלו <strong>בלא קתייהו</strong> <small>[קתיהן],</small> ואם לא התקינן — אינן טמאות.
 <strong>אמר רב פפא,</strong> אפשר לתרץ קושי זה באופן אחר: <strong>ומאי קושיא</strong> <small>[ומה הקושיה]</small> בזה? <strong>ודלמא הא בקטינתא הא באלימתא</strong> <small>[ושמא, זו, בדקות</small> שאינן ראויות לשימוש ו<small>זו, בעבות],</small> שכל אחת ראויה לשימוש בפני עצמה.
 <strong>אלא,</strong> יש לדחות את הטעם שאמרנו שמשנה זו משובשת בנוסחה, והטעם מדוע אינה נחשבת סתם משנה הוא <strong>משום דמסיימי</strong> <small>[שמסיימים]</small> <strong>בה</strong> במשנה זו <strong>דווקני</strong> <small>[המדייקים]</small> בעלי המסורת: <strong>זו דברי ר' שמעון.</strong> כלומר, שהיא דעת יחיד בלבד ולא סתם משנה.
 <big>א</big> לגופה של ההלכה במשנה <strong>שלח ר' חייא בר אבין</strong> מארץ ישראל: <strong>מארסין</strong> (אבל לא נושאים) אשה <strong>תוך שלשה</strong> חודשים למות בעלה, <strong>וכן עושים מעשה</strong> בפועל.
 <strong>וכן היה ר' אלעזר מלמדנו משום ר' חנינא הגדול,</strong> שכך מונים: <strong>רובו של</strong> חודש <strong>ראשון ורובו של שלישי, ו</strong>חודש <strong>אמצעי שלם,</strong> ואין צריך להמתין שלושה חודשים שלמים כדי להתארס.
 <strong>אמימר שרא</strong> <small>[התיר]</small> <strong>ליארס ביום תשעים. אמר ליה</strong> <small>[לו]</small> <strong>רב אשי לאמימר: והא</strong> <small>[והרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> <strong>צריכה להמתין שלשה חדשים</strong> שלמים, <strong>חוץ מיום שמת בו וחוץ מיום שנתארסה בו,</strong> משמע שביום תשעים שהוא בסוף שלושה חודשים אסור! אמר לו אמימר: <strong>ההוא,</strong> אותו דבר ששמעת חוץ מיום שמת ויום שנתארסה — <strong>לענין מינקת איתמר</strong> <small>[נאמר],</small> ש<strong>רב ושמואל דאמרי תרוייהו</strong> <small>[שאמרו שניהם]:</small> המינקת <strong>צריכה להמתין</strong> מלהתארס עד לאחר <strong>עשרים וארבעה חודש, חוץ מיום שנולד בו וחוץ מיום שנתארסה בו.</strong>
 ומקשים: <strong>והא ההוא דעבד</strong> <small>[והרי</small> מעשה ב<small>אחד שעשה]</small> <strong>סעודת אירוסין ביום תשעים</strong> למות הבעל הראשון <strong>ואפסדיה</strong> <small>[והפסידו]</small> <strong>רבא לסעודתיה</strong> <small>[את סעודתו],</small> שאסר על האשה להתארס ביום זה! ומשיבים: הסעודה <strong>ההיא, סעודת נשואין הואי</strong> <small>[היתה]</small> ולכן הפסיד את הסעודה, אבל אירוסין מותר.
 ומסכמים: <strong>והלכתא</strong> <small>[וההלכה]:</small> מינקת <strong>צריכה להמתין עשרים וארבעה חודש חוץ מיום שנולד בו וחוץ מיום שנתארסה בו. ו</strong>זו שנתאלמנה או נתגרשה ואינה מינקת <strong>צריכה להמתין שלשה חדשים, חוץ מיום שמת בו וחוץ מיום שנתארסה בו.</strong>
 <big>ב</big> נאמר במשנה שר' יוסי התיר לכל הנשים להתארס תוך שלושה חודשים <strong>חוץ מן האלמנה</strong> מפני האבל. <strong>אמר רב חסדא</strong> בתמיהה: הלא <strong>קל וחומר</strong> הוא שנאמר להיפך: <strong>ומה במקום שאסור</strong> אפילו <strong>לכבס</strong> בגדים מפני האבל, אמרו חכמים כי <strong>מותר ליארס — מקום שמותר לכבס</strong> לאחר שבעה ימים של אבל <strong>אינו דין שמותר ליארס?!</strong>
 ומסבירים: תחילה <strong>מאי</strong> <small>[מה]</small> <strong>היא</strong> ההלכה שרב חסדא רמז לה — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שבת</strong> (שבוע) <strong>שחל תשעה באב בתוכה — אסור לספר ולכבס,</strong> אבל <strong>ב</strong>יום <strong>חמישי</strong> בשבוע — <strong>מותר, מפני כבוד השבת. ותניא</strong> <small>[ו</small>כן <small>שנינו</small> בברייתא<small>]:</small> <strong>קודם הזמן הזה</strong> (והבינו — קודם תשעה באב) — <strong>העם ממעטין בעסקיהם, מלישא ומליתן</strong> במסחר, <strong>מלבנות ולנטוע, ומארסין</strong> נשים <strong>אבל לא כונסין</strong> אותן, <strong>ואין עושין סעודת אירוסין.</strong> הרי שמותר לעשות אירוסין אפילו בזמן אבילות חמורה שאסור לכבס!
 ומתרצים: <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> שאירוסין מותרים, הרי זה <strong>קודם</strong> ל<strong>קודם תניא</strong> <small>[שנויה],</small> כלומר, לא קודם תשעה באב בשבוע שחל בו אלא קודם שבוע זה, מראש חודש אב שאז מותר לכבס.
 <strong>אמר רבא: וקודם</strong> ל<strong>קודם נמי</strong> <small>[גם כן]</small> יש להקשות באותה דרך: הרי <strong>קל וחומר</strong> הוא; <strong>ומה במקום שאסור לישא וליתן</strong> מראש חדש אב ואילך — <strong>מותר ליארס, מקום שמותר לישא וליתן — אינו דין שמותר ליארס?!</strong>
 ומשום קושי זה <strong>לא תימא</strong> <small>[תאמר]</small> ש<strong>ר' יוסי אומר כל הנשים יתארסו</strong> בתוך שלושה חודשים, <strong>אלא אימא</strong> <small>[אמור]:</small> <strong>כל הנשים ינשאו.</strong>
## דף מג:
 ושואלים: אם כך לכל הנשים, שר' יוסי מתיר להינשא מיד, <strong>ולית ליה</strong> <small>[ו</small>כי <small>אין לו]</small> <strong>לר' יוסי</strong> טעם זה שצריכה להמתין כדי שיוכלו <strong>להבחין</strong> בין ילד של ראשון לשל שני, וכל הנוגע בו?
 ומשיבים: אמנם <strong>לית ליה</strong> <small>[אין לו],</small> אינו חושש לכך. <strong>ואיבעית אימא</strong> <small>[ואם תרצה אמור]</small> באופן אחר: <strong>לעולם</strong> אפשר לפרש כי <strong>אית ליה</strong> <small>[יש לו],</small> הוא מקבל הלכה זו, <strong>ואימא</strong> <small>[ואמור]</small> כך, <strong>ר' יוסי אומר: כל ארוסות</strong> אם היו <strong>גרושות ינשאו.</strong> שכיון שהיא ארוסה ואין חשש שהיא מעוברת — רשאית להינשא מיד.
 ושואלים: <strong>אי הכי</strong> <small>[אם כך]</small> <strong>היינו</strong> <small>[הרי זו]</small> שיטת <strong>ר' יהודה,</strong> ומה איפוא ההבדל ביניהם? ומשיבים: <strong>איכא בינייהו</strong> <small>[יש ביניהם]</small> הבדל לענין <strong>נשואה</strong> הבאה <strong>ליארס. ר' יהודה סבר: נשואה מותרת ליארס,</strong> כיון שאינה נישאת, אין איפוא חשש שמא תתעבר. <strong>ור' יוסי סבר: נשואה אסורה ליארס,</strong> שגזרו אירוסין משום נישואין.
 <strong>ו</strong>שואלים: האם <strong>סבר ר' יוסי</strong> כי <strong>נשואה אסורה ליארס? והתניא</strong> <small>[והרי שנינו</small> בברייתא<small>],</small> <strong>ר' יוסי אומר: כל הנשים יתארסו, חוץ מן האלמנה מפני האיבול</strong> (אבילות על בעלה), <strong>וכמה</strong> תמתין בשל ה<strong>איבול שלה — שלשים יום. וכולן לא ינשאו עד שיהו להן שלשה חדשים.</strong>
 ושואלים: <strong>האי, מאי קושיא</strong> <small>[</small>ברייתא <small>זו, מה קושיה]</small> יש ממנה לענייננו? <strong>אילימא דקתני</strong> <small>[אם תאמר</small> ממה <small>ששנה</small> בה<small>]</small> ש<strong>ר' יוסי אומר: כל הנשים יתארסו,</strong> שכולל גם נשים נשואות — <strong>מי אלימא ממתניתין</strong> <small>[האם תקיפה</small> וברורה היא יותר <small>ממשנתנו]</small> שגם בה נאמר בלשון זו, <strong>דאוקימנא</strong> <small>[שהעמדנו]</small> את משמעות הלשון <strong>בארוסות גרושות</strong> ש<strong>ינשאו,</strong> ואם כן <strong>הכא נמי</strong> <small>[כאן</small> בברייתא <small>גם כן]</small> נפרש: <strong>כל ארוסות</strong> אם היו <strong>גרושות ינשאו,</strong> ואין כאן קושיה, שבנשואין כולם סבורים שמותר מיד.
 <strong>אלא</strong> הקושי הוא <strong>מסיפא</strong> <small>[מן הסוף],</small> <strong>דקתני</strong> <small>[ששנה]</small> בו: <strong>וכולן לא ינשאו עד שיהו להן שלשה חדשים.</strong> ונדייק מכאן: <strong>אינסובי</strong> <small>[להינשא]</small> <strong>הוא</strong> ש<strong>לא, הא איתרוסי</strong> <small>[הרי להתארס] —</small> <strong>שפיר דמי</strong> <small>[יפה,</small> מותר<small>]</small> אפילו לנשואה!
 <strong>אמר רבא: תריץ ואימא הכי</strong> <small>[תרץ ואמור כך],</small> תקן את הגירסה, <strong>ר' יוסי אומר: כל ארוסות</strong> אם היו <strong>גרושות ינשאו, חוץ מן</strong> הארוסה <strong>האלמנה, מפני האיבול. וכמה</strong> זמן <strong>איבול שלה — שלשים יום. ונשואות לא יתארסו עד שיהא להן שלשה חדשים.</strong>
 לגופה של הלכה זו שואלים: <strong>ואלמנה מן האירוסין מי אית</strong> <small>[האם יש]</small> <strong>לה איבול? והתני</strong> <small>[והרי שנה]</small> <strong>ר' חייא בר אמי</strong> ברייתא זו: מתה <strong>אשתו</strong> ה<strong>ארוסה</strong> לו — <strong>לא אונן</strong> (אינו נוהג במנהגי אבילות שלפני הקבורה) עליה, <strong>ולא מיטמא לה</strong> אם כהן הוא. <strong>וכן היא לא אוננת ולא מיטמאה לו,</strong> שאינה מחוייבת להתעסק בקבורתו אם מת. <strong>מתה — אינו יורשה. מת הוא — גובה</strong> את <strong>כתובתה</strong> מנכסיו! ואם כן ודאי אין לומר שדיבר ר' יוסי בארוסות אלא בנשואות.
 <strong>אלא</strong> יש לתרץ את קושיית רב חסדא מדוע אוסר ר' יוסי לאלמנה להתארס אף שבאבל על החורבן מותר הדבר, ולומר כי <strong>תנאי</strong> <small>[</small>מחלוקת <small>תנאים]</small> <strong>היא</strong> בענין אירוסין בזמן אבילות זו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מראש חדש</strong> אב <strong>ועד התענית</strong> בתשעה בו <strong>העם ממעטין מעסקיהן, מלישא ומליתן, מלבנות</strong> בית חדש <strong>ו</strong>מ<strong>לנטוע</strong> נטיעה חדשה, <strong>ומליארס ומלישא</strong> אשה. <strong>שבת</strong> (שבוע) <strong>שחל תשעה באב בתוכה — אסור לספר ולכבס, ואסור ליארס. ויש אומרים: כל החדש אסור.</strong> משמע שיש תנא האוסר אירוסין באבילות זו, ולא קשה על ר' יוסי שאוסר אירוסין באבילות.
 <strong>מתקיף לה</strong> <small>[מקשה על כך]</small> <strong>רב אשי: ממאי</strong> <small>[ממה,</small> מהיכן<small>]</small> אתה יודע שמה שנאמר שם <strong>ליארס</strong> כוונתו <strong>ליארס ממש,</strong> כלומר, עצם האירוסין (הקידושין), <strong>דלמא</strong> <small>[שמא]</small> הכוונה היא כי <strong>למיעבד</strong> <small>[לעשות]</small> <strong>סעודת אירוסין הוא</strong> ש<strong>אסור, הא</strong> <small>[הרי]</small> <strong>ליארס</strong> בלבד — <strong>שפיר דמי</strong> <small>[יפה,</small> מותר הדבר<small>].</small>
 ומקשים עליו: <strong>אי הכי</strong> <small>[אם כך]</small> אתה מפרש, מה שאמרו שנמנעים <strong>מלישא</strong> נשים תצטרך גם כן לפרש <strong>לינשא נמי</strong> <small>[גם</small> כן<small>]</small> הכוונה <strong>למיעבד</strong> <small>[לעשות]</small> <strong>סעודת נשואין הוא</strong> ש<strong>אסור, הא</strong> <small>[הרי]</small> <strong>לישא</strong> בלא סעודה <strong>שפיר דמי</strong> <small>[יפה,</small> מותר הדבר<small>],</small> ובודאי אסור לאבל לישא אשה אפילו בלי סעודה? ודוחים: <strong>הכי השתא</strong> <small>[כיצד אתה משווה]?!</small> <strong>בשלמא</strong> <small>[נניח]</small> <strong>נשואין בלא סעודה — איכא</strong> <small>[יש]</small> <strong>שמחה</strong> בעצם הנישואין, <strong>אלא אירוסין בלא סעודה — מי איכא</strong> <small>[האם יש]</small> <strong>שמחה</strong> בכך?
 <strong>אלא אמר רב אשי</strong> תירוץ באופן אחר: <strong>שאני</strong> <small>[שונה]</small> <strong>אבילות חדשה</strong> שאשה מתאבלת על בעלה שמת, <strong>מאבילות ישנה</strong> כגון על חורבן הבית, שיש להקל בה בדברים מסויימים. <strong>ושאני</strong> <small>[ושונה]</small> <strong>אבילות</strong> של <strong>רבים מאבילות</strong> פרטית של ה<strong>יחיד.</strong> שמאחר שהיא חלה רק על היחיד, אפשר להחמיר בה, אבל אין גוזרים להחמיר הרבה על הרבים.
 <big>א משנה</big> היו <strong>ארבעה אחין נשואין ארבע נשים ומתו</strong> כמה מן האחים, <strong>אם רצה הגדול שבהם לייבם את</strong> כל הנשים היבמות <strong>כולן — הרשות בידו.</strong>
 והלכה נוספת: <strong>מי שהיה נשוי לשתי נשים ומת</strong> ולא השאיר בנים — <strong>ביאתה או חליצתה של אחת מהן</strong> על ידי היבם <strong>פוטרת</strong> גם את <strong>צרתה,</strong> ואין הצרה צריכה לייבם ואף לא לחלוץ.
## דף מד.
 <strong>היתה אחת</strong> מן הנשים <strong>כשרה ואחת פסולה</strong> לכהונה (כגון שקודם שנישאה לאח המת, היתה נשואה לאחר והתגרשה ממנו), <strong>אם היה חולץ — חולץ לפסולה,</strong> שאם יחלוץ לכשרה יפסלנה לכהונה, <strong>ואם היה מייבם — מייבם לכשרה.</strong>
 <big>א גמרא</big> שנינו במשנה: "ארבעה אחין נשואים ארבע נשים ומתו", ותוהים: <strong>ארבעה אחין</strong> ומתו, <strong>סלקא דעתך</strong> <small>[עולה על דעתך]?</small> הרי אם מתו כולם — מי מייבם? <strong>אלא אימא</strong> <small>[אמור]:</small> <strong>ארבעה מאחין,</strong> מתוך כמה אחים, שמתו.
 <big>ב</big> שנינו במשנה שאם רצה האח הגדול לייבם את כולן <strong>הרשות בידו.</strong> ושואלים: <strong>ושבקי ליה</strong> <small>[ו</small>כי <small>מניחים</small> אנו <small>לו]</small> לייבם ארבע נשים? <strong>והתניא</strong> <small>[והרי שנינו</small> בברייתא<small>]</small> נאמר בענין ייבום: <strong>"וקראו לו זקני עירו"</strong> (דברים כה, ח), ופירשו כוונתו: <strong>הן ולא שלוחן,</strong> שאין עושים זאת על ידי שליח, אלא בית דין עצמו. <strong>"ודברו אליו"</strong> (שם) ולא נתפרש בכתוב מה מדברים עמו — <strong>מלמד</strong> הכתוב <strong>שמשיאין</strong> (נותנים) <strong>לו עצה הוגנת לו.</strong>
 <strong>שאם היה הוא ילד</strong> (צעיר) <strong>והיא זקנה,</strong> או <strong>הוא זקן והיא ילדה, אומרין לו: מה לך אצל ילדה</strong> ואתה זקן, <strong>מה לך אצל זקנה</strong> ואתה צעיר? <strong>כלך</strong> (לך לך) <strong>אצל שכמותך, ואל תשים קטטה בביתך.</strong> שכיון שבני הזוג שונים מאד בגילם יגיעו לבסוף לידי קטטה. משמע שאף שמצד הדין הוא רשאי לייבם, מכל מקום אמרה תורה שלא לעשות כן כדי לא ליצור מראש מצב בעייתי. ואף כאן תמוה, מדוע מתיר בית דין לאדם שיקח ארבע נשים יחד, ויהיה לו קושי לספק את צרכי כולן?
 ומשיבים: <strong>לא צריכא</strong> <small>[נצרכה]</small> אלא כש<strong>אפשר ליה</strong> <small>[לו]</small> מבחינה כלכלית לפרנס ארבע נשים. ושואלים: <strong>אי הכי</strong> <small>[אם כך]</small> <strong>אפילו טובא נמי</strong> <small>[יותר גם כן],</small> שאם ביקשו חכמים לנקוט מספר מרובה, מדוע נקטו ארבע ולא מספר גדול יותר, ומשיבים: <strong>עצה טובה קא משמע לן</strong> <small>[השמיע לנו]</small> בדרך אגב במשנה זו: <strong>ארבע — אין</strong> <small>[כן],</small> <strong>טפי</strong> <small>[יותר]</small> מזו — <strong>לא, כי היכי דנמטייה</strong> <small>[כדי שתגיע]</small> לכל אשה לפחות פעם אחת <strong>עונה</strong> של תשמיש <strong>ב</strong>תוך כל <strong>חדש.</strong> שאם הוא נוהג כתלמיד חכם ומשמש מיטתו פעם בשבוע, הרי הוא יכול לחלק תשמישו בין הנשים, שלפחות פעם אחת בחודש יהיה מצוי אצל כל אחת מהן. ואם נושא יותר מארבע נשים — לא יוכל לספק את כולן מבחינה זו.
 <big>ג</big> שנינו במשנה: <strong>מי שהיה נשוי</strong> שתי נשים ומת — אין מייבמים את שתי נשיו, אלא מייבם לאחת וחולץ לשניה. ושואלים לגוף ההלכה: <strong>ונייבם לתרוייהו</strong> <small>[ושייבם את שתיהן]!</small> <strong>אמר ר' חייא בר אבא אמר ר' יוחנן: אמר קרא</strong> <small>[הכתוב]:</small> <strong>"אשר לא יבנה את בית אחיו"</strong> (שם ט), ומדיוק הלשון נלמד: <strong>בית אחד הוא בונה, ואין</strong> הוא <strong>בונה שני בתים.</strong> שאשתו של אדם קרויה "ביתו", והרי יש לו לבנות בית אחד בלבד.
 <strong>ו</strong>שואלים: למדנו שאין מייבמים שתי נשים מבית אחד, אבל מדוע לא <strong>נחלוץ לתרוייהו</strong> <small>[לשתיהן]?!</small> <strong>אמר מר זוטרא בר טוביה: אמר קרא</strong> <small>[הכתוב],</small> שאחרי החליצה אומרים: <strong>"בית חלוץ הנעל"</strong> (שם), ונדייק מכאן: <strong>בית אחד הוא חולץ, ואין חולץ שני בתים.</strong>
 ושואלים: <strong>ונייבם לחדא ונחלוץ לחדא</strong> <small>[וייבם לאחת ויחלוץ לאחת],</small> ואז גם בייבום וגם בחליצה יהיה רק בית אחד! ומשיבים: <strong>אמר קרא</strong> <small>[הכתוב]:</small> <strong>"</strong>ו<strong>אם לא יחפץ"</strong> (שם ז), משמע: <strong>הא</strong> <small>[הרי]</small> אם <strong>חפץ — ייבם,</strong> כלומר, האפשרות בידו לייבם. ומכאן אנחנו למדים כלל: <strong>כל העולה ליבום — עולה לחליצה, וכל שאין עולה לייבום — אין עולה לחליצה.</strong> וכיון שאינו יכול לייבם את השניה גם אינו חולץ לה.
 <strong>ועוד</strong> טעם: <strong>שלא יאמרו: בית — מקצתו בנוי ומקצתו חלוץ.</strong> ושואלים: <strong>ויאמרו!</strong> ומה בכך? ומשיבים: <strong>אי</strong> <small>[אם]</small> היה נשמר תמיד הסדר ש<strong>מייבם</strong> תחילה <strong>והדר חליץ</strong> <small>[ואחר כך חולץ] —</small> <strong>הכי נמי</strong> <small>[כך גם כן]</small> לא היה חשש בדבר. <strong>אלא</strong> יש לחשוש <strong>דלמא חליץ והדר מייבם</strong> <small>[שמא</small> קודם <small>יחלוץ ואחר כך ייבם]</small> <strong>ו</strong>אם עושה כן <strong>קם ליה</strong> <small>[עומד הוא]</small> <strong>ב</strong>איסור <strong>"לא יבנה",</strong> שכיון שחלץ לאחת, שוב "לא יבנה את בית אחיו" (שם ט).
 ושואלים עוד: מאחר שדייקנו מהכתוב שמצות ייבום היא רק באשה אחת <strong>ואימא</strong> <small>[ואמור</small> כך<small>]:</small> <strong>כי איכא חדא</strong> <small>[כאשר יש</small> רק אלמנה <small>אחת] —</small> <strong>תתקיים מצות יבום,</strong> ואולם <strong>כי איכא תרתי</strong> <small>[כאשר יש שתים]</small> <strong>לא תתקיים</strong> ולא תחול <strong>מצות יבום</strong> כלל, אפילו באחת מהן, ותתבטל במקרה זה!
 ומשיבים: <strong>אם כן</strong> דין <strong>צרת ערוה דאסר רחמנא</strong> <small>[שאסרה התורה]</small> <strong>למה לי? השתא תרתי בעלמא אמרת</strong> <small>[עכשיו,</small> הרי <small>שתי</small> נשים <small>סתם</small> שאין אחת מהן ערוה <small>אומר אתה]</small> כי <strong>לאו</strong> <small>[לא]</small> <strong>בני חליצה ויבום נינהו</strong> <small>[הן]</small> — <strong>צרת ערוה מיבעיא</strong> <small>[נצרכה]</small> לומר?
 ודוחים: <strong>אלמה</strong> <small>[מדוע]</small> <strong>לא? אצטריך</strong> <small>[נצרך]</small> הדבר להיאמר דווקא במקרה זה, <strong>סלקא דעתך אמינא</strong> <small>[יעלה על דעתך לומר]</small> כי ה<strong>ערוה אבראי קיימא</strong> <small>[בחוץ עומדת],</small> שכיון שהיא ערוה עליו ואינו רשאי לשאתה, הרי היא כאילו איננה מצווה כלל, והיא מחוץ לגדר הייבום, ואם כן אין לפניו שתי נשים מבית אחד, אלא רק אשה אחת (הצרה) הראויה לייבום, <strong>ותתייבם צרתה —</strong> על כן <strong>קא משמע לן דאסירא</strong> <small>[השמיע לנו</small> הכתוב <small>ש</small>היא <small>אסורה].</small>
 <strong>אלא,</strong> יש לדחות את הביאור הזה, ולומר: כי <strong>"יבמתו" "יבמתו"</strong> שנאמר כמה פעמים בענין — <strong>ריבה</strong> והוסיף, שגם אם נפלו כמה יבמות לפניו — חלה מצות ייבום.
 <big>ד</big> שנינו במשנה: <strong>היתה אחת</strong> מן היבמות <strong>כשרה</strong> לכהונה ואחת פסולה — חולץ לפסולה, או מייבם לכשירה. <strong>אמר רב יוסף: כאן שנה רבי,</strong> כלומר, כאן לימדנו רבי בדרך אגב, ענין נוסף: <strong>לא ישפוך אדם מי בורו</strong> שאינו נזקק להם, <strong>ו</strong>באותה עת <strong>אחרים צריכים להם.</strong> שאף כאן, כיון שאם יחלוץ לכשירה יפסול אותה לכהונה, ומאחר שרצונו לפטור את היבמה, מוטב שיחלוץ לפסולה שלא תיפסל על ידי כך יותר, וישאיר את הכשרה במצב שתוכל להינשא גם לכהן.
 <big>ה משנה</big> <strong>המחזיר גרושתו</strong> לאחר שנישאה לאחר, ונתאלמנה או נתגרשה, ועבר בכך על לא תעשה, <strong>והנושא</strong> את <strong>חלוצתו,</strong> שלאחר שחלץ לאשה חזר ונשאה, <strong>והנושא קרובת חלוצתו — יוציא</strong> (יגרש) את האשה הזו, <strong>והולד,</strong> אם נולד להם — <strong>ממזר,</strong> אלו <strong>דברי ר' עקיבא,</strong> שלדעתו כל הנולד מנישואין שעובר בהם על מצות לא תעשה, ממזר הוא.
 <strong>וחכמים אומרים: אין הולד ממזר. ו</strong>אולם <strong>מודים</strong> חכמים <strong>בנושא קרובת גרושתו,</strong> כגון אחות גרושתו בחיי אשתו, או אמה או בתה, אפילו לאחר מותה — <strong>שהולד ממזר.</strong>
 <big>ו גמרא</big> שואלים: <strong>ו</strong>האם <strong>סבר ר' עקיבא</strong> כי <strong>הנושא קרובת חלוצתו הולד ממזר? והאמר</strong> <small>[והרי אמר]</small> <strong>ריש לקיש, כאן שנה רבי: אחות גרושה</strong> אסורה על בעלה <strong>מדברי תורה, אחות חלוצה — מדברי סופרים,</strong> ואין ממזר מדברי סופרים! ומתרצים: <strong>תני</strong> <small>[שנה]</small> <strong>קרובת גרושתו,</strong> ולא חלוצתו.
 ומעירים: <strong>הכי נמי מסתברא</strong> <small>[כך גם כן מסתבר]</small> לומר מטעם אחר, <strong>דקתני סיפא</strong> <small>[ששנה</small> ב<small>סופה]</small> של המשנה: <strong>ומודים בנושא קרובת גרושתו שהולד ממזר. אי אמרת בשלמא איירי</strong> <small>[נניח אם אתה אומר</small> ש<small>עסק]</small> <strong>בה</strong> ר' עקיבא בבעיה זו קודם לכן — <strong>היינו דקתני</strong> <small>[זהו ששנה]</small> <strong>"ומודים",</strong> לומר שאף שחלקו עליו בדברים אחרים, בכך הודו לו. <strong>אלא אי אמרת</strong> ש<strong>לא איירי</strong> <small>[עסק]</small> <strong>בה,</strong> אם כן <strong>מאי</strong> <small>[מה]</small> מובן הלשון <strong>"ומודים"</strong> כאשר הוא עצמו לא הזכיר נושא זה?
 ודוחים: מכאן אין ראיה מכרעת, <strong>ודלמא הא קא משמע לן</strong> <small>[ושמא</small> דבר <small>זה השמיע לנו]</small> שהם מודים ש<strong>יש ממזר מחייבי כריתות,</strong> שלא רק בנולד מאיסור שיש בו מיתת בית דין, אלא אף העובר בעריות על איסור כרת — הוולד ממזר. ומקשים: <strong>הא קתני לה לקמן</strong> <small>[הרי שנה אותה</small> ההלכה <small>להלן]</small> במשנה במפורש: <strong>איזהו ממזר — כל שאר בשר שהוא</strong> אסור <strong>ב"לא יבא",</strong> שאסור באשה משום קירבת משפחה ביניהם ואפילו יש בכך איסור לא תעשה בלבד — הרי הנולד ממנה הוא ממזר, אלו <strong>דברי ר' עקיבא, ר' שמעון התימני אומר: כל שחייבין עליו כרת בידי שמים. והלכה כדבריו.</strong> ואם כן הרי נאמרה הלכה זו במפורש, ומדוע היה צורך להזכירה גם כאן?
 ודוחים: <strong>ודלמא קסתים לן</strong> <small>[ושמא</small> במשנה זו <small>סתם לנו]</small> ה<strong>תנא כ</strong>דעת <strong>ר' שמעון התימני</strong>, להודיענו שזו הלכה פסוקה. ומשיבים: אם לשם כך שנה הלכה זו, <strong>אם כן ליתני</strong> <small>[שישנה]</small> <strong>שאר חייבי כריתות,</strong> ו<strong>קרובת גרושתו למה לי</strong> להזכיר במיוחד? <strong>אלא שמע מינה</strong> <small>[למד מכאן]</small> כי <strong>איירי</strong> <small>[עסק,</small> דן<small>]</small> <strong>בה</strong> ר' עקיבא קודם.
 ודוחים: <strong>ודלמא</strong> <small>[ושמא]</small> <strong>לעולם לא איירי</strong> <small>[עסק]</small> <strong>בה,</strong> אלא <strong>ואיידי דתנא</strong> <small>[ומתוך ששנה]</small> ר' עקיבא <strong>מחזיר גרושתו, ונושא חלוצתו, וקרובת חלוצתו — תני נמי</strong> <small>[שנה גם כן]</small> בידי חכמים <strong>קרובת גרושתו</strong> שהיא דומה להן.
 <strong>אלא</strong> אנו חוזרים מהסברה הראשונה ומסבירים כך: <strong>קרובת חלוצתו ל</strong>דעת <strong>ר' עקיבא</strong> אסורה מדברי תורה, ולכן הוולד <strong>הוי</strong> <small>[הינו]</small> <strong>ממזר. אמר ר' חייא בר אבא אמר ר' יוחנן: היינו טעמא</strong> <small>[זהו הטעם]</small> של <strong>ר' עקיבא:</strong> ש<strong>אמר קרא</strong> <small>[הכתוב]</small> <strong>"בית חלוץ הנעל"</strong> (שם כה, י), <strong>הכתוב קראו</strong> על כל פנים <strong>"ביתו".</strong> כלומר, החלוצה נחשבת כאשתו (כגרושתו) וכיון שהחלוצה נחשבת כגרושתו, לכן דין קרובת חלוצה כדין קרובת גרושה.
 <strong>אמר רב יוסף אמר ר' שמעון בר רבי: הכל מודים במחזיר גרושתו</strong> לאחר שנישאה לאחר,
## דף מד:
 <strong>שהולד</strong> על כל פנים <strong>פגום לכהונה,</strong> שאם נולדה בת, הריהי כחללה ואסורה לכהן. ומסבירים: <strong>מאן</strong> <small>[מי</small> הוא<small>],</small> למי התכוונו כשאמרו <strong>הכל מודים —</strong> הכוונה היא ל<strong>שמעון התימני, דאף על גב</strong> <small>[שאף על פי]</small> ש<strong>אמר שמעון התימני: אין ממזר מחייבי לאוין, נהי</strong> <small>[אם אמנם]</small> ש<strong>ממזר לא הוי</strong> <small>[איננו],</small> <strong>פגום מיהא הוי</strong> <small>[על כל פנים הריהו],</small> 
 ולומדים דבר זה <strong>מקל וחומר מאלמנה.</strong> כיצד? <strong>ומה אלמנה לכהן גדול, שאין איסורה שוה בכל</strong> שהרי האיסור לשאת אלמנה מיוחד רק לאדם אחד, לכהן הגדול, ובכל זאת <strong>בנה</strong> הנולד ממנו בנישואי עבירה <strong>פגום</strong> לכהונה והוא חלל — <strong>זו</strong> הגרושה שהחזירה, <strong>שאיסורה שוה בכל, אינו דין שבנה פגום</strong> לכהונה?
 ומקשים: <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> את הראיה הזו, ולומר: <strong>מה לאלמנה — שכן היא עצמה מתחללת,</strong> ואילו גרושה שהחזירה בעלה איננה מתחללת על ידי חזרתה לבעלה הראשון.
 <strong>ועוד: "היא תועבה"</strong> (דברים כד, ד) <strong>כתיב</strong> <small>[נאמר]</small> במחזיר גרושתו, ולשון "היא" באה לצמצם את הדבר וללמד: <strong>ואין בניה תועבין.</strong>
 <strong>ועוד, תניא</strong> <small>[שנינו</small> בברייתא<small>]</small> במפורש להיפך: <strong>המחזיר גרושתו, והנושא חלוצתו, והנושא קרובת חלוצתו, ר' עקיבא אומר: אין לו בה קדושין,</strong> שהקידושין אינם תופסים בה כלל, <strong>ו</strong>ממילא <strong>אינה צריכה הימנו</strong> (ממנו) <strong>גט, והיא פסולה, וולדה פסול, וכופין אותו להוציא</strong> (לגרש). <strong>וחכמים אומרים:</strong> בכל אלה <strong>יש לו בה קדושין, ו</strong>לכן <strong>צריכה הימנו גט</strong> להתירה לאחרים, <strong>והיא כשרה וולדה כשר.</strong>
 ונברר: זה שאמרנו שוולדה כשר, <strong>למאן</strong> <small>[למי]</small> כשר? <strong>לאו</strong> <small>[האם לא]</small> שהוא כשר <strong>לכהונה?</strong> ודוחים: <strong>לא,</strong> הכוונה היא שכשר <strong>לקהל.</strong> כלומר, שאיננו ממזר, ומותר לבוא בקהל ה'. ותוהים: <strong>אי הכי</strong> <small>[אם כך],</small> מה שנאמר בברייתא <strong>היא כשרה, למאן</strong> <small>[למי]</small> היא כשרה? <strong>אילימא</strong> <small>[אם תאמר]</small> שהיא כשרה <strong>לקהל,</strong> שמותר לה להינשא לישראל — <strong>פשיטא</strong> <small>[פשוט]</small> שכן הוא, וכי <strong>משום דזניא</strong> <small>[שזנתה]</small> <strong>אפסלה</strong> <small>[נפסלה]</small> <strong>לקהל?!</strong> שהרי אשה זונה אינה פסולה לכל ישראל. <strong>אלא לאו</strong> <small>[האם לא]</small> הכוונה היא שכשירה <strong>ל</strong><strong>כהונה,</strong>
 <strong>ומדהיא</strong> <small>[ומ</small>כיון <small>שהיא]</small> כשירה ומשמעו — <strong>לכהונה, ולדה נמי</strong> <small>[גם כן]</small> שאמרו שכשר — כשר <strong>לכהונה!</strong> ודוחים: <strong>מידי איריא</strong> <small>[וכי שייכים</small> הדברים<small>]?</small> <strong>הא כדאיתא והא כדאיתא</strong> <small>[זה כ</small>מו <small>שהוא וזה כ</small>מו <small>שהוא]</small> ומה שאמרו היא כשירה, כוונתו כשירה אכן לכהונה, אולם וולדה כשר —הכוונה שכשר לקהל.
 ומעירים: <strong>הכי נמי מסתברא</strong> <small>[כך גם כן מסתבר]</small> לפרש, <strong>דקתני רישא</strong> <small>[ששנה</small> ב<small>ראשה]</small> של ברייתא זו: <strong>היא פסולה וולדה פסול.</strong> ונברר: <strong>היא פסולה למאן</strong> <small>[למי]?</small> <strong>אילימא</strong> <small>[אם תאמר]</small> שפסולה <strong>לקהל,</strong> וכי <strong>משום דזניא</strong> <small>[שזנתה]</small> <strong>אפסלה ליה</strong> <small>[נפסלה לו]</small> <strong>לקהל?! אלא לאו</strong> <small>[האם לא]</small> הכוונה היא שפסולה <strong>לכהונה.</strong>
 ובהמשך נאמר <strong>וולדה פסול, למאן</strong> <small>[למי]</small> פסול? <strong>אילימא</strong> <small>[אם תאמר]</small> פסול <strong>לכהונה,</strong> ונדייק: <strong>הא</strong> <small>[הרי]</small> נלמד מכאן כי <strong>לקהל</strong> הוא <strong>כשר? האמר</strong> <small>[הרי אמר]</small> <strong>ר' עקיבא</strong> עצמו במשנתנו ש<strong>הולד ממזר</strong> ופסול לבוא בקהל! <strong>אלא פשיטא</strong> <small>[פשוט]</small> שמדובר כאן שפסול אף <strong>לקהל,</strong> שאף שאמרו יחד "היא פסולה וולדה פסול" אין מדובר באותו ענין עצמו.
 <strong>ומדרישא הא כדאיתא והא כדאיתא</strong> <small>[ומ</small>כיון <small>ש</small>ב<small>ראשה</small> של הברייתא הסברנו <small>זה כ</small>מו <small>שהוא וזה כ</small>מו <small>שהוא]</small> ולא באותו ענין, <strong>סיפא נמי הא כדאיתא והא כדאיתא</strong> <small>[סופה גם כן זו כ</small>מו <small>שהיא וזו כ</small>מו <small>שהיא].</small>
 <strong>ו</strong>מה שהקשינו מדיוק הפסוק <strong>"היא תועבה"</strong> ש"היא" בא למעט, כוונתו <strong>נמי</strong> <small>[גם כן]</small> כך: <strong>היא תועבה ואין צרתה תועבה,</strong> שאם נפלו שתיהן לייבום, גרושה זו פסולה ואין הצרה פסולה לייבום, <strong>אבל בניה</strong> אפשר לומר שהם <strong>תועבין.</strong>
 <strong>אלא</strong> הקל וחומר שנאמר לגבי <strong>אלמנה קשיא</strong> <small>[</small>נשאר <small>קשה]:</small> <strong>מה לאלמנה — שכן היא עצמה מתחללת!</strong>
 <strong>אלא</strong> לא כך נאמרו הדברים, <strong>אי אתמר הכי אתמר</strong> <small>[אם נאמר כך נאמר]</small> הדבר: <strong>אמר רב יוסף אמר ר' שמעון ברבי: הכל מודים בבא על חייבי כריתות שהולד פגום. מאן</strong> <small>[מי</small> הוא<small>]</small> <strong>הכל מודים,</strong> זה <strong>ר' יהושע. דאף על גב</strong> <small>[שאף על פי]</small> ש<strong>אמר ר' יהושע: אין ממזר מחייבי כריתות,</strong> אלא מחייבי מיתות בית דין בלבד, <strong>נהי</strong> <small>[אם אמנם]</small> ש<strong>ממזר לא הוי</strong> <small>[איננו] —</small> <strong>פגום מיהא הוי</strong> <small>[על כל פנים הריהו],</small>
 ונלמד את הדבר <strong>מקל וחומר מאלמנה: ומה אלמנה לכהן גדול, שאין איסורה שוה בכל — בנה פגום, זו שאיסורה שוה בכל — אינו דין שבנה פגום.</strong>
 <strong>וכי תימא</strong> <small>[ואם תאמר]</small> כפי שהקשינו קודם: <strong>מה לאלמנה שכן היא עצמה מתחללת</strong> — אין זו קושיה, כי <strong>הכא נמי</strong> <small>[כאן גם כן],</small> <strong>כיון שבעלה</strong> אדם שעבר בכך על איסור כרת, <strong>עשאה זונה,</strong> ובאמת היא מתחללת מכהונה. ואין פירכא לקל וחומר זה.
 <big>א</big> כיון שעסקנו בבעיה זו דנים גם בנושא קרוב לה. <strong>אמר רבה בר בר חנה אמר ר' יוחנן: הכל מודים בעבד וגוי הבא על בת ישראל שהולד ממזר.</strong>
 <strong>מאן</strong> <small>[מי]</small> זה <strong>"הכל מודים",</strong> כלומר, מי הוא המודה בזה — <strong>שמעון התימני. דאף על גב</strong> <small>[שאף על פי]</small> ש<strong>אמר שמעון התימני</strong> ש<strong>אין ממזר מחייבי לאוין,</strong> אלא מחייבי כריתות בלבד — <strong>הני מילי</strong> <small>[דברים אלה]</small> אמורים בילד הנולד
## דף מה.
 <strong>מחייבי לאוין דתפסי בהו</strong> <small>[שתופסים בהם]</small> <strong>קדושין,</strong> שלמרות העבירה הקידושין חלים, <strong>אבל הכא</strong> <small>[כאן]</small> <strong>גוי ועבד, כיון</strong> ש<strong>לא תפסי בהו</strong> <small>[תופסים בהם]</small> <strong>קדושין, כחייבי כריתות דמי</strong> <small>[</small>הם <small>נחשבים].</small>
 <strong>מיתיבי</strong> <small>[מקשים]</small> על כך ממה ששנינו: <strong>גוי ועבד הבא על בת ישראל — הולד ממזר. ר' שמעון בן יהודה אומר: אין ממזר אלא ממי שאיסורו איסור ערוה, וענוש כרת.</strong> משמע שהתנא הסבור שממזר הוא רק זה הנולד מחייבי כריתות (והיא שיטת שמעון התימני), סבור שהנולד מגוי ומעבד איננו ממזר!
 <strong>אלא אמר רב יוסף: מאן</strong> <small>[מי</small> הוא<small>]</small> <strong>"הכל מודים"</strong> שאמרו — <strong>רבי</strong> הוא, ש<strong>אף על גב</strong> <small>[אף על פי]</small> ש<strong>רבי אומר</strong> כי <strong>אין הדברים הללו</strong> (במשנה להלן יבמות נב, ב) <strong>אמורים אלא לדברי ר' עקיבא, שהיה</strong> ר' עקיבא <strong>עושה חלוצה כערוה</strong> לכל דבר, <strong>וליה לא סבירא ליה</strong> <small>[והוא</small> עצמו <small>אינו סבור</small> כן<small>]</small> אלא כשמעון התימני, מכל מקום, <strong>בגוי ועבד מודה.</strong> ומניין לנו דבר זה? <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>רב יצחק בר אבודימי</strong> שאמר <strong>משום</strong> <small>[בשם]</small> <strong>רבינו</strong> (רבי): <strong>גוי ועבד הבא על בת ישראל — הולד ממזר.</strong>
 ולגופה של הלכה זו מסופר: <strong>ר' אחא שר הבירה ור' תנחום בריה</strong> <small>[בנו]</small> של <strong>ר' חייא איש כפר עכו פרוק הנהו שבוייתא דאתו</strong> <small>[פדו</small> את <small>אלה השבויות שבאו]</small> <strong>מארמון לטבריא</strong> (טבריה). <strong>הוה חדא דאעברא</strong> <small>[היתה אחת</small> מהן <small>שהיתה מעוברת]</small> <strong>מגוי, ואתו לקמיה</strong> <small>[ובאו לפניו]</small> לפני <strong>ר' אמי</strong> לשאול מה יהיה מעמדו של הילד לכשיוולד. <strong>אמר להו</strong> <small>[להם]:</small> <strong>ר' יוחנן ור' אלעזר ור' חנינא דאמרי</strong> <small>[שאמרו]</small> כולם: <strong>גוי ועבד הבא על בת ישראל — הולד ממזר.</strong>
 <strong>אמר רב יוסף</strong> כששמע סיפור זה: <strong>רבותא למחשב גברי</strong> <small>[</small>וכי <small>גדולה</small> היא <small>למנות אנשים]!</small> כלומר, וכי על ידי כך שמנה כמה חכמים הסבורים כך, מוכח שזו ההלכה?! <strong>הא</strong> <small>[הרי]</small> <strong>רב ושמואל בבבל, ור' יהושע בן לוי ובר קפרא בארץ ישראל ואמרי לה</strong> <small>[ויש אומרים]</small> כי <strong>חלופי</strong> <small>[מחליפים,</small> מוציאים<small>]</small> בענין זה את <strong>בר קפרא ועיילי</strong> <small>[ומכניסים]</small> במקומו <strong>זקני דרום, דאמרי</strong> <small>[שאומרים]</small> כולם: <strong>גוי ועבד הבא על בת ישראל — הולד כשר!</strong>
 <strong>אלא אמר רב יוסף:</strong> שיטה זו בהלכה, שיטת <strong>רבי היא,</strong> שהוא הסבור שהוולד ממזר והלכה כמותו בכל מקום. ועל דעתו סמכו ולא על שיטות האמוראים. <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל <strong>אמר</strong> בשמו של <strong>ר' יצחק בר אבודימי,</strong> שאמר: <strong>משום רבינו</strong> (רבי) <strong>אמרו: גוי ועבד הבא על בת ישראל — הולד ממזר.</strong>
 <strong>ר' יהושע בן לוי אומר: הולד מקולקל</strong> ופסול. ושואלים: <strong>למאן</strong> <small>[למי]</small> פסול? <strong>אילימא</strong> <small>[אם תאמר]</small> פסול <strong>לקהל — הא</strong> <small>[הרי]</small> <strong>אמר ר' יהושע</strong> עצמו כי <strong>הולד כשר! אלא</strong> הכוונה היא שפסול <strong>לכהונה — דכולהו אמוראי דמכשרי</strong> <small>[שכל</small> ה<small>אמוראים שמכשירים]</small> את הוולד לבוא בישראל <strong>מודו</strong> <small>[מודים]</small> בכל זאת <strong>שהולד פגום לכהונה.</strong>
 ודבר זה נלמד <strong>מקל וחומר מאלמנה.</strong> והקל וחומר הזה הוא: <strong>מה אלמנה לכהן גדול, שאין איסורה שוה בכל,</strong> שאינו חל אלא על הכהן הגדול בלבד, בכל זאת <strong>בנה פגום</strong> לכהונה, <strong>זו</strong> הנבעלת לגוי <strong>שאיסורה שוה בכל — אינו דין שבנה פגום.</strong>
 ומקשים: <strong>מה לאלמנה לכהן גדול — שכן היא עצמה מתחללת</strong> על ידי ביאה זו! ומשיבים: <strong>הכא נמי</strong> <small>[כאן גם כן]</small> בנבעלת לגוי, <strong>כיון שנבעלה</strong> לגוי — <strong>פסלה.</strong>
 ש<strong>אמר ר' יוחנן משום ר' שמעון: מנין לגוי ועבד הבא על הכהנת ו</strong>כן <strong>על הלויה, ו</strong>כן <strong>על הישראלית שפסלוה</strong> לכהונה — <strong>שנאמר: "ובת כהן כי תהיה אלמנה וגרושה</strong> וזרע אין לה ושבה אל בית אביה כנעוריה<strong>"</strong> (ויקרא כב, יג), ללמד, שרק אם היתה נשואה ל<strong>מי שיש לו אלמנות וגירושין בה,</strong> שנישואיהם תופסים, זו היא החוזרת לבית אביה כמקודם, <strong>יצאו גוי ועבד שאין להם אלמנות וגירושין בה,</strong> שאין כל משמעות הלכתית של נישואין לקשר שביניהם.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>מאי חזית דסמכת</strong> <small>[מה ראית שאתה סומך]</small> על דבריו של <strong>רב דימי</strong> במסורת זו, <strong>סמוך</strong> על דבריו של <strong>רבין! דכי אתא</strong> <small>[שכאשר בא]</small> <strong>רבין</strong> מארץ ישראל לבבל, <strong>אמר: ר' נתן ור' יהודה הנשיא מורים בה</strong> בוולד הנולד מן הגוי — <strong>להיתירא</strong> <small>[להיתר].</small> <strong>ו</strong>הרי <strong>מאן</strong> <small>[מי</small> הוא<small>]</small> <strong>ר' יהודה הנשיא —</strong> הלא <strong>רבי</strong> הוא. משמע שיש סבורים שאף הוא פסק להיתר.
 ומעירים, <strong>ואף רב</strong> היה <strong>מורה בה,</strong> בהלכה זו, <strong>היתירא</strong> <small>[היתר].</small> <strong>דההוא דאתא לקמיה</strong> <small>[ש</small>אדם <small>אחד שבא לפני]</small> <strong>רב, אמר ליה</strong> <small>[לו]</small> אותו אדם לרב: <strong>גוי ועבד הבא על בת ישראל מהו</strong> דינו של הנולד מביאה זו? ושאלה זו שאל לגבי עצמו.
 <strong>אמר ליה</strong> <small>[לו]</small> רב: <strong>הולד כשר. אמר ליה</strong> <small>[לו]:</small> אם סבור אתה כן — <strong>הב לי ברתך</strong> <small>[תן לי</small> את <small>בתך]</small> לאשה, שאם כשר אני — מדוע לא אשא אותה? אמר לו: <strong>לא יהיבנא</strong> <small>[אינני נותן]</small> <strong>לך.</strong>
 <strong>אמר שימי בר חייא</strong> נכדו של רב <strong>לרב: אמרי אינשי</strong> <small>[אומרים אנשים]</small> בפתגם מקובל: <strong>גמלא במדי אקבא רקדא</strong> <small>[גמל במדי</small> בתוך <small>קב</small> קטן הוא <small>רוקד].</small> שאנשים מספרים לפעמים סיפורי גוזמאות על דבר המתרחש במקום רחוק, אולם: <strong>הא קבא, והא גמלא, והא מדי</strong> — <strong>ולא רקדא</strong> <small>[הרי הקב, והרי הגמל, והרי מדי —</small> <small>ואינו רוקד].</small> שאף כאן, במקרה הזה, כאשר העמיד זה את דבריך לנסיון בפועל — אין אתה עומד בדעתך!
 <strong>אמר ליה</strong> <small>[לו]:</small> גם <strong>אי ניהוי</strong> <small>[אם יהיה]</small> אותו אדם גדול <strong>כיהושע בן נון לא יהיבנא ליה ברתי</strong> <small>[אינני נותן לו</small> את <small>בתי],</small> שאין אני רוצה בו מטעמים אחרים, אבל אין אני משנה את דעתי בהלכה. <strong>אמר ליה</strong> <small>[לו]:</small> <strong>אי הוה</strong> <small>[אם היה]</small> אותו אדם <strong>כיהושע בן נון, אי מר לא יהיב ליה</strong> <small>[אם אדוני לא יתן לו</small> בתו<small>]</small> — <strong>אחריני יהבי ליה</strong> <small>[אחרים יתנו לו</small> את בתם<small>],</small> ואולם <strong>האי</strong> <small>[</small>אדם <small>זה]</small> <strong>אי מר לא יהיב ליה</strong> <small>[אם אדוני לא יתן לו</small> בתו<small>]</small> — <strong>אחריני לא יהבי ליה —</strong> <small>[אחרים לא יתנו לו],</small> שיחששו לפגם משפחה.
 <strong>לא הוה קאזיל מקמיה</strong> <small>[הלך מלפניו]</small> אותו שואל, שעמד והפציר ברב. <strong>יהיב ביה עיניה ושכיב</strong> <small>[נתן בו</small> רב את <small>עיניו ומת]</small> אותו אדם. מכל מקום ראינו שרב התיר במקרה זה הלכה למעשה.
 ומוסיפים: <strong>ואף רב מתנה מורה בה להיתירא</strong> <small>[להיתר],</small> <strong>ואף רב יהודה מורה בה להיתירא</strong> <small>[להיתר].</small> <strong>דכי אתא לקמיה</strong> <small>[שכאשר בא</small> אדם כזה <small>לפני]</small> <strong>רב יהודה, אמר ליה</strong> <small>[לו]:</small> <strong>זיל איטמר</strong> <small>[לך התחבא],</small> כלומר, אל תספר בן מי אתה, כדי שלא יימנעו אנשים מלתת לך את בנותיהם, <strong>או נסיב</strong> <small>[תישא</small> אשה<small>]</small> <strong>בת מינך</strong> שגם היא נולדה לעבד או לגוי, משמע שראה אותו ככשר, לכן נתן לו עצה להסתיר את מוצאו, <strong>ו</strong>כן <strong>כי אתא לקמיה</strong> <small>[כאשר</small> היה <small>בא לפני]</small> <strong>רבא</strong> מקרה כזה, <strong>אמר ליה</strong> <small>[היה אומר לו]:</small> <strong>או גלי</strong> <small>[גלה]</small> למקום שאין מכירים את משפחתך, <strong>או נסיב</strong> <small>[שא</small> אשה<small>]</small> <strong>בת מינך.</strong>
 <strong>שלחו ליה</strong> <small>[לו]</small> <strong>בני</strong> המקום <strong>בי מיכסי לרבה</strong> שאלה זו: <strong>מי שחציו עבד וחציו בן חורין, הבא על בת ישראל, מהו</strong> דינו של הנולד מביאה זו? <strong>אמר להו</strong> <small>[להם]:</small> <strong>השתא</strong> <small>[עכשיו],</small> הרי, אם היה אותו עבד <strong>עבד כולו, אמרינן</strong> <small>[אומרים אנו]</small> שהוולד <strong>כשר — חציו מיבעיא</strong> <small>[נצרכה</small> לומר<small>]</small> שהוא כשר?
 <strong>אמר רב יוסף: מרא דשמעתא</strong>
## דף מה:
 <strong>מנו</strong> <small>[בעליה,</small> קובעיה, <small>של הלכה זו, מי הוא] —</small> <strong>רב יהודה,</strong> שאמרנו שהורה להיתר בבן ישראלית מגוי ומעבד, <strong>והא</strong> <small>[והרי]</small> <strong>אמר רב יהודה</strong> עצמו: <strong>מי שחציו עבד וחציו בן חורין הבא על בת ישראל — אותו ולד אין לו תקנה</strong> לבוא בקהל ישראל!
 ודוחים: משם אין להוכיח, <strong>כי איתמר</strong> <small>[כאשר נאמר]</small> דין זה של <strong>רב יהודה</strong> הרי זה באופן מסויים, ו<strong>כגון דקדיש</strong> <small>[שקידש]</small> אותו שהיה חציו עבד <strong>בת ישראל</strong> ולאחר מכן בא עליה, שעל ידי קידושיו נוצרה בעיה מיוחדת, שהרי הוא חציו בן חורין, ומצד זה יחולו הקידושין באותה אשה, אולם כאשר בא עליה <strong>נמצא צד עבדות שבו משתמש באשת איש —</strong> ולכן הוולד פסול. אבל אם רק בא עליה בלא קדושין, כיון שהיא פנויה — הוולד כשר.
 ומקשים: <strong>והאמרי נהרדעי</strong> <small>[והרי אומרים</small> חכמי <small>נהרדעא]</small> <strong>משמיה</strong> <small>[משמו]</small> של <strong>ר' יעקב: לדברי הפוסל</strong> וולד ישראלית הנולד מן הגוי — <strong>פוסל אפילו בפנויה, לדברי המכשיר — מכשיר אפילו באשת איש</strong> שבא עליה גוי.
 <strong>ושניהם,</strong> הפוסל והמכשיר, <strong>לא למדוה אלא מ</strong>דין <strong>אשת אב. מאן דפסיל סבר</strong> <small>[מי שפוסל סבור]</small> כך: <strong>מה אשת אב,</strong> ש<strong>לא תפסי</strong> <small>[תופסים]</small> <strong>בה קדושין, הולד</strong> מביאה כזו <strong>ממזר, אף כל</strong> אשה ש<strong>לא תפסי</strong> <small>[תופסים]</small> <strong>בה קדושין הולד ממזר,</strong> ובכלל זה — בן גוי, שאין קידושין תופסים בגוי.
 <strong>ומאן דמכשר סבר</strong> <small>[ומי שמכשיר סבור]:</small> <strong>מה אשת אב, דלדידיה</strong> <small>[שעבורו],</small> עבור הבן, <strong>לא תפסי</strong> <small>[תופסים]</small> <strong>בה קדושין,</strong> אבל <strong>לאחריני תפסי</strong> <small>[לאחרים תופסים],</small> <strong>בה קדושין</strong> אם היא אלמנה או גרושה, ואם בא עליה הוולד ממזר, <strong>לאפוקי</strong> <small>[להוציא,</small> למעט<small>]</small> <strong>גוי ועבד דלא תפסי בהו</strong> <small>[שאין תופסים בהם]</small> <strong>קדושין כלל</strong> שאין הוולד ממזר. ואם כן אין לחלק לענין זה בין פנויות ונשואות.
 <strong>אלא,</strong> יש להסביר באופן אחר: <strong>כי איתמר</strong> <small>[כאשר נאמר]</small> בשם <strong>רב יהודה,</strong> היה זה <strong>כגון שבא</strong> מי שחציו עבד <strong>על אשת איש,</strong> שאף שמצד היותו עבד איננו פוסל, אבל הואיל ש<strong>נמצא צד חירות שבו משתמש באשת איש,</strong> הרי בשל כך הוולד הוא ממזר.
 <strong>אמר רבינא, אמר לי רב גזא: איקלע</strong> <small>[הזדמן]</small> <strong>ר' יוסי בר אבין לאתרין</strong> <small>[למקומנו]</small> <strong>והוה עובדא</strong> <small>[והיה מעשה]</small> <strong>בפנויה</strong> שבא עליה גוי <strong>ואכשר</strong> <small>[והכשיר]</small> את הוולד, ומקרה אחר היה <strong>ב</strong>גוי שבא על <strong>אשת איש — ופסיל</strong> <small>[ופסל]</small> ר' יוסי בר אבין את הוולד. <strong>אמר רב ששת: לדידי</strong> <small>[לי עצמי]</small> <strong>אמר לי רב גזא: לא ר' יוסי בר אבין הוה</strong> <small>[היה</small> זה<small>]</small> <strong>אלא ר' יוסי בר' זבידא הוה</strong> <small>[היה],</small> <strong>ואכשר</strong> <small>[והכשיר]</small> <strong>בין בפנויה בין באשת איש. אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבה לרבינא: איקלע</strong> <small>[הזדמן]</small> <strong>אמימר לאתרין</strong> <small>[למקומנו]</small> <strong>ואכשר</strong> <small>[והכשיר]</small> את הוולד <strong>בין בפנויה בין באשת איש.</strong>
 ומסכמים: <strong>והלכתא</strong> <small>[והלכה]</small> היא: <strong>גוי ועבד הבא על בת ישראל — הולד כשר, בין בפנויה בין באשת איש.</strong>
 אגב דיון זה בכשרות בן הגוי מן הישראלית, מוסרים כי <strong>רבא אכשריה</strong> <small>[הכשיר]</small> את <strong>רב מרי בר רחל</strong> שהיה בנה של ישראלית שבא עליה גוי <strong>ומנייה בפורסי</strong> <small>[ומינה אותו</small> להיות <small>בין הממונים]</small> של <strong>בבל, ואף על גב</strong> <small>[ואף על פי]</small> ש<strong>אמר מר</strong> <small>[החכם],</small> שמן הכתוב <strong>"שום תשים עליך מלך</strong> אשר יבחר ה' אלהיך בו מקרב אחיך תשים עליך מלך<strong>"</strong> (דברים יז, טו) למדים, שלא רק מלך, אלא <strong>כל משימות</strong> (תפקידים ומינויים) <strong>שאתה משים אל יהו אלא מקרב אחיך</strong> ולא ממוצא גוי — <strong>האי</strong> <small>[זה],</small> <strong>כיון</strong> ש<strong>אמו מישראל — "מקרב אחיך" קרינן ביה</strong> <small>[קוראים אנו בו],</small> וכשר.
 מסופר: <strong>עבדיה</strong> <small>[עבדו]</small> של <strong>ר' חייא בר אמי אטבלה לההיא גויה לשם אנתתא</strong> <small>[הטביל גויה אחת לשם אשה</small> אישות<small>],</small> שהטבילה לשם טהרת נדה. <strong>אמר רב יוסף: יכילנא לאכשורי בה ובברתה</strong> <small>[יכול אני להכשיר בה ובבתה]</small> שתהיינה שתיהן כשירות לבוא בקהל ישראל.
 <strong>בה —</strong> אני מכשיר שתהיה כגיורת גמורה <strong>כ</strong>דבריו של <strong>רב אסי. ש</strong><strong>אמר רב אסי</strong> לגבי אשה שלא היה ברור אם אכן נתגיירה, אבל חיה בתוך עם ישראל ונהגה ככל ישראלית אחרת <strong>מי</strong> <small>[האם]</small> <strong>לא טבלה לנדותה?</strong> ומשמע כיון שטבלה לשם טהרה, הרי טבילה זו עולה לה גם לשם גירות.
 וכן <strong>בברתה</strong> <small>[בבתה]</small> אפשר להכשיר מן הטעם ש<strong>גוי</strong> או <strong>עבד הבא על בת ישראל — הולד כשר.</strong>
 ומהו מקור פסק זה של רב אסי — <strong>ההוא</strong> (אדם מסויים) <strong>דהוו קרו ליה "בר ארמייתא"</strong> <small>[שהיו קוראים לו "בן ארמית",</small> גויה<small>]</small> משום שאמו לא טבלה לשם גירות כדין, <strong>אמר רב אסי: מי</strong> <small>[האם]</small> <strong>לא טבלה לנדותה?</strong> ומכיון שטבלה — עלתה לה טבילה זו גם לשם גירות. כיוצא בו מסופר: <strong>ההוא</strong> (אדם מסויים) <strong>דהוו קרו ליה "בר ארמאה"</strong> <small>[שהיו קוראים לו "בן הארמי"</small> הגוי<small>],</small> משום שאביו לא טבל כדין לשם גירות. <strong>אמר ר' יהושע בן לוי: מי</strong> <small>[האם]</small> <strong>לא טבל לקריו?</strong> וכיון שטבל לשם טהרה מטומאת קריו עלתה לו טבילה זו גם לגירות.
 <strong>אמר רב חמא בר גוריא אמר רב: הלוקח</strong> (הקונה) <strong>עבד מן הגוי</strong> וכשקונה עבד צריך להטבילו לשם עבדות, שהרי עבד של יהודים חייב גם הוא במצוות מסויימות, <strong>וקדם וטבל לשם בן חורין,</strong> כלומר, שבטבילתו אמר שהוא רוצה להתגייר, <strong>קנה עצמו</strong> בטבילה זו להיות <strong>בן חורין</strong> וישראלי גמור. <strong>מאי טעמא</strong> <small>[מה טעם]</small> הלכה זו —
## דף מו.
 <strong>גוי,</strong> הלא <strong>גופא לא קני ליה</strong> <small>[</small>את <small>הגוף</small> של העבד <small>איננו קונה],</small> שאנו אומרים שגוי אין לו זכות קניינית בגופו של אדם אחר (גם אם זה עבד) וכל זכותו בעבד אינה אלא ליהנות מעבודתו בלבד, <strong>מאי דקני ליה</strong> <small>[מה שקנוי לו]</small> <strong>הוא</strong> מה <strong>דמקני ליה</strong> <small>[שמקנה לו]</small> <strong>לישראל,</strong> וכיון שגוף העבד עדיין לא נקנה לקונהו היהודי, אלא רק שיעבוד בלבד הוא שהיה לו בו ולא יותר, <strong>וכיון</strong> ש<strong>קדם וטבל</strong> אותו עבד <strong>לשם בן חורין</strong> — <strong>אפקעיה לשעבודיה</strong> <small>[הפקיע את שיעבודו]</small> ממנו, על ידי הטבילה שטבל לשם גירות.
 ו<strong>כ</strong>דברי <strong>רבא,</strong> ש<strong>אמר רבא: הקדש</strong> שמקדישים חפץ לגבוה, או איסור <strong>חמץ</strong> שחל על דבר מה, או <strong>שחרור</strong> של עבד — <strong>מפקיעין</strong> את הדבר <strong>מידי שעבוד.</strong>
 <strong>מתיב</strong> <small>[מקשה]</small> על כך <strong>רב חסדא</strong> ממה ששנינו בברייתא: <strong>מעשה בבלוריא הגיורת שקדמו עבדיה וטבלו לפניה, ובא מעשה לפני חכמים, ואמרו: קנו</strong> העבדים את <strong>עצמן</strong> ונעשו <strong>בני חורין.</strong> ונדייק: אם טבלו <strong>לפניה,</strong> לפני שנתגיירה — <strong>אין</strong> <small>[כן],</small> רק אז הם בני חורין, כיון שלא קנתה את גופם בהיותה גויה, ולא היה לה בהם אלא שיעבוד בלבד, אבל אם היו טובלים <strong>לאחריה — לא!</strong> שכיון שנתגיירה קנתה אה גופם של עבדיה. מכאן שישראל קונה מגוי קנין הגוף, ולא רק שיעבוד!
 <strong>אמר רבא,</strong> כך יש להבין: אם טבלו <strong>לפניה, בין בסתם</strong> שטבלו ולא פירשו לשם מה טובלים, <strong>בין</strong> שטבלו <strong>במפורש</strong> לשם בני חורין — קנו עצמם להיות בני חורין כישראל. ואם טבלו <strong>לאחריה,</strong> אם אמרו <strong>במפורש</strong> שהם טובלים לשם גירות ויהדות — <strong>אין</strong> <small>[כן],</small> אבל אם טבלו <strong>בסתם לא,</strong> שיש להניח שטבלו לשם עבדות, ולא לשם שחרור.
 <strong>אמר רב אויא: לא שנו אלא בלוקח</strong> (קונה) עבד <strong>מן הגוי, אבל</strong> את ה<strong>גוי גופיה קני</strong> <small>[עצמו</small> הוא <small>קונה],</small> שאם מכר לו הגוי את עצמו, קנה הישראלי את גופו, ולא רק את שיעבודו בלבד.
 <strong>דכתיב</strong> <small>[שנאמר]:</small> <strong>"וגם מבני התושבים הגרים עמכם מהם תקנו"</strong> (ויקרא כה, מה), ולמדים מזה: <strong>אתם קונים מהם</strong> עבד ואמה, <strong>ולא הם קונים מכם,</strong> שאין להם זכות וקנין בגופו של העבד העברי שהם קונים, <strong>ו</strong>כן <strong>לא הם קונים זה מזה.</strong>
 שנינו שם: <strong>ולא הם קונים מכם.</strong> ונברר: <strong>למאי</strong> <small>[למה</small> לאיזה ענין<small>]?</small> <strong>אילימא</strong> <small>[אם תאמר]</small> <strong>למעשה ידיו</strong> שאין זכות לגוי לקנות עבד יהודי ולהיות זכאי במעשה ידיו — <strong>אטו</strong> <small>[וכי]</small> <strong>גוי לא קני ליה</strong> <small>[אינו קונה אותו]</small> את ה<strong>ישראל למעשה ידיו? והכתיב</strong> <small>[והרי נאמר]:</small> <strong>"או לעקר משפחת גר"</strong> (שם מז), <strong>ואמר מר</strong> <small>[החכם]:</small> <strong>"משפחת גר" — זה הגוי! אלא לאו</strong> <small>[האם אין]</small> הכוונה שלא קונה <strong>לגופיה</strong> <small>[את גופו].</small> <strong>וקאמר רחמנא</strong> <small>[ואמרה תורה]</small> באותו אופן <strong>אתם קונים מהם —</strong> משמע <strong>אפילו גופיה</strong> <small>[גופו]</small> של האיש קנוי לו לאדוניו היהודי.
 <strong>פריך</strong> <small>[הקשה]</small> על כך <strong>רב אחא: אימא</strong> <small>[אמור]</small> שהוא קונה את הגוי לא רק <strong>בכספא</strong> <small>[בכסף]</small> אלא גם על ידי <strong>טבילה</strong> לשם עבדות, אבל בכסף בלבד אינו קונה אותו קנין גמור ולכן יכול להקדים ולטבול לשם בן חורין! ומעירים: אכן <strong>קשיא</strong> <small>[קשה],</small> ואין מכאן ראיה.
 <strong>אמר שמואל: ו</strong>עצה טובה היא אם רוצה להיות בטוח שלא יטבול העבד לשם שחרור, <strong>צריך לתקפו</strong> (להחזיקו בכוח) <strong>במים,</strong> שעושה בו מלאכה בעודו טובל כדי שהטבילה תעלה לשם עבדות ולא לשחרור.
 <strong>כי האי</strong> <small>[כמו זה]</small> המעשה ש<strong>מנימין עבדיה</strong> <small>[עבדו]</small> של <strong>רב אשי בעא לאטבולי</strong> <small>[היה צריך להטביל</small> אותו<small>],</small> <strong>מסריה ניהלייהו</strong> <small>[מסר אותו להם]</small> <strong>לרבינא ולרב אחא בריה</strong> <small>[בנו]</small> של <strong>רבא, אמר להו</strong> <small>[להם]:</small> <strong>חזו, דמינייכו קבעית ליה</strong> <small>[ראו, שמכם אני תובע אותו],</small> שאתם צריכים לדאוג שתעשו זאת כראוי, ושלא תגרמו לי נזק. <strong>רמו ליה ארויסא בצואריה</strong> <small>[שמו לו</small> כעין <small>רסן בצווארו],</small> ובזמן שירד לטבול <strong>ארפו ליה וצמצמו ליה</strong> <small>[הירפו אותו ו</small>אחר כך <small>מתחו אותו].</small>
 ומסבירים: <strong>ארפו ליה</strong> <small>[הירפו אותו]</small> תחילה <small>—</small> <strong>כי היכי דלא להוי</strong> <small>[כדי שלא תהיה]</small> <strong>חציצה</strong> בטבילה. <strong>צמצמו ליה</strong> <small>[מתחו</small> וקשרו <small>אותו]</small> <strong>כי היכי</strong> <small>[כדי]</small> ש<strong>לא לקדים ולימא להו</strong> <small>[</small>יוכל <small>להקדים ולומר להם]:</small> <strong>לשם בן חורין אני טובל. בהדי דדלי רישיה ממיא</strong> <small>[כאשר הרים את ראשו מן המים]</small> <strong>אנחו ליה זולטא דטינא ארישיה</strong> <small>[הניחו לו סל טיט על ראשו]</small> <strong>ואמרו ליה</strong> <small>[לו]:</small> <strong>זיל אמטי לבי מרך</strong> <small>[לך הבא</small> זאת <small>לבית אדוניך]</small> כסימן לעבדות.
 <strong>אמר ליה</strong> <small>[לו]</small> <strong>רב פפא לרבא: חזי מר הני דבי</strong> <small>[יראה אדוני אותם</small> אנשים <small>מבית]</small> <strong>פפא בר אבא, דיהבי זוזי לאינשי לכרגייהו ומשעבדי בהו</strong> <small>[שנותנים כסף</small> עבור <small>אנשים ל</small>צורך <small>מיסי המלוכה</small> שלא שילמו אותם אנשים ובשל כך אסרו אותם, <small>ומשתעבדים בהם]</small> שיעבדו עבורם תמורת תשלום המיסים ששילמו עבורם. והשאלה היא: <strong>כי נפקי צריכי גיטא דחירותא</strong> <small>[כאשר הם</small> מסיימים את עבודתם ו<small>יוצאים,</small> האם הם <small>צריכים</small> אז <small>שטר שחרור],</small> <strong>או לא?</strong> כלומר, האם קנו את האנשים הללו לגופם כעבדים הצריכים שטר שחרור?
 <strong>אמר ליה</strong> <small>[לו]:</small> <strong>איכו שכיבי</strong> <small>[אילו הייתי מת]</small> <strong>לא אמרי לכו</strong> <small>[הייתי אומר לכם]</small> <strong>הא מילתא</strong> <small>[את הדבר הזה],</small> כלומר, טוב עשית ששאלת, ונתת לי הזדמנות לשנות הלכה זו. <strong>הכי</strong> <small>[כך]</small> <strong>אמר רב ששת: מוהרקייהו דהני, בטפסא דמלכא מנח</strong> <small>[שטר שיעבוד של אלה,</small> של בני המדינה, <small>באוצרו של המלך</small> הוא <small>מונח]</small> וכל בני המדינה הם כעבדים לו, <strong>ומלכא</strong> <small>[והמלך]</small> <strong>אמר: מאן</strong> <small>[מי]</small> ש<strong>לא יהיב כרגא</strong> <small>[נותן,</small> משלם, <small>מסים]</small> <strong>משתעבד למאן דיהיב כרגא</strong> <small>[למי שמשלם</small> עבורו את ה<small>מסים],</small> משמע, שלמשלם המיסים יש זכות קניינית בגופם של אלה ששילם עבורם, כאילו קנה אותם מן המלך.
 <big>א</big> מסופר: <strong>ר' חייא בר אבא איקלע</strong> <small>[הזדמן]</small> <strong>ל</strong>מקום הנקרא <strong>גבלא. חזא</strong> <small>[ראה]</small> שם <strong>בנות ישראל דמעברן</strong> <small>[ש</small>הן <small>מעוברות]</small> <strong>מגרים שמלו ולא טבלו</strong> עדיין, <strong>וחזא חמרא</strong> <small>[וראה יין]</small> של <strong>ישראל דמזגי</strong> <small>[שמוזגים]</small> <strong>גויים ושתו</strong> <small>[ושותים]</small> ממנו <strong>ישראל, וחזא</strong> <small>[וראה]</small> עוד <strong>תורמוסין דשלקי</strong> <small>[ששולקים]</small> <strong>גויים ואכלי</strong> <small>[ואוכלים]</small> <strong>ישראל, ולא אמר להו</strong> <small>[להם]</small> <strong>ולא מידי</strong> <small>[כלום],</small> שלא ראה באלה איסור ממש.
 <strong>אתא לקמיה</strong> <small>[בא לפניו]</small> לפני <strong>ר' יוחנן</strong> וסיפר לו מה שראה שם. <strong>אמר ליה</strong> <small>[לו]:</small> <strong>צא והכרז על בניהם שהם ממזרים, ועל יינם</strong> שהוא אסור <strong>משום יין נסך, ועל תורמוסן</strong> שהוא אסור <strong>משום בישולי גויים, לפי שאינן בני תורה,</strong> ולכן צריך להחמיר עליהם, כדי שלא יבואו לזלזל באיסור תורה ממש.
 ומסבירים: <strong>על בניהן שהם ממזרים —</strong> בענין זה <strong>ר' יוחנן לטעמיה</strong> <small>[לטעמו,</small> לשיטתו<small>].</small> ש<strong>אמר ר' חייא בר אבא אמר ר' יוחנן: לעולם אין גר</strong> נעשה כישראל <strong>עד שימול ויטבול. וכיון</strong> ש<strong>לא טביל</strong> <small>[טבל],</small> עדיין <strong>גוי הוא. ואמר רבה בר בר חנה אמר ר' יוחנן: גוי ועבד הבא על בת ישראל</strong> — <strong>הולד ממזר.</strong> וילדים אלה שהם בני גויים שלא טבלו, הם ממזרים, לדעת ר' יוחנן.
 <strong>ועל יינם משום יין נסך —</strong> אף שלא נגעו ביין עצמו, <strong>משום</strong> הפתגם: <strong>"לך לך, אמרין נזירא</strong> <small>[אומרים</small> ל<small>נזיר],</small> <strong>סחור סחור</strong> <small>[סביב סביב],</small> <strong>לכרמא</strong> <small>[אל הכרם]</small> <strong>לא תקרב",</strong> שאף שוודאי אין על הנזיר איסור ללכת בכרם, אלא רק לאכול מן היוצא מן הגפן, מכל מקום צריך לעשות הרחקה כדי שלא יבוא לאכול.
 <strong>ועל תורמוסן משום בשולי גויים — לפי שאינן בני תורה.</strong> ושואלים: נדייק מכאן, <strong>הא</strong> <small>[הרי]</small> אם היו <strong>בני תורה שרי</strong> <small>[</small>היה <small>מותר]?</small> <strong>והאמר</strong> <small>[והרי אמר]</small> <strong>רב שמואל בר רב יצחק משמיה</strong> <small>[משמו]</small> של <strong>רב: כל</strong> דבר <strong>הנאכל כמות שהוא חי,</strong> שאפשר לאוכלו גם ללא בישול או צליה — אם בישלו אותו ולא עירבו בו דבר טמא, <strong>אין בו משום בשולי גויים. והא</strong> <small>[והרי]</small> <strong>תורמוס אינו נאכל כמות שהוא חי, ויש בו</strong> אם כן <strong>משום בשולי גויים!</strong>
 ומשיבים: <strong>ר' יוחנן כאידך לישנא סבירא ליה</strong> <small>[כלשון אחרת</small> באותו ענין <small>סבור הוא],</small> ש<strong>אמר רב שמואל בר רב יצחק משמיה</strong> <small>[משמו]</small> של <strong>רב: כל שאין</strong> הוא דבר חשוב ש<strong>עולה על שולחן מלכים לאכול בו את הפת — אין בו משום בשולי גויים. ו</strong>כיון שתורמוסים אינם חשובים, לכן <strong>טעמא</strong> <small>[הטעם,</small> דווקא<small>]</small> משום ש<strong>אינן בני תורה</strong> ולכן אסר להם, <strong>הא</strong> <small>[הרי]</small> אם היו <strong>בני תורה — שרי</strong> <small>[מותר</small> להם<small>]</small> לאכול אותו, שאין זה מאכל חשוב האסור משום בישולי גויים.
 <big>ב</big> <strong>תנו רבנן</strong> <small>[שנו חכמים]:</small> <strong>גר שמל ולא טבל</strong> לשם גירות, <strong>ר' אליעזר אומר: הרי זה גר, שכן מצינו באבותינו</strong> אחרי יציאת מצרים <strong>שמלו ולא טבלו. טבל ולא מל, ר' יהושע אומר: הרי זה גר, שכן מצינו באמהות</strong> באותו דור <strong>שטבלו ולא מלו. וחכמים אומרים:</strong> בין <strong>טבל ולא מל,</strong> בין <strong>מל ולא טבל — אין</strong> הוא נעשה <strong>גר עד שימול ויטבול.</strong>
 ושואלים: <strong>ור' יהושע נמי</strong> <small>[גם כן]</small> <strong>נילף</strong> <small>[שילמד]</small> <strong>מאבות, ור' אליעזר נמי</strong> <small>[גם כן]</small> <strong>נילף</strong> <small>[שילמד]</small> <strong>מאמהות! וכי תימא</strong> <small>[ואם תאמר]</small> שאין ר' אליעזר לומד מאמהות, משום שהוא סבור ש<strong>אין דנין אפשר משאי אפשר.</strong> שכיון שבאמהות אין אפשרות של מילה בכלל, אין ללמוד מכאן למקרים שבהן יכולה להיות מילה;
 <strong>והתניא</strong> <small>[והרי שנינו</small> בברייתא<small>]</small> המוכיחה שר' אליעזר למד בשיטה זו, ששנינו, <strong>ר' אליעזר אומר: מנין לפסח דורות,</strong> כלומר, קרבן פסח בכל הדורות, <strong>שאין בא אלא מן החולין,</strong> ולא ממעשרות או מהקדשים אחרים — <strong>נאמר פסח במצרים, ונאמר פסח בדורות, מה פסח האמור במצרים אין בא אלא מן החולין,</strong> שהרי עוד לא ניתנה תורה לישראל, ולא היה מושג של הקדש — <strong>אף פסח האמור לדורות אין בא אלא מן החולין.</strong>
 <strong>אמר ליה</strong> <small>[לו]</small> <strong>ר' עקיבא: וכי דנין</strong> דבר ש<strong>אפשר משאי אפשר?</strong> שהרי פסח מצרים נחשב כאי אפשר, שכן במצרים לא היה עדיין מעשר! <strong>אמר ליה</strong> <small>[לו]</small> ר' אליעזר: <strong>אף על פי שאי אפשר — ראיה גדולה היא ונלמד הימנה.</strong> ואם כן רואים שהוא עצמו סבור שאפשר ללמוד בדרך זו!
 <strong>אלא</strong>
## דף מו:
 <strong>בטבל ולא מל כולי עלמא לא פליגי דמהני</strong> <small>[הכל,</small> גם ר' יהושע וגם ר' אליעזר, <small>אינם חלוקים ש</small>הוא <small>מועיל],</small> <strong>כי פליגי</strong> <small>[כאשר נחלקו]</small> היה זה <strong>במל ולא טבל. ר' אליעזר יליף</strong> <small>[למד]</small> זאת <strong>מאבות, ור' יהושע</strong> סבור: <strong>באבות נמי</strong> <small>[גם כן]</small> <strong>טבילה הוה</strong> <small>[היתה],</small> ולכך אין איפוא ראיה מהם לזה שרק מל ולא טבל.
 ושואלים: <strong>מנא ליה</strong> <small>[מניין לו]</small> לר' יהושע דבר זה? <strong>אילימא מדכתיב</strong> <small>[אם תאמר מ</small>מה <small>שנאמר]:</small> <strong>"לך אל העם וקדשתם היום ומחר וכבסו שמלתם"</strong> (שמות יט, י), ונאמר, שהוא לומד בצורה זו: <strong>ומה</strong> בכל דיני טהרה <strong>במקום שאין טעון כבוס</strong> בגדים — <strong>טעון</strong> מכל מקום <strong>טבילה, מקום שטעון כבוס</strong> כמפורש בקבלת התורה — <strong>אינו דין שטעון טבילה,</strong> ומכאן שגם טבלו לפני קבלת התורה.
 אולם אפשר להקשות: <strong>ודלמא</strong> <small>[ושמא]</small> לא דובר שם בכיבוס בגדים לשם טהרה, אלא ל<strong>נקיות בעלמא</strong> <small>[בלבד],</small> שאמר להם שיכינו את עצמם לקבלת התורה ויהיו נקיים אבל לא לענין טבילת בגדים לשם טהרה?!
 <strong>אלא מהכא</strong> <small>[מכאן],</small> שנאמר: <strong>"ויקח משה את הדם ויזרק על העם"</strong> (שם כד, ח), <strong>וגמירי</strong> <small>[ולמודים</small> אנו<small>]</small> ש<strong>אין הזאה בלא טבילה,</strong> וכיון שהזה עליהם דם, ודאי טבלו.
 ושואלים: <strong>ור' יהושע, טבילה באמהות מנלן</strong> <small>[מניין לנו]</small> שהיתה? ומשיבים: <strong>סברא היא</strong> בדבר, ש<strong>אם כן,</strong> שאתה אומר שלא טבלו, <strong>במה נכנסו תחת כנפי השכינה?</strong> אלא ודאי היה מעשה של כניסה ובודאי היה זה בטבילה כפי המקובל.
 <strong>אמר ר' חייא בר אבא אמר ר' יוחנן: לעולם אינו גר עד שימול ויטבול.</strong> ותוהים: <strong>פשיטא</strong> <small>[פשוט]</small> שכך ההלכה, ולשם מה היה עליו לפסוק כך? שהרי הדבר נובע מכללי ההלכה: <strong>יחיד ורבים — הלכה כרבים,</strong> והרי נאמר שזו היא דעת חכמים!
 ומשיבים: <strong>מאן</strong> <small>[מי</small> הם<small>]</small> <strong>חכמים</strong> האמורים באותה משנה — לא כל חכמי ישראל הם, אלא שיטת <strong>ר' יוסי</strong> היא.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שבא</strong> אדם <strong>ואמר מלתי ולא טבלתי — מטבילין אותו, ומה בכך.</strong> כלומר, שאם כבר מל לשם גירות — הרי זה בלבד מספיק אפילו לא טבל, ואם מילתו היתה לא לשם גירות — הרי הוא טובל עכשיו, וטבילה לבד גם כן מועילה, אלו <strong>דברי ר' יהודה. ר' יוסי אומר:</strong> אם מילתו שלא לשם גירות היתה — <strong>אין מטבילין,</strong> ואף אם הטבילו — אינו נעשה בכך גר, שבשביל גירות צריך שתהיה המילה וטבילה לשם גירות.
 <strong>לפיכך מטבילין גר בשבת,</strong> אלו <strong>דברי ר' יהודה,</strong> שכיון שלדעתו אם כבר מל, הטבילה אינה מעכבת, רשאי הוא לטבול בשבת כדרך שטובל כל אדם מישראל בשבת, כיון שאין בטבילתו שם תיקון. <strong>ור' יוסי אומר: אין מטבילין</strong> אותו, משום שלדעתו עיקרה של הגירות הוא גם בטבילה, ונמצא שטבילתו היא מעשה של תיקון ושינוי, ואסורה בשבת.
 <strong>אמר מר</strong> <small>[החכם]:</small> <strong>לפיכך מטבילין גר בשבת.</strong> ושואלים: <strong>פשיטא</strong> <small>[פשוט,</small> מובן מאליו<small>],</small> <strong>כיון</strong> ש<strong>אמר ר' יהודה</strong> כי <strong>בחדא סגיא</strong> <small>[באחת</small> מהן <small>די],</small> במילה או בטבילה, אם כן <strong>היכא</strong> <small>[היכן,</small> במקרה<small>]</small> ש<strong>מל לפנינו,</strong> כלומר, שהוא נימול כבר — <strong>מטבילין</strong> אפילו בשבת, אם כן <strong>מאי</strong> <small>[מהי]</small> התוספת <strong>"לפיכך"?</strong> הלא מסקנה זו מובנת מאליה!
 ומשיבים: <strong>מהו דתימא</strong> <small>[שתאמר]</small> כי <strong>ל</strong>דעת <strong>ר' יהודה טבילה</strong> היא באמת <strong>עיקר</strong> הגירות, ומה שאמר "מטבילין אנו ומה בכך" התכוון לומר שאין מעכבים אותו מלטבול, שהרי בכך הוא מתגייר, <strong>ו</strong>לפי הבנה זו <strong>טבילה בשבת לא</strong> יעשו, <strong>דקא מתקן גברא</strong> <small>[ש</small>הרי <small>הוא מתקן,</small> עושה תיקון, ב<small>אדם]</small> על ידיה כיון שהיא עיקר, על כן <strong>קא משמע לן</strong> <small>[השמיע לנו]</small> שלשיטת <strong>ר' יהודה או הא</strong> <small>[זה]</small> <strong>או הא בעי</strong> <small>[זה</small> הוא <small>מצריך],</small> שגם טבילה וגם מילה כל אחת לבדה מועילה, ולכן טבילה לאחר מילה אין בה עוד תיקון.
 <strong>ר' יוסי אומר: אין מטבילין</strong> אותו בשבת, ושואלים: <strong>פשיטא</strong> <small>[פשוט,</small> מובן מאליו<small>],</small> ש<strong>כיון</strong> ש<strong>אמר ר' יוסי</strong> כי <strong>תרתי בעינן</strong> <small>[שני</small> דברים <small>צריכים אנו]</small> מילה וטבילה — <strong>תקוני גברא</strong> <small>[לתקן אדם]</small> <strong>בשבת לא מתקנינן</strong> <small>[מתקנים אנו]?</small>
 ומשיבים: <strong>מהו דתימא</strong> <small>[שתאמר]</small> כי <strong>ל</strong>דעת <strong>ר' יוסי</strong> ה<strong>מילה</strong> היא <strong>עיקר</strong> הגירות, <strong>והתם</strong> <small>[ושם],</small> באותו מקרה שבא הגר כשהוא נימול, <strong>הוא</strong> שאין הדבר מועיל לו, כיון ש<strong>לא הואי</strong> <small>[היתה]</small> ה<strong>מילה בפנינו,</strong> ואיננו יודעים אם מל לשם גירות, <strong>אבל היכא דהויא</strong> <small>[היכן,</small> במקרה, <small>שהיתה]</small> ה<strong>מילה בפנינו — אימא ליטבול</strong> <small>[אמור שיטבול]</small> <strong>זה בשבתא</strong> <small>[בשבת],</small> על כן <strong>קא משמע לן</strong> <small>[השמיע לנו]</small> ש<strong>ר' יוסי תרתי בעי</strong> <small>[שני</small> דברים הוא <small>מצריך],</small> מילה וטבילה, ושניהם חשובים בשווה.
 <strong>אמר רבה: עובדא הוה</strong> <small>[מעשה היה]</small> <strong>בי</strong> <small>[</small>ב<small>בית]</small> <strong>ר' חייא בר רבי, ורב יוסף מתני</strong> <small>[</small>היה <small>שונה]</small> שהיה שם גם <strong>ר' אושעיא בר רבי, ורב ספרא מתני</strong> <small>[</small>היה <small>שונה]</small> שהיה בנוסף להם גם <strong>ר' אושעיא בר' חייא, דאתא לקמיה</strong> <small>[שבא לפניו]</small> <strong>גר שמל ולא טבל. אמר ליה</strong> <small>[לו]</small> לגר: <strong>שהי</strong> <small>[שהה]</small> <strong>כאן</strong> איתנו <strong>עד למחר ונטבלינך</strong> <small>[ונטביל אותך].</small>
 <strong>שמע מינה</strong> <small>[למד מכאן]</small> ממעשה זה <strong>תלת</strong> <small>[שלושה</small> דברים<small>]:</small> <strong>שמע מינה</strong> <small>[למד מכאן]</small> כי <strong>גר צריך שלשה</strong> אנשים שיהיו נוכחים בשעת הטבילה, שיהיו כבית דין, שהרי לדברי רב ספרא היו שם ר' חייא ברבי ור' אושעיא ברבי ור' אושעיא בר' חייא. <strong>ושמע מינה</strong> <small>[ולמד מכאן]</small> ש<strong>אינו</strong> נעשה <strong>גר עד שימול ויטבול, ושמע מינה</strong> <small>[ולמד מכאן]</small> ש<strong>אין מטבילין גר בלילה</strong> ולכן אמר לו להמתין למחר. ושואלים: <strong>ונימא</strong> <small>[ונאמר]:</small> כי <strong>שמע מינה נמי</strong> <small>[למד מכן גם כן]</small> כי <strong>בעינן</strong> <small>[צריכים אנו]</small> לצורך קבלת הגר שיהיו דיינים <strong>מומחין</strong> (סמוכים), שהרי אותם חכמים שמנה רב ספרא היו מומחים. ודוחים: מכאן אין ראיה, <strong>דלמא</strong> <small>[שמא]</small> כך היה המעשה, <strong>דאיקלעו</strong> <small>[שנזדמנו]</small> שלושה אלה אתו, שהיו חכמים, אבל מלכתחילה די גם בהדיוטות.
 <strong>אמר ר' חייא בר אבא אמר ר' יוחנן: גר צריך שלשה</strong> שיהיו נוכחים בשעת קבלתו לגירות, כי <strong>"משפט" כתיב ביה</strong> <small>[נאמר בו]</small> כאמור: "...ומשפט אחד יהיה לכם ולגר הגר אתכם" (במדבר טו, טז), ומשפט־דין הוא בשלושה דיינים.
 <big>א</big> <strong>תנו רבנן</strong> <small>[שנו חכמים]:</small> <strong>מי</strong> מן הגויים <strong>שבא ואמר "גר אני", יכול נקבלנו</strong> ונחזיקנו כגר — <strong>תלמוד לומר:</strong> "וכי יגור <strong>אתך</strong> גר" (ויקרא יט, לג), לומר: <strong>במוחזק לך,</strong> שאנחנו יודעים בו שהוא גר. <strong>בא</strong> גר <strong>ועדיו עמו</strong> המעידים עליו שנתגייר כראוי — <strong>מנין</strong> שהוא נאמן — <strong>תלמוד לומר: "וכי יגור אתך גר בארצכם"</strong> (שם).
## דף מז.
 <strong>אין לי</strong> שנחשב איש זה לגר <strong>אלא בארץ, בחוץ לארץ מנין? תלמוד לומר: "אתך" — בכל מקום שאתך. אם כן מה תלמוד לומר "בארץ",</strong> אם אין הבדל בין הארץ לחוץ לארץ? <strong>בארץ — צריך להביא ראיה</strong> שגר הוא, <strong>בחוץ לארץ</strong> אם בא אדם ואמר שהוא גר — <strong>אין צריך להביא ראיה,</strong> אלו <strong>דברי ר' יהודה. וחכמים אומרים: בין בארץ בין בחוצה לארץ צריך להביא ראיה.</strong>
 ושואלים: אמרנו ש<strong>בא הוא ועדיו עמו,</strong> ואם כן <strong>קרא</strong> <small>[כתוב]</small> מפורש בזה <strong>למה לי?</strong> הרי בכל מקום סומכים על העדים! <strong>אמר רב ששת:</strong> אין מדובר כאן בעדים שהעידו שנתגייר, אלא <strong>דאמרי</strong> <small>[שאומרים]</small> העדים: <strong>שמענו שנתגייר בבית דין של פלוני. סלקא דעתך אמינא</strong> <small>[יעלה על דעתך לומר]</small> ש<strong>לא ליהמנייהו</strong> <small>[נאמין להם]</small> עד שיעידו שהם עצמם ראו את הגיור, על כן <strong>קא משמע לן</strong> <small>[השמיע לנו]</small> הכתוב שגם עדות זו מספקת.
 שנינו שם: <strong>"בארץ" — אין לי אלא בארץ, בחוצה לארץ מנין — תלמוד לומר: "אתך" בכל מקום שאתך.</strong> ושואלים: <strong>והא אפיקתיה</strong> <small>[והרי</small> כבר <small>הוצאת אותו]</small> כבר למדת מ"אתך" ענין אחר, לומר: במוחזק לך, וכיצד למד אתה מאותו כתוב גם לענין הארץ? ומשיבים: <strong>חדא</strong> <small>[</small>דבר <small>אחד]</small> נלמד ממה שנאמר <strong>"אתך" וחדא</strong> <small>[ואחד]</small> נלמד <strong>מ</strong>מה שנאמר שם <strong>"עמך"</strong> (ויקרא כה, לה).
 שנינו שם, <strong>וחכמים אומרים: בין בארץ בין בחוצה לארץ צריך להביא ראיה.</strong> ושואלים: <strong>ואלא הא כתיב</strong> <small>[הרי נאמר]</small> <strong>"בארץ"!</strong>
 ומשיבים: הביטוי <strong>ההוא מיבעי ליה</strong> <small>[נצרך לו]</small> ללמד להיפך: ש<strong>אפילו בארץ מקבלים גרים. דסלקא דעתך אמינא</strong> <small>[שיעלה על דעתך לומר</small> ש<strong>משום טיבותא</strong> <small>[טובתה]</small> של <strong>ארץ ישראל קמגיירי</strong> <small>[הם מתגיירים]</small> ולא לשם שמים, ולא נקבלם, על כן השמיע לנו שמכל מקום מקבלים אותם. ומעירים: <strong>והשתא נמי</strong> <small>[ועכשיו,</small> בימינו, <small>גם כן]</small> אף על פי <strong>דליכא טיבותא</strong> <small>[שאין טוב</small> הארץ<small>]</small> שהארץ נדלדלה, <strong>איכא</strong> <small>[יש]</small> על כל פנים יתרון אחר: <strong>לקט שכחה ופאה ומעשר עני</strong> שנותנים לעניי ישראל בארץ ישראל, ושמא הרוצה להתגייר מתכוון ליהנות מהם, ויש אולי מקום לומר שלא נגיירו, על כן <strong>קא משמע לן</strong> <small>[השמיע לנו]</small> שמקבלים אותו ואין חוששים לכך.
 <strong>אמר ר' חייא בר אבא אמר ר' יוחנן: הלכה</strong> היא ש<strong>בין בארץ בין בחוץ לארץ, צריך להביא ראיה.</strong> ותוהים: <strong>פשיטא</strong> <small>[פשוט,</small> מובן מאליו הדבר<small>]</small> הלא <strong>יחיד ורבים הלכה כרבים!</strong> ומשיבים: <strong>מהו דתימא</strong> <small>[שתאמר]:</small> <strong>מסתבר טעמא</strong> <small>[הטעם]</small> של <strong>ר' יהודה, דקמסייעי ליה קראי</strong> <small>[שמסייעים לו הכתובים],</small> שהרי נאמר "בארצכם", על כן <strong>קא משמע לן</strong> <small>[השמיע לנו]</small> שבכל זאת פוסקים כדעת הרבים.
 <big>א</big> <strong>תנו רבנן</strong> <small>[שנו חכמים],</small> נאמר: <strong>"ושפטתם צדק בין איש ובין אחיו ובין גרו"</strong> (דברים א, טז), <strong>מכאן אמר ר' יהודה: גר שנתגייר בבית דין</strong> מתקיים בו "ושפטתם" ו<strong>הרי זה גר</strong> ("גרו"), אבל אם נתגייר <strong>בינו לבין עצמו — אינו גר.</strong>
 ומסופר: <strong>מעשה באחד שבא לפני ר' יהודה, ואמר לו: נתגיירתי ביני לבין עצמי. אמר לו ר' יהודה: יש לך עדים</strong> שנתגיירת שלא בפני בית דין? <strong>אמר ליה</strong> <small>[לו]:</small> <strong>לאו</strong> <small>[לא].</small> שאל ר' יהודה: <strong>יש לך בנים? אמר ליה</strong> <small>[לו]:</small> <strong>הן</strong> <small>[כן].</small> <strong>אמר לו</strong> <small>[לו]:</small> <strong>נאמן אתה לפסול את עצמך,</strong> שאתה מעיד שלא גויירת כראוי, וגוי אתה, <strong>ו</strong>אולם <strong>אי</strong> <small>[אין]</small> <strong>אתה נאמן לפסול את בניך.</strong>
 ושואלים: <strong>ומי</strong> <small>[והאם]</small> <strong>אמר ר' יהודה</strong> כי על ה<strong>בנים לא מהימן</strong> <small>[אין</small> אדם <small>נאמן]?</small> <strong>והתניא</strong> <small>[והרי שנינו</small> בברייתא<small>],</small> נאמר: <strong>"</strong>כי את הבכור בן השנואה <strong>יכיר"</strong> (שם כא, יז), ופירשוהו: <strong>יכירנו לאחרים.</strong> כלומר, הוא מעיד ואומר לאחרים שזה בנו הבכור ונאמן. <strong>מכאן אמר ר' יהודה: נאמן אדם לומר "זה בני בכור"</strong> וסומכים עליו בכך, <strong>וכשם שנאמן לומר "זה בני בכור"</strong> וסומכים עליו, <strong>כך נאמן</strong> אב שהוא כהן <strong>לומר: "בני זה בן גרושה הוא", או "בן חלוצה הוא"</strong> ונפסל על ידי כך לכהונה. <strong>וחכמים אומרים: אינו נאמן</strong> לפסול את בניו. הרי שלשיטת ר' יהודה נאמן אדם לפסול בעדותו את בניו, ומדוע אם כן אמר ר' יהודה לאותו גר שאינו נאמן לפסול את בניו?
 <strong>אמר רב נחמן בר יצחק: הכי קאמר ליה</strong> <small>[כך אמר לו]:</small> <strong>לדבריך</strong> הרי <strong>גוי אתה, ואין עדות לגוי</strong> ומטעם זה אינך יכול להעיד על בניך ולפוסלם. <strong>רבינא אמר: הכי קאמר ליה</strong> <small>[כך אמר לו]:</small> <strong>יש לך בנים?</strong> אמר לו: <strong>הן</strong> <small>[כן]</small> <strong>יש לך בני בנים?</strong> אמר לו: <strong>הן. אמר ליה</strong> <small>[לו]:</small> <strong>נאמן אתה לפסול בניך,</strong> שגזירת הכתוב היא שהאב נאמן על בניו ("יכיר"), ואולם, מאחר <strong>ואי</strong> <small>[ואין]</small> <strong>אתה נאמן לפסול</strong> את <strong>בני בניך,</strong> לכן גם על בניו אין מאמינים לו, שאם תאמין לו על בניו, נמצא שאתה פוסל בעדות זו גם את בני בניו.
 <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>ר' יהודה אומר: נאמן אדם לומר על בנו</strong> ה<strong>קטן</strong> שהוא פסול <strong>ואין נאמן על בנו</strong> ה<strong>גדול. ואמר ר' חייא בר אבא אמר ר' יוחנן: לא קטן קטן ממש</strong> שלא הגיע לבגרות, <strong>ולא גדול גדול ממש</strong> לענין בגרות. <strong>אלא, קטן ויש לו בנים — זהו גדול</strong> ואינו נאמן עליו. ולהיפך: בן <strong>גדול ואין לו בנים — זהו קטן.</strong>
 ומסכמים: <strong>והלכתא כוותיה</strong> <small>[והלכה כשיטתו]</small> של <strong>רב נחמן בר יצחק,</strong> שנאמן על עצמו ולא על בניו אפילו כשאין להם בנים. ושואלים: <strong>והתניא כוותיה</strong> <small>[והרי שנינו</small> בברייתא בפירוש <small>כשיטתו]</small> של <strong>רבינא!</strong> ומשיבים: <strong>ההוא,</strong> הברייתא הזו דיברה <strong>לענין</strong> המשנה העוסקת ב<strong>"יכיר",</strong> שעל מה שאמרה המשנה שכשם שנאמן להעיד על בכורתו של בנו כך נאמן לומר שהוא בן גרושה <strong>איתמר</strong> <small>[נאמר]</small> בברייתא שזהו דווקא בקטן שאין לו בנים, כיון שאינו נאמן אלא על בנו ולא על בן בנו. וכל זה דווקא בישראל, אבל הגוי שעדותו אינה עדות, אינו נאמן אפילו על בנו.
 <big>ב</big> <strong>תנו רבנן</strong> <small>[שנו חכמים]:</small> <strong>גר שבא להתגייר בזמן הזה, אומרים לו</strong> בבית דין: <strong>מה ראית שבאת להתגייר?</strong> וכי <strong>אי</strong> <small>[אין]</small> <strong>אתה יודע שישראל בזמן הזה דוויים</strong> (חולים), <strong>דחופים</strong> על ידי אחרים, <strong>סחופים</strong> (שפלים) <strong>ומטורפין</strong> (נדים ממקום למקום), <strong>ויסורין באין עליהם? אם אומר: יודע אני, ואיני כדאי</strong> אין ראוי לי לזכות להשתתף עם ישראל, אבל רצוני לקבל על עצמי גם את סבלם — <strong>מקבלין אותו מיד.</strong>
 <strong>ומודיעין אותו מקצת מצות קלות ומקצת מצות חמורות, ומודיעין אותו</strong> גם <strong>עון לקט שכחה ופאה ומעשר עני</strong> שחייב יהיה להפריש, ונענש אם אינו מפרישם. <strong>ומודיעין אותו ענשן של מצות.</strong> ש<strong>אומרים לו: הוי יודע, שעד שלא באת למדה זו</strong> ולא התגיירת, אם <strong>אכלת חלב — אי</strong> <small>[אין]</small> <strong>אתה ענוש כרת,</strong> שהרי אין איסור לגוי לאכול חלב. <strong>חללת שבת — אי</strong> <small>[אין]</small> <strong>אתה ענוש סקילה. ו</strong>אילו <strong>עכשיו,</strong> משנתגיירת, אם <strong>אכלת חלב — הרי אתה ענוש כרת, חללת שבת — הרי אתה ענוש סקילה.</strong>
 <strong>וכשם שמודיעין אותו ענשן של מצות כך מודיעין אותו מתן שכרן</strong> של מצוות לעולם הבא. ש<strong>אומרים לו: הוי יודע שהעולם הבא אינו עשוי אלא לצדיקים</strong> גמורים, <strong>וישראל בזמן הזה אינם יכולים לקבל</strong>
## דף מז:
 <strong>לא רוב טובה ולא רוב פורענות,</strong> לפי שעיקר מתן שכר הוא לעתיד לבוא. <strong>ואין מרבין עליו</strong> באיומים, <strong>ואין מדקדקין עליו</strong> בפרטי מצוות.
 אם <strong>קיבל</strong> על עצמו — <strong>מלין אותו מיד. נשתיירו בו ציצין</strong> (חתיכות בשר מן הערלה) <strong>המעכבין את</strong> כשרות <strong>המילה,</strong> שלא נימול כהלכה — <strong>חוזרים ומלין אותו</strong> פעם <strong>שניה. נתרפא</strong> מן המילה — <strong>מטבילין אותו מיד. ושני תלמידי חכמים עומדים על גביו</strong> בשעת הטבילה <strong>ומודיעין אותו מקצת מצות קלות ומקצת מצות חמורות. טבל ועלה</strong> מן הטבילה — <strong>הרי הוא כישראל לכל דבריו.</strong>
 <strong>אשה</strong> שבאה להתגייר — <strong>נשים מושיבות אותה במים עד צוארה, ושני תלמידי חכמים עומדים לה מבחוץ</strong> שלא יראו בעירומה, <strong>ומודיעין אותה מקצת מצות קלות ומקצת מצות חמורות.</strong>
 דין <strong>אחד</strong> בענין זה ל<strong>גר, ו</strong>דין <strong>אחד</strong> ל<strong>עבד משוחרר</strong> כשטובל בזמן שהוא משתחרר מן העבדות, ונעשה כישראל לכל דבר. <strong>ובמקום שנדה טובלת,</strong> כלומר, רק מקוה הכשר לטבילת נדה, <strong>שם גר ועבד משוחרר טובלין, וכל דבר שחוצץ בטבילה</strong> של טהרה <strong>חוצץ</strong> גם בטבילה <strong>בגר ובעבד משוחרר, ובנדה</strong> להתירה לבעלה.
 <big>א</big> עד כאן לשון הברייתא, ומעתה מבררים אותה לפרטיה. <strong>אמר מר</strong> <small>[החכם]:</small> <strong>גר שבא להתגייר, אומרים לו</strong> בית הדין <strong>מה ראית שבאת להתגייר? ומודיעים אותו מקצת מצות קלות ומקצת מצות חמורות.</strong> ושואלים: <strong>מאי טעמא</strong> <small>[מה טעם]</small> עושים כך? — <strong>דאי פריש</strong> <small>[שאם</small> רוצה <small>לפרוש] —</small> <strong>נפרוש</strong> <small>[שיפרוש]</small> עכשיו, ואין מדברים על לבו שיתגייר. ש<strong>אמר ר' חלבו: קשים גרים לישראל כספחת</strong> (מחלת נגע צרעת), <strong>דכתיב</strong> <small>[שנאמר]:</small> <strong>"ונלוה הגר עליהם ונספחו על בית יעקב"</strong> (ישעיה יד, א), והלשון "נספחו" מרמזת על ספחת, ללמדנו שתוספת זו קשה לישראל.
 שנינו שם: <strong>ומודיעים אותו,</strong> את הבא להתגייר, <strong>עון לקט שכחה ופאה ומעשר עני.</strong> ושואלים: <strong>מאי טעמא</strong> <small>[מה טעם]</small> מודיעים דווקא מצוות אלה? <strong>אמר ר' חייא בר אבא אמר ר' יוחנן:</strong> משום ש<strong>בן נח נהרג על פחות משוה פרוטה,</strong> שאם גזל כלשהו — הריהו חייב מיתה, משום שעבר על אחת ממצוות בני נח, <strong>ולא ניתן להשבון,</strong> שאין נמחל לו על מה שעבר, גם אם מחזיר את הגזילה, שלגבי גוי אין תיקון לעבירה על ידי השבת הגזילה, לכן יש להודיע לגר אותן מצוות שיש בהן נתינת ממון והפקרת נכסיו לאחרים, כדי שלא יחשוב שאותם עניים המלקטים בשדהו גזלנים הם ויבוא להורגם, כדין בני נח.
 שנינו: <strong>ומודיעים אותו</strong> על <strong>עון שכחה ופאה</strong> אם לא יפרישן, <strong>ואין מרבים עליו ואין מדקדקים עליו. אמר ר' אלעזר: מאי קראה</strong> <small>[מהו הכתוב]</small> המרמז על כך — <strong>דכתיב</strong> <small>[שנאמר],</small> שאחרי שדיברה נעמי עם רות וניסתה להניאה מלבוא עמה, <strong>"ותרא כי מתאמצת היא ללכת אתה ותחדל לדבר אליה"</strong> (רות א, יח).
 ואגב כך מבארים מה אמרה נעמי לרות קודם לכן, ולמדים דברים אלה מן התשובות שהשיבה לה רות, <strong>אמרה לה: אסיר לן</strong> <small>[אסור לנו]</small> לצאת מ<strong>תחום שבת</strong> — השיבה לה רות: <strong>"באשר תלכי אלך"</strong> (שם טז), ולא יותר מזה. אמרה לה נעמי: <strong>אסיר לן</strong> <small>[אסור לנו]</small> <strong>יחוד</strong> עם גברים זרים — השיבה לה רות: <strong>"</strong>ו<strong>באשר תליני אלין"</strong> (שם) באותו אופן.
 אמרה לה נעמי: <strong>מפקדינן</strong> <small>[מצווים אנו]</small> על <strong>שש מאות ושלש עשרה מצות —</strong> אמרה לה רות: <strong>"עמך עמי"</strong> (שם) לכל המצוות כולן. הוסיפה ואמרה לה נעמי: <strong>אסיר לן</strong> <small>[אסורה לנו]</small> <strong>עבודה זרה —</strong> השיבה לה רות: <strong>"ואלהיך אלהי"</strong> (שם). אמרה לה: <strong>ארבע מיתות נמסרו לבית דין</strong> לענוש את העבריינים — השיבה לה רות: <strong>"באשר תמותי אמות"</strong> (שם). אמרה לה נעמי: <strong>שני קברים נמסרו לבית דין,</strong> לאלה שנענשו במיתות חמורות ולאלה שנענשו במיתות קלות — השיבה לה רות: <strong>"ושם אקבר"</strong> (שם).
 <strong>מיד — "ותרא כי מתאמצת היא</strong> ללכת אתה ותחדל לדבר אליה<strong>"</strong> (שם יז), שכיון ששמעה רות את עיקרי הדברים וקיבלה עליה — אין צורך יותר למנעה.
 שנינו שם: <strong>קיבל</strong> הגר עליו — <strong>מלין אותו מיד. מאי טעמא</strong> <small>[מה טעם]</small> מיד — כי <strong>שהויי</strong> <small>[השהיית]</small> <strong>מצוה לא משהינן</strong> <small>[משהים אנו],</small> שכיון שגמר בלבו להתגייר — מצוה היא לגיירו מיד.
 עוד שנינו שם: <strong>נשתיירו בו ציצין המעכבין</strong> את כשרות <strong>המילה</strong> — חוזרים ומלים אותו. <strong>כדתנן</strong> <small>[כ</small>פי <small>ששנינו</small> במשנה<small>]:</small> <strong>אלו הן ציצין</strong> (חתיכות הבשר) <strong>המעכבין</strong> את כשרות <strong>המילה — בשר</strong> ערלה <strong>החופה</strong> (המכסה) <strong>את רוב העטרה. ו</strong>מי שיש בו ערלה בשיעור זה — <strong>אינו אוכל בתרומה</strong> אם כהן הוא. <strong>ואמר רב ירמיה בר אבא אמר רב:</strong> רוב העטרה פירושו <strong>בשר החופה רוב גובהה של העטרה,</strong> ולא דווקא רוב היקפה.
 עוד שנינו: <strong>נתרפא — מטבילין אותו מיד.</strong> ומדייקים: <strong>נתרפא — אין</strong> <small>[כן],</small> <strong>לא נתרפא — לא. מאי טעמא</strong> <small>[מה הטעם]?</small> <strong>משום דמיא מרזו</strong> <small>[שהמים מזיקים]</small> ל<strong>מכה,</strong> לפצע, ולכן ממתינים עד שיתרפא פצע המילה, ואז טובל.
 עוד שנינו: <strong>ושני תלמידי חכמים עומדים על גביו</strong> בשעת הטבילה. ושואלים: <strong>והא</strong> <small>[והרי]</small> <strong>אמר ר' חייא אמר ר' יוחנן: גר צריך שלשה</strong> לטבילתו, שיהיו בית דין! ומשיבים: <strong>הא</strong> <small>[הרי]</small> <strong>אמר ר' יוחנן לתנא</strong> (לחוזר המשניות): <strong>תני</strong> <small>[שנה]</small> כאן לא שני תלמידי חכמים, אלא <strong>שלשה.</strong>
 עוד שנינו: <strong>טבל ועלה — הרי הוא כישראל לכל דבריו.</strong> ושואלים: <strong>למאי הלכתא</strong> <small>[למה,</small> לאיזו <small>הלכה]</small> נאמר הדבר? — לומר: <strong>דאי הדר ביה</strong> <small>[שאם חזר בו]</small> לאחר זמן ומתנהג כגוי, <strong>ומקדש בת ישראל,</strong> אין אנו אומרים שהוא כגוי, ואין כאן קידושין ממש, אלא <strong>ישראל משומד קרינא ביה</strong> <small>[קוראים אנו בו]</small> ודנים אותו כישראל שחטא, <strong>ו</strong>לכן <strong>קידושיו קידושין</strong> ואינה נפטרת אלא בגט.
 <big>ב</big> עוד שנינו: <strong>אחד גר ואחד עבד משוחרר. קסלקא דעתך</strong> <small>[עלתה על דעתנו]</small> לומר מתחילה, שהכוונה היתה לענין <strong>לקבל עליו עול מצות,</strong> שאף עבד משוחרר צריך שיקבל עליו במפורש עול מצוות כגר. <strong>ורמינהו</strong> <small>[ומטילים,</small> מראים סתירה<small>],</small> ממה ששנינו: <strong>במה דברים אמורים</strong> שצריך שיקבל עליו עול מצוות — <strong>בגר, אבל בעבד משוחרר — אין צריך לקבל</strong> עליו, אלא מיד עם שחרורו הוא נעשה כישראל!
 <strong>אמר רב ששת: לא קשיא</strong> <small>[אינו קשה];</small> <strong>הא</strong> <small>[זו]</small> שאמרו שאין צריך לקבל עליו — כשיטת <strong>ר' שמעון בן אלעזר</strong> היא, ואילו <strong>הא</strong> <small>[זו]</small> שצריך לקבל עליו — כשיטת <strong>רבנן</strong> <small>[חכמים]</small> היא.
 <strong>דתניא</strong> <small>[ש</small>כן <small>שנינו</small> בברייתא<small>]</small> בדין אשת יפת תואר, שאדם רואה בשבי ולוקח אותה לו לאשה. נאמר שם: <strong>"ובכתה את אביה ואת אמה</strong> ירח ימים ואחר כן תבוא עליה ובעלתה והיתה לך לאשה<strong>"</strong> (דברים כא, יג), ואומרים: <strong>במה דברים אמורים —</strong> כ<strong>שלא קבלה עליה</strong> להתגייר, אלא הוא מכריח אותה לכך. <strong>אבל</strong> אם <strong>קבלה עליה — מטבילה</strong> לשם גירות, <strong>ומותר בה מיד.</strong>
 <strong>ר' שמעון בן אלעזר אומר: אף על פי שלא קבלה עליה</strong> יהדות <strong>כופה ומטבילה לשם שפחות,</strong> שהטבילה לשם שפחה אינה נתונה להסכמתה של הנטבלת, <strong>וחוזר</strong> אחר כך <strong>ומטבילה לשם שחרור</strong> בעל כורחה, <strong>ומשחררה,</strong>
## דף מח.
 <strong>ומותר בה מיד,</strong> מכאן, שלדעתו עבד איננו צריך לקבל על עצמו מצוות בזמן טבילת שחרור, אלא מיד הוא נעשה כישראל, שהרי אותה אשה לא רצתה לקבל על עצמה יהדות ומשמע שעל ידי שחרורה היא נעשית בעל כורחה יהודית.
 <strong>אמר רבא: מאי טעמא</strong> <small>[מה הטעם]</small> של <strong>ר' שמעון בן אלעזר — דכתיב</strong> <small>[שנאמר]:</small> "ו <strong>כל עבד איש מקנת כסף</strong> ומלתה אותו" (שמות יב, מד). והוא מדייק כאן: מדוע נאמר <strong>"עבד איש"</strong> ולא נאמר "עבד" סתם? וכי הכוונה היא עבד איש <strong>ולא עבד אשה? אלא עבד</strong> שהוא <strong>איש,</strong> שהוא אדם מבוגר — <strong>אתה מל בעל כרחו</strong> ("ומלתה אותו"), <strong>(ואין) אתה מל בן איש,</strong> כלומר, סתם גוי, לגיירו <strong>בעל כרחו.</strong>
 ושואלים: <strong>ורבנן</strong> <small>[וחכמים]</small> כיצד מבינים הם את הכתוב? <strong>אמר עולא,</strong> כך הם מבינים: <strong>כשם שאי</strong> (שאין) <strong>אתה מל בן איש בעל כרחו,</strong> וצריך אדם להתגייר מרצונו, <strong>כך אי אתה מל עבד איש בעל כרחו.</strong> ושואלים: <strong>ואלא הכתיב</strong> <small>[הרי נאמר]</small> <strong>"כל עבד איש",</strong> ומה למדים הם מפסוק זה? ומשיבים: הפסוק <strong>ההוא מיבעי ליה</strong> <small>[צריך אותו]</small> <strong>לכ</strong> דבריו של <strong>שמואל.</strong>
 ש<strong>אמר שמואל: המפקיר עבדו — יצא</strong> על ידי כך <strong>לחירות,</strong> ונעשה כישראל, <strong>ואין צריך גט</strong> (שטר) <strong>שחרור, שנאמר</strong> "ו <strong>כל עבד איש מקנת כסף".</strong> ויש לדייק: וכי דווקא <strong>עבד איש ולא עבד אשה? אלא</strong> ודאי הכוונה: <strong>עבד שיש לו רשות לרבו עליו</strong> ושהוא עובד אותו ("עבד איש" — עבד של איש) — <strong>קרוי עבד, ושאין רשות לרבו עליו</strong> שהפקירו — <strong>אין קרוי עבד.</strong>
 על כל אותה שיטה של רב ששת שיש כאן מחלוקת בין ר' שמעון בן אלעזר לחכמים אם עבד משוחרר צריך לקבל על עצמו עול מצוות, <strong>מתקיף לה</strong> <small>[מקשה עליה]</small> <strong>רב פפא: אימור דשמעת להו לרבנן</strong> <small>[אמור ששמעת אותם את חכמים]</small> שמצריכים קבלת מצוות <strong>ביפת תואר,</strong> ש<strong>לא שייכא</strong> <small>[</small>היתה <small>שייכת]</small> מתחילה <strong>במצות,</strong> שהרי גויה גמורה היתה, <strong>אבל עבד</strong> ש<strong>שייך במצות</strong> בהיותו עבד, שהרי בעבדותו נתחייב בחלק מן המצוות של ישראל, <strong>הכי נמי</strong> <small>[כך גם כן]</small> ש<strong>אפילו רבנן מודו</strong> <small>[חכמים מודים]</small> שכאשר מטבילו לשם שחרור אינו צריך לקבל עליו עול שאר המצוות.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד גר ואחד לוקח</strong> (קונה) <strong>עבד מן הגוי — צריך</strong> העבד <strong>לקבל</strong> עליו עול מצוות. <strong>הא</strong> <small>[הרי]</small> מכאן תלמד שמי ש<strong>לוקח מישראל — אין צריך לקבל.</strong>
 ונברר, <strong>מני</strong> <small>[</small>כשיטת <small>מי היא]</small> ברייתא זו? <strong>אי</strong> <small>[אם]</small> תאמר כדעת <strong>ר' שמעון בן אלעזר — האמר</strong> <small>[הרי אמר]</small> כי <strong>לוקח מן הגוי נמי</strong> <small>[גם כן]</small> <strong>אין צריך לקבל! אלא לאו</strong> <small>[האם לא]</small> ברייתא זו כדעת <strong>רבנן</strong> <small>[חכמים]</small> החולקים על ר' שמעון בן אלעזר, <strong>ושמע מינה</strong> <small>[ולמד מכאן]</small> בדרך הדיוק: ש<strong>לוקח מן הגוי צריך לקבל</strong> עליו עול מצוות <strong>אבל לוקח</strong> עבד <strong>מישראל — אין צריך לקבל,</strong> שכבר קיבל כשנעשה עבד.
 ושואלים: <strong>ואלא</strong> אם כן <strong>קשיא</strong> <small>[קשה]</small> מה ששנינו במשנתנו <strong>אחד גר ואחד עבד משוחרר,</strong> שדינם שווה! ומשיבים: <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> ששניהם שווים — <strong>לענין טבילה תניא</strong> <small>[</small>היא <small>שנויה],</small> לומר ששניהם חייבים בטבילה, ולא לענין קבלת מצוות, שבענין זה יש ביניהם הבדל.
 <big>א</big> כיון שהזכרנו את דין אשת יפת תואר, בגלל הקירבה לנושא של גירות, מביאים דברים שנאמרו בהלכה זו. <strong>תנו רבנן</strong> <small>[שנו חכמים],</small> נאמר בענין אשת יפת תואר: <strong>"וגלחה את ראשה ועשתה את צפרניה"</strong> (דברים כא, יב), ונחלקו תנאים בפירושו של ביטוי זה; <strong>ר' אליעזר אומר</strong> כי פירושו: <strong>תקוץ</strong> (תקצוץ) את צפרניה, <strong>ר' עקיבא אומר: תגדיל.</strong>
 ומסבירים את שיטותיהם, <strong>אמר ר' אליעזר: נאמרה עשיה בראש</strong> שהיא עושה מעשה בראשה ("וגלחה את ראשה") <strong>ונאמרה עשיה בצפרנים, מה להלן,</strong> בראש, פירושו: <strong>העברה</strong> וקציצה של השיער — <strong>אף כאן</strong> הכוונה ל<strong>העברה</strong> של הצפרניים מן הגוף. <strong>ר' עקיבא אומר: נאמר עשיה בראש ונאמר עשיה בצפרנים, מה להלן</strong> גילוח השערות נעשה ל<strong>ניוול</strong> וכיעור — <strong>אף כאן,</strong> בצפרניים, הכוונה היא ל<strong>ניוול</strong> על ידי שתגדלן.
 <strong>וראיה לדברי ר' אליעזר —</strong> ממה שנאמר: <strong>"ומפיבשת בן שאול ירד לקראת המלך</strong> ו<strong>לא עשה רגליו ולא עשה שפמו"</strong> (שמואל ב' יט, כה), ושם על כורחך אתה מבין <strong>מאי</strong> <small>[מה]</small> פירוש <strong>עשיה</strong> האמורה שם — <strong>העברה.</strong>
 <strong>תנו רבנן</strong> <small>[שנו חכמים]</small> באותו ענין, נאמר: <strong>"ובכתה את אביה ואת אמה</strong> ירח ימים<strong>"</strong> (דברים כא, יג),
## דף מח:
 <strong>ר' אליעזר אומר: "אביה" — אביה ממש, "אמה" — אמה ממש</strong>, שהיא נפרדת מהם, ובוכה על כך. <strong>ר' עקיבא אומר: "אביה ואמה" — זו עבודה זרה,</strong> ועליה היא בוכה שנאלצת להיפרד ממנה. <strong>וכן הוא אומר: "אמרים לעץ אבי אתה</strong> ולאבן את ילידתנו<strong>"</strong> (ירמיהו ב, כז). 
 ומחלוקת נוספת בפירוש הכתובים: מה שנאמר <strong>"ירח ימים",</strong> פירושו: <strong>ירח</strong> (חודש) בן <strong>שלשים יום. ר' שמעון בן אלעזר אומר: תשעים יום</strong> היא שוהה. וכך הוא דורש: <strong>"ירח" — שלשים</strong> יום, ו<strong>"ימים" — שלשים</strong> יום נוספים, <strong>"ואחר כן" —</strong> עוד <strong>שלשים</strong> יום.
 <strong>מתקיף לה</strong> <small>[מקשה על כך]</small> <strong>רבינא: אימא</strong> <small>[אמור]</small> לפי דרך דרשה זו באופן אחר: <strong>"ירח" — שלשים, "ימים" — שלשים, "ואחר כן" — כי הני</strong> <small>[כמו אלה],</small> כלומר, עוד שישים יום? ומסכמים, אכן <strong>קשיא</strong> <small>[קשה].</small>
 <big>א</big> <strong>תנו רבנן</strong> <small>[שנו חכמים]:</small> <strong>מקיימין,</strong> כלומר, מותר להחזיק <strong>עבדים שאינם מלין</strong> (נימולים), אלו <strong>דברי ר' ישמעאל. ר' עקיבא אומר: אין מקיימין. אמר ליה</strong> <small>[לו]</small> <strong>ר' ישמעאל, הרי הוא אומר</strong> במצוות השבת: <strong>"וינפש בן אמתך"</strong> (שמות כג, יב) ואם אין מקיימים אלא עבד שמל, משמע שכל עבד מקבל על עצמו מצוות השייכות לעבד, והן כוללות כל מצוות לא תעשה, וממילא חייב הוא לשמור את השבת ואין צורך להזהיר על כך לחוד! <strong>אמר ליה</strong> <small>[לו]</small> ר' עקיבא: <strong>בלוקח</strong> (קונה) <strong>עבד</strong> בערב שבת <strong>בין השמשות ולא הספיק למולו הכתוב מדבר.</strong>
 שאף עבד זה אסור להעבידו בשבת, ומעירים: <strong>דכולי עלמא מיהת</strong> <small>[</small>לדעת <small>הכל על כל פנים]</small> <strong>"וינפש בן אמתך" בעבד ערל כתיב</strong> <small>[</small>הוא ש<small>נאמר],</small> <strong>מאי משמע</strong> <small>[מה המשמעות],</small> כיצד נובעת משמעות זו מן הכתוב? ומסבירים: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"וינפש בן אמתך" — בעבד ערל הכתוב מדבר. אתה אומר בעבד ערל, או אינו אלא בעבד מהול? כשהוא אומר "למען ינוח עבדך ואמתך כמוך"</strong> (דברים ה, יד), <strong>הרי עבד מהול אמור,</strong> שהכתוב אומר שהוא כמוך ודומה לך. <strong>הא</strong> <small>[הרי]</small> <strong>מה אני מקיים "וינפש בן אמתך" — בעבד ערל.</strong>
 <strong>"והגר"</strong> שנאמר באותו פסוק — <strong>זה גר תושב</strong> שהוא גוי שגר בארץ ישראל ולא קיבל על עצמו יהדות. <strong>אתה אומר</strong> זה <strong>גר תושב, או אינו אלא גר צדק</strong> שהוא יהודי לכל דבריו?! <strong>כשהוא אומר "וגרך אשר בשעריך"</strong> (שם ה, יד), <strong>הרי גר צדק אמור, הא</strong> <small>[הרי]</small> <strong>מה אני מקיים "והגר" — זה גר תושב.</strong>
 <strong>אמר ר' יהושע בן לוי: הלוקח</strong> (קונה) <strong>עבד מן הגוי ולא רצה</strong> העבד <strong>למול — מגלגל עמו,</strong> כלומר, מחזיק אותו ומשדלו <strong>עד שנים עשר חדש.</strong> ואם עד תום תקופה זו <strong>לא מל — חוזר ומוכרו לגויים.</strong>
 <strong>אמרוה</strong> <small>[אמרו אותה]</small> את הברייתא הזו <strong>רבנן קמיה</strong> <small>[החכמים לפני]</small> <strong>רב פפא</strong> וביררו: <strong>כמאן</strong> <small>[כמי</small> היא<small>]</small> ברייתא זו — ש<strong>לא כ</strong>דעת <strong>ר' עקיבא. דאי</strong> <small>[שאם]</small> תאמר שהיא כדעת <strong>ר' עקיבא — האמר</strong> <small>[הרי אמר]:</small> <strong>אין מקיימין</strong> עבד שלא מל! <strong>אמר להו</strong> <small>[להם]</small> <strong>רב פפא: אפילו תימא</strong> <small>[תאמר]</small> שהיא כדעת <strong>ר' עקיבא, הני מילי היכא דלא פסקא למילתיה</strong> <small>[דברים אלה</small> אמורים <small>היכן שלא פסק את דבריו],</small> שלא קצב לעבד זמן מוגדר של שנים עשר חודש למולו, ובענין זה אמר ר' עקיבא שלא יקיימו, <strong>אבל היכא דפסקא למילתיה</strong> <small>[היכן שפסק לדבריו],</small> שקצב לו זמן של שנים עשר חודש — <strong>פסקא</strong> <small>[פסק],</small> שאינו נחשב אלא כשכיר ומותר לו לקיימו כל שנים עשר חודש ומגלגל עמו עד שיסכים, ואם לא הסכים — ימכרנו.
 <strong>אמר רב כהנא: אמריתה לשמעתא קמיה</strong> <small>[אמרתי את ההלכה</small> הזאת <small>לפני]</small> <strong>רב זביד מנהרדעא, אמר לי: אי הכי</strong> <small>[אם כך]</small> <strong>כי קאמר ליה</strong> <small>[כאשר אמר לו]</small> <strong>ר' עקיבא</strong> לר' ישמעאל שהפסוק המדבר על עבד ערל הוא <strong>בלוקח עבד בין השמשות, לישני ליה הא</strong> <small>[שיתרץ לו זאת]</small> שאמר רב פפא כמדובר באופן שפסק דבריו, שהוא מצוי יותר מאשר במקרה נדיר זה שהזכיר! ומשיבים: אין זו קושיה, כי <strong>חדא מתרי טעמי קאמר</strong> <small>[אחד משני טעמים אמר],</small> שבאמת היה יכול להביא דוגמה אחרת שמותר לקיים, והביא בין השאר את זו.
 <strong>שלח רבין משמיה</strong> <small>[משמו]</small> של <strong>ר' אילעאי, ו</strong>הוסיף: <strong>כל רבותי אמרו לי משמו: איזהו עבד ערל שמותר לקיימו</strong> בישראל — <strong>זה שלקחו</strong> (קנה אותו) <strong>רבו על מנת שלא למולו. אמרוה רבנן קמיה</strong> <small>[אמרו חכמים</small> לשמועה זו <small>לפני]</small> <strong>רב פפא: כמאן</strong> <small>[כ</small>דעת <small>מי]</small> הלכה זו? — ש<strong>לא כ</strong>דעת <strong>ר' עקיבא, דאי</strong> <small>[שאם]</small> כדעת <strong>ר' עקיבא</strong> היא — <strong>האמר</strong> <small>[הרי אמר]:</small> <strong>אין מקיימין</strong> עבד שאינו נימול! <strong>אמר להו</strong> <small>[להם]</small> <strong>רב פפא: אפילו תימא</strong> <small>[תאמר]</small> שהוא כשיטת <strong>ר' עקיבא,</strong> אולם <strong>הני מילי</strong> <small>[דברים אלה]</small> שאמר ר' עקיבא אמורים דווקא <strong>היכא</strong> <small>[היכן]</small> ש<strong>לא אתני בהדיה</strong> <small>[התנה אתו]</small> העבד מראש שאינו נימול, אז חייב למולו או למוכרו, <strong>אבל היכא דאתני</strong> <small>[היכן שהתנה] —</small> <strong>אתני</strong> <small>[התנה].</small>
 <strong>אמר רב כהנא: אמריתה לשמעתא קמיה</strong> <small>[אמרתי אותה, את</small> ההלכה <small>לפני]</small> <strong>רב זביד מנהרדעא, ואמר לי: אי הכי</strong> <small>[אם כך],</small> <strong>כי קאמר ליה</strong> <small>[כאשר אמר לו]</small> <strong>ר' עקיבא</strong> לר' ישמעאל שעבד ערל יכול להיות רק <strong>בלוקח עבד בין השמשות ולא הספיק למולו — לישני ליה הא</strong> <small>[שיתרץ לו זאת]</small> שהעבד התנה שלא ימול!
 ומשיבים: <strong>וליטעמיך, לישני ליה הך</strong> <small>[ולטעמך,</small> לשיטתך, <small>שיתרץ לו</small> ר' עקיבא <small>זו],</small> שפסק שלא למול, <strong>אלא</strong> ודאי <strong>חד מתרי ותלת טעמי קאמר</strong> <small>[אחד משנים ושלושה טעמים אמר]</small> ולא בא לומר את כולם.
 מסופר: <strong>יתיב</strong> <small>[ישבו]</small> <strong>ר' חנינא בר פפי ור' אמי ור' יצחק נפחא</strong> <small>[הנפח]</small> <strong>אקילעא</strong> <small>[בחצר]</small> של <strong>ר' יצחק נפחא, ויתבי וקאמרי</strong> <small>[וישבו ואמרו]:</small> <strong>עיר אחת היתה בארץ ישראל ולא רצו עבדיה למול, וגלגלו עמהם עד שנים עשר חדש, וחזרו ומכרום לגויים. כמאן</strong> <small>[כ</small>דעת <small>מי]</small> הלכה זו —
 <strong>כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הלוקח עבד מן הגוי ולא רצה</strong> העבד <strong>למול — מגלגל עמו עד שנים עשר חדש, לא מל — חוזר ומוכרו לגויים. ר' שמעון בן אלעזר אומר: אין משהין אותו</strong> את העבד שלא נימול <strong>בארץ ישראל, מפני הפסד טהרות.</strong> שכיון שאינו נימול דינו כגוי, וגזרו חכמים טומאה במגע גוי טמא, ועבד זה שבבית ישראל עלול לנגוע בטהרות ולטמאן. <strong>ובעיר הסמוכה לספר אין משהין אותו כל עיקר, שמא ישמע דבר</strong> של סוד (כגון בענייני צבא ושמירה) <strong>וילך ויאמר</strong> דבר זה <strong>לחברו</strong> ה<strong>גוי,</strong> שרק עבד שמל, וקיבל על עצמו יהדות במידה מסויימת, אין חוששים לו עוד.
 <big>ב</big> <strong>תניא</strong> <small>[שנויה</small> ברייתא<small>]:</small> <strong>ר' חנניא בנו של רבן גמליאל אומר: מפני מה גרים בזמן הזה מעונין</strong> מכל צד, <strong>ויסורין באין עליהן — מפני שלא קיימו שבע מצות בני נח</strong> בהיותם גויים, והם נענשים על כך כשמגיעים להיות ישראלים. <strong>ר' יוסי אומר:</strong> טעם זה אינו נכון, כי <strong>גר שנתגייר — כקטן שנולד דמי</strong> <small>[</small>הוא <small>נחשב]</small> וכל מה שעשה קודם לכן אינו נחשב לו, <strong>אלא מפני מה מעונין — לפי שאין בקיאין בדקדוקי מצות כישראל,</strong> ועוברים עבירות מתוך חוסר ידיעה. <strong>אבא חנן אומר משום</strong> (משמו של) <strong>ר' אלעזר:</strong> הטעם הוא <strong>לפי שאין עושין מאהבה</strong> לקדוש ברוך הוא, <strong>אלא מיראה,</strong> מחשש עונשי גיהנום, וכיון שעשו זאת רק מיראת העונש הם מעונים אחר כך ביסורים.
 <strong>אחרים אומרים: מפני ששהו עצמם</strong> מ<strong>להכנס תחת כנפי השכינה. אמר ר' אבהו ואיתימא</strong> <small>[ויש אומרים]</small> שאמר זאת <strong>ר' חנינא: מאי קראה</strong> <small>[מהו הכתוב]</small> המלמדנו ענין זה — <strong>"ישלם ה' פעלך ותהי משכרתך שלמה מעם ה' אלהי ישראל אשר באת לחסות</strong> תחת כנפיו<strong>"</strong> (רות ב, יב), כלומר, שתקבל שכר על שמיהרה לחסות תחת כנפי השכינה.
## דף מט.
 <big>א משנה</big> <strong>איזהו ממזר — כל</strong> הנולד מ<strong>שאר בשר</strong> (מי שאסור משום קירבת משפחה) <strong>שהוא ב"לא יבא",</strong> כלומר, שיש איסור לא תעשה על ביאה זו. אלו <strong>דברי ר' עקיבא. שמעון התימני אומר: כל שחייבים עליו כרת בידי שמים,</strong> הוולד הנולד מביאה כזו, הוא ממזר. <strong>והלכה כדבריו. ור' יהושע אומר: כל שחייבין עליו מיתת בית דין.</strong>
 <strong>אמר ר' שמעון בן עזאי: מצאתי מגלת יוחסין בירושלים, וכתוב בה: איש פלוני ממזר מאשת איש,</strong> והרי זה בא <strong>לקיים</strong> את <strong>דברי ר' יהושע</strong> שממזר הוא מאשת איש וכיוצא בה, שהוא איסור שיש בו מיתת בית דין. שאם לא כן — מפני מה פירשו מה טעם ממזר הוא.
 ובדיני עריות: <strong>אשתו שמתה — מותר באחותה. גרשה ומתה — מותר באחותה. נשאת לאחר ומתה — מותר באחותה,</strong> אבל בחייה אסור בכל מקרה באחותה. <strong>יבמתו שמתה — מותר באחותה. חלץ לה ומתה — מותר באחותה. נשאת</strong> חלוצתו <strong>לאחר ומתה — מותר באחותה,</strong> אבל בחייה לא ישא את אחותה.
 <big>ב גמרא</big> <strong>מאי טעמא</strong> <small>[מה הטעם]</small> של <strong>ר' עקיבא? — דכתיב</strong> <small>[שנאמר]:</small> <strong>"לא יקח איש את אשת אביו ולא יגלה כנף אביו"</strong> (דברים כג, א), וכוונתו: <strong>כנף שראה אביו</strong> באשה שבא עליה — <strong>לא יגלה</strong> הבן.
 <strong>וסבר לה</strong> <small>[וסבור</small> הוא<small>]</small> בפירוש הכתוב <strong>כר' יהודה,</strong> ש<strong>אמר: באנוסת אביו הכתוב מדבר</strong> ולא באשת אביו, <strong>דהויא לה</strong> <small>[שהריהי]</small> רק <strong>חייבי לאוין,</strong> שאף לדעת ר' יהודה אין איסור כרת אלא באשת אביו הנשואה לו,
 <strong>וסמיך ליה</strong> <small>[וסמוך לו]</small> הפסוק <strong>"לא יבא ממזר בקהל ה'"</strong> (שם ג) <strong>אלמא</strong> <small>[מכאן]</small> כי הנולד <strong>מהני</strong> <small>[מאלה],</small> מחייבי לאווין, <strong>הוי</strong> <small>[הריהו]</small> <strong>ממזר,</strong> ומכאן למד הלכה כללית, שממזר הוא זה שנולד מאיסור, כגון איסור אנוסת אביו, שהוא איסור לא תעשה.
 ומבארים: <strong>ולר' סימאי,</strong> ש<strong>מרבה</strong> ומוסיף על הממזרים גם את הנולדים ל<strong>שאר חייבי לאוין, דלאו</strong> <small>[שאינן]</small> אסורות עליו דווקא מחמת קורבה שהוא איסור <strong>"שאר",</strong> אלא אפילו מחמת איסור אחר, שכל שיש בו לא תעשה — הוולד ממזר, וכגון מחזיר גרושתו לאחר שנישאה לאחר, או הנישאת לאחד משבעה עמים. <strong>ו</strong>כן, <strong>לר' ישבב</strong> ש<strong>מרבה</strong> לענין ממזרות <strong>אפילו</strong> את הנולדים מ<strong>חייבי</strong> איסור <strong>עשה,</strong>
 <strong>נפקא להו</strong> <small>[יוצא להם],</small> הם לומדים את הדבר <strong>מ</strong>מה שנאמר <strong>"ולא</strong> יגלה כנף אביו<strong>",</strong> ש־ו' יתירה זו באה ללמד, שלא רק במקרה זה, אלא גם בדומים לו הוולד ממזר.
 <strong>ו</strong>אילו <strong>שמעון התימני</strong> שסבור שממזר הוא רק מחייבי כריתות <strong>סבר לה כרבנן</strong> <small>[סבור הוא</small> בפירוש הפסוק הזה <small>כ</small>דעת <small>חכמים]</small> <strong>דאמרי</strong> <small>[שאומרים]</small> <strong>בשומרת יבם של אביו הכתוב מדבר,</strong> שאף שאינה אשת אביו, מכל מקום אסורה על הבן, <strong>דהויא לה</strong> <small>[שהריהי]</small> <strong>חייבי כריתות</strong> מצד אחר, משום אשת דודו (אחי אביו) <strong>וסמיך ליה</strong> <small>[וסמוך לו]</small> <strong>"לא יבא ממזר". אלמא</strong> <small>[מכאן]:</small> שהנולד <strong>מחייבי כריתות הוי</strong> <small>[הריהו]</small> <strong>ממזר.</strong>
 <strong>ור' יהושע</strong> הסובר שממזר הוא זה הנולד מחייבי מיתות בית דין, מה הוא אומר? — <strong>לכתוב רחמנא</strong> <small>[שתכתוב התורה]</small> <strong>"לא יגלה</strong> כנף אביו<strong>"</strong> בלבד, ומכל שכן שמאשת אביו הוולד ממזר — <strong>"לא יקח</strong> את אשת אביו<strong>"</strong> וכן <strong>"ולא יגלה",</strong> שניהם <strong>למה לי? אלא לאו הכי קאמר</strong> <small>[האם לא כך אמר]:</small> <strong>מ"לא יקח" עד "לא יגלה",</strong> כלומר, רק הבא על אשת אביו שהיא הכתובה בכתוב בין "לא יקח" ו"לא יגלה" ("לא יקח איש את אשת אביו ולא יגלה כנף אביו") הוא שבנו מביאה זו <strong>הוי</strong> <small>[הריהו]</small> <strong>ממזר,</strong> אולם <strong>טפי</strong> <small>[יותר</small> מזה<small>],</small> כלומר, הנולד מאיסורי ביאה אחרים שאינם חמורים כאיסור זה, שאין בהם חיוב מיתת בית דין — <strong>לא הוי</strong> <small>[איננו]</small> <strong>ממזר.</strong>
 <big>ג</big> <strong>אמר אביי: הכל מודים בבא על הנדה</strong>
## דף מט:
 <strong>על הסוטה</strong> (אשת איש שזנתה תחת בעלה ונאסרה עליו) ובכל זאת בא בעלה עליה — <strong>שאין הולד</strong> הנולד מביאה כזו <strong>ממזר.</strong>
 ומפרשים: <strong>נדה</strong> מהיכן אנו יודעים שהוולד אינו ממזר? <strong>דהא תפסי</strong> <small>[שהרי תופסים]</small> <strong>בה קידושין, שנאמר: "ותהי נדתה עליו"</strong> (ויקרא טו, כד), לומר: <strong>אפילו בשעת נדתה תפסי</strong> <small>[תופסים]</small> <strong>בה קידושין,</strong> שלשון "ותהי" מתפרשת כלשון הויה=נישואין.
 <strong>סוטה נמי</strong> <small>[גם כן]</small> לא יהא הנולד ממנה ממזר <strong>דהא תפסי</strong> <small>[שהרי תופסים]</small> <strong>בה קידושין,</strong> שהרי הקידושין הראשונים שקידש את האשה לא פקעו עם זנותה, והיא עדיין אשת איש לכל דבר.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הכל מודים בבא על הנדה, ועל הסוטה ועל שומרת יבם</strong> לפני שנחלצה, <strong>שאין הולד ממזר.</strong>
 ומסבירים: <strong>ואביי,</strong> שלא מנה גם מקרה שלישי זה של <strong>שומרת יבם</strong> — <strong>מספקא ליה</strong> <small>[ספק</small> היה <small>לו</small> בה<small>]</small> איך לפסוק, <strong>אי</strong> <small>[אם]</small> <strong>כ</strong>דעת <strong>רב</strong> שאין קידושי זר תופסים בה ולכן הוולד ממזר, <strong>אי</strong> <small>[אם]</small> <strong>כ</strong>דעת <strong>שמואל</strong> שקידושין תופסים בה והוולד איננו ממזר.
 <big>א</big> שנינו במשנה: <strong>אמר ר' שמעון בן עזאי</strong> מצאתי מגילת יוחסין בירושלים כו'. <strong>תני</strong> <small>[שנה]</small> בברייתא, <strong>שמעון בן עזאי אומר: מצאתי מגלת יוחסין בירושלים, וכתוב בה: איש פלוני ממזר מאשת איש, וכתוב בה: משנת ר' אליעזר בן יעקב קב ונקי,</strong> כלומר מעטה היא, אבל כל מה שאמר, הוא כהלכה, ופוסקים כמותו בכל מקום. <strong>וכתוב בה</strong> עוד באותה מגילה: <strong>מנשה,</strong> מלך ישראל, הוא ש<strong>הרג את ישעיה</strong> הנביא.
 <strong>אמר רבא</strong> באותו ענין: <strong>מידן דייניה וקטליה</strong> <small>[דן אותו והרג אותו],</small> כלומר, לא הרגו סתם אלא העמידו לדין שנראה כדין תורה, והרגו. <strong>אמר ליה</strong> <small>[לו],</small> <strong>משה רבך אמר: "כי לא יראני האדם וחי"</strong> (שמות לג, כ) <strong>ואת</strong> <small>[ואתה]</small> <strong>אמרת: "ואראה את ה' ישב על כסא רם ונשא"</strong> (ישעיהו ו, א). <strong>משה רבך אמר: "מי</strong> גוי גדול אשר לו אלהים קרובים אליו <strong>כה' אלהינו בכל קראנו אליו"</strong> (דברים ד, ז) <strong>ואת</strong> <small>[ואתה]</small> <strong>אמרת: "דרשו ה' בהמצאו</strong> קראוהו בהיותו קרוב<strong>"</strong> (ישעיה נה, ו), משמע שלא בכל עת הוא נמצא. <strong>משה רבך אמר: "את מספר ימיך אמלא"</strong> (שמות כג, כו), משמע שלכל אדם יש שיעור ימים מסויים, <strong>ואת</strong> <small>[ואתה]</small> <strong>אמרת: "והספתי על ימיך חמש עשרה שנה"</strong> (מלכים ב' כ, ו)!
 <strong>אמר ישעיה: ידענא ביה דלא מקבל מה דאימא ליה</strong> <small>[יודע אני בו שלא יקבל</small> את <small>מה שאומר לו]</small> להסביר את דבריי, <strong>ואי אימא ליה אישוייה</strong> <small>[ואם אומר לו אעשה אותו]</small> <strong>מזיד,</strong> שלא יקבל דברי ונמצא יהרגני בלי הצדקה, <strong>אמר שם</strong> של קודש <strong>איבלע בארזא</strong> <small>[</small>ו<small>נבלע ב</small>תוך עץ <small>ארז],</small> <strong>אתיוה לארזא ונסרוה</strong> <small>[הביאו את הארז</small> הזה <small>וניסרו אותו]</small> כדי להורגו שם, <strong>כי מטא להדי פומא</strong> <small>[כאשר הגיע</small> המסור <small>אל</small> מול <small>פיו]</small> <strong>נח נפשיה</strong> <small>[נחה נפשו,</small> נפטר<small>]</small> ישעיהו. ומדוע אירע לו הדבר כך בפיו — <strong>משום</strong> ש<strong>אמר: "ובתוך עם טמא שפתים אנכי ישב"</strong> (ישעיהו ו, ה), וכיון שקיטרג בפיו על ישראל — בכך נענש.
 ושואלים: <strong>מכל מקום קשו קראי אהדדי</strong> <small>[</small>הלא <small>קשים הכתובים זה על זה]</small> ואיך באמת מבינים את הסתירות הללו?
 ומפרשים; בענין מה שנאמר <strong>"ואראה את ה'"</strong> יש לפרש <strong>כדתניא</strong> <small>[כפי ששנינו</small> בברייתא<small>]:</small> <strong>כל הנביאים נסתכלו באספקלריא</strong> (בכלי ראייה) <strong>שאינה מאירה</strong> (בהירה), ולכן היה נדמה להם שהם רואים, ואילו <strong>משה רבינו נסתכל באספקלריא המאירה —</strong> וראה שאין רואים כלל.
 ומה שנאמר <strong>"דרשו ה' בהמצאו"</strong> שעומד בסתירה למה שאמר "כה' אלוהינו בכל קראנו אליו" — <strong>הא</strong> <small>[זה]</small> שמובן מדברי ישעיה שלא בכל עת הוא נמצא, הרי זה <strong>ביחיד</strong> שיש זמנים מסויימים שתפילתו מתקבלת, <strong>הא</strong> <small>[זה]</small> שנאמר בתורה שה' נמצא "בכל קראנו אליו", הרי זה <strong>בצבור,</strong> שתפילת הציבור מתקבלת תמיד. ושואלים, <strong>ויחיד אימת</strong> <small>[מתי]</small> ה' נמצא לו? <strong>אמר רב נחמן אמר רבה בר אבוה: אלו עשרה ימים שבין ראש השנה ליום הכפורים,</strong> שהם ימי רצון ובהם תפילת כל אדם מתקבלת.
 מה שאמר ישעיה "והוספתי על ימיך חמש עשרה שנה", שהוא מנוגד למשמעות הכתוב <strong>"את מספר ימיך אמלא"</strong> שממנו משמע שימי האדם קצובים — <strong>תנאי</strong> <small>[</small>מחלוקת <small>תנאים]</small> <strong>היא</strong> בפירושו של פסוק זה, <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"את מספר ימיך אמלא",</strong>
## דף נ.
 <strong>אלו שני דורות,</strong> השנים שנקצבות לו לאדם לחיות בדורו. אם <strong>זכה — משלימין לו</strong> וחי כל מספר שנותיו, <strong>לא זכה — פוחתין לו</strong> ממספר השנים שנקצב לו. אלו <strong>דברי ר' עקיבא. וחכמים אומרים:</strong> אם <strong>זכה — מוסיפים לו</strong> על שנותיו הקצובות, <strong>לא זכה — פוחתין לו.</strong>
 <strong>אמרו לו לר' עקיבא, הרי הוא אומר</strong> כשחלה חזקיה: <strong>"והספתי על ימיך חמש עשרה שנה"</strong> (מלכים ב' כ, ו), משמע שמוסיפים לאדם על שנותיו הקצובות! <strong>אמר להם: משלו הוסיפו לו.</strong> כלומר, שנים אלה מיועדות היו לו מתחילה, ולא נוסף לו דבר. <strong>תדע</strong> שכך הוא, שמתחילה כך נגזר עליו, <strong>שהרי נביא עומד ומתנבא</strong> בזמן ירבעם <strong>"הנה בן נולד לבית דוד יאשיהו שמו"</strong> (מלכים א' יג, ב), <strong>ו</strong>באותה שעה שחלה חזקיה <strong>עדיין לא נולד מנשה</strong> בנו של חזקיה, ויאשיהו היה נכדו של מנשה, ואם כן נמצא שמראש כבר נגזר שיחיה ויוליד בן זה!
 <strong>ורבנן</strong> <small>[וחכמים]</small> מה אומרים הם על כך — <strong>מי כתיב</strong> <small>[האם נאמר]</small> שיאשיהו יהיה <strong>מחזקיה?</strong> רק <strong>"לבית דוד" כתיב</strong> <small>[נאמר]</small> שם, <strong>אי</strong> <small>[או]</small> ש<strong>מחזקיה נולד</strong> הבן הזה, מלך ישראל שבו תתקיים הנבואה, <strong>אי מאינש אחרינא</strong> <small>[או מאיש אחר],</small> מבית דוד, שיוליד אותו. ואם כן אין משם ראיה.
 <big>א</big> שנינו במשנה: <strong>אשתו שמתה</strong> אחרי נישואיה — מותר באחותה, וכן <strong>יבמתו שמתה</strong> — מותר באחותה. <strong>אמר רב יוסף: כאן שנה רבי משנה שאינה צריכה,</strong> שהמקרים השונים שנתפרטו במשנה אינם צריכים ואין בהם חידוש, שהדבר מפורש בתורה שלא נאסרה אחות אשה אלא בחיי אשתו ("ואשה אל אחותה לא תקח לצרור לגלות ערוותה עליה בחייה". ויקרא יח, יח), בין שהאחות פנויה, גרושה או נשואה, וכן ביבמתו.
 
 <big>א משנה</big> <strong>רבן גמליאל אומר: אין גט אחר גט</strong> ביבמה, כלומר, אם ניתן גט ליבמה, אין גט שניתן לצרתה (או גט שנותן אח אחר לאותה יבמה) נחשב כלל לענין האיסור לשאת את קרובותיה, <strong>ולא מאמר</strong> תופס <strong>אחר מאמר,</strong> בין של יבם אחד בשתי יבמות, בין של שני יבמים ביבמה אחת, <strong>ולא בעילה</strong> תופסת <strong>אחר בעילה</strong> ביבמה שניה, <strong>ולא חליצה אחר חליצה. וחכמים אומרים: יש גט אחר גט, ויש מאמר אחר מאמר. אבל לא אחר בעילה ולא אחר חליצה כלום,</strong> שאם בא היבם על היבמה, או שחלץ לה, שוב אין פעולה אחרת תופסת, לא ביבמתה ולא במה שעושה בה היבם האחר.
 ומבארים <strong>כיצד</strong> הם הדינים הללו לפרטיהם: <strong>עשה מאמר ביבמתו</strong> שקידש אותה <strong>ונתן לה</strong> אחר כך <strong>גט —</strong> אף על פי כן <strong>צריכה הימנו חליצה,</strong> שהגט לא פטר אותה לחלוטין ועדיין זיקת הייבום קיימת. ואם <strong>עשה</strong> בה <strong>מאמר וחליצה — צריכה הימנו גט</strong> כדי לפטור אותה מן המאמר. <strong>עשה מאמר ובעל — הרי זו כמצותה,</strong> שכך תיקנו חכמים שיעשו.
 <strong>נתן</strong> לה <strong>גט ו</strong>אחר כך <strong>עשה</strong> בה <strong>מאמר — צריכה גט</strong> נוסף למאמר זה, ועדיין צריכה גם <strong>חליצה</strong> כדי לפטור אותה מן הייבום. אם <strong>נתן</strong> לה <strong>גט ובעל — צריכה גט</strong> לבעילתו (שכיון שנתן לה גט נאסרה עליו) <strong>וחליצה</strong> לפטור זיקת הייבום. <strong>נתן</strong> לה <strong>גט וחלץ — אין אחר חליצה כלום,</strong> שכבר פקעה הזיקה לגמרי.
 וכן אם <strong>חלץ ו</strong>אחר כך <strong>עשה</strong> בה <strong>מאמר,</strong> או <strong>נתן גט ובעל, או בעל ועשה מאמר,</strong> או <strong>נתן גט וחלץ</strong> אחרי הבעילה — <strong>אין אחר חליצה</strong> ובעילה <strong>כלום,</strong> שאף שעשה מעשה אחריה אין זה שייך לזיקת יבמים.
## דף נ:
 <strong>אחת</strong> (בין שמדובר) ב<strong>יבמה אחת ליבם אחד, ואחת</strong> (ובין שמדובר) ב<strong>שתי יבמות ליבם אחד. כיצד? עשה מאמר בזו ומאמר בזו</strong> (בצרתה) — <strong>צריכות שני גיטין,</strong> גט לכל אחת לפוטרן מן המאמר, <strong>וחליצה</strong> לאחת מהן כדי להפקיע את הזיקה משתיהן. עשה <strong>מאמר בזו ו</strong>נתן <strong>גט לזו — צריכה גט</strong> לבטל את המאמר, <strong>וחליצה</strong> לאחת מהן כדי להפקיע את הזיקה. עשה <strong>מאמר בזו ובעל את זו — צריכות שני גיטין וחליצה</strong> לאחת מהן. <strong>מאמר בזו וחלץ לזו, הראשונה</strong> בעלת המאמר <strong>צריכה גט</strong> לפוטרה מן המאמר.
 <strong>גט לזו וגט לזו — צריכות הימנו חליצה. גט לזו ובעל את זו — צריכה,</strong> זו שבעל, <strong>גט וחליצה. גט לזו ומאמר בזו — צריכה</strong> בעלת המאמר <strong>גט, וחליצה</strong> לאחת מהן. <strong>גט לזו וחלץ לזו — אין אחר חליצה כלום,</strong> ולא יוכל לקדש את צרתה.
 <strong>חלץ</strong> לזו <strong>וחלץ</strong> לזו, <strong>או חלץ</strong> לאחת <strong>ועשה מאמר</strong> בשניה, או <strong>נתן גט</strong> לאחת <strong>ובעל</strong> את השניה, <strong>או בעל</strong> אחת <strong>ובעל</strong> גם את השניה, <strong>או בעל</strong> אחת <strong>ועשה מאמר</strong> בשניה, או <strong>נתן גט</strong> לשניה, או <strong>חלץ — אין אחר חליצה</strong> ובעילה שקדמו <strong>כלום,</strong> וכל הדינים האלה הם <strong>בין יבם אחד לשתי יבמות, בין שני יבמין ליבמה אחת.</strong>
 <strong>חלץ ועשה מאמר, נתן גט ובעל, או בעל ועשה מאמר, ונתן גט וחלץ — אין אחר חליצה כלום, בין</strong> שהיתה חליצה <strong>בתחלה, בין באמצע, בין בסוף.</strong> וכל אלה — לשיטת ר' עקיבא, שכיוון שיש איסור לאו על היבמה לאחר חליצה שוב אין קידושין תופסים בה.
 <strong>והבעילה, בזמן שהיא בתחלה,</strong> שהיתה מעשה ראשון שעשה היבם ביבמתו — <strong>אין אחריה כלום,</strong> שכל מה שנעשה אחר כך בטל, אבל אם היתה <strong>באמצע ו</strong>כן <strong>בסוף,</strong> שקודם נעשה מעשה אחר הפוגם את תוקפה — <strong>יש אחריה כלום. ר' נחמיה אומר: אחת בעילה ואחת חליצה, בין בתחלה בין באמצע בין בסוף — אין אחריה כלום,</strong> שאם עשה מעשה שיש לו תוקף מן התורה — אין עוד משמעות הלכתית למעשה אחר שנעשה אחר כך.
 <big>א גמרא</big> <strong>עד כאן לא פליגי</strong> <small>[נחלקו]</small> חכמים ורבן גמליאל <strong>אלא בגט אחר גט, ומאמר אחר מאמר, אבל גט אחד ביבמה</strong> אחת, <strong>ו</strong>כן <strong>מאמר אחד ביבמה מהני</strong> <small>[מועיל],</small> שאחרי הגט שוב אינו רשאי לייבם, והמאמר יש לו תוקף, שצריך לתת גט, ולא די בחליצה.
 ומסבירים: <strong>מאי טעמא אמור רבנן</strong> <small>[מה טעם אמרו חכמים]</small> ש<strong>גט ביבמה מהני</strong> <small>[מועיל]</small> אף שאינה אשתו — <strong>משום דמהני בעלמא</strong> <small>[ש</small>הוא <small>מועיל בכלל]</small> באשת איש. <strong>דאי אמרת לא מהני</strong> <small>[שאם אומר אתה</small> ש<small>לא יועיל]</small> ביבמה ולא ייחשב, <strong>אמרי</strong> <small>[אומרים],</small> עלולים אנשים לומר בטעות: <strong>גט</strong> לאשה בא <strong>להוציאה</strong> מבעלה, <strong>וחליצה</strong> באה <strong>להוציאה</strong> מן היבם, <strong>ומ</strong>כיון שה<strong>גט לא מהני</strong> <small>[מועיל]</small> ואינו נחשב כלל ביבמה זו, אף <strong>חליצה נמי</strong> <small>[גם כן]</small> <strong>לא מהני</strong> <small>[מועילה],</small> שאין לחליצה תוקף מוחלט לנתק לגמרי את הקשר ביניהם, <strong>ואתי למיבעל</strong> <small>[ויבוא לבעול]</small> <strong>אחר חליצה</strong> והיא אסורה לו מן התורה (משום "לא יבנה").
 <strong>ומאי טעמא אמור רבנן</strong> <small>[ומה טעם אמרו חכמים]</small> ש<strong>מאמר ביבמה מהני</strong> <small>[מועיל]</small> — <strong>משום דמהני בעלמא</strong> <small>[שמועיל בכלל]</small> שגם המאמר הוא מעשה קידושין, ונראה כקידושין באשה אחרת. <strong>דאי אמרת</strong> <small>[שאם אומר אתה]</small> שהמאמר <strong>לא מהני</strong> <small>[מועיל],</small> <strong>אמרי</strong> <small>[אומרים],</small> יאמרו אנשים: <strong>מאמר</strong> בא <strong>לקנות</strong> אשה <strong>וביאה לקנות,</strong> שגם בביאה אפשר לקדש אשה. <strong>ומ</strong>כיון שה<strong>מאמר לא מהני</strong> <small>[מועיל]</small> ביבמה לקנותה, <strong>ביאה נמי</strong> <small>[גם כן]</small> <strong>לא מהניא</strong> <small>[מועילה]</small> לקנות את היבמה קנין גמור <strong>ואתי למיבעל</strong> <small>[ויבוא לבעול]</small> <strong>אחר ביאה</strong> של יבמה אחת גם את צרתה.
 <strong>ומאי טעמא אמור רבנן</strong> <small>[ומה טעם אמרו חכמים]</small> (החלוקים על ר' נחמיה) ש<strong>ביאה פסולה</strong> שנעשתה אחר מעשה שיש בו קנין כלשהו בצרתה איננה קונה קנין גמור ו<strong>יש אחריה כלום,</strong> שנשארת עדיין זיקת ייבום, ומעשה שנעשה אחריה ביבמה מועיל — כי
 <strong>אמרי</strong> <small>[אומרים]:</small> <strong>אי</strong> <small>[אם]</small> היתה פסולה משום ש<strong>ביאה אחר הגט היא — גזירה ביאה אחר הגט משום ביאה אחר חליצה,</strong> שהיא אסורה מן התורה ולכן תיקנו שביאה פסולה כזו לא תיחשב כמנתקת את זיקת הייבום לגמרי. <strong>ואי</strong> <small>[ואם]</small> <strong>ביאה אחר מאמר היא — גזירה ביאה אחר מאמר, משום ביאה</strong> ביבמה שניה <strong>אחר ביאה</strong> בראשונה.
 <strong>ומאי טעמא אמור רבנן</strong> <small>[ומה טעם אמרו חכמים]</small> <strong>האי</strong> <small>[זו]</small> <strong>חליצה פסולה אין אחריה כלום</strong> כי <strong>אמרי</strong> <small>[אומרים]:</small> <strong>מאי</strong> <small>[מה</small> יש<small>]</small> <strong>לגזור</strong> בדבר זה? אם <strong>נגזור חליצה אחר הגט משום חליצה אחר חליצה</strong> הלא אין פגם בחליצה אחר חליצה — <strong>כל כי הני</strong> <small>[כמו כל אלה]</small> <strong>תחלוץ ותיזיל</strong> <small>[ותלך],</small> כלומר, אף אם תחלוץ שלא לצורך, אין עבירה בכך ולא עשתה דבר.
 ואם תאמר <strong>ליגזור</strong> (נגזור) ב<strong>חליצה אחר מאמר משום חליצה אחר ביאה,</strong> שיאמרו שאחר ביאה לא צריך גט אם חלץ לה, כמו בחליצה אחר מאמר, <strong>אטו</strong> <small>[וכי]</small> <strong>חליצה אחר מאמר מי לא בעיא</strong> <small>[האם אינה צריכה]</small> על כל פנים <strong>גט למאמרו?</strong> ומכיון שכן, <strong>חליצה אחר ביאה נמי בעיא</strong> <small>[גם כן צריכה]</small> <strong>גט לביאתו</strong> ואם כן מה שעושים בחליצה אחר מאמר מועיל גם לחליצה אחר ביאה, ואין לגזור יותר.
 <strong>אמר רבא:</strong>
## דף נא.
 <strong>מאי טעמא</strong> <small>[מה הטעם]</small> של <strong>רבן גמליאל</strong> שאמר אין גט אחר גט — <strong>דמספקא ליה</strong> <small>[שמסופק לו]</small> בענין <strong>גט</strong> שניתן ליבמה <strong>אי דחי אי לא דחי</strong> <small>[אם דוחה או לא דוחה]</small> לגמרי. וכן מסופק לו לגבי ה<strong>מאמר אי קני אי לא קני</strong> <small>[אם קונה או לא קונה].</small> ומפרשים: <strong>גט, אי דחי אי לא דחי</strong> <small>[אם דוחה או לא דוחה],</small> ומכל מקום <strong>אי קמא דחי</strong> <small>[אם</small> הגט <small>הראשון דוחה] —</small> <strong>בתרא מאי קעביד</strong> <small>[האחרון,</small> השני, <small>מה הוא עושה],</small> ולכן אין בו ממש. וכן <strong>אי קמא לא דחי</strong> <small>[אם</small> הגט <small>הראשון אינו דוחה] —</small> <strong>בתרא נמי לא דחי</strong> <small>[האחרון גם כן אינו דוחה],</small> ולכן בכל מקרה גט אחר גט אין בו ולא כלום.
 וכיוצא בו <strong>מאמר אי קני אי לא קני</strong> <small>[אם קונה או לא קונה],</small> <strong>אי קמא קני</strong> <small>[אם</small> המאמר <small>הראשון קונה]</small> — <strong>בתרא מאי קעביד</strong> <small>[האחרון,</small> השני, <small>מה</small> הוא <small>עושה],</small> <strong>ואי קמא לא קני</strong> <small>[ואם הראשון אינו קונה] —</small> <strong>בתרא נמי לא קני</strong> <small>[האחרון גם כן אינו קונה],</small> ולכן אין גט אחר גט ואין מאמר אחר מאמר.
 <strong>איתיביה</strong> <small>[הקשה לו]</small> <strong>אביי</strong> ממה ששנינו בברייתא: <strong>ומודה רבן גמליאל שיש גט אחר מאמר,</strong> שעשה מאמר ביבמה אחת ונתן לשניה גט, <strong>ו</strong>כן מודה שיש <strong>מאמר אחר הגט,</strong> שנתן ליבמה אחת גט ועשה בשניה מאמר. <strong>ו</strong>כן מודה שיש <strong>גט אחר ביאה ומאמר,</strong> כגון שבא על יבמה אחת, ועשה מאמר בשניה, ונתן גט לשלישית, <strong>ומאמר אחר ביאה וגט.</strong>
 ומעתה, <strong>ואי מספקא ליה</strong> <small>[ואם מסופק לו]</small> <strong>לרבן גמליאל</strong> מה כוחו של המאמר, אם נאמר שמאמר קונה — לא תועיל ביאה כלל, ואם המאמר אינו קונה כלל, <strong>תהוי</strong> <small>[תהיה]</small> ביאה זו שאחרי המאמר <strong>כביאה</strong> שמ <strong>לכתחלה, ו</strong>הביאה הזאת <strong>תקני</strong> <small>[תקנה]</small> ביבמה זו קנין גמור, ולא יהא ערך לגט שנתן אחר כך לצרתה, <strong>דהא תנן</strong> <small>[שהרי שנינו</small> במשנתנו<small>]:</small> <strong>הבעילה, בזמן שהיא בתחלה — אין אחריה כלום</strong> ולכן לא היה צריך להורות כהלכה זו.
 <strong>אלא אמר אביי</strong> ודאי יש לרבן גמליאל דעה משלו לגבי תוקף המאמר, ו<strong>לעולם</strong> תפרש כך: <strong>פשיטא ליה</strong> <small>[פשוט לו]</small> <strong>לרבן גמליאל בגט דדחי</strong> <small>[ש</small>הוא <small>דוחה]</small> <strong>ו</strong>ב<strong>מאמר דקני</strong> <small>[ש</small>הוא <small>קונה].</small> <strong>מיהו, אמור רבנן</strong> <small>[</small>ו<small>מכל מקום אמרו חכמים]:</small> <strong>הא</strong> <small>[זו]</small> ה<strong>יבמה, בחד צד מהני</strong> <small>[בצד אחד מועיל]</small> <strong>בה</strong> ה<strong>גט, ובחד צד מהני</strong> <small>[ובצד אחד מועיל]</small> <strong>בה</strong> ה<strong>מאמר,</strong> אבל אין אחיזתם ותפיסתם בה באותו אופן. ולכן, <strong>גט אחר גט לא דחי</strong> <small>[אינו דוחה]</small> <strong>דהא דחה ליה קמא</strong> <small>[שהרי דחה לו</small> הגט <small>הראשון]</small> כל מה שאפשר לדחות בגט. <strong>ומאמר אחר מאמר לא קני</strong> <small>[קונה]</small> <strong>דהא קני ליה קמא</strong> <small>[שהרי קנה לו</small> המאמר <small>הראשון].</small> ואילו <strong>גט אחר מאמר ומאמר אחר הגט, האי מילתא קא דחי והאי מילתא קא קני</strong> <small>[דבר זה דוחה ודבר זה קונה],</small> שכיון שאין הקנייה במאמר והדחייה בגט באותו אופן, הרי יש כאן גם קנין וגם דחייה, ולכן מועילים הם ותופסים בזה אחר זה.
 <strong>ו</strong>אילו <strong>רבנן</strong> <small>[חכמים]</small> סבורים: <strong>כל חד וחד תקינו ליה רבנן</strong> <small>[אחד ואחד</small> מהיבמים <small>תיקנו לו חכמים]</small> גם דחיית <strong>גט ו</strong>גם תפיסת <strong>מאמר ביבמה,</strong> ותיקנו שיהו אלה תופסים בכל אחת מן היבמות. ולכן ככוחו של גט ראשון, כוחו של גט שני.
 ועוד מסביר הוא את המשך דברי רבן גמליאל בברייתא, <strong>והאי</strong> <small>[וזו]</small> <strong>ביאה פסולה,</strong> ביאה שהיה בה פסול, שנעשתה שלא כראוי (כגון שנעשתה אחר הגט) — <strong>עדיפא</strong> <small>[עדיפה]</small> <strong>ממאמר וגריעא</strong> <small>[ו</small>גם <small>גרועה]</small> <strong>ממאמר: עדיפא</strong> היא <strong>ממאמר</strong> בצד מסויים, ש<strong>אילו מאמר אחר מאמר לא מהני</strong> <small>[מועיל]</small> כלל לדעת רבן גמליאל, <strong>ואילו ביאה אחר מאמר מהני</strong> <small>[מועילה],</small> שהרי היא קנין מן התורה. <strong>וגריעא</strong> <small>[וגרועה]</small> <strong>ממאמר,</strong> ש<strong>אילו מאמר אחר הגט</strong> לדעת רבן גמליאל <strong>קני לכוליה שיורא</strong> <small>[קונה את כל שיורו]</small> של ה<strong>גט</strong> שבאותו צד שבו לא דחה הגט דחייה גמורה קונה המאמר, ומאמר זה תופס. <strong>ואילו ביאה אחר הגט לא קניא ליה לכוליה שיורא</strong> <small>[אינה קונה את כל שיורו]</small> של ה<strong>גט</strong> ומועיל מאמר אחריה, ואינה כביאה כשרה.
 <big>א</big> <strong>תנו רבנן</strong> <small>[שנו חכמים]:</small> <strong>כיצד</strong> (באיזה אופן) <strong>אמר רבן גמליאל אין גט אחר גט?</strong> — <strong>שתי יבמות שנפלו לפני יבם אחד, ונתן גט לזו וגט לזו. רבן גמליאל אומר: חולץ לראשונה, ואסור בקרובותיה,</strong> שהרי היא חלוצתו, <strong>ומותר</strong> לגמרי <strong>בקרובות</strong> ה<strong>שניה,</strong> משום שהגט שנתן לשניה אינו נחשב כלל, והרי היא רק צרת חלוצתו, ולכן מותר בקרובותיה.
 <strong>וחכמים אומרים: נתן גט לזו וגט לזו — אסור בקרובות שתיהן, וחליצה</strong> עושה <strong>לאחת מהן. וכן אתה אומר בשני יבמים ויבמה אחת,</strong> שאם נתנו לה שני היבמים גט בזה אחר זה, לרבן גמליאל הגט של היבם השני אינו נחשב כלל, והוא מותר בקרובותיה. ולדעת חכמים הגט הועיל במשהו, ולכן הוא נאסר בקרובותיה.
 <strong>כיצד</strong> (באיזה אופן) <strong>אמר רבן גמליאל אין מאמר אחר מאמר?</strong> — <strong>שתי יבמות שנפלו לפני יבם אחד, ועשה מאמר בזו ומאמר בזו, רבן גמליאל אומר: נותן גט לראשונה וחולץ לה, ואסור בקרובותיה, ומותר בקרובות</strong> ה<strong>שניה,</strong> שכן המאמר שעשה בצרה אינו נחשב. <strong>וחכמים אומרים: נותן גט לשתיהן,</strong> משום שהמאמר נחשב לגבי שתיהן, <strong>ואסור בקרובות שתיהן, וחליצה</strong> עושה <strong>לאחת מהן. וכן אתה אומר בשני יבמים ויבמה אחת,</strong> שאם עשה בה הראשון מאמר, ואחר כך עשה בה השני מאמר — שניהם צריכים לתת גט, ושניהם אסורים בקרובותיה.
 ומבררים: <strong>אמר מר</strong> <small>[החכם]</small> בברייתא: <strong>נותן גט לזו וגט לזו, רבן גמליאל אומר: חולץ לראשונה ואסור בקרובותיה, ומותר בקרובות שניה.</strong> ושואלים: <strong>לימא תיהוי תיובתא</strong> <small>[</small>האם <small>נאמר</small> ש<small>תהא זו קושיה חמורה]</small> ל<strong>שמואל,</strong> ש<strong>אמר שמואל:</strong> אם <strong>חלץ לבעלת הגט,</strong> ליבמה שקודם לכן נתן לה גט — <strong>לא נפטרה צרה</strong> על ידי חליצה זו, שלא היתה זו חליצה כשרה. ולכן צריך לחזור ולחלוץ גם לצרה. ואילו בברייתא זו נאמר שחולץ לאחת מהן!
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>שמואל: כי אמרי אנא</strong> <small>[כאשר אמרתי אני]</small> מה שאמרתי, הרי זה <strong>אליבא דמאן דאמר</strong> <small>[על פי שיטת מי שאומר]</small> <strong>יש זיקה,</strong> וכיון שיש זיקה לשתי היבמות — אין הזיקה פוקעת אלא על ידי חליצה מעולה, וחליצה זו שלאחר הגט אין בכוחה להפקיע לגמרי את זיקתה של הצרה שלא חלצו לה. <strong>ו</strong>אילו <strong>רבן גמליאל סבר</strong> ש<strong>אין זיקה,</strong>
 ולכן די בחליצת אחת כדי לפטור ממילא גם את השניה. <strong>ו</strong>שואלים: אם כן, <strong>מ</strong>אחר ש<strong>רבן גמליאל סבר</strong> ש<strong>אין זיקה,</strong>
## דף נא:
 <strong>רבנן סברי</strong> <small>[חכמים סבורים]</small> ודאי ש<strong>יש זיקה,</strong> שמן הסתם חלקו עליו גם בענין זה, <strong>וקתני סיפא</strong> <small>[ושנה</small> ב<small>סופה]</small> של אותה ברייתא: <strong>וכן אתה אומר בשני יבמין ויבמה אחת,</strong> שאם נתן לה גם היבם השני גט, היא נפטרת בחליצתו של אחד מהם. אם כן <strong>לימא תיהוי תיובתא</strong> <small>[</small>האם <small>נאמר</small> ש<small>תהא</small> זו <small>קושיה חמורה]</small> על <strong>רבה בר רב הונא אמר רב.</strong> ש<strong>אמר רבה בר רב הונא אמר רב:</strong> אם חלץ אחד מן האחים את היבמה <strong>חליצה פסולה — צריכה</strong> היבמה <strong>לחזור על כל</strong> שאר <strong>האחין</strong> עד שיחלוץ לה אחד מהם כדין, משום שהיבמה זקוקה לכל האחים, ואין זיקה נפקעת על ידי חליצה פגומה. ואילו בברייתא נאמר שדי אם אחד מהם חולץ אף שהיתה זו חליצה פסולה, שכן נעשתה לאחר הגט.
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>רבה בר רב הונא: בין לרבן גמליאל בין לרבנן סברי</strong> <small>[סבורים</small> הם<small>]</small> ש<strong>אין זיקה,</strong> ודברי רבה בר רב הונא לפי השיטה שיש זיקה. <strong>והכא</strong> <small>[וכאן]</small> המחלוקת איננה כלל בענין הזיקה, אלא רק בנושא שנאמר במפורש: <strong>בגט אחר גט ומאמר אחר מאמר קמיפלגי</strong> <small>[חלוקים</small> הם<small>],</small> אם הוא מועיל או איננו מועיל.
 <strong>אמר מר</strong> <small>[החכם]</small> באותה ברייתא: <strong>עשה מאמר בזו ומאמר בזו, רבן גמליאל אומר: נותן גט לראשונה וחולץ לה, ואסור בקרובותיה, ומותר בקרובות</strong> ה<strong>שניה.</strong> ושואלים: <strong>מכדי קסבר</strong> <small>[הלא סבור]</small> <strong>רבן גמליאל</strong> כי <strong>אין מאמר אחר מאמר,</strong> שהמאמר השני אינו נחשב כלל, אם כן <strong>ראשונה נמי</strong> <small>[גם כן]</small> <strong>תתייבם,</strong> אם ירצה, ומדוע צריך לחלוץ לה? ומשיבים: <strong>גזירה דלמא אתי לייבומי</strong> <small>[שמא יבוא לייבם]</small> את ה<strong>שניה,</strong> והשניה כבר אסורה עליו, שכיון שעשה מאמר בראשונה, נחשבת היא כקנויה לו במידה מסויימת, ואינו יכול עוד לשאת את היבמה האחרת, שהיא מבית אחד.
 <strong>אמר ר' יוחנן: רבן גמליאל ובית שמאי ור' שמעון ובן עזאי ור' נחמיה — כולהו סבירא להו</strong> <small>[כולם סבורים הם]</small> כי <strong>מאמר קונה קנין גמור,</strong> כמו קידושין רגילים. <strong>רבן גמליאל — הא דאמרן</strong> <small>[זו שאמרנו],</small> שאין מאמר אחר מאמר, ולדעת ר' יוחנן המאמר השני בטל משום שהמאמר הראשון קנה קנין גמור.
 <strong>בית שמאי — דתנן</strong> <small>[ש</small>כן <small>שנינו</small> במשנה<small>]:</small> <strong>שלשה אחין, שנים מהם נשואין לשתי אחיות, ואחד מופנה</strong> (רווק), <strong>מת אחד מבעלי אחיות, ועשה בה</strong> (באלמנתו) האח ה<strong>מופנה מאמר, ואחר כך מת אחיו השני</strong> ונפלה לפניו האחות השניה גם היא לייבום, <strong>בית שמאי אומרים: אשתו,</strong> כלומר,זו שעשה בה מאמר תשאר <strong>עמו, והלזו,</strong> האשה השניה, אשת האח האחר שהיא אחותה של בעלת המאמר — <strong>תצא משום אחות אשה.</strong> הרי שלדעתם המאמר קנה ביבמה הראשונה כקידושין גמורים, שדוחים את אחותה.
 <strong>ר' שמעון — דתניא</strong> <small>[ש</small>כן <small>שנינו</small> בברייתא<small>]:</small> בענין יבמה שבא עליה יבם לפני בגרותו בהיותו בן תשע שנים ומעלה, ואחר כך בא עליה אחיו שגם הוא מבן תשע ומעלה, <strong>אמר להו</strong> <small>[להם]</small> <strong>ר' שמעון לחכמים: אם ביאת ראשון</strong> נחשבת <strong>ביאה —</strong> אם כן <strong>ביאת שני אינה ביאה</strong> לפוסלה על הראשון, שכבר קנאה הראשון בביאתו, ו<strong>אם ביאת ראשון אינה ביאה — ביאת שני נמי</strong> <small>[גם כן]</small> <strong>אינה ביאה. והא</strong> <small>[והרי]</small> <strong>ביאת בן תשע</strong> ש<strong>כ</strong>מו <strong>מאמר שויוה רבנן</strong> <small>[עשו,</small> החשיבו, <small>אותה חכמים]</small> <strong>וקאמר</strong> <small>[ואמר]</small> <strong>ר' שמעון</strong> שביאת השני <strong>אינה ביאה,</strong> משמע שלדעתו ביאת בן תשע שחשובה כמאמר קונה את היבמה, והרי שלדעתו גם אחרי מאמר אין קנין אחר קונה, מאותו טעם.
 <strong>בן עזאי — דתניא</strong> <small>[ש</small>כן <small>שנינו</small> בברייתא<small>],</small> <strong>בן עזאי אומר: יש מאמר אחר מאמר בשני יבמין ויבמה אחת, ואין מאמר אחר מאמר בשתי יבמות ויבם אחד.</strong> שכיון שהוא יבם אחד — קונה אותה מאמרו קנין גמור, ולכן המאמר שעושה ביבמה השניה איננו חל כלל, שכבר קנה מאמר ראשון קנין שלם בראשונה. <strong>ר' נחמיה — דתנן</strong> <small>[ש</small>כן <small>שנינו</small> במשנה<small>],</small> <strong>ר' נחמיה אומר: אחת בעילה, ואחת חליצה, בין בתחלה בין באמצע בין בסוף — אין אחריה כלום. והא</strong> <small>[והרי]</small> <strong>ביאה פסולה</strong> ש<strong>כ</strong>מו <strong>מאמר שויוה רבנן</strong> <small>[עשו,</small> החשיבו, <small>אותה חכמים]</small> <strong>וקתני</strong> <small>[ושנה]:</small> <strong>אין אחריה כלום,</strong> משמע שלדעתו גם אחרי מאמר אין קנין אחר קונה, מאותו טעם.
 <big>א</big> במשנה, בהתחילה לבאר את הכללים שדובר עליהם קודם, נאמר: <strong>כיצד? עשה מאמר</strong> ביבמתו ונתן לה גט ו<strong>כו'</strong>
## דף נב.
 <strong>האי</strong> <small>[זה]</small> <strong>גט אחר גט הוא?</strong> הרי המשנה מתחילה בנושא של גט אחר גט, וכאן, כשהיא מפרטת, היא מדברת על גט שאחר המאמר! <strong>אמר רב יהודה: הכי קאמר</strong> <small>[כך אמר],</small> כך יש להבין: <strong>גט אחר הגט, ומאמר אחר מאמר — כדאמרן</strong> <small>[כ</small>מו <small>שאמרנו]</small> ופירשנו בברייתא, אבל ב<strong>יבם אחד ויבמה אחת כיצד התרתן?</strong> מהי הדרך להתיר את הקשר ההלכתי המורכב שנוצר ביניהם? ומסביר: אם <strong>עשה מאמר ביבמתו ונתן לה גט — צריכה הימנו חליצה.</strong>
 <big>א</big> שנינו במשנה: <strong>עשה מאמר ובעל — הרי זו כמצותה.</strong> ומעירים: <strong>לימא</strong> <small>[</small>האם <small>לומר]</small> ש<strong>מסייע ליה</strong> <small>[לו]</small> הדבר <strong>לרב הונא,</strong> ש<strong>אמר רב הונא: מצות יבמה</strong> לכתחילה ש<strong>מקדש ואחר כך בועל,</strong> ולא יבעל בלא קידושין. ולכאורה כך גם משתמע מן המשנה. ודוחים: משם אין ראיה גמורה, <strong>אימא</strong> <small>[אמור]</small> שהכוונה היתה: <strong>אף זה כמצותה,</strong> שאם עשה בה מאמר ואחר כך בעל — גם זו היא דרך כשרה, אבל לא נאמר במשנה שרק באופן זה מקיימים את המצוה.
 ושואלים: אם רק דבר זה רצה לומר — אם כן <strong>פשיטא</strong> <small>[פשוט,</small> מובן מאליו<small>]</small> הוא! וכי מדוע נחשוב שעשיית מאמר ביבמה גרעה משהו? ומשיבים: היה צורך לומר זאת, כי <strong>סלקא דעתך אמינא</strong> <small>[יעלה על דעתך לומר]</small> <strong>כיון</strong> ש<strong>אמר מר</strong> <small>[החכם]:</small> <strong>העושה מאמר ביבמתו — פרחה</strong> (נסתלקה) <strong>הימנו זיקת יבמין, וחלה עליו זיקת ארוסין ונשואין,</strong> וכיון שעשה כך <strong>אימא לאו מצוה קעביד</strong> <small>[אמור</small> ש<small>שוב איננו עושה מצוה]</small> כאשר הוא מייבם אותה, שהרי כבר אין זיקת ייבום, על כן <strong>קא משמע לן</strong> <small>[השמיע לנו]</small> שמכל מקום רואים את המאמר והביאה כהמשך אחד, ויש בכך מצוה.
 ומוסיפים: <strong>גופא</strong> <small>[</small>ל<small>גוף</small> הדברים<small>],</small> <strong>אמר רב הונא: מצות יבמין — מקדש ואחר כך בועל, ואם בעל ועשה מאמר</strong> אחר כך — <strong>קנה.</strong> ותוהים: <strong>אם בעל ועשה מאמר — פשיטא</strong> <small>[פשוט]</small> שקנה, <strong>דהא קניה</strong> <small>[שהרי קנה אותה]</small> כבר <strong>בביאה,</strong> והמאמר אינו מעלה ואינו מוריד! <strong>אלא אימא</strong> <small>[אמור],</small> תקן כך: <strong>אם בעל</strong> אשה <strong>בלא מאמר,</strong> שלא קידש אותה קודם — גם אז <strong>קנה.</strong>
 ושואלים: <strong>והתניא</strong> <small>[והרי שנינו</small> בברייתא<small>]</small> שאם בעל בלא מאמר <strong>לוקה!</strong> ומשיבים: המלקות אינן משום שעבר ולא עשה מאמר, אלא <strong>מכת מרדות</strong> היא <strong>מדרבנן</strong> <small>[מדברי סופרים],</small> שמכים אותו על שנהג שלא בדרך צניעות.
 שכן <strong>רב מנגיד</strong> <small>[</small>היה <small>מלקה]</small> את כל <strong>מאן</strong> <small>[מי]</small> שהיה <strong>מקדש</strong> אשה <strong>בביאה.</strong> שאף שזו אחת מדרכי הקנין באשה, כיון שהיא דרך פריצות — היה מלקה את מי שעושה כן. <strong>ו</strong>כן היה מלקה את כל <strong>מאן</strong> <small>[מי]</small> שהיה <strong>מקדש</strong> אשה <strong>בשוקא</strong> <small>[בשוק]</small> ולא בבית, שאף היא דרך פריצות. <strong>ו</strong>כן היה מלקה את <strong>מאן</strong> <small>[מי]</small> שהיה <strong>מקדש</strong> אשה <strong>בלא שדוכי</strong> <small>[שידוכים]</small> לפני כן, שאף זה נחשב כפריצות.
 <strong>ו</strong>כן היה מלקה את <strong>מאן</strong> <small>[מי]</small> שהיה <strong>מבטל גיטא</strong> <small>[גט]</small> שנתן קודם לכן, שמודיע בפני עדים שגט זה בטל, שאף שביטולו מועיל, מכל מקום עבר על דברי חכמים שאסרו לבטל גט, שלא תיכשל אשתו באיסור, שכיון שאינה יודעת על הביטול תינשא לאחר. <strong>ו</strong>כן את <strong>מאן</strong> <small>[מי]</small> ש<strong>מסר מודעא אגיטא</strong> <small>[על גט],</small> שלפני שנתן את הגט הריהו מוסר בפני שלושה הודעה שהגט שהוא עומד לתת אינו נותנו מרצונו אלא בכפיה, והוא רוצה לבטלו מראש, שאף אז נמצא מכשיל את אשתו הסבורה שזה גט כשר.
 <strong>ו</strong>כן את <strong>מאן דפקיר שליחא דרבנן</strong> <small>[ו</small>את <small>מי שהתחצף</small> ב<small>שליח חכמים]</small> אף שהשליח עצמו אינו חכם, כיון שבא בשליחות חכמים — המתחצף כנגדו הריהו כמעליב את החכמים עצמם. <strong>ו</strong>את <strong>מאן דשהי שמתא דרבנן עליה תלתין יומין</strong> <small>[מי שהשהה עליו נידוי ש</small>נידוהו <small>חכמים</small> במשך <small>שלושים יום]</small> <strong>ולא אתי לבי דינא</strong> <small>[בא לבית הדין]</small> <strong>ו</strong>לא <strong>תבע</strong> שיבטלו <strong>לשמתיה</strong> <small>[את נידויו]</small> על ידי שיתקן את מה שחטא ושבגללו הוטל עליו נידוי. שבזה שלא ביקש לבטל את הנידוי הוא מראה שאיננו חושש לגדר זה שגדרו חכמים בנידוי, ולכן ילקוהו.
 <strong>ו</strong>כן היה מלקה <strong>על חתנא דדאיר בבי חמוהי</strong> <small>[חתן ש</small>היה <small>דר בבית חמיו]</small> שיש במצב זה חשש של פיתוי לגילוי ערוה בין החתן לחמותו. ושואלים: <strong>דדאיר</strong> <small>[</small>מי <small>שדר]</small> בבית חמיו — <strong>אין</strong> <small>[כן]</small> היה מלקה אותו, ואולם <strong>דחליף</strong> <small>[</small>מי <small>ש</small>רק <small>חולף]</small> ליד בית חמיו לעיתים קרובות — <strong>לא</strong> היה מלקה? <strong>והא ההוא דחליף אבבא דבי חמוהי ונגדיה</strong> <small>[והרי</small> מעשה ב<small>אחד שחלף על פתח בית חמיו והלקהו]</small> <strong>רב ששת!</strong> ומסבירים: שם היתה סיבה מיוחדת לדבר: <strong>ההוא מידם הוה דיים מחמתיה</strong> <small>[אותו</small> אדם <small>חשוד על חמותו היה]</small> וכיון שעבר סמוך לבית חמותו הלקוהו, משום שהוא מחזק על ידי כך את השמועה הרעה.
 <strong>נהרדעי אמרי</strong> <small>[</small>חכמי <small>נהרדעא</small> היו <small>אומרים]:</small> <strong>בכולהו</strong> <small>[בכולם]</small> <strong>לא מנגיד</strong> <small>[</small>היה <small>מלקה]</small> <strong>רב, אלא ל</strong>זה שהיה <strong>מקדש בביאה ובלא</strong> לעשות <strong>שדוכי</strong> <small>[שידוכים]</small> קודם לכן. <strong>ואיכא דאמרי</strong> <small>[ויש שאומרים]</small> שהיה מלקה למקדש בביאה <strong>אפילו בשדוכי נמי</strong> <small>[בשידוכים גם כן]</small> <strong>משום פריצותא</strong> <small>[הפריצות</small>] שיש בדבר, שהוא מזמין עדים לביאה.
 <big>ב</big> <strong>תנו רבנן</strong> <small>[שנו חכמים]</small> : <strong>כיצ</strong> דהוא <strong>מאמר? נתן לה כסף או שוה כסף</strong> ואמר לה: "הרי את מקודשת לי", או שקידשה בשטר. ושואלים: <strong>ובשטר כיצ</strong> דמקדש? על השאלה עצמה תוהים: <strong>בשטר כיצד?! כדאמרן</strong> <small>[כ</small>מו <small>שאמרנו</small>] בהלכות כתיבת שטר קידושין לכל אשה: אם <strong>כתב לה על הנייר או על החרס אף על פי שאין בו שוה פרוט</strong> ה(שכן השטר קונה לא מכוח ערכו הממוני, אלא מכוח הכתוב בו): <strong>"הרי את מקודשת לי",</strong> וכמו כן הריהו כותב בשטר קידושי יבמה ("מאמר")! <strong>אמר אביי:</strong> לא על שטר קידושין של יבם שאלו, אלא <strong>הכי קאמר</strong> <small>[כך אמר</small>], כך היתה השאלה: <strong>שטר כתובת יבמין כיצד</strong> הוא כתוב?
 ועל זה משיבים: ש<strong>כתב לה: "אנא</strong> <small>[אני]</small> <strong>פלוני בר</strong> <small>[בן]</small> <strong>פלוני קבילית ית</strong> <small>[קיבלתי את]</small> <strong>פלונית יבמתי עלי, לזון ולפרנסה כראוי, ובלבד שתהא כתובתה על נכסי בעלה הראשון".</strong> ואין אחריות הכתובה על שם היבם, שהרי אמרו שכתובתה היא מנכסי המת. ומעירים: <strong>ואי לית</strong> <small>[ואם אין]</small> <strong>לה</strong> אפשרות לגבות <strong>מ</strong>נכסי ה<strong>ראשון,</strong> שלא היו לו נכסים — <strong>תקינו</strong> <small>[תיקנו]</small> <strong>לה רבנן</strong> <small>[חכמים]</small> שתהה כתובתה <strong>מ</strong>ן ה<strong>שני,</strong> ומאותו טעם שתיקנו כתובה באשה: <strong>כדי שלא תהא קלה בעיניו להוציאה.</strong> שאם לא יהיה לו בכך הפסד ממון, עלול לגרשה בשל תרעומת כלשהי.
 <big>ג</big> <strong>בעא מיניה</strong> <small>[שאל אותו]</small> <strong>אביי מרבה: נתן לה</strong> ליבמה <strong>גט, ואמר</strong> בנוסח זה: <strong>"הרי את מגורשת הימני, ואי</strong> <small>[ואין]</small> <strong>את מותרת לכל אדם". מהו</strong> דינו של גט כזה? האם נאמר כי <strong>גט יבמה דרבנן</strong> <small>[מדברי חכמים]</small> <strong>הוא</strong> ועשאוהו כגט גמור באשה, ו<strong>גט דמהני</strong> <small>[שמועיל]</small> <strong>באשת איש — מהני</strong> <small>[מועיל]</small> גם <strong>ביבמה,</strong> ו<strong>גט</strong> ש<strong>לא מהני</strong> <small>[מועיל]</small> <strong>באשת איש — אף לא מהני</strong> <small>[מועיל]</small> <strong>ביבמה,</strong> וכיון שנוסח כזה אין לו תוקף גט כלל באשת איש, גם ביבמה לא ייחשב כלל, <strong>או דלמא אתי לאחלופי בגיטא</strong> <small>[שמא יבואו להחליף</small> גט זה <small>בגט</small> של ממש<small>]</small> שיאמרו שאף אם נתן לה גט רגיל אין בכך ולא כלום ויכול לשאתה לאחר מכן, ולכך גזרו שידחה את היבמה, ולא יוכל עוד לשאת אותה אף לאחר שנתן לה גט כזה.
 <strong>אמר ליה</strong> <small>[לו]</small> רבה: <strong>חיישינן דלמא אתי לאחלופי בגיטא</strong> <small>[חוששים אנו שמא יבואו להחליף</small> אותו <small>בגט</small> אחר<small>]</small> ולכן הוא פוסל ביבמה. <strong>מתקיף לה</strong> <small>[מקשה על כך]</small> <strong>רבה בר חנן: אלא מעתה</strong> שאנחנו מחמירים בגט יבמה וחוששים לחילוף, אם <strong>יהיב</strong> <small>[נותן]</small> <strong>לה ניירא בעלמא</strong> <small>[נייר סתם]</small> שאין כתוב עליו ענין גירושין — <strong>הכי נמי</strong> <small>[כך גם כן]</small> תאמר ש<strong>פסלה? אמר ליה</strong> <small>[לו]:</small> <strong>התם</strong> <small>[שם]</small> כשנותן לה נייר שאין עליו נוסח גט, אפילו אם יאמר לה "הרי זה גט", אין לו תוקף כלל, ו<strong>לא פסיל</strong> <small>[פוסל]</small> <strong>בכהונה,</strong> ואילו <strong>הכא</strong> <small>[כאן]</small> גט כגון זה <strong>קפסיל</strong> <small>[פוסל</small> על כל פנים<small>]</small> <strong>לכהונה,</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ואשה גרושה מאישה לא יקחו"</strong> (ויקרא כא, ז), ולמדו מדיוק הלשון: <strong>אפילו לא נתגרשה אלא מאישה,</strong> שאמר לה בגט "הרי את מגורשת ממני ואין את מותרת לכל אדם" — גם אשה כזו <strong>"לא יקחו"</strong> — אסור להם לשאת. ואשה שקיבלה גט כזה, אף שהגט איננו מועיל להתירה לאחרים כלל, מכל מקום יש בו כדי לפסול אותה לכהן, <strong>והיינו</strong> <small>[וזהו]</small> הנקרא <strong>"ריח הגט" שפוסל בכהונה.</strong> וכיון שגט בנוסח זה יש לו תוקף כל שהוא, הרי מועיל גט כגון זה גם כדי לפסול את היבמה.
 <strong>אמר רמי בר חמא: הרי אמרו</strong> אם <strong>אמר אחד ללבלר: כתוב</strong> עכשיו <strong>גט לארוסתי, לכשאכנסנה</strong> (כאשר אשא אותה) <strong>אגרשנה</strong> בגט זה. ואמרו, שאם נתן לה גט זה לאחר שכנסה — <strong>הרי זה גט.</strong> ומדוע — <strong>מפני שבידו לגרשה</strong> גם בהיותה ארוסה, לכן הגט שהוא כותב בהיותה ארוסה יש לו תוקף.
## דף נב:
 <strong>ו</strong>אם כתב ונתן גט <strong>לאשה בעלמא</strong> <small>[סתם]</small> שאינה קשורה בו כלל, גם אם אחר כך נשא אותה לאשה — <strong>אין</strong> זה <strong>גט.</strong> ומדוע — <strong>מפני שאין בידו לגרשה</strong> בשעה שנכתב הגט, ולכן אין בו ממש. עד כאן דברים ידועים, ועל פיהם <strong>בעי</strong> <small>[שאל]</small> <strong>רמי בר חמא:</strong> אם כתב גט <strong>ליבמתו</strong> ולא נתן לה, ואחר כך כשכנסה נתנו לה, <strong>מהו?</strong> האם גט הוא או לא? וצדדי השאלה: <strong>כיון דאגידא ביה</strong> <small>[ש</small>היא <small>קשורה בו]</small> הרי <strong>כארוסתו דמיא</strong> <small>[</small>היא <small>נחשבת],</small> <strong>או דלמא</strong> <small>[שמא]</small> <strong>כיון</strong> ש<strong>לא עבד</strong> <small>[עשה]</small> <strong>בה</strong> עדיין <strong>מאמר לא</strong> נחשבת אף כארוסה, ואין הגט מועיל? לשאלה זו לא נמצאה תשובה, ומסכמים: <strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב חנניה: כתב גט</strong> ופירש שהוא מנתק בו את <strong>זיקתו</strong> ליבמתו, <strong>ו</strong>אולם <strong>לא</strong> את הקשר שביניהם כתוצאה מ<strong>מאמרו</strong> שעשה בה, וכן אם כתב גט <strong>למאמרו ו</strong>פירש שהוא <strong>לא לזיקתו, מהו</strong> דינו? האם ה<strong>מאמר עילוי</strong> <small>[על]</small> ה<strong>זיקה קא רמי</strong> <small>[הוא מוטל,</small> נסמך<small>],</small> והם נחשבים כקשר אחד מתמשך, <strong>ו</strong>ממילא <strong>הוה ליה</strong> <small>[הרי הוא]</small> <strong>כמגרש חצי אשה, והמגרש חצי אשה לא עשה ולא כלום, או דלמא</strong> <small>[שמא]</small> <strong>האי לחודיה קאי והאי לחודיה קאי</strong> <small>[זה לעצמו עומד וזה לעצמו עומד]</small> ויכול לבטל בגט את הזיקה או את המאמר לבדם.
 ושואלים: <strong>ותפשוט ליה</strong> <small>[ותפתור לו]</small> את הבעיה הזו <strong>מ</strong>דברי <strong>רבא,</strong> ש<strong>אמר רבא: נתן גט למאמרו — הותרה צרתה,</strong> שהמאמר שעשה בה בוטל, ונשאר קשר הזיקה במקומו, ולכן צרתה של יבמה זו מותרת עדיין לייבום, משמע שהמאמר והזיקה אינם קשורים זה בזה! ומשיבים: <strong>לרבא פשיטא ליה</strong> <small>[</small>היה <small>פשוט לו],</small> ואולם <strong>לרב חנניה מיבעיא ליה</strong> <small>[</small>היה <small>מסופק לו],</small> ואם כן <strong>מאי</strong> <small>[מה</small> הוא הדין<small>]</small> בענין זה? וכיון שאין לו הוכחה אחרת ואת דברי רבא שהוא אמורא כמותו אינו מקבל כהוכחה — אין איפוא פתרון לבעיה, ומסכמים: <strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה: <strong>חלץ ועשה מאמר</strong> — אין אחר חליצה כלום, ולמאמר זה אין תוקף כלל. <strong>אמר רב יהודה אמר רב: זו דברי ר' עקיבא,</strong> ש<strong>אמר: אין קדושין תופסין בחייבי לאוין,</strong> וכיון שחלץ לאשה — הרי היא עליו באיסור של "לא יבנה", ולכן אין קידושין תופסים בה. <strong>אבל חכמים אומרים: יש אחר חליצה כלום.</strong> כי אמנם החלוצה אסורה עליו בלאו, אבל אם מקדש אותה, הקידושין תופסים בה כבשאר חייבי לאוין.
 ושואלים: <strong>ומי מצית מוקמת לה</strong> <small>[והאם יכול אתה להעמיד,</small> להסביר, <small>אותה</small> את משנתנו<small>]</small> <strong>כ</strong>דעת <strong>ר' עקיבא, והא קתני רישא</strong> <small>[והרי</small> <small>שנה</small> ב<small>ראשה</small> של המשנה<small>]:</small> <strong>נתן גט ועשה מאמר — צריכה גט וחליצה. ואי</strong> <small>[ואם]</small> דעת <strong>ר' עקיבא</strong> היא, <strong>כיון דיהב</strong> <small>[שנתן]</small> <strong>לה גט, מי מהני</strong> <small>[האם מועיל]</small> <strong>בה מאמר?</strong>
 <strong>והתניא</strong> <small>[והרי שנינו</small> בברייתא<small>],</small> <strong>ר' עקיבא אומר: מנין לנותן גט ליבמתו שנאסרה עליו עולמית</strong> ואינו יכול לשאתה שוב לאשה — <strong>שנאמר: "לא יוכל בעלה הראשון אשר שלחה</strong> לשוב לקחתה להיות לו לאשה<strong>"</strong> (דברים כד, ד), והוא מפרש את המילים המיותרות "אשר שלחה" שהכוונה בהם <strong>אחר שילוח,</strong> שפעמים אפילו אשה שלא נישאה לאחר, אם נתן לה הראשון גט איננו יכול לשאת אותה שוב, ודבר זה הוא ביבמה, שכיון שנתן לה גט נאסרה עליו עולמית.
 <strong>אמר רב אשי:</strong> מכאן אין הוכחה, כי <strong>גט יבמין מדרבנן</strong> <small>[מדברי סופרים]</small> הוא, <strong>וקרא</strong> <small>[והכתוב]</small> שהבאנו הוא רק <strong>אסמכתא בעלמא</strong> <small>[סמך,</small> רמז, <small>בלבד].</small>
 ומעירים לעצם ההלכה שבענין קידושין אחר חליצה: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אמר רבי: אין הדברים הללו אמורים אלא לדברי ר' עקיבא, שהיה עושה חלוצה כערוה. אבל חכמים אומרים: יש אחר חליצה כלום. ואני אומר</strong> לחלק: <strong>אימתי</strong> יתפסו בה קידושין אחר חליצה — <strong>בזמן שקדשה לשום</strong> (לשם) <strong>אישות</strong> בקידושין גמורים כדרך שמקדש אשה סתם ולא במאמר יבמין, <strong>אבל קדשה</strong> אחר חליצה ופירש שהוא מקדשה <strong>לשום יבמות — אין אחר חליצה כלום.</strong> שהרי אחר חליצה שוב אין ביניהם זיקת ייבום.
 <strong>תניא אידך</strong> <small>[שנויה</small> ברייתא <small>אחרת]:</small> <strong>החולץ ליבמתו וחזר וקדשה, רבי אומר: אם קדשה לשום אישות — צריכה הימנו גט,</strong> ואם קידשה <strong>לשום יבמות — אין צריכה הימנו גט. וחכמים אומרים: בין שקדשה לשום אישות בין שקדשה לשום יבמות — צריכה הימנו גט,</strong> שהרי הקידושין תופסים בה.
 <strong>אמר רב יוסף: מאי טעמא</strong> <small>[מה הטעם]</small> של <strong>רבי,</strong> שהמקדש את חלוצתו לשם ייבום לא תפסו בה קידושין, ואם מקדשה סתם, קידושין תופסים בה — כי <strong>עשאוה כ</strong>מו אדם ש<strong>עודר בנכסי הגר</strong> שמת בלי יורשים, ונכסיו הם עכשיו הפקר, וכל המחזיק בהם זוכה בהם. ואם עודר בנכסי הגר על מנת לזכות בנכסים אלו — קנה, אבל אם היה עודר בנכסי הגר <strong>וכסבור</strong> בטעות כי האדמות שבהן הוא עודר <strong>שלו הן,</strong> כיון שלא היתה לו כוונת קנין, אף שעשה מעשה קנין — <strong>דלא קני</strong> <small>[שאינו קונה].</small> אף כאן, כיון שהוא התכוון לייבום, וזיקת הייבום אינה קיימת עוד — כל המעשה בטל.
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומה]</small> הדוגמא שהבאת לענייננו? <strong>התם לא קא מכוין למיקני</strong> <small>[שם,</small> בעודר וסבור שזה שלו, <small>איננו מתכוון לקנות]</small> נכסים בזמן שעודר, אבל <strong>הכא קא מכוין למיקני</strong> <small>[מתכוון לקנות]</small> את האשה! <strong>הא לא דמיא</strong> <small>[זה אינו דומה]</small> <strong>אלא לעודר בנכסי גר זה</strong> שמת, <strong>וכסבור של גר אחר הוא, דקני</strong> <small>[שקונה],</small> אף שלא ידע בדיוק מה הוא קונה. ואף כאן יחול קנין הקידושין למרות טעותו.
 <strong>אלא אמר אביי:</strong> אי אפשר לפרש את מחלוקת רבי וחכמים, אלא <strong>הכא במאי עסקינן</strong> <small>[כאן במה אנו עוסקים],</small> <strong>כגון</strong> ש<strong>אמר לה</strong> לחלוצה: <strong>התקדשי לי במאמר יבמין. רבי סבר: מאמר עילוי</strong> <small>[על]</small> <strong>זיקה קא רמי</strong> <small>[מוטל,</small> נסמך<small>]</small> ואין מקום למאמר אלא במקום שיש זיקה, ומכוח הזיקה, <strong>ו</strong>ממילא <strong>אתאי</strong> <small>[באה]</small> ה<strong>חליצה אפקעתה</strong> <small>[</small>ו<small>הפקיעה]</small> את ה<strong>זיקה,</strong> ולכן אין מאמר יבמין קונה עוד בה. <strong>ורבנן סברי</strong> <small>[וחכמים סבורים]:</small> <strong>האי לחודיה קאי והאי לחודיה קאי</strong> <small>[זה לבדו עומד וזה לבדו עומד],</small> שאף שבטלה הזיקה, מכל מקום הנוסח "מאמר יבמין" קונה. וראיה לדבר: <strong>מעיקרא</strong> <small>[מתחילה,</small> לפני החליצה<small>]</small> <strong>אילו אמר לה "התקדשי לי במאמר יבמין" — מי</strong> <small>[האם]</small> <strong>לא מהני</strong> <small>[</small>היה <small>מועיל]</small> בתורת קידושין, למרות שאין למאמר קשר לזיקה — <strong>השתא נמי מהני</strong> <small>[עכשיו גם כן מועיל]</small> למרות שהיא חלוצתו.
 <strong>רבא אמר: אי</strong> <small>[אם]</small> ש<strong>אמר לה</strong> "התקדשי לי <strong>במאמר יבמין" — כולי עלמא לא פליגי דמהניא</strong> <small>[הכל אינם חלוקים שמועיל]</small> והקנין תופס בה. <strong>והכא במאי עסקינן</strong> <small>[וכאן במה אנו עוסקים] —</small> <strong>כגון</strong> ש<strong>אמר לה "התקדשי לי בזיקת יבמין".</strong> וזה ביאור המחלוקת: <strong>רבי סבר</strong>
## דף נג.
 <strong>יש זיקה,</strong> שהזיקה כשלעצמה יוצרת קשר הלכתי בין היבם והיבמה, והמאמר הוא כנסמך לזיקה. <strong>ו</strong>כאן <strong>אתאי</strong> <small>[באה]</small> ה<strong>חליצה אפקעתיה</strong> <small>[</small>ו<small>הפקיעה]</small> את ה<strong>זיקה,</strong> ולכן המאמר איננו קונה. <strong>ו</strong>אילו <strong>רבנן סברי</strong> <small>[חכמים סבורים]</small> ש<strong>אין זיקה,</strong> כלומר, הזיקה כשלעצמה אינה יוצרת קשר בין היבם והיבמה, והמאמר קונה בגדר קידושין, ולא בגלל הזיקה. ולכן, <strong>מעיקרא</strong> <small>[מתחילה]</small> <strong>אילו אמר לה "התקדשי לי בזיקת יבמין" מי</strong> <small>[האם]</small> <strong>לא מהני</strong> <small>[</small>היה <small>מועיל]</small> אפילו כשאין זיקה, <strong>השתא נמי מהני</strong> <small>[עכשיו</small> לאחר חליצה הוא <small>גם כן מועיל].</small>
 <strong>רב שרביא אמר</strong> הסבר אחר: <strong>ב</strong>שנעשתה באשה <strong>חליצה כשירה, אי</strong> <small>[אם]</small> ש<strong>אמר לה</strong> אחר כך <strong>"התקדשי לי בזיקת יבמין" — כולי עלמא לא פליגי דלא מהני</strong> <small>[הכל אינם חלוקים שאינו מועיל]</small> שהרי בטלה הזיקה. <strong>והכא</strong> <small>[וכאן],</small> <strong>ב</strong>שנעשתה בה <strong>חליצה פסולה, קמיפלגי</strong> <small>[חלוקים הם],</small> <strong>מר</strong> <small>[חכם זה,</small> רבי<small>]</small> <strong>סבר</strong> ש<strong>חליצה פסולה פוטרת,</strong> וכיון שהיא פוטרת, אף שצריך עוד להשלימה כדי להתירה לשוק, מכל מקום בטלה הזיקה על ידי חליצה זו, ואינה יכולה להתקדש עוד בזיקת יבמין. <strong>ומר</strong> <small>[וחכם זה,</small> חכמים<small>]</small> <strong>סבר</strong> ש<strong>חליצה פסולה אינה פוטרת</strong> פטור גמור, ונמצא קשר הזיקה עומד בעינו ויכולה להתקדש בזיקת יבמין.
 <strong>רב אשי אמר: דכולי עלמא</strong> <small>[ש</small>לדעת <small>הכל]</small> <strong>חליצה פסולה אינה פוטרת</strong> פטור גמור. <strong>והכא</strong> <small>[וכאן]</small> מדובר באופן שעשה חליצה והתנה שלא תועיל אלא בתנאי מסויים ואותו תנאי לא התקיים, ו<strong>ב</strong>שאלה האם <strong>יש תנאי בחליצה קמיפלגי</strong> <small>[חלוקים</small> הם<small>].</small> ש<strong>מר</strong> <small>[חכם זה,</small> חכמים<small>]</small> <strong>סבר</strong> ש<strong>יש תנאי בחליצה,</strong> וכיון שבטל התנאי, בטלה החליצה ויכול עוד לקדש בזיקת יבמים. <strong>ומר</strong> <small>[וחכם זה,</small> רבי<small>]</small> <strong>סבר</strong> ש<strong>אין תנאי בחליצה,</strong> ולכן לא התבטלה החליצה, ומאמר אחריה אינו מועיל.
 <strong>רבינא אמר: דכולי עלמא</strong> <small>[ש</small>לדעת <small>הכל]</small> <strong>יש תנאי בחליצה, והכא</strong> <small>[וכאן]</small> <strong>בתנאי כפול קמיפלגי</strong> <small>[חלוקים הם] —</small> <strong>מר</strong> <small>[חכם זה,</small> רבי<small>]</small> <strong>סבר</strong> כי <strong>בעינן</strong> <small>[צריכים אנו]</small> שאותו תנאי יהיה <strong>תנאי כפול,</strong> שעליו להתנות בפירוש שאם יתקיים התנאי תהא זו חליצה, ואם לא יתקיים — לא תהיה זו חליצה. ואם לא כפל בתנאי גם את צד החיוב וגם את צד השלילה — התנאי אינו חל, וכיון שלא נעשה תנאי כפול תהא זו חליצה ושוב אין כאן זיקה, ולכן אין קידושין תופסים בה בזיקת יבמים. <strong>ומר</strong> <small>[וחכם</small> זה, חכמים<small>]</small> <strong>סבר</strong> ש<strong>לא בעינן</strong> <small>[צריכים אנו]</small> שיהיה תנאי זה <strong>תנאי כפול</strong> ולכן התנאי חל וביטל את החליצה, ונשארה הזיקה במקומה.
 <big>א</big> שנינו במשנה: <strong>חלץ ועשה מאמר ונתן גט ובעל —</strong> אין אחר חליצה כלום. ושואלים: <strong>וניתני נמי</strong> <small>[ושישנה גם כן]</small> <strong>אין אחר ביאה כלום,</strong> שהרי שנה שם גם מקרה של בעל ועשה מאמר וכו', ואומרים: אכן <strong>אביי ורבא דאמרי תרוייהו</strong> <small>[שאמרו שניהם]</small> <strong>תני</strong> <small>[שנה]</small> <strong>אין אחר ביאה כלום</strong> וראוי שייכתב הדבר. ושואלים: <strong>ו</strong>ה<strong>תנא דידן</strong> <small>[שלנו]</small> מדוע באמת לא שנה זאת? ומסבירים: <strong>התרת יבמה לשוק עדיפא ליה</strong> <small>[עדיפה לו],</small> כלומר, התנא העדיף דווקא אותם מקרים שבהם היבמה מותרת לשוק.
 <big>ב</big> שנינו במשנה: <strong>אחד יבמה אחת אחד שתי יבמות,</strong> הדין שווה בכל האופנים אם נעשה מאמר אחר מאמר וכיוצא בהם. ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>בן עזאי. דתניא</strong> <small>[ש</small>כן <small>שנינו</small> בברייתא<small>],</small> <strong>בן עזאי אומר: יש מאמר אחר מאמר בשני יבמין ויבמה אחת, ואין מאמר אחר מאמר בשתי יבמות ויבם אחד.</strong> ואילו התנא במשנתנו איננו מחלק בין זו לזו.
 <big>ג</big> שנינו במשנה: <strong>כיצד</strong> בשתי יבמות ליבם אחד? — עשה <strong>מאמר לזו</strong> וחלץ לזו — הראשונה צריכה גט. ומציעים: <strong>לימא מסייע ליה</strong> <small>[</small>האם <small>לומר</small> ש<small>מסייע לו]</small> הדבר <strong>לשמואל,</strong> ש<strong>אמר שמואל: חלץ לבעלת מאמר — לא נפטרה צרתה</strong> על ידי חליצה זו, שהיא חליצה פסולה.
 <strong>ו</strong>כן תהיה זו <strong>תיובתא</strong> <small>[קושיה חמורה]</small> על שיטת <strong>רב יוסף</strong> שחלק על כך, ולדבריו היה יכול לפטור את השניה בחליצת בעלת המאמר, שנפסלה כבר על ידי הגט, ודוחים: <strong>מי קתני</strong> <small>[האם שנה]</small> <strong>"חולץ"</strong> לאחרת, שאז משמעות הלשון היא שיש לעשות כך מלכתחילה? <strong>"חלץ" קתני</strong> <small>[שנה],</small> משמע <strong>דיעבד,</strong> ולא שהוא חייב לחלוץ לשניה, ושמא גם אם היה חולץ לראשונה היתה חליצתו חליצה לפטור את השניה, אלא שבמקרה זה אנו עוסקים כשעשה מאמר בזו וחלץ לזו.
 <big>ד</big> שנינו: נתן <strong>גט לזו וגט לזו</strong> — צריכות הימנו חליצה. ומציעים: <strong>לימא מסייע ליה</strong> <small>[</small>האם <small>לומר</small> ש<small>מסייע לו]</small> הדבר <strong>לרבה בר רב הונא.</strong> ש<strong>אמר רבה בר רב הונא: חליצה פסולה — צריכה לחזר על כל האחין.</strong> כלומר, שלא די בחליצה הפסולה האחת. ואף כאן משמע שכל היבמות צריכות חליצה, כיון שלא היתה זו חליצה כשרה. ודוחים: <strong>מאי</strong> <small>[מה</small> פירוש<small>]</small> <strong>"צריכות"</strong> שנאמר פה — כוונתו: <strong>צריכות דעלמא</strong> <small>[בכלל]</small> שאין לשון הריבוי מתייחסת דווקא ליבמות הנזכרות במשנתנו, אלא לומר שכל היבמות במקרה כזה צריכות חליצה.
 <big>ה</big> עוד שנינו במשנה: <strong>גט לזו וחלץ לזו</strong> — אין אחר חליצה כלום. ומציעים: ממה שלא נקט באופן שחלץ לבעלת הגט, אלא שחלץ לאחרת, <strong>לימא מסייע ליה</strong> <small>[</small>האם <small>לומר</small> ש<small>מסייע לו]</small> הדבר <strong>לשמואל,</strong> שזה שעשה בה מעשה, שוב לא יחלוץ לה אלא לצרתה! <strong>ותהוי</strong> <small>[ותהיה</small> זאת<small>]</small> <strong>תיובתא</strong> <small>[קושיה חמורה</small> על<small>]</small> <strong>רב יוסף!</strong> ודוחים: <strong>מי קתני</strong> <small>[האם שנה]</small> בלשון הוראה לכתחילה <strong>"חולץ"</strong> לזו? <strong>"חלץ" קתני</strong> <small>[שנה]</small> לשון <strong>דיעבד</strong> בלבד, שבאותו מקרה עשה כך.
 <big>ו</big> עוד שנינו במשנה: <strong>חלץ וחלץ או חלץ</strong> ועשה מאמר <strong>וכו'</strong> — אין אחר חליצה כלום. ושואלים: <strong>וליתני נמי</strong> <small>[ושישנה גם כן]</small> <strong>אין אחר ביאה כלום!</strong> ואומרים: אכן, <strong>אביי ורבא דאמרי תרוייהו</strong> <small>[שאמרו שניהם]</small> <strong>תני</strong> <small>[שנה]</small> <strong>אין אחר ביאה כלום.</strong> ומסבירים: <strong>ו</strong>ה<strong>תנא דידן</strong> <small>[שלנו]</small> שלא שנה זאת — <strong>התרת יבמה לשוק עדיפא ליה</strong> <small>[עדיפה לו]</small> ולכן הזכיר שעשה חליצה.
 <big>ז</big> שנינו במשנה שאין אחר חליצה כלום, ואין המאמר תופס בה <strong>בין יבם אחד לשתי יבמות,</strong> בין שני יבמים ליבמה אחת. ומעירים: <strong>בשלמא</strong> <small>[נניח]</small> <strong>ל</strong>דעת <strong>ר' יוחנן,</strong> ש<strong>אמר:</strong> לאחר שחלץ אדם ליבמתו <strong>כולה ביתא בלאו קאי</strong> <small>[כל הבית</small> נשי אחיו, <small>ב</small>איסור <small>לא תעשה עומד</small> עליו<small>],</small> שגם זו שחלץ לה וגם צרותיה אסורות עליו רק באיסור לאו ("לא יבנה") לאחר חליצה, ושוב אין בהן איסור כרת של אשת אח, משום כך <strong>איצטריך לאשמועינן</strong> <small>[צריך היה להשמיע לנו]</small> ש<strong>אין קדושין תופסין</strong> בצרת החלוצה אף שהיא <strong>ב</strong>כלל <strong>חייבי לאוין,</strong> וזה כדעת ר' עקיבא.
 <strong>אלא ל</strong>דעת <strong>ריש לקיש</strong> ש<strong>אמר: כולה ביתא</strong> <small>[כל הבית</small> הזה<small>]</small> <strong>ב</strong>איסור <strong>כרת קאי</strong> <small>[עומד]</small> עכשיו, שכיון שחלץ שוב אין בטל היתר הייבום, וחוזר איסור אשת אח, האם <strong>איצטריך לאשמועינן</strong> <small>[</small>היה <small>צריך להשמיענו]</small> ש<strong>אין קדושין תופסין בחייבי כריתות,</strong> והלא הוא דבר ידוע לכל!
 <strong>אמר לך</strong> <small>[</small>יכול היה <small>לומר לך]</small> <strong>ריש לקיש: וליטעמיך</strong> <small>[ולטעמך,</small> לשיטתך<small>]</small> שאתה רוצה לדייק ממה שהמשנה אומרת לנו דין שהוא לכאורה פשוט, <strong>סיפא דקתני</strong> <small>[</small>ב<small>סופה</small> של אותה משנה <small>ששנה</small> בה<small>]</small> <strong>בעל ועשה</strong> בה יבם אחר <strong>מאמר</strong> אין במאמר כלום — וכי <strong>איצטריך לאשמועינן</strong> <small>[צריך</small> היה <small>להשמיע לנו]</small> ש<strong>אין קדושין תופסין באשת איש,</strong> שהרי לאחר שבעל את היבמה ונעשתה אשתו שוב אין קידושין של אחר תופסים בה?
 <strong>אלא</strong> חייב אתה לומר שלא בכל דברי המשנה כאן יש מן החידוש, והטעם ששנה בדרך זו: <strong>איידי דתנא</strong> <small>[מתוך ששנה]</small> קודם <strong>התרת יבם אחד ויבמה אחת, תנא נמי</strong> <small>[שנה גם כן]</small> <strong>שתי יבמות ויבם אחד, ואיידי דתנא</strong> <small>[ומתוך ששנה]</small> <strong>שתי יבמות ויבם אחד, תנא נמי</strong> <small>[שנה גם כן]</small> <strong>שני יבמין ויבמה אחת,</strong> ופירש את כל המקרים למרות שאין בכל אחד מהם חידוש הלכה.
## דף נג:
 <big>א</big> שנינו במשנה: <strong>חלץ ועשה מאמר, ונתן</strong> גט ובעל — אין אחר חליצה כלום. ושואלים: <strong>בשלמא</strong> <small>[נניח]</small> את המקרה של <strong>חלץ ועשה מאמר, איצטריך</strong> <small>[הוצרך]</small> להביאו ולומר שאין אחר חליצה כלום, כי <strong>סלקא דעתך אמינא</strong> <small>[יעלה על דעתך לומר]</small> <strong>נגזור</strong> ב<strong>מאמר דבתר</strong> <small>[שאחר]</small> <strong>חליצה אטו</strong> <small>[משום]</small> <strong>מאמר דקמי</strong> <small>[שלפני]</small> <strong>חליצה</strong> ונאמר שמאמר זה יקנה, על כן <strong>קא משמע לן דלא גזרינן</strong> <small>[השמיע לנו שאין אנחנו גוזרים].</small> <strong>אלא</strong> אם יבם אחד <strong>חלץ ונתן גט</strong> לאותה יבמה <strong>למה לי?</strong> מה החידוש בכך שגט אחר החליצה אינו כלום?
 ומשיבים: <strong>ולטעמיך</strong> <small>[ולטעמך,</small> לשיטתך<small>],</small> שאתה מחפש חידוש בכל קטע <strong>אימא סיפא</strong> <small>[אמור</small> את <small>סופה]</small> של משנתנו: אם יבם אחד <strong>בעל ועשה מאמר, בעל ונתן גט</strong> אינו כלום — אף כאן, <strong>בשלמא</strong> <small>[נניח]</small> <strong>בעל ונתן גט — איצטריך</strong> <small>[הוצרך</small> לומר<small>],</small> כי <strong>סלקא דעתך אמינא</strong> <small>[יעלה על דעתך לומר]</small> <strong>נגזור גט דבתר</strong> <small>[שאחר]</small> <strong>בעילה אטו</strong> <small>[משום]</small> <strong>גט דקמי</strong> <small>[שלפני]</small> <strong>בעילה</strong> ושמא לא יועיל לה גט בלבד ותצטרך גם חליצה, על כן <strong>קא משמע לן דלא גזרינן</strong> <small>[השמיע לנו שאין אנו גוזרים],</small> <strong>אבל בעל ועשה מאמר למה לי?</strong> הלא מאחר שבעל אותה, נעשתה כאשתו לכל דבר, ומה לי אם עשה מאמר או לא עשה?
 <strong>אלא</strong> חייבים לומר כי <strong>איידי דתנא</strong> <small>[מתוך ששנה]</small> תחילה ענין <strong>חלץ ועשה מאמר, תנא נמי</strong> <small>[שנה גם כן]</small> <strong>בעל ועשה מאמר</strong> משום השוואת הלשון, <strong>ואיידי דבעי למיתני</strong> <small>[ומתוך שרצה לשנות]</small> <strong>בעל ונתן גט, תנא נמי</strong> <small>[שנה גם כן]</small> <strong>חלץ ונתן גט.</strong> ואין איפוא לדייק מן הייתור בנושאים אלה, הנובע מתוך סגנון דברי המשנה.
 <big>ב</big> שנינו במשנה שהבעילה <strong>בזמן שהיא</strong> בתחילה — אין אחריה כלום, באמצע ובסוף — יש אחריה כלום. ומעירים: <strong>מתניתין דלא כי האי תנא</strong> <small>[משנתנו</small> היא <small>שלא כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אבא יוסי בן יוחנן איש ירושלים אומר משום ר' מאיר: אחת בעילה ואחת חליצה,</strong> אם נעשו <strong>בתחלה — אין אחריה כלום,</strong> אם נעשו <strong>באמצע ובסוף,</strong> שכבר עשה מעשה אחר לפניה — <strong>יש אחריה כלום.</strong> ולפי המשנה אין אחר חליצה כלום אפילו אם נעשתה באמצע ובסוף.
 <strong>ו</strong>אם כן אפשר לסכם כי <strong>שלש מחלוקת בדבר,</strong> כלומר, יש שלוש דעות חלוקות בנושא זה: ה<strong>תנא קמא</strong> <small>[הראשון]</small> של משנתנו <strong>סבר</strong> כי <strong>ביאה</strong> באמצע, כיון <strong>דאיכא למיגזר</strong> <small>[שיש</small> מקום <small>לגזור</small> בה<small>]</small> שתגרום לאיסור משום ביאה אחר חליצה או אחר ביאה — <strong>גזרינן</strong> <small>[גוזרים אנו]</small> בכל ביאה פסולה, ואומרים שאין ביאה פסולה מועילה כביאה כשרה. <strong>חליצה דליכא למיגזר</strong> <small>[שאין</small> מקום <small>לגזור</small> בה<small>],</small> שכן אף אם יעשה דבר אחריה לא יכולה לקרות כל תקלה — <strong>לא גזרינן</strong> <small>[אין אנו גוזרים].</small>
 <strong>ור' נחמיה</strong> במשנתנו שאמר שאחת זו ואחת זו אין אחריה כלום, <strong>סבר</strong> כי ב<strong>ביאה נמי</strong> <small>[גם כן]</small> <strong>ליכא למיגזר</strong> <small>[אין</small> מקום <small>לגזור],</small> <strong>ודקאמרת</strong> <small>[ומה שאמרת]</small> כנימוק <strong>ליגזור</strong> <small>[שנגזור]</small> ב<strong>ביאה אחר הגט משום ביאה אחר חליצה</strong> — אין לחשוש לכך, ש<strong>כיון</strong> ש<strong>חליצה</strong> היא <strong>דאורייתא</strong> <small>[מן התורה]</small> <strong>מידע ידעי</strong> <small>[יודעים</small> אנשים<small>]</small> שיש לה תוקף ואין אחריה כלום, ולא יבואו להחליף בדברים שהם מדברי חכמים בלבד. <strong>ודקאמרת</strong> <small>[ומה שאמרת]</small> <strong>ליגזור</strong> <small>[שנגזור]</small> <strong>ביאה אחר מאמר משום ביאה אחר ביאה — כיון</strong> שקנין <strong>ביאה דאורייתא</strong> <small>[מן התורה]</small> הוא, <strong>הא מידע ידיעי</strong> <small>[</small>דבר <small>זה יודעים</small> אנשים<small>]</small> ואינם טועים ומחליפים. <strong>ו</strong>לשיטת <strong>אבא יוסי בן חנן</strong> שבאמצע ובסוף אחת זו ואחת זו יש אחריה כלום <strong>סבר לה כרבנן</strong> <small>[סבור כ</small>דעת <small>חכמים]</small> <strong>דגזרי</strong> <small>[שגוזרים]</small> <strong>בביאה,</strong> אלא שהוא הוסיף <strong>וגזר חליצה משום ביאה,</strong> ולכן אינו מחלק בין חליצה וביאה כלל.
 
 <big>א משנה</big> <strong>הבא על יבמתו, בין</strong> אם היה זה <strong>בשוגג,</strong> שלא ידע שהיא יבמתו, ובא עליה משום שחשב שהיא אשתו או אשה אחרת, <strong>בין</strong> היה זה <strong>במזיד,</strong> לשם זנות, ולא התכוון למצוה, <strong>בין באונס בין ברצון, אפילו</strong> היה <strong>הוא שוגג</strong> בדבר <strong>והיא מזידה,</strong> או שהיה <strong>הוא מזיד והיא שוגגת,</strong> וכן אם היה <strong>הוא אנוס והיא לא אנוסה,</strong> או <strong>היא אנוסה והוא לא אנוס.</strong> ואף אין חילוק בדרכי הביאה, אלא <strong>אחד המערה</strong> שעושה רק חלק מן הביאה <strong>ואחד הגומר</strong> את ביאתו — בכל המקרים הללו <strong>קנה</strong> את היבמה בביאה זו, שזוכה בנכסי אחיו ואינו פוטרה אלא בגט. <strong>ולא חילק בין ביאה</strong> כדרכה <strong>לביאה</strong> שלא כדרכה.
 <strong>וכן</strong> הדין לגבי <strong>הבא על אחת מכל העריות שבתורה, או</strong> נשים ה<strong>פסולות</strong> לו, <strong>כגון אלמנה לכהן גדול</strong> וכן <strong>גרושה</strong> או <strong>חלוצה לכהן הדיוט,</strong> או <strong>ממזרת</strong> או <strong>נתינה לישראל,</strong> וכן <strong>בת ישראל לממזר</strong> או <strong>לנתין — פסלה</strong> לכהונה בביאה, בכל דרך שנעשתה, ובממזרת ונתינה לישראל שהיא פסולה ממילא לכהונה — לוקה על ביאה זו, <strong>ולא חילק בין ביאה לביאה.</strong>
 <big>ב גמרא</big> שואלים: <strong>מאי</strong> <small>[מה</small> פירוש<small>]</small> הלשון <strong>"אפילו</strong> הוא שוגג והיא מזידה", מה החידוש בכך? שהרי כבר אמרנו שאין חילוק בין שוגג למזיד בקנין יבמה!
 ומשיבים: בלשון <strong>לא מיבעיא קאמר</strong> <small>[נצרכה אמר];</small> <strong>לא מיבעיא</strong> <small>[נצרכה</small> לומר<small>]</small> כשהיה <strong>הוא שוגג והיא קמכוונה</strong> <small>[מתכוונת]</small> <strong>למצוה, אי נמי</strong> <small>[או גם כן]</small> אם היה <strong>הוא מזיד והיא קמכוונה</strong> <small>[מתכוונת]</small> <strong>למצוה,</strong> שקנה אותה, <strong>אלא אפילו</strong> אם היה <strong>הוא שוגג והיא מזידה, דתרוייהו לא קמכווני</strong> <small>[ששניהם אינם מתכוונים]</small> <strong>לשם מצוה</strong> בכך — <strong>אפילו הכי</strong> <small>[כך]</small> <strong>קנה. תני</strong> <small>[שנה]</small> <strong>ר' חייא: אפילו</strong> היו <strong>שניהם שוגגים,</strong> או <strong>שניהם מזידים,</strong> או <strong>שניהם אנוסים,</strong> גם כן קנאה. שהקנין ביבמה נעשה על ידי ביאה, בלא התחשבות בצד הרצון שבדבר.
 <big>ג</big> לגוף ההלכה במשנה שואלים: <strong>אנוס דמתניתין</strong> <small>[ש</small>ב<small>משנתנו]</small> <strong>היכי דמי</strong> <small>[כיצד הוא בדיוק]</small> באיזה מקרה של אונס מדובר פה לגבי הגבר? <strong>אילימא</strong> <small>[אם תאמר]</small> <strong>כשאנסוהו גוים,</strong> שאיימו עליו שיהרגו אותו אם לא יבוא עליה, <strong>ובא עליה — והאמר</strong> <small>[והרי אמר]</small> <strong>רבא</strong> בענין זה: <strong>אין אונס</strong> ביחס <strong>ל</strong>בועל <strong>ערוה!</strong> שאין אדם יכול לטעון שביאתו היתה באונס, אף על פי שעשאה שלא מרצונו החפשי, <strong>לפי שאין קישוי</strong> של האבר <strong>אלא לדעת.</strong> ולכן, גם כשמאיימים עליו לעשות זאת — הרי בסופו של דבר הוא עושה זאת מדעתו, ואם כן, לענייננו אין הבדל בין בא באונס לבא ברצון.
 <strong>אלא,</strong> יש לומר שאונס זה הוא באופן אחר, <strong>בישן,</strong> שאברו נתקשה כשהוא ישן, ויבמתו הביאתו עליה. <strong>ו</strong>אולם <strong>האמר</strong> <small>[והרי אמר]</small> <strong>רב יהודה:</strong>
## דף נד.
 <strong>ישן לא קנה ביבמתו,</strong> שכיון שלא התכוון כלל לביאה אינו יכול לקנותה. <strong>אלא</strong> תאמר שמדובר <strong>ב</strong>אופן שנתקשה לאשתו ו<strong>נתקע</strong> בתוך כך ביבמתו כתוצאה מתאונה — <strong>והא</strong> <small>[והרי]</small> <strong>אמר רבה: נפל מן הגג ונתקע</strong> באשה כעין ביאה <strong>חייב בארבעה דברים</strong> שמשלם כל מזיק אדם, כלומר: נזק, צער, ריפוי ושבת, אבל אינו חייב בבושת שהרי לא התכוון לכך, <strong>וב</strong>מקרה שהיתה זו <strong>יבמתו לא קנה</strong> בכגון זה.
 <strong>אלא</strong> אונס שאמרו <strong>כגון שנתכוון לאשתו, ותקפתו</strong> (והחזיקה בו בכוח) <strong>יבמתו, ובא עליה.</strong> ושואלים עוד: אם כן, <strong>"שניהם אנוסים" דבי</strong> <small>[ש</small>שנה ב<small>בית</small> מדרשו<small>]</small> של <strong>ר' חייא היכי דמי</strong> <small>[כיצד הוא בדיוק</small> לפי זה<small>]?</small> ומשיבים: <strong>כגון שנתכוון לאשתו, ותקפוהו</strong> (והחזיקו בו) <strong>גוים ודבקום</strong> אותו ואת יבמתו <strong>זה בזה, ובא עליה.</strong>
 <big>א</big> ושואלים למקורן של הלכות אלה: <strong>מנא הני מילי</strong> <small>[מניין הדברים הללו]?</small> <strong>דתנו רבנן</strong> <small>[ששנו חכמים]:</small> הכתוב <strong>"יבמה יבא עליה"</strong> (דברים כה, ה) בא ללמד שביאה זו <strong>מצוה</strong> היא יותר מן החליצה. <strong>דבר אחר: "יבמה יבא עליה",</strong> כוונתו: יבוא עליה, מכל מקום — <strong>בין בשוגג בין במזיד בין באונס בין ברצון.</strong>
 ושואלים: <strong>והא אפיקתיה</strong> <small>[והרי הוצאתו],</small> למדת כבר, מפסוק זה שביאה זו <strong>מצוה</strong> היא, ואיך אפשר ללמוד ממנו דבר נוסף? ומשיבים: <strong>ל</strong>ענין הלימוד של <strong>"מצוה" מ</strong>הכתוב <strong>"ואם לא יחפץ האיש"</strong> (שם ז) <strong>נפקא</strong> <small>[יוצא</small> נלמד<small>],</small> שאנו מדייקים: <strong>הא</strong> <small>[הרי]</small> אם הוא <strong>חפץ — יבם</strong> <small>[מייבם],</small> שיש בייבום מצוה יותר מבחליצה. <strong>וכי אתא קרא</strong> <small>[וכאשר בא הכתוב</small> הזה<small>]</small> "יבמה יבא עליה", כוונתו: <strong>בין בשוגג בין במזיד בין באונס בין ברצון.</strong>
 <strong>תניא אידך</strong> <small>[שנויה</small> ברייתא <small>אחרת]:</small> הכתוב <strong>"יבמה יבא עליה",</strong> משמעו, שקונה אותה בביאה <strong>כדרכה,</strong> ומה שנאמר <strong>"ולקחה"</strong> (שם) — לומר שקונה אותה אפילו בביאה <strong>שלא כדרכה.</strong> אם היה כתוב רק <strong>"</strong>יבמה יבוא עליה <strong>ויבם"</strong> הרי זה די כדי ללמדנו ש<strong>ביאה גומרת בה</strong> את קניינה, <strong>ו</strong>אולם <strong>אין כסף ושטר גומרין בה</strong> קנין אישות כבאשה אחרת, ואילו ההדגשה בכתוב <strong>"ויבמה"</strong> באה ללמד כי קונה אותה אפילו <strong>בעל כרחה. דבר אחר:</strong> הכתוב <strong>"יבמה יבא עליה",</strong> כוונתו: <strong>בין בשוגג</strong> בין במזיד ו<strong>כו'.</strong>
 ושואלים: <strong>והא אפיקתיה</strong> <small>[והרי הוצאתו],</small> למדת כבר, מפסוק זה <strong>ל</strong>ענין ביאה <strong>כדרכה!</strong> ומשיבים: <strong>ההוא</strong> <small>[אותו]</small> ענין של ביאה כדרכה יש לו מקור אחר — <strong>מ</strong>מה שנאמר ביבם <strong>"להקים לאחיו שם"</strong> (שם ז) <strong>נפקא</strong> <small>[יוצא],</small> לומר שבא עליה <strong>במקום שמקים שם.</strong> כלומר, ביאה כזו שעל ידה יש אפשרות שתהיה הולדה. <strong>וכי אתא קרא</strong> <small>[וכאשר בא הכתוב],</small> הרי זה ללמדנו שקונה אותה בביאה, <strong>בין</strong> שהיתה זו <strong>בשוגג, בין במזיד, בין באונס, בין ברצון.</strong>
 <big>ב</big> בדיון הקודם הוזכרו כמה הלכות, ודנים עכשיו ל<strong>גופא</strong> <small>[</small>ל<small>גופה]</small> של הלכה זו, <strong>אמר רב יהודה:</strong> הבא על אשה כשהוא <strong>ישן</strong> — <strong>לא קנה ביבמתו,</strong> ש<strong>אמר קרא</strong> <small>[הכתוב]:</small> <strong>"יבמה יבא עליה"</strong> (שם ה), וכוונתו: <strong>עד</strong> ש<strong>מכוין לה לשם ביאה,</strong> והישן, שלא נתכוון לביאה, אינו קונה. ומקשים: <strong>והתניא</strong> <small>[והרי שנינו</small> בברייתא<small>]</small> בדין המייבם: הבא על יבמתו <strong>בין ער בין ישן</strong> — קנה! ומשיבים: <strong>אימא</strong> <small>[אמור]</small> ותקן כך: <strong>בין</strong> היא <strong>ערה בין</strong> היא <strong>ישנה</strong> — קנה, מפני שבבעילה של יבמה אין הדבר צריך להיות מדעתה.
 ומקשים: <strong>והתניא</strong> <small>[הרי שנינו</small> ברייתא אחרת<small>],</small> שבה אי אפשר לפרש כך: <strong>בין ער הוא בין ישן הוא, בין ערה היא בין ישנה היא!</strong> ומשיבים: <strong>הכא במאי עסקינן</strong> <small>[כאן,</small> במה שאמרנו שהישן קנה, <small>במה אנו עוסקים]</small> — לא בישן ממש אלא <strong>במתנמנם.</strong> ושואלים: <strong>היכי דמי</strong> <small>[כיצד זה בדיוק]</small> <strong>מתנמנם? אמר רב אשי: נים</strong> <small>[ישן]</small> <strong>ולא נים</strong> <small>[ישן]</small> <strong>תיר</strong> <small>[ער]</small> <strong>ולא תיר</strong> <small>[ער],</small> ו<strong>כגון</strong> שהוא במצב <strong>דקרו ליה ועני, ולא ידע לאהדורי סברא, וכי מדכרו ליה מדכר</strong> <small>[ש</small>כאשר <small>קוראים לו ו</small>הוא <small>עונה, ואינו יודע להשיב</small> דבר התלוי ב<small>מחשבה, וכאשר מזכירים לו</small> מה שאירע — הוא <small>נזכר],</small> זהו הקרוי מתנמנם.
 <big>ג</big> וענין נוסף שהזכרנו ודנים ל<strong>גופא</strong> <small>[</small>ל<small>גופו],</small> <strong>אמר רבה: נפל מן הגג ונתקע</strong> באשה כעין ביאה — <strong>חייב בארבעה דברים, ו</strong>בביאה <strong>ביבמתו</strong> בדרך זו — <strong>לא קנה.</strong> ובמה חייב — <strong>בנזק</strong> אם גרם לאשה, <strong>בצער, בשבת</strong> (שישלם על ביטול מלאכה עד לריפוי), ו<strong>ברפוי. אבל</strong> על ה<strong>בושת</strong> שנגרמה לה <strong>לא מיחייב</strong> <small>[חייב]</small> לשלם. ש<strong>אמר מר</strong> <small>[החכם]:</small> <strong>אין</strong> אדם <strong>חייב על הבושת</strong> שגרם לאחר <strong>עד שיתכוון</strong> לביישו. ובודאי זה שנפל מן הגג לא נתכווין לביישה ולכך אין לחייבו בשל כך.
 <strong>אמר רבא: נתכוון להטיח</strong> להכניס איברו שלא לשם ביאה <strong>בכותל,</strong> ונזדמן <strong>והטיח</strong> (בעל) בלי כוונה <strong>ביבמתו — לא קנה,</strong> שכן לא התכוון לביאה. ואם התכוון <strong>להטיח</strong> (לבעול) <strong>בבהמה והטיח ביבמה — קנה, דהא קמכוין</strong> <small>[שהרי</small> הוא <small>מתכוון]</small> על כל פנים <strong>לשם ביאה בעולם,</strong> לאיזו שהיא ביאה, שאף שאין זו ביאה כדרך הטבע, בכל זאת ביאה היא.
 <big>ד</big> שנינו במשנה ש<strong>אחד המערה</strong> ואחד הגומר — קנה. <strong>אמר עולא: מנין להעראה</strong> (השלב הראשון של ביאה) שדי בה <strong>מן התורה</strong> לענין רוב ההלכות הנוגעות לביאה, ואין צורך בגמר ביאה? <strong>שנאמר: "ואיש אשר ישכב את אשה דוה וגלה את ערותה את מקרה הערה"</strong> (ויקרא כ, יח), ו<strong>מכאן</strong> אנחנו למדים מקור <strong>ל</strong>ענין זה של <strong>העראה,</strong> שפירוש ביאה: גילוי (פתיחה), שאין צורך שתהא ביאה גמורה כדי להתחייב עליה <strong>מן התורה.</strong>
 ושואלים: <strong>אשכחן</strong> <small>[מצאנו]</small> איפוא מקור לדין זה ב<strong>נדה,</strong> ואולם לענין <strong>שאר עריות מנין</strong> שגם בהן חייב על העראה בלבד? <strong>וכי תימא נילף</strong> <small>[ואם תאמר</small> ש<small>נלמד</small> דבר זה<small>]</small> <strong>מנדה —</strong> אולם יש הבדל בין הדינים, שכן <strong>מה לנדה</strong> שהיא חמורה יותר — <strong>שכן מטמאה את בועלה,</strong> שהבא על הנידה נעשה טמא כמותה, מה שאין כן בעריות אחרות!
 <strong>אלא אתיא</strong> <small>[בא</small> נלמד<small>]</small> הדבר <strong>מאשת אח, דכתיב</strong> <small>[שנאמר]:</small> <strong>"ואיש אשר יקח את אשת אחיו נדה היא"</strong> (שם כא) — <strong>וכי אשת אחיו לעולם נדה היא</strong> ואינה פוסקת? <strong>אלא</strong> ודאי הכוונה היא שדינה <strong>כנדה,</strong> ונלמד מכאן בין השאר: <strong>מה נדה</strong> חייב עליה אף <strong>בהעראה</strong> בלבד — <strong>אף אשת אח</strong> די <strong>בהעראה</strong> כדי לחייבו עליה.
 ועדיין שואלים: <strong>מה ל</strong>איסור <strong>אשת אח</strong> יש בו צד מיוחד — <strong>שכן בידו</strong> של אדם <strong>לרבות</strong> הרבה נשים שיהיו אסורות על אחיו באיסור אשת אח, <strong>דאי בעי</strong> <small>[שאם</small> הוא <small>רוצה]</small> הריהו <strong>מקדש ואזיל</strong> <small>[והולך]</small> <strong>כי אלפא</strong> <small>[כדי אלף</small> נשים<small>]</small> וכולן נאסרות על אחיו. וכיון שיש באיסור הזה צד מיוחד, אין ללמוד ממנו לאיסורים אחרים שאין בידו לרבות.
 <strong>אלא אתיא</strong> <small>[בא,</small> נלמד<small>]</small> הדבר <strong>מאחות אב ואחות אם, דכתיב</strong> <small>[שנאמר]:</small> <strong>"וערות אחות אמך ואחות אביך לא תגלה כי את שארו הערה"</strong> (שם יט), שלשון "העראה" כתובה שם במפורש, ומכאן ללמוד לשאר איסורי ביאה. ועדיין מקשים: <strong>איכא למיפרך</strong> <small>[יש</small> מקום <small>לפרוך,</small> לשבור, לסתור<small>]</small> את ההשוואה לכל איסורי ביאה: <strong>מה לאחות אב ואחות אם</strong> שהם איסורים מיוחדים מצד אחר — <strong>שכן איסור הבא מאליו,</strong> שאיסור זה אינו בא על ידי מעשה קידושין, אלא הוא בא מעצם העובדה שפלונית היא אחות אביו או אחות אמו, ולכן אינו דומה לאיסורים אחרים הבאים מכוח קידושין.
 ואומרים: <strong>מחדא</strong> <small>[מאחת]</small> מההוכחות הללו <strong>לא אתיא</strong> <small>[באה,</small> נלמדת<small>],</small> ההלכה הכללית לגבי העראה, ובכן, <strong>תיתי חדא מתרתי</strong> <small>[תבוא,</small> תילמד, <small>אחת משתים],</small> ושואלים: <strong>מהי תיתי</strong> <small>[מאיזו</small> מהן <small>תבוא,</small> תילמד<small>]?</small> אם תאמר כי <strong>תיתי</strong> <small>[תבוא,</small> תילמד<small>]</small> <strong>מאשת אח ואחות אב ואחות אם</strong> — מהם אי אפשר ללמוד לכל איסורי ביאה, שהרי אפשר לומר <strong>מה להנך</strong> <small>[לאלה]</small> <strong>שכן אסורין משום שאר</strong> (קירבת משפחה), ואין בהם איסור אחר ואין ללמוד מהם איפוא אלא לאיסורי שאר אחרים, ולא לשאר איסורי ביאה.
 <strong>אלא תיתי</strong> <small>[תבוא,</small> תילמד<small>]</small> הלכה זו <strong>מנדה ואחות אב ואחות אם,</strong> שנידה אינה אסורה משום שאר. ודוחים: גם מאלה אין ללמוד לכל מקרה, כי <strong>מה להנך</strong> <small>[לאלה]</small> <strong>שכן</strong> שניהם <strong>איסור הבא מאליו,</strong> שאיסורים אלה אינם נובעים ממעשה קידושין אלא נוצרים מעצמם בין בנידה ובין באחות אב ואחות אם. <strong>אלא תיתי</strong> <small>[תבוא,</small> תילמד<small>]</small> הלכה זו <strong>מנדה ואשת אח. דמאי פרכת</strong> <small>[שמה אתה</small> יכול עוד <small>לפרוך,</small> להקשות<small>],</small> שכל פירכה שאתה מפריך נכונה לגבי אחד אבל לא לגבי השני. שהרי איסור נידה הוא איסור הבא מעצמו ואינו איסור שאר, ואי אפשר להרבות בו. ואשת אח הוא איסור שאינו בא מעצמו אלא מכח קידושין.
 <strong>מתקיף לה</strong> <small>[מקשה על כך]</small> <strong>רב אחא בריה</strong> <small>[בנו]</small> של <strong>רב איקא: מה לנדה ואשת אח</strong> שיש בהם צד מיוחד, <strong>שכן אין להם היתר בחיי אוסרן,</strong> כלומר, שכל זמן שהגורם לאיסור קיים אין לאיסור זה היתר, שאין הנידה מותרת כל זמן שרואה דם נידות, ולא אשת אח כל זמן שהאח חי, <strong>תאמר באשת איש, שכן יש לה היתר בחיי אוסרה</strong> על ידי גט!
 <strong>אמר ליה</strong> <small>[לו]</small> <strong>רב אחא מדפתי לרבינא: אטו</strong> <small>[וכי]</small> <strong>נדה ואשת אח בחיי אוסרן הוא</strong> ש<strong>אין להם היתר, אבל לאחר מכאן יש להם היתר?</strong> הלא <strong>נדה</strong>
## דף נד:
 אפילו אם פסקה לראות, עדיין אסורה היא, שכן <strong>ביומי תליא מילתא</strong> <small>[בימים תלוי הדבר]</small> ולא בראיית הדם דווקא, שהרי כל שבעת הימים אסורה היא, גם אם אין דם שופע ממנה. ואף <strong>אשת אח — בבנים תליא רחמנא</strong> <small>[תלתה התורה]</small> את איסורה, שאם יש לה בנים — אסורה לעולם אפילו אם מת בעלה־אחיו.
 <strong>אלא פריך הכי</strong> <small>[הקשה כך],</small> בלשון שונה: <strong>מה לנדה ואשת אח שכן אין אוסרן,</strong> כלומר, הדבר שגורם שתיאסרנה, אינו זה ה<strong>מתירן,</strong> שההיתר בא מצד אחר; בנידה — כאשר חולפים שבעה ימים. ובאשת אח כאשר במותו אינו משאיר בנים — <strong>תאמר באשת איש ש</strong>ה<strong>אוסרה</strong> (בעלה) הוא עצמו <strong>מתירה</strong> בגט!
 <strong>אלא,</strong> עלינו לחזור בנו מהוכחות אלה ולסמוך על מה ש<strong>אמר ר' יונה, ואיתימא</strong> <small>[ויש אומרים]</small> שאמר זאת <strong>רב הונא בריה דרב יהושע: אמר קרא</strong> <small>[הכתוב]</small> בסוף פרשת העריות: <strong>"כי כל אשר יעשה מכל התועבת האלה ונכרתו הנפשות העשת"</strong> (ויקרא יח, כט) — <strong>הוקשו</strong> (הושוו) <strong>כל העריות כולן</strong> זו לזו וממילא גם <strong>לנדה</strong> המוזכרת באותה פרשה, ויש לומר: <strong>מה נדה</strong> חייב עליה <strong>בהעראה</strong> ("את מקורה הערה"), <strong>אף</strong> לחייב את <strong>כל</strong> שאר העריות די <strong>בהעראה.</strong>
 ושואלים: אם מכאן למדים, <strong>ואלא "נדה" דכתיבא</strong> <small>[שנאמרה]</small> <strong>גבי אשת אח למה לי?</strong> שהרי לענין העראה למדים את כל העריות מנידה בהיקש! ומשיבים: כתוב זה צריך <strong>לכ</strong> פי שאמר <strong>רב הונא,</strong> ש<strong>אמר רב הונא: רמז ליבמה מן התורה מנין,</strong> ומיד תוהים על הלשון: <strong>מנין?!</strong> מה מקום לשאלה זו? <strong>הא כתיב</strong> <small>[הרי נאמר]</small> במפורש: <strong>"יבמה יבא עליה"</strong> (דברים כה, ה)! <strong>אלא: רמז ליבמה שאסורה</strong> לאח בעלה <strong>בחיי בעלה</strong> גם לאחר שגירשה, <strong>מנין</strong> יודעים זאת.
 ומוסיפים לתהות: הלא גם לדבר זה אין צורך בהוכחה מיוחדת, שכן <strong>האי</strong> <small>[</small>הלכה <small>זו]</small> <strong>סברא היא, מדאמר רחמנא</strong> <small>[מ</small>מה <small>שאמרה התורה]</small> ש<strong>לאחר מיתת בעלה שריא</strong> <small>[מותרת</small> האשה<small>],</small> <strong>מכלל</strong> הדברים אתה למד ש<strong>בחיי בעלה אסורה</strong> היא לאחיו!
 <strong>ו</strong>דוחים: אפשר היה לומר <strong>דלמא</strong> <small>[שמא]</small> <strong>לאחר מיתת בעלה — מצוה</strong> לשאתה, <strong>בחיי בעלה — רשות? אי נמי</strong> <small>[או גם כן]</small> אפשר לומר ש<strong>לאחר מיתת בעלה — אין</strong> <small>[כן],</small> מותרת, <strong>בחיי בעלה — לא,</strong> ויש בכך רק לאו הבא מכלל עשה, שאין זה איסור לאו מפורש אלא רק ביטול ושלילה של מצות עשה, <strong>ולאו הבא מכלל עשה</strong> — דינו כ<strong>עשה,</strong> ולא יותר, 
 ולכן <strong>אמר קרא</strong> <small>[הכתוב]:</small> <strong>"ואיש אשר יקח את אשת אחיו נדה היא"</strong> (ויקרא כ, כא), ויש להבין: <strong>וכי אשת אחיו</strong> לעולם <strong>נדה היא</strong> ואינה פוסקת? <strong>אלא</strong> הריהי <strong>כנדה, מה נדה אף על פי שיש לה היתר לאחר מכאן</strong> בתום שבעה ימים לראייתה, בכל אופן <strong>בשעת איסורא</strong> <small>[האיסור]</small> עובר הבא עליה <strong>בכרת, אף אשת אח נמי</strong> <small>[גם כן]</small> <strong>אף על פי שיש לה היתר לאחר מכאן</strong> כשמת בעלה בלא ילדים — <strong>בחיי בעלה</strong> נענש עליה האח הבא עליה <strong>בכרת.</strong>
 ושואלים: <strong>אלא העראה דכתיבא</strong> <small>[שנאמרה]</small> <strong>גבי</strong> (אצל) <strong>אחות אב ואחות אם, למה לי?</strong> אם למדים דין זה בהיקש?
 ומשיבים: דבר זה מועיל לפתור בעיה אחרת, <strong>לכדבעא מיניה</strong> <small>[לכ</small> מו זה <small>ששאל אותו]</small> <strong>רבינא מרבא: המערה בזכור</strong> (משכב זכר) <strong>מהו?</strong> האם גם כאן העראה דינה כביאה גמורה, או לא? ותוהים: <strong>בזכור</strong> אין צורך בהוכחה מיוחדת! הלא <strong>"משכבי אשה" כתיבא</strong> <small>[נאמר]</small> בו ("ואת זכר לא תשכב משכבי אשה". שם יח, כב) ומכאן יודעים כי כל הנתפס במושג ביאה ביחס לאשה יכול להיתפס גם בזכר.
 <strong>אלא,</strong> השאלה היא בענין <strong>המערה בבהמה, מהו?</strong> האם זו נחשבת כביאה או לא? <strong>אמר ליה</strong> <small>[לו]:</small> <strong>אם</strong> ביטוי זה הכתוב בתורה <strong>אינו ענין,</strong> שאינו בא ללמד, <strong>להעראה, דכתיבא</strong> <small>[שנאמרה]</small> <strong>גבי אחות אב ואחות אם, דאתיא בהקישא</strong> <small>[ש</small>הרי <small>באה,</small> נלמדת הלכה זו <small>בהיקש]</small> <strong>מ</strong>דברי <strong>ר' יונה, תנהו ענין להעראה</strong> של <strong>בהמה.</strong> שמייתור ההלכה בענין זה, למדים לדין אחר באותו תחום, שכל דיני ביאות יש להם צד שווה בהעראה.
 ושואלים: <strong>מכדי</strong> <small>[הלא]</small> ביאה על <strong>בהמה חייבי מיתות בית דין היא, מאי טעמא כתיב</strong> <small>[מה טעם</small> אם כן <small>נאמר]</small> ענין <strong>העראה דידה</strong> <small>[שלה]</small> <strong>גבי</strong> (אצל) <strong>חייבי כריתות,</strong> אחות אב ואחות אם? <strong>לכתוב</strong> <small>[שיאמר]</small> אותה ל<strong>גבי</strong> עריות שחייבים עליהם כמותה ב<strong>מיתת בית דין, ונילף</strong> <small>[ונלמד]</small> <strong>מיתת בית דין</strong> של בהמה <strong>ממיתת בית דין</strong> של עריות!
 ומשיבים: <strong>איידי דכוליה קרא לדרשא אתי</strong> <small>[כיון שכל הכתוב</small> של אחות אב ואחות אם כולו <small>לדרשה בא],</small> <strong>כתיב ביה נמי הא מילתא לדרשא</strong> <small>[נאמר בו גם דבר זה לדרשה],</small> שכן פסוק זה עצמו אינו בא ללמדנו דבר חדש, אלא רק מסקנות היוצאות ונובעות מעבר לדברים המפורשים בו.
 ושואלים: <strong>מאי דרשא</strong> <small>[מה</small> היא <small>הדרשה]</small> הזו? <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"ערות אחות אביך לא תגלה"</strong> (שם יח, יב), משמע: <strong>בין</strong> שהיא אחותו של אב <strong>מן האב, בין</strong> שהיא אחותו <strong>מן האם. אתה אומר</strong> שאחות זו היא <strong>בין מן האב בין מן האם, או אינו אלא</strong> אחות אביו <strong>מן האב</strong> דווקא <strong>ולא מן האם.</strong>
 <strong>ו</strong>לכאורה אין צורך בכתוב מפורש, שהרי <strong>דין הוא</strong> ואפשר ללמוד זאת מן הסברה: <strong>חייב כאן</strong> באחות אביו <strong>וחייב באחותו, מה אחותו</strong> חייב עליה <strong>בין</strong> שהיא <strong>מן האב בין</strong> שהיא <strong>מן האם — אף כאן</strong> באחות אביו, חייב עליה <strong>בין</strong> שהיא <strong>מן האב בין</strong> שהיא <strong>מן האם.</strong>
 אולם אם לדון רק על פי השוואה, יש גם אפשרות אחרת, <strong>או כלך</strong> <small>[לך]</small> <strong>לדרך זו</strong> ונשווה להלכה אחרת: <strong>חייב כאן וחייב בדודתו</strong> שהיא אשת אחי אביו, <strong>מה דודתו</strong> האסורה לו היא דווקא זו הנשואה לאחי אביו <strong>מן האב ולא מן האם</strong> (אשת אחי אביו מן האם), <strong>אף כאן — לא אסרה התורה אלא את אחות אביו מן האב ולא מן האם?!</strong>
 ודנים: <strong>נראה למי דומה</strong> למה אפשר להשוות? <strong>דנין איסור הבא מאליו</strong> כאיסור אחות אב, <strong>מאיסור</strong> אחותו שלו <strong>הבא מאליו,</strong> ששניהם איסורים שאינם תלויים בקשרי נישואין, אלא בקירבה, <strong>ואל תוכיח דודתו, שאין</strong> זה <strong>איסור הבא מאליו,</strong> אלא על ידי נישואין.
 אלא שאפשר לדחות ולטעון: <strong>או כלך</strong> <small>[לך]</small> <strong>לדרך זה</strong> ואמור: <strong>דנין קרובי האב מקרובי האב, ואל תוכיח אחותו שקרובי עצמו</strong> היא, ואם כן אין להביא הוכחה מכרעת מן הסברה —
 <strong>תלמוד לומר</strong> מן הכתוב היתר: <strong>"ערות אחות אביך לא תגלה",</strong> ללמדנו — <strong>בין מן האב בין מן האם.</strong> וכן למדים <strong>"ערות אחות אמך לא תגלה"</strong> (שם יג) — <strong>בין מן האב בין מן האם,</strong> 
 ושואלים: <strong>למה לי,</strong> מדוע היה צריך <strong>למכתבא</strong> <small>[לומר]</small> אותו דבר <strong>באחות אב, למה לי למכתבא</strong> <small>[לומר]</small> אותו דבר <strong>באחות אם?</strong> די היה שייכתב באחד מהם! <strong>אמר ר' אבהו: צריכי</strong> <small>[צריכים</small> הם<small>],</small> <strong>דאי כתב רחמנא</strong> <small>[שאם היתה אומרת התורה]</small> רק <strong>באחות אב,</strong> היינו אומרים שהיא שונה, <strong>שכן יש לה חייס</strong> (ייחוס), משום שייחוס המשפחה הולך אחרי האב, <strong>אבל אחות אם אימא</strong> <small>[אמור]</small> ש<strong>לא,</strong> משום שמשפחת אם איננה קרויה משפחה.
 ולהיפך: <strong>ואי כתב רחמנא</strong> <small>[אם היתה אומרת התורה]</small> <strong>באחות אם,</strong> הייתי אומר — <strong>שכן ודאית,</strong> שהרי הקשר של אדם עם אמו הוא ודאי, ולכן יש לאסור את אחותו מן האם, <strong>אבל אחות אב אימא</strong> <small>[אמור]</small> ש<strong>לא</strong> נאסור אותה עליו, שכן אבהות לעולם אינה ודאית, ויתכן שאינה אחותו כלל, ולכן <strong>צריכא</strong> <small>[נצרכה]</small> ההלכה להיאמר בשתיהן.
 ושואלים: <strong>ודודתו דפשיטא ליה</strong> <small>[שפשוט לו]</small> <strong>לתנא</strong> שהיא דווקא אשת אחי אביו <strong>מן האב ולא מן האם מנא ליה</strong> <small>[מניין לו]</small> דבר זה?
 <strong>אמר רבא: אתיא</strong> <small>[בא,</small> נלמד<small>]</small> הדבר מגזירה שווה של המילים <strong>"דודו" "דודו". כתיב הכא</strong> <small>[נאמר כאן]:</small> <strong>"ערות דדו גלה"</strong> (שם כ, כ), <strong>וכתיב התם</strong> <small>[ונאמר שם]:</small> בדיני גאולת קרקע של אדם על ידי בני משפחתו: <strong>"או דדו או בן דדו יגאלנו"</strong> (שם כה, מט), <strong>מה להלן</strong> בענייני גאולה בקרובים אין חובת הגאולה מוטלת אלא על דודו <strong>מן האב ולא מן האם, אף כאן</strong> בדיני ערוה, דודו זה — ודאי שהוא <strong>מן האב ולא מן האם.</strong>
 ושואלים: <strong>והתם</strong> <small>[ושם]</small> בדיני גאולה <strong>מנלן</strong> <small>[מניין לנו]</small> שאין מדובר בדוד מן האם? ומשיבים, <strong>אמר קרא</strong> <small>[הכתוב]:</small> <strong>"ממשפחתו יגאלנו"</strong> (שם), וידוע כי רק <strong>משפחת אב קרויה משפחה,</strong> ואילו <strong>משפחת אם אינה קרויה משפחה,</strong> שייחוס האדם הוא לפי משפחת האב.
 <strong>והדתנן</strong> <small>[וזה ששנינו</small> במשנה<small>]</small> <strong>אמרו לו</strong> לאדם: <strong>מתה אשתך, ו</strong>הוא <strong>נשא</strong> את <strong>אחותה</strong> של אשתו <strong>מ</strong>צד <strong>אביה,</strong> ולאחר מכן אמרו לו: <strong>מתה</strong> האחות הזו, אשתו השניה, <strong>ונשא</strong> את <strong>אחותה מאמה</strong> של אשתו השניה, ושוב אמרו לו ש<strong>מתה</strong> אף זו, <strong>ונשא</strong> את <strong>אחותה מאביה</strong> של השלישית, ואמרו לו שגם זו <strong>מתה, ונשא אחותה מאמה</strong> — אם התברר אחר כך כי כל השמועות הללו היו שמועות שקר, וכל הנשים חיות, אם כן חלק מן הנישואין הללו לא היו נישואין כלל, לפי שנשא אחות אשתו בחייה, 
 ולכן <strong>מותר ב</strong>אשתו ה<strong>ראשונה ובשלישית</strong> שאיננה קרובת אשתו מכל צד, <strong>ובחמישית</strong> שאינה קרובה לא לאשתו הראשונה ולא לאחרת, ונישואיהן נישואין גמורים הם, <strong>ופוטרות</strong> את <strong>צרותיהן,</strong> שאם נפלו לייבום ונחלצה (או נבעלה) אחת מהם — נפטרו כולן. אבל <strong>אסור בשניה וברביעית</strong> משום שכל אחת מהן היא אחות אשתו בחייה ונשא אותה באיסור, <strong>ואין ביאת אחת מהן פוטרת צרתה,</strong> שאינה אשת אחיו שהרי לא תפסו בהן קידושין.
 <strong>ואם</strong> אכן מתה הראשונה, ו<strong>בא על השניה לאחר מיתת הראשונה,</strong> הרי אז <strong>מותר בשניה, וברביעית</strong> (שהרי אינה קרובה לשניה) ונישואיהן נישואין גמורים היו, <strong>ופוטרות צרותיהן, ואסור בשלישית ובחמישית,</strong> משום אחות אשתו בחייה.
## דף נה.
 <strong>אלמא</strong> <small>[מכאן]</small> ממשנה זו אנו למדים ש<strong>אחות אשתו בין מן האב בין מן האם — אסורות. מנלן</strong> <small>[מניין לנו]</small> דבר זה שאיסור אחות אשתו הוא גם באחותה מצד אחד? ואומרים: <strong>יליף</strong> <small>[לומד</small> הוא<small>]</small> <strong>מאחותו. מה אחותו</strong> אסורה עליו <strong>בין</strong> שהיא אחותו <strong>מן האב בין</strong> שאינה אחותו אלא <strong>מן האם — אף כאן</strong> באחות אשתו אסור בה <strong>בין</strong> שהיא <strong>מן האב בין</strong> שהיא <strong>מן האם.</strong>
 ומקשים: <strong>ולילף</strong> <small>[ושילמד]</small> <strong>מדודתו,</strong> כך: <strong>מה דודתו</strong> אסורה בין שהיא אשת אחי אביו <strong>מן האב ולא מן האם, אף כאן</strong> אחות אשתו אינה אסורה לו אלא כשהיא אחותה <strong>מן האב ולא מן האם!</strong> ומשיבים: <strong>מסתברא</strong> <small>[מסתבר]</small> ש<strong>מאחותו הוה ליה למילף</strong> <small>[היה לו ללמוד]</small> <strong>שכן</strong> הוא לומד <strong>קרובי עצמו מקרובי עצמו,</strong> ודודתו אסורה עליו מפני קרובת אביו.
 ודוחים: <strong>אדרבה</strong> (להיפך), <strong>מדודתו הוה ליה למילף</strong> <small>[היה לו ללמוד]</small> <strong>שכן</strong> כך הוא לומד אחות אשתו, שהיא <strong>דבר</strong> שנאסר <strong>על ידי קדושין, מדבר ש</strong>אף איסורו אינו אלא <strong>על ידי קדושין</strong> (דודתו)! <strong>אלא,</strong> יש לומר כי אחות אשה <strong>מאשת אח ילפינן</strong> <small>[אנו לומדים],</small> <strong>דשכן</strong> שניהם הם <strong>דבר על ידי קדושין, וקרובי עצמו.</strong>
 ושואלים: <strong>ואשת אח גופה</strong> <small>[עצמה]</small> <strong>מנא לן</strong> <small>[מניין לנו]</small> שאסורה בין כשהוא אחיו מאביו בין כשהוא אחיו מאמו? <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"ערות אשת אחיך לא תגלה"</strong> (ויקרא יח, טז), וכוונתו: אסורה עליך אשת אחיך, <strong>בין</strong> באחיך <strong>מן האב בין מן האם.</strong>
 ודנים: <strong>אתה אומר</strong> שאיסור אשת אח הוא <strong>בין</strong> באשת אח <strong>מן האב בין מן האם, או אינו</strong> אסור <strong>אלא</strong> באשת אח <strong>מן האב</strong> בלבד <strong>ולא מן האם? ו</strong>לכאורה <strong>דין הוא,</strong> שאפשר להוכיח את הדבר מן הסברה: שכן <strong>חייב כאן</strong> באשת אח, <strong>וחייב באחותו, מה אחותו</strong> חייב עליה <strong>בין</strong> שהיא אחותו <strong>מן האב בין מן האם — אף כאן</strong> אשת אחיו אסורה עליו <strong>בין</strong> באח <strong>מן האב בין מן האם.</strong>
 <strong>או</strong> אפשר גם לומר, <strong>כלך לדרך זו: חייב כאן וחייב בדודתו, מה דודתו</strong> אינה אסורה עליו אלא כשהיא אשת אחי אביו <strong>מן האב ולא מן האם — אף כאן</strong> אשת אחיו אינה אסורה אלא באח <strong>מן האב ולא מן האם?!</strong>
 ודנים: <strong>נראה למי דומה, דנין קרובי עצמו</strong> (אשת אחיו) <strong>מקרובי עצמו</strong> (אחותו) <strong>ואל תוכיח</strong> מ<strong>דודתו ש</strong>היא <strong>קרובי האב</strong> לאשת אחיו שהיא קרובתו. אולם אפשר לדון גם להיפך, <strong>או כלך לדרך זו: דנין דבר ש</strong>איסורו <strong>על ידי קדושין</strong> (אשת אחיו, שנאסרה עליו משום קידושי אחיו), <strong>מדבר ש</strong>אף הוא אסור עליו <strong>על ידי קדושין</strong> (כדודתו שאסורה משום שקידשה דודו), <strong>ואל תוכיח אחותו, ש</strong>היא <strong>איסור הבא מאליו</strong> (מעצמו) בלא קידושין.
 וכיון שאין להוכיח מן הסברה — <strong>תלמוד לומר</strong> מה שכפל בסוף אותו פסוק: <strong>"ערות אחיך היא"</strong> (שם) להדגיש שאסורה היא בכל מקרה, <strong>בין מן האב בין מן האם.</strong>
 ומקשים: <strong>ואימא</strong> <small>[ואמור]</small> <strong>אידי ואידי</strong> <small>[זה וזה]</small> בתחילת הפסוק ובסופו מדובר <strong>באשת אח מן האב,</strong> והריבוי שבתורה בא לומר: <strong>חדא</strong> <small>[אחת]</small> לאסור את זו ש<strong>יש לה בנים בחיי בעלה, וחדא</strong> <small>[ואחת]</small> לאסור את זו ש<strong>אין לה בנים בחיי בעלה,</strong> שאף אם גירשה אחיו — אסורה האשה עליו. ומשיבים: הלא זו ש<strong>אין לה בנים בחיי בעלה מ</strong>דברי <strong>רב הונא</strong> (לעיל יבמות נד, ב) <strong>נפקא</strong> <small>[יוצאת,</small> נלמדת<small>]</small> ואינה צריכה למקור נוסף.
 ומקשים מצד אחר: <strong>ואימא</strong> <small>[ואמור]</small> <strong>אידי ואידי</strong> <small>[זו וזו]</small> <strong>באשת אח מן האב, חדא</strong> <small>[אחת]</small> ש<strong>יש לה בנים בחיי בעלה</strong> וגירשה, <strong>וחדא</strong> <small>[ואחת]</small> ש<strong>יש לה בנים לאחר מיתת בעלה!</strong>
 ומשיבים: זו ש<strong>יש לה בנים לאחר מיתת בעלה — לא צריכה קרא</strong> <small>[אינה צריכה כתוב]</small> מיוחד, <strong>מדאמר רחמנא</strong> <small>[מ</small>כיון <small>שאמרה התורה]</small> שזו <strong>שאין לה בנים מותרת</strong> לאח, <strong>הא</strong> <small>[הרי]</small> אם <strong>יש לה בנים אסורה.</strong>
 ומקשים: <strong>ודלמא</strong> <small>[ושמא]</small> נאמר כך: אם <strong>אין לה בנים — אסורה לעלמא</strong> <small>[לכול]</small> <strong>ושריא</strong> <small>[ומותרת]</small> <strong>ליבם</strong> כמפורש בתורה, אבל אם <strong>יש לה בנים — שריא לעלמא ושריא</strong> <small>[מותרת לכול ומותרת]</small> גם <strong>ליבם! אי נמי</strong> <small>[או גם כן]</small> אפשר היה לומר: אם אשת אחיו <strong>אין לה בנים — מצוה</strong> ליבמה, ואולם אם <strong>יש לה בנים — רשות,</strong> שמותר לאחי בעלה לשאתה אם ירצה!
 <strong>אי נמי</strong> <small>[או גם כן]</small> נאמר כך: זו ש<strong>אין לה בנים — אין</strong> <small>[כן]</small> מותרת ליבם, וזו ש<strong>יש לה בנים — לא,</strong> אולם כיון שאיסור זה נובע רק ממה שאינו במצות ייבום, אם כן <strong>ו</strong>יהיה זה בגדר <strong>לאו הבא מכלל עשה</strong> ולאו כזה דינו הוא רק כ<strong>עשה,</strong> ולכן נצרך ייתור הפסוק "ערות אחיך היא" ללמד שיש עליה עונש כרת!
 ומשיבים: שיש עונש כרת אנו למדים מזה ש<strong>כתב קרא אחרינא</strong> <small>[נאמר כתוב אחר]:</small> <strong>"ערות אחיו גלה</strong> ערירים יהיו<strong>"</strong> (ויקרא שם כ, כא), לומר שיש בה איסור כרת.
 ומקשים: <strong>ואימא</strong> <small>[ואמור]</small> ש<strong>אשת אח מן האם</strong> יהא דינה <strong>כאשת אח מן האב; מה אשת אח מן האב לאחר מיתת בעלה שריא</strong> <small>[מותרת]</small> ליבם (אם לא היה למת בנים) — <strong>אף אשת אח מן האם, לאחר מיתת בעלה שריא</strong> <small>[מותרת]</small> ליבם! ומשיבים: <strong>אמר קרא</strong> <small>[הכתוב]</small> <strong>"היא",</strong> שמכתוב זה למדים איסור אשת אח מן האם, להדגיש ולצמצם ולומר: <strong>בהוייתה תהא,</strong> תישאר כמות שהיא באיסורה, שלזו אין היתר.
 <big>א</big> לאחר שביררנו ענין זה, שואלים: כיון שנלמדו כל העריות זו מזו והושוו כולן לחיוב כרת מהכתוב "ונכרתו הנפשות העושות", אם כן, <strong>אחותו</strong> ש<strong>כתב בה כרת</strong> במפורש <strong>למה לי?</strong>
 ומשיבים: בא הדבר ללמד <strong>לכ</strong> מו שאמר <strong>ר' יוחנן,</strong> ש<strong>אמר ר' יוחנן: שאם עשאן כולם בהעלם אחת,</strong> כלומר, שבשגגה אחת בא על כל העריות — <strong>חייב על כל אחת ואחת.</strong> שלא נחשוב שאיסור עריות הוא איסור כללי, וכל סוג וסוג של עבירה זו הוא רק חלק מאיסור כולל זה, ואם עשה אותן בשגגה אחת אינו חייב אלא בקרבן אחד, לכן כתב כרת באחותו ללמד שכל אחת מהן הוא איסור פרטי, וחייב עליו בפני עצמו.
 ושואלים: <strong>ולר' יצחק</strong> ש<strong>אמר</strong> בפירוש הפסוק כך: <strong>כל חייבי כריתות בכלל</strong> אחד <strong>היו,</strong> שנאמר: "ונכרתו הנפשות העושות", <strong>ולמה יצתה</strong> (יצאה) <strong>כרת</strong> במפורש <strong>באחותו?</strong> ללמדנו שיש <strong>לדונו בכרת ולא במלקות.</strong> שחייבי כרת אין מלקים אותם, אף שנאמר בהם לא תעשה, לפי שעונשם חמור יותר, ואם כן דינו של ר' יוחנן <strong>לחלק</strong> את האיסורים ולחייב על כל ערוה בפני עצמה, <strong>מנלן</strong> <small>[מניין לנו]?</small>
 ומשיבים: <strong>נפקא ליה</strong> <small>[יוצא לו,</small> לומד הוא<small>]</small> דבר זה <strong>מ</strong>מה שכתוב <strong>"ואל אשה בנדת טמאתה"</strong> (שם יח, יט), <strong>לחייב על כל אשה ואשה</strong> שהיא ערוה לו בפני עצמה.
 ושואלים עוד: כיון שלמדנו מן הכתוב שכל העריות בכרת, אם כן, <strong>דודתו דכתב</strong> <small>[שאמרה]</small> <strong>בה רחמנא</strong> <small>[התורה]</small> <strong>"ערירים יהיו"</strong> (שם כ, כב) <strong>למה לי?</strong> והרי מיתת הבנים היא בכלל עונש כרת! ומשיבים: שנצרך הדבר <strong>לכפי</strong> שאמר <strong>רבה.</strong> ש<strong>רבה רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> בכתוב אחד, בענין הבא על אשת אחיו <strong>"ערירים יהיו"</strong> (שם כא) <strong>וכתיב</strong> <small>[ונאמר]</small> בענין הבא על דודתו <strong>"ערירים ימתו"</strong> (שם כ), <strong>הא כיצד</strong> ניישב הבדל זה בין הכתובים? אם <strong>יש לו</strong> כבר <strong>בנים — קוברן, אין לו בנים — הולך ערירי</strong> ולא יוולדו לו.
 ומעירים: <strong>ואיצטריך למכתב</strong> <small>[והוצרך לומר]</small> לשון <strong>"ערירים יהיו" ואיצטריך למכתב</strong> <small>[והוצרך לומר]</small> גם לשון <strong>"ערירים ימתו". דאי כתב רחמנא</strong> <small>[שאילו אמרה התורה]</small> רק <strong>"ערירים יהיו", הוה אמינא</strong> <small>[הייתי אומר]:</small> שימותו בנים שהיו לו <strong>עד</strong> זמן <strong>חטאיה</strong> <small>[חטאו],</small> <strong>אבל</strong> בנים שנולדו לו <strong>מחטאיה</strong> <small>[מחטאו]</small> <strong>ואילך — לא</strong> ימותו, על כן <strong>כתב רחמנא</strong> <small>[אמרה התורה]</small> <strong>"ערירים ימתו"</strong> שגם אם נולדו לו ילדים אחר כך — ימותו, וישארו ערירים. <strong>ו</strong>כן, <strong>אי כתב רחמנא</strong> <small>[אם</small> היתה <small>אומרת התורה</small> כך<small>]</small> <strong>"ערירים ימתו" הוה אמינא</strong> <small>[הייתי אומר]</small> שמדובר בבנים שנולדו <strong>מחטאיה</strong> <small>[מחטאו]</small> <strong>ואילך אבל מעיקרא</strong> <small>[מתחילה]</small> אלה שנולדו עד לזמן החטא — <strong>לא</strong> ייענשו, על כן <strong>צריכא</strong> <small>[נצרכה]</small> לומר בשני האופנים.
 <big>ב</big> למדנו איפוא דין העראה בכל חייבי כריתות על פי ההיקש שמשווה את כולם זה לזה, ולמדים מאותם המקרים שהעראה מפורשת בהם, אבל ש<strong>העראה</strong> אסורה ונחשבת כביאה גמורה אף ב<strong>חייבי לאוין מנלן</strong> <small>[מניין לנו]?</small>
 ומשיבים: <strong>מדגלי רחמנא</strong> <small>[מ</small>מה <small>שגילתה התורה]</small> ופירשה <strong>"שכבת זרע" גבי שפחה חרופה</strong> ("ואיש כי ישכב את אשה שכבת זרע והיא שפחה נחרפת לאיש...". ויקרא יט, כ), לומר שרק בענין זה אין די בהעראה, וחייב רק על ביאה גמורה ("שכבת זרע"), ו<strong>מכלל</strong> זה אתה למד כי <strong>חייבי לאוין</strong> אחרים — <strong>בהעראה</strong> בלבד מתחייבים עליהם. שאם לא כן לא היה צריך לפרש בשפחה חרופה.
 ודוחים: <strong>אדרבה</strong> (להיפך), אפשר לטעון: <strong>מדגלי רחמנא</strong> <small>[מ</small>מה <small>שגילתה התורה]</small> חיוב על <strong>העראה בחייבי כריתות, מכלל</strong> זה נלמד שב<strong>חייבי לאוין</strong> חייבים רק <strong>בגמר ביאה! אמר רב אשי: אם כן,</strong> אילו חייבי לאוין היו מתחייבים רק על גמר ביאה — <strong>לשתוק קרא</strong> <small>[שישתוק הכתוב]</small> ולא יפרש ב<strong>שפחה חרופה</strong> שאין חייבים עליה אלא בביאה גמורה ויהא דינה כשאר חייבי לאוין, וכיון שהוצרך דין זה להתפרש בה — הרי זו הוכחה ששפחה חרופה היא היוצאת מן הכלל, שלא כשאר חייבי לאוין.
 ושואלים עוד: <strong>העראה</strong> שדינה כביאה ב<strong>חייבי לאוין</strong> שאסורים דווקא ל<strong>כהונה מנלן</strong> <small>[מניין לנו]?</small> כי אין ללמוד דינים אלה משאר איסורי לאו של עריות, שכן דינים אלה אינם שוים בכל ישראל. ומשיבים: <strong>אתיא</strong> <small>[בא,</small> נלמד<small>]</small> הדבר בגזירה שווה של המילים <strong>"קיחה" "קיחה".</strong> שלשון זו נאמרה באיסור שיש בו חיוב כרת, כגון "ואיש אשר יקח את אחותו" (שם כ, יז) ונאמרה גם באיסורי כהונה "לא יקחו" (שם כא, ז).
 ושואלים: והעראה שבאיסורי ביאה של <strong>חייבי עשה,</strong> כגון בגר מצרי ואדומי שנאמר בהם שרק "דור שלישי יבוא להם בקהל ה'" (דברים כג, ט), וגר מצרי עצמו, או בנו, אסורים בגלל עשה זה — <strong>מנא לן</strong> <small>[מניין לנו]</small> שגם בהם העראה דינה כביאה גמורה?
## דף נה:
 <strong>אתיא</strong> <small>[בא,</small> נלמד<small>]</small> הדבר בגזירה שווה, מהמלה <strong>"ביאה" "ביאה"</strong> האמורה גם בחייבי לאוין (כגון: "לא יבוא ממזר". דברים כג, ג), וכן זו האמורה בחייבי עשה ("דור שלישי יבוא להם" שם ט).
 ושואלים: <strong>יבמה</strong> שנבעלה בהעראה בלבד <strong>ל</strong>אדם מן ה<strong>שוק</strong> לפני החליצה, <strong>מנלן</strong> <small>[מניין לנו]</small> שהיא עוברת בכך עבירה? ומשיבים: כאן אין צורך בלימוד מיוחד, שכן <strong>אי למאן דאמר לאו</strong> <small>[אם ל</small>דעת <small>מי שאומר</small> שיש בכך איסור <small>לא</small> תעשה<small>],</small> אם כן הרי זה <strong>לאו</strong> כמו האחרים, ונלמד מהם, <strong>אי למאן דאמר</strong> <small>[אם ל</small>דעת <small>מי שאומר]</small> שיש בכך איסור <strong>עשה</strong> — אם כן זה <strong>עשה</strong> כמו אחרים.
 <strong>אלא</strong> השאלה היא: <strong>יבמה ליבם מנלן</strong> <small>[מניין לנו]</small> שהיא נקנית לו בהעראה בלבד? ומשיבים: <strong>אתיא</strong> <small>[בא</small> נלמד<small>]</small> הדבר בגזירה שווה <strong>"ביאה" "ביאה",</strong> שכן נאמר ביבמה: "יבמה יבא עליה" (שם כה, ה), ונאמר גם באיסורי לאוים לשון ביאה.
 ומוסיפים לברר: <strong>אשה לבעלה מנלן</strong> <small>[מניין לנו]</small> שהיא נקנית לו בקידושי ביאה על ידי העראה בלבד? ומשיבים: <strong>אתיא</strong> <small>[בא,</small> נלמד<small>]</small> הדבר בגזירה שווה <strong>"קיחה" "קיחה",</strong> שנאמרה קיחה בנשיאת אשה: "כי יקח איש אשה ובעלה" (שם כד, א) ונאמרה קיחה באיסורי עריות (כגון: "ואיש אשר יקח את אשה ואת אמה". ויקרא כ, יד), ולמדים שהעראה נחשבת כביאה בשני המקרים.
 <big>א</big> <strong>אמר רבא:</strong> כיון שלמדנו שבדרך כלל העראה נחשבת כביאה גמורה, אם כן, <strong>למה לי דכתב רחמנא</strong> <small>[שאמרה התורה]</small> <strong>"שכבת זרע" ב</strong>ביאת <strong>שפחה חרופה</strong> ("ואיש אשר ישכב את אשה שכבת זרע והיא שפחה נחרפת לאיש". שם יט, כ), וכן כתבה <strong>"שכבת זרע" באשת איש</strong> ("ואל אשת עמיתך לא תתן שכבתך לזרע". ויקרא יח, כ), וכן כתבה <strong>"שכבת זרע" בסוטה</strong> ("ושכב איש אותה שכבת זרע". במדבר ה, יג)?
 ומסבירים: זה שנאמר ב<strong>שפחה חרופה — כדאמרן</strong> <small>[כפי שאמרנו],</small> שבא הדבר ללמד שאין חייב על שפחה חרופה אלא אם כן בא עליה ביאה גמורה, הראויה לשכבת זרע. וביטוי זה שנאמר ב<strong>אשת איש,</strong> בא ללמד, שכל הבא על אשת איש חייב, <strong>פרט ל</strong>זה ה<strong>משמש מת,</strong> כלומר, למי שבא על אשה בלא קישוי אבר, שאינו יכול להוליד.
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> כי ה<strong>משמש מת בעריות פטור,</strong> שאין זו נחשבת ביאה, <strong>אלא למאן דאמר</strong> <small>[ל</small>דעת <small>מי שאומר]</small> שאף בזה <strong>חייב, מאי איכא למימר</strong> <small>[מה יש לומר]?</small> <strong>אלא</strong> לשיטה זו בא הכתוב, ללמד: <strong>פרט למשמש מתה,</strong> שאם בועל אשה מתה אינו חייב. <strong>דסלקא דעתך אמינא</strong> <small>[שיעלה על דעתך לומר]</small> <strong>הואיל</strong> ו<strong>לאחר מיתה נמי איקרי</strong> <small>[גם כן</small> היא <small>קרויה]</small> <strong>"שארו",</strong> לגבי בעלה, ואם כן <strong>אימא ליחייב עלה</strong> <small>[אמור שיתחייב עליה]</small> אחר הבא עליה משום ניאוף <strong>באשת איש,</strong> על כן <strong>קא משמע לן</strong> <small>[השמיע לנו]</small> שביאת מתה אינה קרויה ביאה, ואינו חייב עליה.
 והביטוי הזה ("שכבת זרע") שנאמר ב<strong>סוטה למה לי? לכדתניא</strong> <small>[לכפי ששנינו</small> בברייתא<small>],</small> מה שנאמר: <strong>"</strong>ושכב איש אותה <strong>שכבת זרע"</strong> (שם), הרי זה <strong>פרט לדבר אחר.</strong> ושואלים: <strong>מאי</strong> <small>[מה]</small> פירוש <strong>"דבר אחר"?</strong> למה הכוונה בביטוי מרמז זה? <strong>אמר רב ששת: פרט ל</strong>מקרה <strong>שקינא לה</strong> בעלה והזהירה שלא תיבעל לאחר ביאה <strong>שלא כדרכה. אמר ליה</strong> <small>[לו]</small> <strong>רבא:</strong> הלא <strong>"משכבי אשה" כתיב</strong> <small>[נאמר]</small> בסוטה, ומכאן למדים שיש איסור בכל סוגי משכבות באשה!
 <strong>אלא אמר רבא: פרט לשקינא לה</strong> שלא תיסתר עם אחר — והזהיר אותה לא על בעילה אלא על מגע האבר <strong>דרך אברים</strong> אחרים, ואת זה ממעט הכתוב, שאין אשה נאסרת בכך. <strong>אמר ליה</strong> <small>[לו]</small> <strong>אביי:</strong> וכי <strong>פריצותא אסר רחמנא</strong> <small>[פריצות אסרה התורה]?</small> שאכן דבר זה הוא בגדר פריצות, אבל איננו נכלל במונח "ביאה"!
 <strong>אלא אמר אביי: פרט לשקינא לה</strong> שלא תיסתר עם איש שאינו בא עליה ביאה גמורה אלא <strong>בנשיקה,</strong> כלומר, שמשיק את איברו באיברה בנשיקה (בהשקה) — במגע בלבד. ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> <strong>העראה זו הכנסת עטרה</strong> של איבר הזכר לתוך איבר הנקיבה. ולכן מגע ("נשיקה") בלבד אינו קרוי ביאה, <strong>אלא למאן דאמר</strong> <small>[ל</small>דעת <small>מי שאומר]</small> העראה <strong>זו נשיקה,</strong> ועצם המגע בלבד נקרא העראה, <strong>מאי איכא למימר</strong> <small>[מה יש לומר],</small> איך אפשר למעט נשיקה?
 <strong>אלא, לעולם</strong> יש לחזור לפירוש ראשון, ו"דבר אחר" פירושו פרט <strong>לשקינא לה</strong> ממגע אבר אדם זר <strong>דרך אברים</strong> אחרים, <strong>ואיצטריך</strong> <small>[והוצרך]</small> הדבר להיאמר שאין זה קינוי, כי <strong>סלקא דעתך אמינא</strong> <small>[יעלה על דעתך לומר]</small> כי <strong>בקפידא</strong> <small>[ב</small>מידת ה<small>הקפדה]</small> של ה<strong>בעל תלה רחמנא</strong> <small>[תלתה התורה]</small> את הקינוי, שהרי הדבר תלוי ברצונו לקנא, <strong>והא קא קפיד</strong> <small>[והרי</small> הוא <small>מקפיד]</small> גם על מגע כזה, על כן <strong>קא משמע לן</strong> <small>[השמיע לנו]</small> שאין היא נאסרת אלא בביאה ממש.
 <big>ב</big> בעניין ההגדרה המדוייקת מהי העראה, <strong>אמר שמואל: העראה זו נשיקה.</strong> כלומר, מגע של איבר הזכר והנקיבה זה בזה, ומדוע אנחנו אומרים שהמגע הזה נחשב כביאה — <strong>משל לאדם שמניח אצבעו על פיו, אי אפשר שלא ידחוק הבשר</strong> משהו. ולכן גם מגע האבר, אי אפשר שלא ייכנס בפנים משהו ולכן אף זה קרוי ביאה.
 <strong>כי אתא</strong> <small>[כאשר בא]</small> <strong>רבה בר בר חנה</strong> מארץ ישראל לבבל, <strong>אמר</strong> בשם <strong>ר' יוחנן: גמר ביאה</strong> האמור <strong>בשפחה חרופה — זו הכנסת עטרה</strong> ולא יותר מזה. <strong>מתיב</strong> <small>[מקשה]</small> על כך <strong>רב ששת</strong> ממה ששנינו: כיון שנאמר בשפחה חרופה <strong>"שכבת זרע",</strong> משמע ש<strong>אינו חייב</strong> בה <strong>אלא על ביאת המירוק,</strong> כלומר, ביאה גמורה. <strong>מאי לאו</strong> <small>[האם לא]</small> הכוונה — <strong>מירוק גיד</strong> (כל האיבר)?! ודוחים: <strong>לא,</strong> אפשר לומר זה ש<strong>מירוק</strong> הכוונה לגמר הכנסת <strong>עטרה</strong> בלבד.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן</strong> אחרת: <strong>העראה — זו הכנסת עטרה. אמרו ליה</strong> <small>[לו]:</small> <strong>והא רבה בר בר חנה לא אמר הכי</strong> <small>[כך],</small> שהרי הוא מסר בשם ר' יוחנן שהכנסת עטרה היא ביאה גמורה! <strong>אמר להו</strong> <small>[להם]:</small> <strong>או איהו שקראי</strong> <small>[הוא שיקר]</small> <strong>או אנא שקרי</strong> <small>[אני משקר],</small> כלומר, ברור שיש כאן סתירה ואחד מאיתנו לא מסר את הדברים כראוי.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: העראה זו הכנסת עטרה.</strong> ומעירים: על <strong>רבה בר בר חנה ודאי פליג</strong> <small>[</small>הוא <small>חולק],</small> שהרי רבה בר בר חנה אמר שהכנסת עטרה היא גמר ביאה, והשאלה היא: על <strong>שמואל</strong> שאומר שהעראה זו נשיקה <strong>מי לימא פליג</strong> <small>[האם לומר</small> ש<small>חולק</small> הוא<small>]?</small>
 ודוחים: <strong>לא,</strong> אפשר לומר שאין הם חולקים, אלא <strong>מנשיקה ועד הכנסת עטרה</strong> — <strong>העראה קרי</strong> <small>[קורא]</small> <strong>לה</strong> רבין בשם ר' יוחנן וביותר מזה קרוי ביאה.
 <strong>כי אתא</strong> <small>[כאשר בא]</small> <strong>רב שמואל בר יהודה</strong> מארץ ישראל לבבל, <strong>אמר</strong> בשם <strong>ר' יוחנן: העראה — זו הכנסת עטרה, גמר ביאה</strong> זה <strong>גמר ביאה ממש.</strong>
## דף נו.
 <strong>מכאן ואילך,</strong> כלומר, פחות מכן — <strong>אינו אלא נשיקה, ופטור עליה. ופליג</strong> <small>[וחולק]</small> על דברי <strong>שמואל,</strong> שלדבריו נשיקה היא העראה וחייב עליה.
 <big>א</big> שנינו במשנה: <strong>אחד המערה ואחד הגומר</strong> — <strong>קנה.</strong> ושואלים: <strong>מאי</strong> <small>[מה</small> פירוש<small>]</small> <strong>קנה? רב אמר: קנה לכל,</strong> כלומר, הרי זו ביאה גמורה והיא נחשבת כאשתו לכל דבר, ואם כהן הוא — רשאית לאכול בתרומה. <strong>ושמואל אמר: לא קנה</strong> בהעראה או בשאר ביאות גרועות כיוצא בה <strong>אלא לדברים האמורים בפרשה</strong> של ייבום, שהם: <strong>לירש בנכסי אחיו, ולפוטרה מן הייבום,</strong> שאם מת היבם אחרי שהערה בה, והשאיר בנים מאשה אחרת, הרי היא כאשת אח שיש לו בנים ופטורה מן הייבום.
 ומעירים: אם היתה יבמה <strong>מן הנשואין — לדברי הכל אכלה</strong> <small>[אוכלת]</small> גם בתרומה, כאשר בא עליה בביאה כל שהיא. <strong>דהא הות קאכלה מעיקרא</strong> <small>[שהרי היתה אוכלת מתחילה]</small> על ידי ביאת האח המת, שאף ביאה גרועה מספקת כדי להמשיך להאכילה בתרומה. <strong>כי פליגי</strong> <small>[כאשר נחלקו]</small> היה זה כשהיתה יבמה <strong>מן האירוסין. רב אמר: אוכלת, דהא רבי רחמנא</strong> <small>[שהרי ריבתה התורה]</small> <strong>ביאת שוגג</strong> שתהיה <strong>כ</strong>ביאה ב<strong>מזיד</strong> והעראה כגמר ביאה.
 <strong>ושמואל אמר: כי רבי רחמנא</strong> <small>[כאשר ריבתה התורה]</small> גם ביאה זו, הרי זה <strong>לאוקמיה</strong> <small>[להעמידו],</small> את היבם, <strong>במקום</strong> ה<strong>בעל,</strong> אבל <strong>לאלומי</strong> <small>[לחזק]</small> אותו יותר <strong>מן</strong> ה<strong>בעל — לא.</strong> וכיון שבעלה לא האכיל אותה עדיין בתרומה, שהרי היתה ארוסה בלבד — אף היבם (שלא בא עליה ביאה גמורה) אינו יכול לעשות זאת.
 ומעירים: <strong>ואזדא</strong> <small>[והלך]</small> <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר רב נחמן אמר שמואל: כל שהבעל מאכיל</strong> בתרומה — גם <strong>יבם מאכיל, וכל שאין הבעל מאכיל</strong> — גם <strong>יבם אינו מאכיל.</strong>
 <strong>מיתיבי</strong> <small>[מקשים]</small> על כך, ממה ששנינו: <strong>בת ישראל פקחת</strong> (בת דעת), שנישואיה נישואין גמורים, <strong>שנתארסה לכהן פקח, ולא הספיק לכונסה עד שנתחרש</strong> (שנעשה חרש) ואינו עוד בן דעת גמור — <strong>אינה אוכלת</strong> בתרומה, כי נישואיו וקניינו של החרש אינם מועילים להאכיל את אשתו בתרומה מן התורה. ואם <strong>מת</strong> היבם החרש, <strong>ונפלה</strong> היבמה <strong>לפני יבם חרש — אוכלת, ובזו יפה כח היבם מכח הבעל.</strong>
 <strong>בשלמא</strong> <small>[נניח]</small> <strong>ל</strong>שיטת <strong>רב ניחא</strong> <small>[נוח]</small> שאף שאצל הבעל החרש לא היתה אלא כארוסה ולא אכלה בתרומה, עכשיו שבא עליה היבם החרש — אוכלת, כיון שהוא קונה אותה מכוח ביאתו, שאין היא גרועה מביאת שוגג, וקניינו זה הוא קנין גמור, <strong>אלא ל</strong>שיטת <strong>שמואל קשיא</strong> <small>[קשה]!</small> שלדבריו אין כוחו של היבם יכול להיות יפה יותר מכוח הבעל שמת.
 ומשיבים: <strong>אמר לך</strong> <small>[</small>יכול היה <small>לומר לך]</small> <strong>שמואל: אימא הכי</strong> <small>[אמור</small> ותקן <small>כך]</small> את הגירסה: <strong>ולא הספיק לכונסה עד שנתחרש — אינה אוכלת בתרומה, כנס ואחר כך נתחרש — אוכלת.</strong> ואם לאחר שכנסה ונתחרש <strong>מת</strong> היבם, <strong>ונפלה לפני יבם חרש — אוכלת.</strong>
 <strong>ומאי</strong> <small>[ומה]</small> איפוא הכוונה של <strong>"בזו</strong> יפה כוח היבם<strong>"</strong>— אין הכוונה למקרה זה דווקא, אלא בכלל, ש<strong>אילו</strong> היה ה<strong>בעל חרש מעיקרא</strong> <small>[מתחילה],</small> <strong>לא</strong> היתה <strong>אוכלת</strong> בתרומה, ורק מפני שנשאה בעודו פיקח וקנאה בנישואין גמורים — אוכלת. <strong>ואילו יבם חרש מעיקרא אכלה</strong> <small>[מתחילה</small> לפני הייבום, <small>אוכלת]</small> ובזה יפה כוחו.
 <strong>ואיכא דאמרי</strong> <small>[ויש שאומרים]</small> שמחלוקת רב ושמואל היתה באופן אחר, שאם נתאלמנה <strong>מן האירוסין</strong> ובא עליה היבם ביאה גרועה — <strong>דברי הכל לא אכלה</strong> <small>[אינה אוכלת],</small> <strong>דהא</strong> <small>[שהרי]</small> בעודה ארוסה <strong>לא אכלה</strong> <small>[אינה אוכלת]</small> תרומה <strong>בחיי בעל.</strong>
 <strong>כי פליגי</strong> <small>[כאשר נחלקו],</small> הרי זה כשנתאלמנה <strong>מן הנשואין</strong> — <strong>רב אמר: אוכלת, דהא הות אכלה מעיקרא</strong> <small>[שהרי היתה אוכלת מתחילה],</small> <strong>ושמואל אמר: אינה אוכלת.</strong> ומדוע? — <strong>כי רבי רחמנא</strong> <small>[כאשר ריבתה תורה]</small> <strong>ביאת שוגג</strong> שתהיה <strong>כ</strong>ביאה ב<strong>מזיד</strong> — הרי זה <strong>לדברים האמורים בפרשה</strong> של ייבום (לירש את אחיו, ולפוטרה מיבום אם בא עליה היבם ומת מיד ולו בנים מאשה אחרת), <strong>אבל לכל מילי</strong> <small>[דבר]</small> — <strong>לא.</strong>
 ומקשים: <strong>והאמר</strong> <small>[והרי אמר]</small> <strong>רב נחמן אמר שמואל</strong> עצמו: <strong>כל שהבעל מאכיל — יבם מאכיל,</strong> ואם כן גם פה היה צריך להאכיל! ומשיבים: <strong>אימא</strong> <small>[אמור,</small> תקן<small>]</small> כך: <strong>כל ביאה שהבעל מאכיל בה — יבם מאכיל בה, וכל ביאה שאין הבעל מאכיל בה — אין היבם מאכיל בה.</strong> ולכן ביאת שוגג וכיוצא בה, שאין עושה קנין של קידושין על ידי ביאה זו, אף היבם אינו מאכיל בה.
 <strong>מיתיבי</strong> <small>[מקשים]</small> על כך מן הברייתא: <strong>בת ישראל פקחת שנתארסה לכהן פקח, ולא הספיק לכונסה עד שנתחרש — אינה אוכלת. מת, ונפלה לפני יבם חרש — אוכלת, ובזו יפה כח יבם מכח בעל. בשלמא</strong> <small>[נניח]</small> <strong>ל</strong>שיטת <strong>רב</strong> — <strong>מתרץ כדתריץ מעיקרא</strong> <small>[כפי שתירץ בתחילה]</small> לשיטתו של שמואל, שתיקנו את הגירסה. <strong>אלא ל</strong>שיטת <strong>שמואל</strong> לפי נוסח זה <strong>קשיא</strong> <small>[קשה]!</small> ומסכמים: אכן, <strong>קשיא</strong> <small>[קשה]</small> הדבר.
 <big>ב</big> <strong>תנו רבנן</strong> <small>[שנו חכמים]:</small> <strong>בת ישראל פקחת שנתארסה לכהן פקח ולא הספיק לכונסה עד שנתחרש — אינה אוכלת</strong> בתרומה. <strong>נולד לה בן</strong> מן הכהן — <strong>אוכלת</strong> בתרומה, בגלל בנה. <strong>מת הבן</strong> — <strong>ר' נתן אומר: אוכלת, וחכמים אומרים: אינה אוכלת.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' נתן? אמר רבה: הואיל שכבר אכלה</strong> בהיתר בעוד בנה בחיים, מתירים לה שתהא אוכלת גם הלאה כיון שבכל זאת היא נשואה לכהן נישואין כל שהם. <strong>אמר ליה</strong> <small>[לו]</small> <strong>אביי: אלא מעתה,</strong> לפי נימוק זה, <strong>בת ישראל שניסת לכהן ומית ליה</strong> <small>[ומת לו]</small> בלי בנים, <strong>תיכול</strong> <small>[תאכל]</small> בתרומה, משום <strong>שכבר אכלה! אלא</strong> ודאי הוא כי <strong>כיון דמית ליה</strong> <small>[שמת לו]</small> <strong>פקע ליה קדושתיה מינה</strong> <small>[פקעה לה קדושתו ממנה],</small> ושוב אין עליה קדושת כהונה, והיא כבת ישראל לכל דבר. <strong>הכא נמי</strong> <small>[כאן גם כן]</small> <strong>כיון דמית ליה</strong> <small>[שמת לו</small> הבן<small>]</small> <strong>פקע קדושתיה מינה</strong> <small>[פקעה קדושתו</small> של הכהן <small>ממנה],</small> ולכן לא תאכל בתרומה! ונדחה טעמו של רבה.
 <strong>אלא אמר רב יוסף: קסבר</strong> <small>[סבור]</small> <strong>ר' נתן</strong> כי <strong>נשואי חרש</strong> שקידש אשה כשהוא פיקח <strong>מאכילין</strong> מן התורה <strong>בתרומה,</strong> אף שמגזירת חכמים אינה אוכלת אלא משעת הנישואין, כיון שיש לחשוש שמא תאכיל מן התרומה לאחיה — במקרה כזה שקידשה כשהוא פיקח וכבר נישאה ואין מקום לחשש זה, לא גזרו בו חכמים, <strong>ולא גזרינן</strong> <small>[ואין אנו גוזרים]</small> <strong>נשואי חרש</strong> וביאתו <strong>אטו</strong> <small>[בגלל]</small> <strong>קדושי חרש.</strong> שאמנם קידושי חרש אינם קונים, כיון שאין בו דעת, אבל לאחר שקידשה כשהוא בן דעת, אף שנתחרש — הנישואין מועילים. <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> וזה הוא הנימוק, <strong>נולד לה בן למה לי?</strong> שהרי לדעת ר' נתן אוכלת בתרומה גם אם לא נולד בן! השיב לו: <strong>משום רבנן</strong> <small>[</small>דברי <small>חכמים]</small> אמר זאת. שאמנם לדעת ר' נתן עצמו אין הבדל, אבל לדעת חכמים יש הבדל אם היה או לא היה לה בן.
 וחזר והקשה: <strong>וליפלוג</strong> <small>[ושיחלוק]</small> <strong>ר' נתן עלייהו ברישא</strong> <small>[עליהם בתחילה],</small> גם בקטע הראשון, לפני שהוזכר המקרה שנולד לה בן! ענה לו רב יוסף: <strong>שביק להו לרבנן עד דמסיימי מילתייהו והדר פליג עלייהו</strong> <small>[הניח להם</small> ר' נתן <small>לחכמים עד שיסיימו את דבריהם וחזר</small> אחר כך ו<small>חלק עליהם</small> בכול<small>].</small> ושואלים: <strong>אי הכי</strong> <small>[אם כך]</small> וזה הוא הטעם, <strong>ליתני</strong> <small>[שישנה]</small> קודם <strong>מת הבן אינה אוכלת,</strong> ואחר כך <strong>ר' נתן אומר: אוכלת,</strong> ולמה הקדים קודם את דברי ר' נתן, היה לו להניח קודם לחכמים לסיים לגמרי את דבריהם! ומסכמים: אכן, <strong>קשיא</strong> <small>[קשה]</small> לדעת רב יוסף.
 <big>ג</big> שנינו במשנה: <strong>וכן הבא על אחת מכל העריות</strong> שבתורה, אפילו בביאה כל שהיא — חייב. <strong>אמר רב עמרם: הא מלתא</strong> <small>[דבר זה]</small> <strong>אמר לן</strong> <small>[לנו]</small> <strong>רב ששת,</strong>
## דף נו:
 <strong>ואנהרינהו לעיינין ממתניתין</strong> <small>[והאיר את עינינו ממשנתנו]</small> להראות שדבריו נסמכים עליה. וכך אמר רב ששת: <strong>אשת ישראל שנאנסה, אף על פי שמותרת לבעלה,</strong> אם ישראל הוא — <strong>פסולה לכהונה,</strong> שאם מת בעלה — לא תינשא עוד לכהן. <strong>ותנא תונא</strong> <small>[ושנה התנא</small> שלנו<small>]:</small> <strong>וכן הבא על אחת מכל העריות האמורות בתורה, או פסולות.</strong>
 <strong>מאי</strong> <small>[מה</small> פירוש<small>]</small> <strong>"וכן"? מאי לאו</strong> <small>[האם לא]</small> הכוונה ש<strong>לא שנא</strong> <small>[שונה]</small> אם היה הדבר <strong>בשוגג, ולא שנא</strong> <small>[שונה]</small> אם היה הדבר <strong>במזיד, ו</strong>כן <strong>לא שנא</strong> <small>[שונה]</small> אם היה הדבר <strong>באונס, ולא שנא</strong> <small>[שונה]</small> אם היה הדבר <strong>ברצון, וקתני</strong> <small>[ושנה]:</small> <strong>פסלה.</strong> משמע, שביאה מכל סוג, גם אם היתה באונס — פוסלת. ואף על פי שאינה אוסרת לישראל — פוסלת לכהנים.
 את הראיה הזו דוחים: <strong>לא,</strong> אין הכוונה פה לביאת שוגג ומזיד וכיוצא באלה, אלא לסוגי הביאה. ו<strong>מאי</strong> <small>[</small>ו<small>מה</small> פירוש<small>]</small> <strong>"וכן" — על העראה,</strong> שגם היא פוסלת. ושואלים: <strong>העראה דמאן</strong> <small>[של מי],</small> <strong>אילימא</strong> <small>[אם תאמר]</small> של <strong>עריות, למימרא</strong> <small>[</small>האם <small>לומר]</small> שדיני העראה ב<strong>עריות ילפינן</strong> <small>[למדים אנו]</small> <strong>מיבמה?</strong> — <strong>אדרבה</strong> (להיפך) <strong>יבמה ילפינן</strong> <small>[למדים אנו]</small> <strong>מעריות,</strong> ש<strong>עיקר</strong> ענין <strong>העראה בעריות כתיב</strong> <small>[נאמר]</small> ולא בדיני יבמות!
 <strong>אלא,</strong> חוזרים מן הפירוש הקודם, <strong>מאי</strong> <small>[מה</small> פירוש<small>]</small> <strong>"וכן" —</strong> על ביאה <strong>שלא כדרכה</strong> של <strong>עריות.</strong> ודוחים: <strong>אדרבה, עיקר "משכבי אשה"</strong> שמשם לומדים על ביאה שלא כדרכה <strong>בעריות כתיב</strong> <small>[נאמר]</small> ולא ביבמה!
 <strong>אלא, מאי "וכן"</strong> בענין ביאה <strong>שלא כדרכה</strong> ב<strong>חייבי לאוין,</strong> שבהם לא נתפרש הדבר בכתוב.
 <big>א</big> <strong>אמר רבא: אשת כהן שנאנסה,</strong> אם יבוא עליה <strong>בעלה</strong> הכהן לאחר מכן — <strong>לוקה עליה משום זונה.</strong> ותוהים: <strong>משום זונה אין</strong> <small>[כן],</small> <strong>משום טומאה לא?</strong> שהרי היא אסורה לו גם משום טומאה כמו כל אשה שנאסרה לבעלה אחרי שנבעלה על ידי אחר, שנקראת בתורה טמאה! ומתקנים: <strong>אימא</strong> <small>[אמור]</small> לוקה <strong>אף משום זונה.</strong>
 <strong>מתיב</strong> <small>[מקשה]</small> על כך <strong>ר' זירא,</strong> נאמר בסוטה: <strong>"והיא לא נתפשה"</strong> (במדבר ה, יג), כלומר, זו שלא נתפסה (שלא נאנסה) — <strong>אסורה, הא</strong> <small>[הרי]</small> אם <strong>נתפשה</strong> (נאנסה) — <strong>מותרת.</strong> וכיון שכתוב "והיא" לשון דיוק וצמצום, הרי זה בא ללמד: <strong>ויש לך אחרת שאף על פי שנתפשה</strong> בכוח ונאנסה — <strong>אסורה. ואי זו — זו אשת כהן.</strong>
 <strong>ו</strong>אם כן האיסור באשת כהן שנאנסה הוא <strong>לאו הבא מכלל עשה,</strong> וכלל הוא שאינו אלא <strong>עשה</strong> ולא איסור לאו. וכיון שאין בטומאה זו לאו — אין לוקים עליה!
 <strong>אמר רבא</strong> באופן אחר: <strong>הכל,</strong> כל הנשים הנשואות שנבעלו תחת בעליהן, <strong>היו בכלל זונה,</strong> שכל אשה שנבעלה (ברצון או באונס) בעילה שיש בה חיוב כרת — קרויה זונה, ו<strong>כשפרט לך הכתוב גבי</strong> (אצל) <strong>אשת ישראל "והיא לא נתפשה"</strong> לומר שהיא <strong>אסורה, הא</strong> <small>[הרי]</small> אם כן <strong>נתפשה — מותרת. מכלל</strong> הדברים אתה למד כי <strong>אשת כהן</strong> שנאסרה, כיון שלא הותרה — <strong>כדקיימא קיימא</strong> <small>[כמו שעמדה עמדה]</small> ולא בטל ממנה איסור זונה.
 <strong>ואיכא דאמרי</strong> <small>[ויש שאומרים]</small> בלשון אחרת, <strong>אמר רבה: אשת כהן שנאנסה</strong> — <strong>בעלה לוקה עליה משום טומאה.</strong> ושואלים: <strong>משום טומאה אין</strong> <small>[כן]</small> <strong>משום זונה לא? אלמא</strong> <small>[מכאן]</small> ש<strong>באונס לא קרינא ביה</strong> <small>[אין קוראים אנו בכך]</small> <strong>זונה.</strong>
 <strong>מתיב</strong> <small>[מקשה]</small> על כך <strong>ר' זירא</strong> ממה ששנינו <strong>"והיא לא נתפשה",</strong> כלומר, זו שלא נאנסה <strong>— אסורה, הא</strong> <small>[הרי]</small> זו ש<strong>נתפשה — מותרת. ויש לך אחרת, שאף על פי שנתפשה אסורה, ואיזו — זו אשת כהן. ולאו הבא מכלל עשה — עשה,</strong> משמע שיש עליה איסור עשה בלבד, ולא איסור לאו שלוקים עליו!
 <strong>אמר רבא: הכל,</strong> כל הנשים הנשואות שנבעלו תחת בעליהן, <strong>היו בכלל "</strong>לא יוכל בעלה... לשוב לקחתה... <strong>אחרי אשר הטמאה"</strong> (דברים כד, ד), <strong>כשפרט לך הכתוב גבי</strong> (אצל) <strong>אשת ישראל "והיא לא נתפשה" אסורה, הא</strong> <small>[הרי]</small> אם <strong>נתפשה מותרת, מכלל</strong> הדברים אתה למד כי <strong>אשת כהן כדקיימא קיימא</strong> <small>[כמו שעמדה עמדה]</small> ונשארה באיסור טומאה, ויש על בעלה לאו של "לא ישוב לקחתה".
 <big>ב משנה</big> <strong>אלמנה לכהן גדול, גרושה וחלוצה לכהן הדיוט,</strong> אפילו <strong>מן האירוסין</strong> בלבד, שעדיין לא באו עליהם, אם היו בנות כהנים — <strong>לא יאכלו בתרומה</strong> שקידושין כאלה מחללים את הנשים מקדושת כהונה, שהרי הן אסורות למקדשיהן. <strong>ר' אלעזר ור' שמעון מכשירין</strong> בארוסות, משום שאין העבירה נעשית אלא בביאה, וכל עוד שלא באו עליהן — לא נתחללו.
 אם נשים אלה <strong>נתארמלו</strong> (נתאלמנו) <strong>או נתגרשו,</strong> אם היה זה <strong>מן הנשואין — פסולות</strong> לכהונה, ופסולות מלאכול בתרומה שהרי על ידי הביאה נעשו חללות. אם נתאלמנו או נתגרשו <strong>מן האירוסין — כשרות.</strong>
 <big>ג גמרא</big> <strong>תניא</strong> <small>[שנינו</small> בברייתא<small>],</small> <strong>אמר ר' מאיר: קל וחומר</strong> הוא, <strong>ומה קדושי רשות</strong> כגון ישראל המקדש בת כהן — <strong>אין מאכילין</strong> בה, שכן היא נפסלת מלאכול בתרומת אביה על ידי קידושיה לשאינו כהן — <strong>קדושי עבירה</strong> שמקדשה כהן שהיא אסורה לו <strong>לא כל שכן</strong> שפוסלים אותה מלאכול תרומה?!
 <strong>אמרו לו: לא,</strong> אין מכאן ראיה. <strong>אם אמרת בקידושי רשות — שכן אין לו להאכיל במקום אחר,</strong> שהרי ישראל זה אינו יכול להאכיל את הכהנת בתרומה בכל מקרה, שהרי ישראל הוא, <strong>תאמר בקדושי עבירה, שכן יש לו</strong> לאותו כהן יכולת <strong>להאכיל במקום אחר,</strong> שאם לא היתה אשה זו אסורה לו — היה מאכיל אותה בתרומה. ולכן אפשר לומר שקידושי הכהן לבדם אינם פוסלים אותה לאכול בתרומה אפילו כשהיו בעבירה.
 <strong>אמר ר' אלעזר אמר ר' אושעיא: פצוע דכא כהן שקדש בת ישראל</strong> שאסור לו לבוא עליה, שנאמר: "לא יבוא פצוע דכה... בקהל ה'" (שם כג, ב), <strong>באנו</strong> בענין זה <strong>למחלוקת ר' מאיר ור' אלעזר ור' שמעון.</strong> וכיצד?
 <strong>לר' מאיר</strong> ש<strong>אמר: משתמרת</strong> (ממתינה, מוכנה) <strong>לביאה פסולה דאורייתא</strong> <small>[מן התורה],</small> כלומר, אשה שנתקדשה לאדם שאם תיבעל לו תהא זו ביאה פסולה מן התורה <strong>לא אכלה</strong> <small>[אינה אוכלת]</small> בתרומה, אם כן <strong>הא נמי לא אכלה</strong> <small>[זו גם כן אינה אוכלת]</small> שהרי ביאתו של פצוע דכא פוסלת אותה. ו<strong>לר' אלעזר ור' שמעון דאמרי</strong> <small>[שאומרים]</small> כי זו ה<strong>משתמרת לביאה פסולה דאורייתא</strong> <small>[מן התורה],</small> <strong>אכלה</strong> <small>[אוכלת]</small> בתרומה כל זמן שלא נבעלה ונפסלה,
## דף נז.
 <strong>הא נמי אכלה</strong> <small>[זו גם כן אוכלת],</small> שעד שאינו בועל אותה ראוי הוא להאכילה בתרומה. ודוחים: <strong>ממאי</strong> <small>[ממה,</small> מניין<small>]</small> מסיק אתה דברים אלה? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמרי</strong> <small>[אמרו]</small> <strong>ר' אלעזר ור' שמעון התם</strong> <small>[שם]</small> <strong>אלא</strong> באותם כהנים ש<strong>יש לו להאכיל במקום אחר,</strong> שהרי אם נושא אשה כשרה הוא מאכילה בתרומה. <strong>אבל הכא</strong> <small>[כאן]</small> בפצוע דכא ש<strong>אין לו להאכיל במקום אחר,</strong> שהרי אסור לו לשאת אשה מקהל ה' — <strong>לא.</strong>
 <strong>וכי תימא: הכא נמי</strong> <small>[ואם תאמר כאן גם כן]</small> <strong>יש לו להאכיל</strong> על כל פנים <strong>בבת גרים,</strong> שכיון שאינה מקהל ישראל רשאי פצוע דכא לשאתה, <strong>ו</strong>אולם <strong>הא מיבעיא בעי ליה</strong> <small>[והרי שאל אותה]</small> <strong>ר' יוחנן מר' אושעיא ולא פשיט ליה</strong> <small>[פתר לו]</small> אם פצוע דכא כהן שנשא בת גרים מאכילה בתרומה. ואם כן יש לחלק בין פצוע דכא לשאר כהנים המקדשים נשים הנפסלות בביאתם.
 <strong>איתמר</strong> <small>[נאמר]</small> בפתרון הבעיה בענין פצוע דכא כהן, <strong>אביי אמר:</strong> יכול הוא להאכיל את ארוסתו, <strong>הואיל</strong> ויש אופן ש<strong>מאכילה</strong> כש<strong>לא ידעה.</strong> שכהן שהיה נשוי לאשה בכשרות, ונעשה פצוע דכא, אם לא ידעה (לא בא עליה) מאז (שאם בא עליה הריהו פוסל אותה כחללה) — ממשיכה היא לאכול בתרומה כאשתו.
 <strong>רבא אמר</strong> שאוכלת מטעם אחר: <strong>הואיל ו</strong>כהן זה <strong>מאכיל</strong> על כל פנים <strong>בעבדיו ושפחותיו הכנענים.</strong> וכיון שיש לו כוח להאכיל אחרים, שהרי עבדיו אוכלים בתרומה — אף את ארוסתו יכול הוא להאכיל בתרומה מאותו טעם.
 ומסבירים את שיטותיהם: <strong>אביי לא אמר כרבא,</strong> כי <strong>קנין</strong> של <strong>אישות מקנין</strong> של <strong>אישות ילפינן</strong> <small>[לומדים אנו],</small> <strong>ולא ילפינן</strong> <small>[ואיננו לומדים]</small> <strong>קנין</strong> של <strong>אישות מקנין</strong> של <strong>עבדים.</strong>
 <strong>ורבא לא אמר כאביי,</strong> וטעמו: <strong>שאני התם</strong> <small>[שונה שם]</small> כשלא בא עליה מאז שנעשה פצוע דכא, <strong>שכבר אכלה</strong> קודם לכן, לפני שנעשה פצוע דכא, ולכן היא ממשיכה לאכול. <strong>ואביי</strong> הלא כבר אמר שלדעתו הנימוק <strong>שכבר אכלה לא אמרינן</strong> <small>[אין אנו אומרים].</small> <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שאין בטעם זה ממש. אם כן <strong>בת ישראל שניסת לכהן ומית</strong> <small>[ומת]</small> בלא בנים <strong>תיכול</strong> <small>[תאכל]</small> בתרומה מן הטעם <strong>ש</strong>הרי <strong>כבר אכלה. ורבא</strong> משיב שאין להשוות את הדברים: <strong>התם</strong> <small>[שם]</small> כשמת <strong>פקע קניניה</strong> <small>[קניינו],</small> <strong>הכא</strong> <small>[כאן]</small> <strong>לא פקע קניניה</strong> <small>[קניינו],</small> שעדיין היא אשתו.
 <big>א</big> הזכרנו קודם את השאלה ששאל ר' יוחנן מר' אושעיא, ומעתה דנים בה <strong>גופא</strong> <small>[לגופה],</small> <strong>בעא מיניה</strong> <small>[שאל אותו]</small> <strong>ר' יוחנן מר' אושעיא: פצוע דכא כהן שנשא בת גרים. מהו שיאכילנה בתרומה? אישתיק</strong> <small>[שתק]</small> <strong>ולא אמר ליה</strong> <small>[לו]</small> <strong>ולא מידי</strong> <small>[כלום],</small> שלא מצא תשובה לשאלתו. <strong>לסוף אתא גברא רבה אחרינא ובעא מיניה מילתא אחריתא ופשט ליה</strong> <small>[ל</small>ב<small>סוף בא אדם גדול אחר ושאל ממנו דבר אחר ופתר לו]</small> ר' אושעיא את שאלתו. <strong>ומנו</strong> <small>[ומי]</small> היה זה השואל האחר — <strong>ריש לקיש. אמר ליה</strong> <small>[לו]</small> <strong>ר' יהודה נשיאה</strong> <small>[הנשיא]</small> <strong>לר' אושעיא: אטו</strong> <small>[האם]</small> <strong>ר' יוחנן לאו גברא רבה</strong> <small>[לא אדם גדול]</small> <strong>הוא,</strong> שאין אתה רואה צורך לענות לשאלותיו? <strong>אמר ליה</strong> <small>[לו]:</small> <strong>דקבעי מינאי מילתא דלית לה פתרי</strong> <small>[ששאל ממני דבר שאין לו פתרון]</small> ולכן לא יכולתי לענות על שאלתו.
 ומסבירים: <strong>למאן</strong> <small>[ל</small>דעת <small>מי],</small> לפי איזו שיטה היתה שאלה זו; <strong>אי</strong> <small>[אם]</small> <strong>ל</strong>דעת <strong>ר' יהודה,</strong> אם כן, <strong>בין</strong> אם כהן זה הפצוע דכא <strong>בקדושתיה קאי</strong> <small>[בקדושתו עומד]</small> <strong>בין לאו בקדושתיה קאי</strong> <small>[</small>ש<small>אינו עומד בקדושתו],</small> שאינו קדוש עוד בקדושת כהונה, ומותר לו לשאת נשים האסורות לכהנים, מכל מקום — <strong>לא אכלה</strong> <small>[אוכלת]</small> בתרומה. וכך טעמם של דברים: <strong>אי בקדושתיה קאי, לא אכלה</strong> <small>[אם בקדושתו עומד, אינה אוכלת],</small> <strong>דהא</strong> <small>[שהרי]</small> <strong>אמר מר</strong> <small>[החכם]:</small> <strong>בת גר זכר</strong> דינה <strong>כבת חלל זכר</strong> ואסורה לכהן, וממילא אינה יכולה לאכול בתרומה.
 וגם <strong>אי לאו בקדושתיה קאי, לא אכלה</strong> <small>[אם אינו עומד בקדושתו, אינה אוכלת],</small> <strong>דהא אמרינן</strong> <small>[שהרי אומרים אנו]</small> לשיטת ר' יהודה: <strong>קהל גרים איקרי</strong> <small>[נקרא]</small> <strong>קהל,</strong> וכל האיסורים לבוא בקהל ה' כוללים גם גרים, ולכן אסור לפצוע דכא לשאת אותה מטעם זה.
 <strong>ואי</strong> <small>[ואם]</small> <strong>ל</strong>שיטת <strong>ר' יוסי</strong> — <strong>בין בקדושתיה קאי</strong> <small>[</small>ש<small>עומד בקדושתו]</small> <strong>בין לאו בקדושתיה קאי</strong> <small>[</small>ש<small>לא</small> <small>עומד בקדושתו] —</small> <strong>אכלה</strong> <small>[</small>היא <small>אוכלת],</small> <strong>בקדושתיה קאי</strong> — <strong>אכלה</strong> <small>[</small>אם <small>בקדושתו עומד</small> — <small>אוכלת],</small> <strong>דהא</strong> <small>[שהרי]</small> <strong>אמר</strong> ר' יוסי: <strong>אף גר שנשא גיורת — בתו כשרה לכהונה,</strong> וכל שכן אם נשא בת ישראל, ואם כן מותר לכהן לשאת אותה. <strong>אי לאו בקדושתיה קאי אכלה</strong> <small>[</small>ו<small>אם לא עומד בקדושתו</small> — היא <small>אוכלת],</small> <strong>דהא</strong> <small>[שהרי]</small> <strong>אמר</strong> ר' יוסי: <strong>קהל גרים לא איקרי</strong> <small>[נקרא]</small> <strong>קהל</strong> וכל האסורים לבוא בקהל — מותרים בגרים.
 <strong>אלא</strong> יש לומר כי <strong>אליבא דהאי תנא</strong> <small>[לפי שיטתו של תנא זה]</small> שאל ר' יוחנן, <strong>דתנן</strong> <small>[ששנינו</small> במשנה<small>],</small> <strong>ר' אליעזר בן יעקב אומר: אשה בת גרים לא תנשא לכהונה עד שתהא אמה מישראל.</strong>
 <strong>והכי קמיבעיא ליה</strong> <small>[וכך נסתפקה לו],</small> שתוכנה הפנימי של השאלה היה: גיורת זו שאימה מישראל, ומותרת להינשא לכהונה, האם הטעם הוא כי <strong>כשרות מיתוספא</strong> <small>[נוספה]</small> <strong>בה,</strong> שחשש הפסול שיש בגיורת גמורה אינו קיים בה, והיא נעשית כשרה גם לכהן, אבל מכל מקום אינה נחשבת "קהל ה"' ומותרת לפצוע דכא, <strong>ו</strong>לכן <strong>אכלה</strong> <small>[ואוכלת]</small> משום כך בתרומה, <strong>או דלמא</strong> <small>[שמא]</small> <strong>קדושה מיתוספא</strong> <small>[נוספה]</small> <strong>בה</strong> שהיא נכנסת אז לקדושת "קהל ה'" <strong>ו</strong>ממילא <strong>לא אכלה</strong> <small>[אוכלת]</small> בתרומה משום שפצוע דכא אסור בקהל ה'.
 לשאלה זו מציעים פתרון, <strong>תא שמע</strong> <small>[בוא</small> ו<small>שמע]:</small> <strong>כי אתא</strong> <small>[כאשר בא]</small> <strong>ר' אחא בר חיננא מדרומא</strong> <small>[מן הדרום],</small> <strong>אתא ואייתי מתניתא בידיה</strong> <small>[בא והביא ברייתא</small> זו <small>בידו]:</small> <strong>מנין לפצוע דכא כהן שנשא בת גרים שמאכילה בתרומה — שנאמר "וכהן כי יקנה נפש קנין כספו</strong> הוא <strong>יאכל בו"</strong> (ויקרא כב, יא), ואף אשה קרויה לענין זה "קנין כספו", ואוכלת בתרומה.
 ומעתה נברר <strong>למאן</strong> <small>[ל</small>שיטת <small>מי]</small> נאמרה ברייתא זו? <strong>אילימא</strong> <small>[אם תאמר]</small> <strong>ל</strong>שיטת <strong>ר' יהודה — האמר</strong> <small>[הרי אמר]</small> כי <strong>בין</strong> שכהן זה <strong>בקדושתיה קאי</strong> <small>[עומד בקדושתו]</small> <strong>בין לאו בקדושתיה קאי</strong> <small>[</small>ש<small>לא</small> <small>עומד בקדושתו]</small> <strong>לא אכלה</strong> <small>[אוכלת],</small> <strong>ואי</strong> <small>[ואם]</small> <strong>ל</strong>שיטת <strong>ר' יוסי — למה לי קרא</strong> <small>[כתוב]</small> מיוחד ללמוד על כך, <strong>האמר</strong> <small>[הרי אמר]</small> כי <strong>בין</strong> שכהן זה <strong>בקדושתיה קאי</strong> <small>[עומד בקדושתו]</small> <strong>בין לאו בקדושתיה קאי</strong> <small>[</small>ש<small>לא</small> <small>עומד בקדושתו]</small> <strong>אכלה</strong> <small>[אוכלת]!</small> <strong>אלא לאו</strong> <small>[האם לא]</small> <strong>ל</strong>דעת <strong>ר' אליעזר בן יעקב</strong> נאמר הדבר, <strong>ושמע מינה</strong> <small>[ולמד ממנה,</small> מכאן<small>]</small> כי רק <strong>כשרות איתוספא</strong> <small>[נוספה]</small> <strong>בה ואכלה</strong> <small>[ו</small>היא <small>אוכלת]</small> בתרומה. ומסכמים: אכן, <strong>שמע מינה</strong> <small>[למד ממנה]</small> שכן הדבר.
 <big>ב</big> אגב עיוננו בנושא זה מביאים מחלוקת בנושא קרוב: <strong>איתמר</strong> <small>[נאמר]</small> שחלקו אמוראים בשאלה הבאה, <strong>רב אמר:</strong>
## דף נז:
 <strong>יש חופה לפסולות.</strong> שאם לקח כהן אשה האסורה לו והיא בת כהן, והכניסה לחופה בלא שקידשה קודם לכן, אף שלא בא עליה, הרי עצם הכניסה לחופה עושה אותה כנשואה לו, והיא נפסלת משעה זו לכהונה ונאסרת לאכול בתרומת אביה. <strong>ושמואל אמר: אין חופה לפסולות.</strong> שעצם הכנסת נשים פסולות לחופה, אינה פוסלת, אלא ביאה בלבד היא שפוסלת אותן.
 <strong>אמר שמואל: ומודה לי אבא</strong> (רב, ששמו הפרטי היה אבא) <strong>בתינוקת פחותה מבת שלש שנים ויום אחד,</strong> שאף שיכול אביה לקדשה, והיא נחשבת כארוסה לכל דבר, מכל מקום, גם אם נכנסה לחופה, אינה נפסלת, שהרי הטעם לפוסלה בחופה הוא משום שלאחר החופה עתיד לבוא עליה, וזו <strong>הואיל ואין לה ביאה,</strong> שאף אם יבוא עליה אין בכך כלום, שהרי ביאת הפחותה מבת שלוש אינה נחשבת כביאה כלל, כל שכן ש<strong>אין לה חופה,</strong> שאין חופתה נחשבת כנישואין.
 <strong>אמר רבא: אף אנן נמי תנינא</strong> <small>[אנו גם כן שנינו]</small> כך, שבפחות מבת שלוש שנים אין ביאה וחופה נחשבות. ששנינו: <strong>בת שלש שנים ויום אחד — מתקדשת בביאה, ואם בא עליה יבם — קנאה, וחייבין עליה</strong> אדם אחר הבא עליה, אם היתה נשואה, <strong>משום אשת איש, ומטמאה את בועלה</strong> אם היתה נידה <strong>לטמא משכב תחתון כעליון.</strong> שיש טומאה מיוחדת בבא על הנידה יותר מאשר במגע בה בלבד, שהבא עליה מיטמא כנידה עצמה.
 ואם <strong>נשאת לכהן — אוכלת בתרומה.</strong> ואם <strong>בא עליה אחד מכל הפסולין</strong> שפוסלים לכהונה בביאתם, כגון חלל — <strong>פסלה</strong> מן התרומה.
 ונדייק מכאן: <strong>בת שלש שנים ויום אחד הוא דמפסלה</strong> <small>[שנפסלת]</small> <strong>בביאה</strong> — ולכן גם <strong>מפסלה</strong> <small>[נפסלת]</small> <strong>בחופה. הא</strong> <small>[הרי]</small> <strong>פחותה מבת שלש שנים ויום אחד,</strong> ש<strong>לא מפסלה</strong> <small>[נפסלת]</small> <strong>בביאה</strong> — <strong>לא מפסלה נמי</strong> <small>[נפסלת גם כן]</small> <strong>בחופה,</strong> שהרי לא שנה שום פרט לגבי פחות מבת שלוש שנים שתהא ביאתה נחשבת. ומסכמים: אכן, <strong>שמע מינה</strong> <small>[למד ממנה].</small>
 <strong>אמר רמי בר חמא:</strong> בשאלה זו אם <strong>יש חופה לפסולות — באנו</strong> בעצם <strong>למחלוקת ר' מאיר ור' אלעזר ור' שמעון</strong> של משנתנו, והדברים קשורים זה בזה.
## דף נח.
 <strong>לר' מאיר</strong> ש<strong>אמר</strong> כי <strong>קדושין פסלי</strong> <small>[פוסלים],</small> אם כן <strong>חופה נמי פסלה</strong> <small>[גם כן פוסלת].</small> <strong>לר' אלעזר ור' שמעון דאמרי</strong> <small>[שאומרים]</small> כי <strong>קדושין לא פסלי</strong> <small>[פוסלים],</small> אם כן <strong>חופה נמי</strong> <small>[גם כן]</small> <strong>לא פסלה</strong> <small>[פוסלת].</small>
 את ההסבר הזה דוחים: <strong>וממאי</strong> <small>[וממה,</small> מהיכן<small>]</small> מסיק אתה שזו דעתם בענין חופה? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם]</small> <strong>אלא בקדושין, דקני לה</strong> <small>[שקונים אותה]</small> ולכן הם פוסלים אותה, <strong>אבל חופה</strong> ש<strong>לא קנה לה</strong> <small>[קונה אותה]</small> — <strong>לא,</strong> שכן חופה כשלעצמה אין בה משום קנין, ולכן יש לומר שחופה בלבד אינה פוסלת.
 <strong>אי נמי</strong> <small>[או גם כן]</small> אפשר לומר מצד שני: <strong>עד כאן לא</strong> שמענו כי <strong>קאמרי</strong> <small>[אמרו]</small> <strong>ר' אלעזר ור' שמעון התם</strong> <small>[שם]</small> <strong>אלא בקדושין, דלא קריבי</strong> <small>[שאינם קרובים]</small> <strong>לביאה,</strong> ואינה נפסלת משום הקידושין עצמם, ומאחר שהם קנין הם מכשירים אותה לאכול בתרומה, <strong>אבל חופה דקריבא</strong> <small>[שקרובה]</small> <strong>לביאה,</strong> שכן החופה היא מקום הייחוד של הבעל והאשה, והוא ענין "כניסה" של האשה לבית בעלה — <strong>הכי נמי דפסלה</strong> <small>[כך גם כן שפוסלת].</small>
 <strong>אלא אי איכא למימר</strong> <small>[אם יש לומר]</small> שנושא זה כבר נידון על ידי ראשונים, הרי הוא <strong>בפלוגתא דהני תנאי</strong> <small>[במחלוקת של תנאים אלה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נישאו זו וזו,</strong> כלומר, <strong>כשרות ופסולות</strong> שנישאו לכהן, <strong>או שנכנסו לחופה ולא נבעלו — אוכלות משלו, ואוכלות</strong> גם <strong>בתרומה.</strong> 
 מתחילה מתקנים את לשון הברייתא כדי להעמידה בגירסה נכונה. נאמר <strong>נכנסו</strong> לחופה ולא נבעלו, <strong>מכלל</strong> הדברים אתה למד <strong>ש</strong>האמור קודם <strong>"נישאו"</strong> כוונתו — <strong>נישאו ממש?!</strong> אולם אי אפשר לומר כך, שאם נישאו ונבעלו ממש — ודאי שנפסלו על ידי ביאה פסולה זו ואינן יכולות לאכול בתרומה.
 <strong>אלא לאו</strong> <small>[</small>האם <small>לא]</small> יש לפרש כך: לא בשני עניינים אלא בענין אחד, נישאו — <strong>כגון שנכנסו לחופה ולא נבעלו. וקתני</strong> <small>[ושנה]</small> שם: <strong>אוכלות משלו ואוכלות בתרומה,</strong> משמע שכניסתן לחופה (אף שביאתן תפסול אותן) אינה פוסלת אותן לאכול בתרומה.
 ואילו <strong>ר' ישמעאל בנו של ר' יוחנן בן ברוקה אומר: כל שביאתה מאכילתה</strong> בתרומה — <strong>חופתה מאכילתה, וכל שאין ביאתה מאכילתה — אין חופתה מאכילתה.</strong> משמע שהם חלוקים ממש בשאלה זו, אם יש חופה או אין חופה לפסולות.
 ודוחים: <strong>ממאי</strong> <small>[ממה,</small> מהיכן<small>]</small> מסיק אתה זאת? <strong>דלמא</strong> <small>[שמא]</small> <strong>ר' ישמעאל בנו של ר' יוחנן בן ברוקה כ</strong>שיטת <strong>ר' מאיר סבירא ליה</strong> <small>[סבור הוא]?</small> ש<strong>אמר,</strong> שב<strong>קדושין</strong> של אשה המשתמרת לביאה פסולה <strong>לא אכלה</strong> <small>[אינה אוכלת],</small> שעצם הקידושין אינם מאכילים אותה בתרומה, 
 ותוהים: איך אפשר לומר כן? אם כן <strong>האי</strong> <small>[זה]</small> הביטוי בברייתא, <strong>"כל שאין ביאתה מאכילתה אין חופתה מאכילתה"</strong> אינו מתאים לשיטה זו, כי <strong>"כל שאין ביאתה מאכילתה אין כספה</strong> (כסף קידושיה) <strong>מאכילתה" מיבעי ליה</strong> <small>[צריך</small> היה <small>לו]</small> לומר, שהרי לדעת ר' מאיר זה עיקר הטעם! ודוחים: זו אינה ראיה, כי <strong>דלמא, איידי</strong> <small>[שמא מתוך]</small> ש<strong>אמר</strong> ה<strong>תנא קמא</strong> <small>[הראשון]</small> <strong>חופה — אמר איהו נמי</strong> <small>[הוא גם כן]</small> <strong>חופה,</strong> אבל לאמיתו של דבר הכוונה היא שנפסלה כבר משעת הקידושין.
 <big>א</big> <strong>אמר רב עמרם: הא מילתא אמר לן</strong> <small>[דבר זה אמר לנו]</small> <strong>רב ששת, ואנהרינהו לעיינין ממתניתין</strong> <small>[והאיר עינינו ממשנתנו]</small> שבה מרומז הדבר, וכך אמר: <strong>יש חופה לפסולות.</strong> שאם לקח כהן אשה האסורה לו והיא בת כהן, והכניסה לחופה בלא שקידשה קודם לכן, אף שלא בא עליה, הרי עצם הכניסה לחופה עושה אותה כנשואה לו, והיא נפסלת משעה זו לכהונה ונאסרת לאכול בתרומת אביה. <strong>ותנא תונא</strong> <small>[ושנה</small> ה<small>תנא</small> שלנו<small>]</small> שהסוטה, כאשר מביאים אותה לבית המקדש לשתות את המים המרים, היא עונה <strong>אמן,</strong> על השבעת הכהן שמשביע אותה שלא זינתה. ופירושו: אמן <strong>שלא שטיתי</strong> בהיותי <strong>ארוסה, ו</strong>לא בהיותי <strong>נשואה,</strong> ולא <strong>שומרת יבם, ו</strong>לא <strong>כנוסה.</strong>
 ונברר: <strong>האי</strong> <small>[זו]</small> ה<strong>ארוסה היכי דמי</strong> <small>[כיצד היא בדיוק]?</small> <strong>אילימא</strong> <small>[אם תאמר]</small> <strong>דקני</strong> <small>[שקינא]</small> <strong>לה</strong> והזהיר אותה שלא תיסתר עם איש פלוני <strong>כשהיא ארוסה, וקא משקה לה</strong> <small>[ומשקה אותה]</small> את המים גם כן <strong>כשהיא ארוסה</strong> — אולם האם <strong>ארוסה בת משתיא</strong> <small>[שתיה]</small> <strong>היא</strong> שאפשר להשקותה? <strong>והא תנן</strong> <small>[והרי שנינו</small> במשנה<small>]:</small> <strong>ארוסה ושומרת יבם,</strong> שקינא להן הבעל, או היבם — <strong>לא שותות,</strong> שאין דין שתיית המים אלא באשה נשואה בלבד, <strong>ולא נוטלות כתובה</strong> אם נסתרו, שהרי עברו על ההזהרה ונהגו בדרך של פריצות!
 <strong>אלא</strong> תאמר <strong>דקני</strong> <small>[שקינא]</small> <strong>לה כשהיא ארוסה ואיסתתרה</strong> <small>[ונסתרה],</small> <strong>וקמשקה לה</strong> <small>[ומשקה אותה]</small> <strong>כשהיא נשואה</strong> כבר, אולם במקרה זה <strong>מי בדקי לה מיא</strong> <small>[האם בודקים אותה המים]?</small> <strong>והתניא</strong> <small>[והרי שנינו</small> בברייתא<small>],</small> נאמר בכתוב: <strong>"ונקה האיש מעון</strong> והאשה ההיא תשא את עוונה<strong>"</strong> (במדבר ה, לא), לומר: <strong>בזמן שהאיש מנוקה מעון — המים בודקין את אשתו, אין האיש מנוקה מעון — אין המים בודקין את אשתו.</strong> ומאחר שנסתרה ארוסה זו עם אחר, והיא חשודה כסוטה — אסורה היא על בעלה, וכיון שבכל זאת נשא אותה לאשה — כבר אינו נקי מעוון ואין שתיית המים פועלת עליה!
 <strong>אלא,</strong> צריך לומר <strong>דקני לה</strong> <small>[שקינא לה]</small> <strong>כשהיא ארוסה, ואיסתתרה</strong> <small>[ונסתרה],</small> <strong>ונכנסה לחופה ולא נבעלה,</strong> ואז הביא אותה אל הכהן ונתקיימה אז השקייתה במים המאררים כשהיא נשואה, ובכל זאת לא עבר עבירה משום שלא בא עליה. אולם אם כן <strong>שמע מינה</strong> <small>[למד ממנה,</small> מכאן<small>]</small> כי <strong>יש חופה לפסולות,</strong> שחופה זו קונה את האשה הזו קנין גמור שתיחשב כאשתו למרות שביאתו היא ביאה פסולה שהרי קינא לה ונסתרה.
 <strong>אמר רבא: ותסברא דהא מתרצתא</strong> <small>[וסבור אתה ש</small>ברייתא <small>זו מתורצת,</small> מיושרת<small>]</small> <strong>היא,</strong> ואפשר לסמוך עליה? <strong>והא</strong> <small>[והרי]</small> <strong>כי אתא</strong> <small>[כאשר בא]</small> <strong>ר' אחא בר חנינא מדרומא</strong> <small>[מן הדרום],</small> <strong>אתא ואייתי מתניתא בידיה</strong> <small>[בא והביא ברייתא בידו]</small> וזו היא: נאמר בהשבעת הסוטה <strong>"</strong>ויתן איש בך את שכבתו <strong>מבלעדי אישך"</strong> (שם כ), לומר: <strong>מי שקדמה שכיבת בעל לבועל, ולא שקדמה שכיבת בועל לבעל.</strong> ובמקרה שלנו, כיון שקודם נסתרה עם אחר ועדיין לא בא עליה בעלה, נמצא שקדמה שכיבת הבועל לשכיבת הבעל, ובמצב זה אין המים בודקים!
 <strong>אמר רמי בר חמא: משכחת לה</strong> <small>[</small>יכול <small>אתה למצוא אותה]</small> באופן כזה: <strong>כגון שבא עליה ארוסה בבית אביה</strong> קודם שנסתרה, ואחר כך קינא לה ונסתרה, ואז קדמה שכיבת בעל לשכיבת הבועל, ועדיין נקראת ארוסה מכיון שלא בעל אותה בביתו.
 ושואלים: אם כן, אתה צריך לפרש <strong>דכוותה</strong> <small>[כיוצא בה]</small> <strong>גבי</strong> (אצל) <strong>שומרת יבם</strong> גם כן, ששומרת יבם זו, היא <strong>שבא עליה יבם בבית חמיה</strong> לשם זנות, ואחר כך קינא לה ונסתרה,
## דף נח:
 <strong>שומרת יבם קרית</strong> <small>[קורא אתה]</small> <strong>לה?</strong> כיון שבא עליה — <strong>אשתו מעליא</strong> <small>[מעולה,</small> גמורה<small>]</small> <strong>היא, דהא</strong> <small>[שהרי]</small> <strong>אמר רב:</strong> הבא על יבמה בכל דרך שהיא ואף בשוגג או לזנות — <strong>קנה לכל!</strong> ודוחים: צריכים לפרש <strong>כ</strong>שיטת <strong>שמואל,</strong> ש<strong>אמר: לא קנה אלא לדברים האמורים בפרשה,</strong> ולא לכל ענין, ואף לא לקרותה אשתו לענין סוטה.
 ומשיבים: <strong>מידי הוא טעמא</strong> <small>[הרי</small> כל <small>הטעם</small> של הוכחתנו אינו <strong>אלא ל</strong>שיטת <strong>רב</strong> שאמר שיש חופה לפסולות, <strong>הא</strong> <small>[הרי]</small> <strong>אמר רב: קנה לכל.</strong> ואם כן משיטת רב עצמו קשה! ומשיבים: <strong>הכא במאי עסקינן</strong> <small>[כאן במה אנחנו עוסקים] —</small> <strong>כגון דעבד</strong> <small>[שעשה]</small> <strong>בה</strong> היבם <strong>מאמר</strong> ואחר כך בא עליה בבית חמיה <strong>ו</strong>דעת <strong>בית שמאי היא, דאמרי</strong> <small>[ש</small>הם <small>אומרים]:</small> <strong>מאמר קונה קנין גמור</strong> ופסקה ממנה זיקת הייבום.
 ומקשים: <strong>אי הכי</strong> <small>[אם כך]</small> אתה מפרש, ביבמה שעשה בה מאמר — <strong>היינו</strong> <small>[הרי היא]</small> <strong>ארוסה</strong> ומה ההבדל? ועונים: <strong>ולטעמיך</strong> <small>[ולטעמך,</small> ולשיטתך<small>]</small> שאתה מדקדק בכך, מה שכתוב במשנה <strong>נשואה וכנוסה לאו חדא מילתא</strong> <small>[</small>האם <small>לא דבר אחד]</small> <strong>היא?! אלא</strong> יש לומר שכאן מדובר בשני מקרים דומים זה לזה, וההבדל ביניהם הוא: <strong>נשואה</strong> היא זו <strong>דידיה</strong> <small>[שלו],</small> אשה שהוא עצמו נשא אותה מדעתו, <strong>וכנוסה</strong> היא <strong>דחבריה</strong> <small>[של חבירו],</small> כלומר, יבמה, שלא הוא בחר בה לשאת אותה מתחילה, אלא כנס אותה לאחר שנפלה לייבום. <strong>הכא נמי</strong> <small>[כאן גם כן]</small> תאמר ש<strong>ארוסה</strong> מדובר בזו <strong>דידיה</strong> <small>[שלו],</small> <strong>ושומרת יבם — דחבריה</strong> <small>[של חבירו].</small>
 <strong>רב פפא אמר:</strong> אפשר לפתור את שאלת רבא באופן אחר, שאינו נוגע כלל לענין זה של חופה לפסולות, וברייתא זו — <strong>האי תנא הוא</strong> <small>[</small>כשיטת <small>תנא זה היא],</small> שאינו חושש לענין מנוקה האיש מעוון, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מקנין לה לארוסה להשקותה כשהיא ארוסה, אבל מקנין אותה להשקותה כשהיא נשואה</strong> על מה שנסתרה בהיותה ארוסה.
 <strong>רב נחמן בר יצחק אמר:</strong> מעיקרו של דבר אין זו שאלה, כי מדובר פה בהשבעה <strong>על ידי גלגול.</strong> שבאמת אינו רשאי להשקות אותה כשהיא ארוסה, אלא אם משקה אותה לאחר נישואיה על שנסתרה כשהיא נשואה, הריהו רשאי לגלגל עליה גם שבועה זו, שתישבע שגם כשהיתה ארוסה לא סטתה.
 <big>א</big> <strong>שלח רב חנינא משמיה</strong> <small>[משמו]</small> של <strong>ר' יוחנן: העושה מאמר ביבמתו, ויש לו אח, אפילו הוא</strong> היבם <strong>כהן, והיא כהנת,</strong> כלומר, בת כהן — <strong>פסלה מן התרומה,</strong> ואינה אוכלת עד שיכנוס אותה. והטעם הוא: מכיון שעדיין לא כנסה יכול האח השני לעשות בה מאמר או לבוא עליה, וביאתו היא ביאה פסולה, שבמאמר שעשה בה אחיו קנה אותה לו במקצת, ונמצא שהיא כמשתמרת לביאה פסולה.
 ושואלים: <strong>למאן</strong> <small>[ל</small>דעת <small>מי]</small> היא קרויה משתמרת לביאה פסולה? <strong>אילימא</strong> <small>[אם תאמר]</small> כי <strong>ל</strong>דעת <strong>ר' מאיר — אימר</strong> <small>[אמור]</small> ש<strong>אמר ר' מאיר</strong> כי <strong>משתמרת לביאה פסולה לא אכלה</strong> <small>[אוכלת]</small> בתרומה, הרי זה כשמדובר בביאה פסולה <strong>מדאורייתא</strong> <small>[מן התורה]</small> אבל בביאה פסולה מ<strong>דרבנן</strong> <small>[מדברי סופרים]</small> <strong>מי</strong> <small>[האם]</small> <strong>אמר?</strong> שהרי כאן בעילה זו אינה פוסלת אלא משום המאמר, ומאמר זה הוא רק מדרבנן. <strong>ואלא</strong> תאמר שהוא <strong>ל</strong>דעת <strong>ר' אלעזר ור' שמעון — השתא</strong> <small>[עכשיו,</small> הרי<small>]</small> לשיטתם <strong>משתמרת לביאה פסולה דאורייתא</strong> <small>[שמן התורה],</small> <strong>אכלה</strong> <small>[אוכלת]</small> בתרומה <small>—</small> בחשש ביאה פסולה מ<strong>דרבנן</strong> <small>[מדברי סופרים]</small> <strong>מיבעיא</strong> <small>[נצרכה</small> לומר<small>]?!</small>
 <strong>אלא,</strong> ודאי לא כך נאמרו הדברים, ו<strong>כי אתא</strong> <small>[</small>ו<small>כאשר בא]</small> <strong>רבין</strong> מארץ ישראל לבבל <strong>אמר</strong> בשם ר' יוחנן בנוסח מתוקן: אם <strong>עשה בה</strong> היבם <strong>מאמר ביבמתו</strong> ויש לו אח — <strong>דברי הכל אכלה</strong> <small>[אוכלת]</small> בתרומה, אבל אם <strong>יש לו אח חלל</strong> (שנשא אביהם של האחים גם גרושה, ונולד אח זה, שהוא חלל) — <strong>דברי הכל אינה אוכלת,</strong> שהרי מן התורה היא זקוקה גם לאח החלל, והואיל שאם יבוא עליה יפסול אותה בביאתו, הרי זו כמשתמרת לביאה פסולה. ו<strong>לא נחלקו אלא</strong> כאשר <strong>נתן לה גט</strong> ליבמה. <strong>ר' יוחנן אמר: אוכלת</strong> בתרומה, משום שלאחר קבלת הגט היא נחשבת כחוזרת לבית אביה, ורשאית לאכול בתרומה של בית אביה. <strong>ריש לקיש אמר: אינה אוכלת.</strong>
 ומסבירים את שיטותיהם: <strong>ר' יוחנן אמר אוכלת, אפילו לר' מאיר</strong> ש<strong>אמר אינה אוכלת — הני מילי</strong> <small>[דברים אלה]</small> אמורים כאשר <strong>משתמרת לביאה פסולה דאורייתא</strong> <small>[מן התורה],</small> <strong>אבל</strong> אם היא רק ביאה פסולה מ<strong>דרבנן</strong> <small>[מדברי סופרים]</small> שאם יבוא עליה היבם לאחר שנתן לה גט, יעבור רק על דברי סופרים — <strong>אכלה</strong> <small>[אוכלת].</small>
 <strong>וריש לקיש אמר: אינה אוכלת.</strong> והוא מסביר, <strong>אפילו ל</strong>דעת <strong>ר' אלעזר ור' שמעון, דאמרי</strong> <small>[שאומרים]</small> <strong>אוכלת — הני מילי</strong> <small>[דברים אלה</small> אמורים<small>]</small> דווקא במי ש<strong>יש לו להאכיל במקום אחר, אבל הכא</strong> <small>[כאן],</small> <strong>כיון</strong> ש<strong>אין לו להאכיל במקום אחר,</strong> שהרי מדובר כאן בגירושין, וכהן שגירש אשה אינו מאכילה על ידי כך — <strong>לא</strong> תאכל בתרומה, שהיא משתמרת לביאה פסולה.
 <strong>וכי תימא הכא נמי</strong> <small>[ואם תאמר כאן גם כן]</small> בגירושין <strong>יש לו להאכילה בחוזרת</strong> כגון זר שמגרש כהנת, ואז היא חוזרת לבית אביה לאכול בתרומה, יש לחלק: <strong>חוזרת פסקה מיניה</strong> <small>[נפסקה,</small> נקטעה <small>ממנו],</small> <strong>וקרובה לבי נשא</strong> <small>[לבית אביה]</small> וחוזרת לאכול בתרומה מכוחו, <strong>אבל הא אגידא ביה</strong> <small>[זו</small> היבמה שנתן לה גט הרי עדיין <small>קשורה בו]</small> ביבם, עד שיחלוץ לה ומשום כך היא נפסלת.
 <big>ב</big> שנינו במשנה שאלמנה לכהן גדול וכיוצא בו, אם <strong>נתארמלו או נתגרשו</strong> מן הנישואין — פסולות, מן האירוסין — כשירות. <strong>בעא מיניה</strong> <small>[שאל אותו]</small> <strong>ר' חייא בר יוסף משמואל: כהן גדול שקדש את הקטנה ובגרה תחתיו,</strong> שלדעת רוב התנאים אסור לכהן גדול לשאת בוגרת, מפני שאינה קרויה עוד "אשה בבתוליה", אולם כיון שבגרה בזמן שהיתה מאורסת לו, 
## דף נט.
 יש מקום לדון <strong>מהו</strong> הדין, האם מותר לו לשאת אותה? וצדדי השאלה: האם <strong>בתר</strong> <small>[אחר]</small> ה<strong>נישואין אזלינן</strong> <small>[הולכים אנו]</small> והרי בזמן הנישואין לא היתה ראויה לו, <strong>או בתר</strong> <small>[אחר]</small> ה<strong>אירוסין אזלינן</strong> <small>[הולכים אנו]</small> ובשעת קידושין, ראויה היתה.
 <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה]</small> ויש במשנה תשובה לשאלה זו. ששנינו: <strong>נתארמלו או נתגרשו, מן הנשואין — פסולות, מן האירוסין — כשרות.</strong> משמע שבפסול כהונה הכל הולך אחר הנישואין ולא אחר האירוסין.
 <strong>אמר ליה</strong> <small>[לו]:</small> <strong>לשוויה</strong> <small>[</small>לענין זה <small>לעשות אותה]</small> <strong>חללה לא קמיבעיא</strong> <small>[נסתפק]</small> <strong>לי,</strong> ש<strong>ביאה היא דמשוויה</strong> <small>[שעושה אותה]</small> <strong>חללה</strong> וכל עוד לא בא עליה, ודאי איננה חללה. <strong>כי קמיבעיא לי</strong> <small>[כאשר,</small> מה ש<small>נסתפק לי]</small> היה בענין אחר: מה שנאמר בכהן גדול <strong>"והוא אשה בבתוליה יקח"</strong> (ויקרא כא, יג), <strong>מאי</strong> <small>[מה]</small> עניינו? האם כבר ב<strong>קיחה</strong> של <strong>קדושין בעינן</strong> <small>[צריכים אנו]</small> שתהיה בבתוליה, כלומר, קטנה או נערה, <strong>או</strong> אף ב<strong>קיחה</strong> של <strong>נישואין בעינן</strong> <small>[צריכים אנו]</small> שתהיה בבתוליה.
 <strong>אמר ליה</strong> <small>[לו]:</small> <strong>הא נמי תניתוה</strong> <small>[זו גם כן שניתם אותה]</small> ששנינו: <strong>אירס את האלמנה ו</strong>אחר כך <strong>נתמנה להיות כהן גדול — יכנוס,</strong> למרות שכהן גדול אסור באלמנה, משמע שהולכים אחר זמן האירוסין, ולא אחר זמן הנישואין. ודוחים: <strong>שאני התם</strong> <small>[שונה שם]</small> <strong>דכתיב</strong> <small>[שנאמר]</small> בלשון ריבוי <strong>"יקח אשה"</strong> (שם יד), ללמד שרשאי לשאת אשה שהיתה ארוסה לו מקודם, אם נתמנה להיות כהן גדול בין אירוסין לנישואין.
 ומקשים: <strong>הכא נמי כתיב</strong> <small>[כאן גם כן נאמר]</small> <strong>"אשה"</strong> ("והוא אשה בבתוליה יקח"), ושמא גם זה בא לרבות! ומשיבים: "אשה" שנאמרה שם באה למעט רק אשה <strong>אחת</strong> (שדנים אותה לפי זמן האירוסין) <strong>ולא שתים</strong> או יותר, שהלימוד מוגבל לאשה אחת.
 ושואלים: <strong>ומה ראית</strong> במה עדיף לרבות את האלמנה ולהוציא את הבוגרת ולא להיפך? ענה לו: <strong>הא</strong> <small>[זו],</small> הבוגרת — <strong>אישתני</strong> <small>[השתנה]</small> <strong>גופה</strong> בינתיים, ולכן היה מקום לפסול אותה גם אם בגרה כשהיתה ארוסתו. <strong>והא</strong> <small>[ו</small>אילו <small>זו]</small> באלמנה — <strong>לא אישתני</strong> <small>[השתנה]</small> <strong>גופה,</strong> אלא מעמדו שלו הוא שהשתנה, ולכן יש מקום להתירה.
 <big>א משנה</big> <strong>כהן גדול לא ישא אלמנה, בין אלמנה מן האירוסין, בין אלמנה מן הנשואין. ולא ישא את הבוגרת,</strong> אלא קטנה או נערה. <strong>ר' אלעזר ור' שמעון מכשירין בבוגרת,.ולא ישא את מוכת עץ,</strong> כלומר, אשה שנפגעו בתוליה לא על ידי ביאה אלא כתוצאה מתאונה, כגון מחבלה מעץ.
 <big>ב גמרא</big> <strong>תנו רבנן</strong> <small>[שנו חכמים]:</small> בכהן הגדול נאמר <strong>"אלמנה... לא יקח"</strong> (שם יד), והכוונה — <strong>בין אלמנה מן האירוסין, בין אלמנה מן הנשואין.</strong> ותוהים: <strong>פשיטא</strong> <small>[פשוט,</small> מובן מאליו<small>],</small> הרי נאמר אלמנה סתם! ומשיבים: <strong>מהו דתימא</strong> <small>[שתאמר]:</small> <strong>לילף</strong> <small>[שנלמד]</small> <strong>"אלמנה" "אלמנה"</strong> בגזירה שווה <strong>מתמר</strong> כלת יהודה, שנאמר בה "ויאמר יהודה לתמר כלתו שבי אלמנה בית אביך" (בראשית לח, יא); <strong>מה להלן,</strong> בתמר, אלמנה <strong>מן הנשואין</strong> היתה — <strong>אף כאן</strong> אינו אסור אלא באלמנה <strong>מן הנשואין,</strong> על כן <strong>קא משמע לן</strong> <small>[השמיע לנו]</small> שלא לאסור אף את האלמנה מן האירוסין.
 ושואלים: ובאמת, <strong>ואימא הכי נמי</strong> <small>[ואמור כך גם כן]</small> שאסור רק באלמנה מן הנישואין?! ומשיבים: <strong>דומיא</strong> <small>[</small>ב<small>דומה]</small> ל<strong>גרושה, מה גרושה — בין מן הנישואין בין מן האירוסין, אף אלמנה — בין מן האירוסין בין מן הנישואין.</strong>
 <big>ג</big> שנינו במשנה: <strong>ולא ישא את הבוגרת. תנו רבנן</strong> <small>[שנו חכמים],</small> נאמר בכהן גדול: <strong>"והוא אשה בבתוליה יקח"</strong> (שם יג), ולמדו מזה <strong>פרט לבוגרת,</strong> ומדוע — מפני <strong>שכלו לה בתוליה.</strong> שאין הבתולים בה שלמים כמו בקטנה, אלו <strong>דברי ר' מאיר. ר' אלעזר ור' שמעון מכשירין בבוגרת.</strong>
 ושואלים: <strong>במאי קא מיפלגי</strong> <small>[במה,</small> באיזה עקרון <small>נחלקו]?</small> ומסבירים, <strong>ר' מאיר סבר:</strong> אילו נאמר <strong>"בתולה"</strong> הייתי אומר ש<strong>אפילו מקצת בתולים משמע,</strong> כלומר, בתולה כלשהי. אך כיון שנאמר <strong>"בתוליה" — עד דאיכא</strong> <small>[שיש]</small> <strong>כל הבתולים</strong> משמע, למעט את הבוגרת. ומה שנוספה האות "ב" שנאמר: <strong>"בבתוליה",</strong> בא ללמד שבביאה <strong>כדרכה,</strong> במקום הבתולים — <strong>אין</strong> <small>[כן],</small> היא נפסלת בתור בעולה, אבל אם נבעלה <strong>שלא כדרכה — לא.</strong>
 <strong>ור' אלעזר ור' שמעון סברי</strong> <small>[סבורים]:</small> אילו היה כתוב <strong>"בתולה" — בתולה שלימה משמע,</strong> וצורת הכינוי <strong>"בתוליה"</strong> משמעה: <strong>ואפילו מקצת בתולים,</strong> ולרבות אף בוגרת בכלל ההיתר. ומה שנאמר <strong>"בבתוליה" — עד שיהיו כל בתוליה קיימין,</strong> שלא תהא בעולה כלל, <strong>בין בכדרכה, בין שלא כדרכה.</strong>
 <strong>אמר רב יהודה אמר רב: נבעלה שלא כדרכה — פסולה</strong> להינשא <strong>ל</strong>מי שמשמש ב<strong>כהונה</strong> גדולה. <strong>מתיב</strong> <small>[מקשה]</small> על כך <strong>רבא,</strong> נאמר באונס אשה: <strong>"ולו תהיה לאשה"</strong> (דברים כב, יט), ודרשו חכמים — <strong>באשה הראויה לו, פרט לאלמנה</strong> שנאנסה על ידי <strong>כהן גדול,</strong> או <strong>גרושה</strong> או <strong>חלוצה</strong> שנאנסה על ידי <strong>כהן הדיוט,</strong> שאלו אינם נושאים את אנוסותיהם.
 ומעתה נברר: <strong>היכי דמי</strong> <small>[במה בדיוק</small> מדובר<small>]?</small> <strong>אילימא</strong> <small>[אם תאמר]</small> שאנס אותה כהן זה <strong>ב</strong>ביאה <strong>כדרכה — מאי איריא</strong> <small>[מה שייך],</small> מדוע נתן טעם <strong>משום אלמנה? תיפוק ליה</strong> <small>[תצא לו,</small> ילמד<small>]</small> הלכה זו <strong>משום דהויא לה</strong> <small>[שהרי היא]</small> כבר <strong>בעולה, אלא לאו</strong> <small>[</small>האם <small>לא]</small> מדובר באופן שאנס אותה <strong>שלא כדרכה, ומשום אלמנה</strong> — <strong>אין</strong> <small>[כן]</small> היא אסורה, אולם <strong>משום בעולה</strong> — <strong>לא,</strong> משמע שבעולה שלא כדרכה איננה מוגדרת כבעולה להיות פסולה לכהן גדול!
## דף נט:
 <strong>הא מני</strong> <small>[זו</small> כשיטת <small>מי</small> היא<small>],</small> כדעת <strong>ר' מאיר היא,</strong> הסבור שבעולה שלא כדרכה, מותרת לכהן גדול, <strong>ו</strong>אילו <strong>רב</strong> ש<strong>אמר,</strong> מה שאמר — <strong>כ</strong>דעת <strong>ר' אלעזר</strong> הפוסל בעולה שלא כדרכה אמר דבריו.
 ומקשים: <strong>אי</strong> <small>[אם]</small> <strong>כ</strong>דעת <strong>ר' אלעזר,</strong> אם כן <strong>מאי איריא</strong> <small>[מה שייך],</small> מדוע אמר שאסורה <strong>משום בעולה?</strong> הלא יש סיבה אחרת לפוסלה <strong>תיפוק ליה דהויא לה</strong> <small>[תצא לו,</small> תילמד הלכה זו בגלל <small>שהרי היא]</small> <strong>זונה? דהא</strong> <small>[שהרי]</small> <strong>אמר ר' אלעזר:</strong> אפילו <strong>פנוי הבא על הפנויה,</strong> אם בא עליה <strong>שלא לשם אישות — עשאה זונה</strong> על ידי ביאה זו, ואם כן, זו שנבעלה שלא כדרכה, אפילו שהיתה פנויה — הרי היא זונה, ואסורה גם לכהן הדיוט לדעת ר' אלעזר.
 <strong>אמר רב יוסף:</strong> מה שאמר רב שהבעולה שלא כדרכה פסולה לכהונה גדולה, מדובר <strong>כגון שנבעלה לבהמה, דהתם</strong> <small>[ששם]</small> <strong>משום בעולה איכא</strong> <small>[יש]</small> פסול בכך, שהרי בעולה היא, ואילו <strong>משום זונה ליכא</strong> <small>[אין]</small> בכך פסול.
 <strong>אמר ליה</strong> <small>[לו]</small> <strong>אביי: ממה נפשך</strong> בכל אופן אין זו תשובה כי <strong>אי</strong> <small>[אם]</small> כ<strong>בעולה הויא</strong> <small>[היא</small> נחשבת<small>],</small> אם כן כ<strong>זונה נמי הויא</strong> <small>[גם כן היא</small> נחשבת<small>],</small> <strong>ואי</strong> <small>[ואם]</small> <strong>זונה לא הויא</strong> <small>[אינה</small> נחשבת<small>]</small> <strong>— בעולה נמי לא הויא</strong> <small>[גם כן</small> היא <small>אינה</small> נחשבת<small>].</small> <strong>וכי תימא מידי דהויא</strong> <small>[ואם תאמר: כדרך שהוא]</small> ב<strong>מוכת עץ שלא כדרכה</strong> שאינה בתולה עוד ובכל זאת אינה אסורה משום זונה, גם זו שנבעלה שלא כדרכה על ידי בהמה תיחשב כך, אולם אי אפשר לומר שמוכת עץ שלא כדרכה, תיפסל לכהונה, ש<strong>אם כן, אין לך אשה שכשרה לכהונה</strong> גדולה, שלא יתכן <strong>שלא נעשית מוכת עץ על ידי צרור</strong> של בית הכסא, שקינחה בו. ובודאי אין זה קרוי מוכת עץ כלל.
 <strong>אלא, אמר ר' זירא:</strong> רב דיבר <strong>ב</strong>יתומה קטנה שהשיאוה אחיה ואמה, ונבעלה שלא כדרכה, ולאחר מכן היתה <strong>ממאנת</strong> בבעלה, שהרי היא כאילו לא נישאה מעולם ואין בה אם כן פסול אלמנות או גירושין, ואף על פי כן ביאתה לא היתה ביאת זנות, שהרי בזמן שנבעלה היתה נשואה, והבעילה היתה כשרה, ובאופן כזה אף שאינה אלמנה, בכל אופן נפסלה לכהונה משום שאינה בתולה.
 <big>א</big> <strong>אמר רב שימי בר חייא: נבעלה לבהמה</strong> — הרי היא כמוכת עץ ו<strong>כשרה לכהונה</strong> ואינה קרויה זונה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>נבעלה למי שאינו איש, אף על פי</strong> שאם עשתה זאת במזיד והיו עדים והתרו בה עונשה <strong>בסקילה,</strong> מכל מקום <strong>כשרה לכהונה.</strong>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: מעשה בריבה</strong> (נערה) <strong>אחת ב</strong>כפר <strong>היתלו שהיתה מכבדת</strong> (מטאטאת) <strong>את הבית, ורבעה כלב כופרי</strong> (כלב ציד קטן) <strong>מאחריה,</strong> כלומר, שלא כדרכה, <strong>והכשירה רבי לכהונה,</strong> מפני שלא נעשתה זונה בכך. <strong>אמר שמואל: ו</strong>אפילו <strong>לכהן גדול,</strong> התירה רבי, משום שהיא נחשבת עדיין בתולה. ותוהים: וכי <strong>בימי רבי כהן גדול מי הוה</strong> <small>[האם היה]?</small> הלא רבי חי כמה דורות לאחר חורבן בית המקדש! <strong>אלא</strong> כוונתו היתה — ש<strong>ראויה</strong> אפילו <strong>לכהן גדול.</strong>
 <strong>אמר ליה</strong> <small>[לו]</small> <strong>רבא מפרקין לרב אשי: מנא הא מילתא דאמור רבנן</strong> <small>[מניין דבר זה שאמרו חכמים</small> ככלל<small>]</small> <strong>שאין זנות לבהמה?</strong> אמר לו, <strong>דכתיב</strong> <small>[שנאמר]:</small> <strong>"לא תביא אתנן זונה ומחיר כלב</strong> בית ה' אלהיך לכל נדר כי תועבת ה' אלהיך גם שניהם<strong>"</strong> (דברים כג, יט),
 <strong>ותנן</strong> <small>[ושנינו</small> במשנה<small>]:</small> <strong>אתנן כלב,</strong> שאם נתן אדם כסף כדי לבעול או להיבעל לכלב, <strong>ו</strong>כן <strong>מחיר זונה</strong> אם החליף או קנה זונה בכסף מסויים — <strong>מותרין</strong> לבית המקדש, <strong>משום שנאמר "גם שניהם",</strong> ללמד: <strong>שנים</strong> הם האסורים (אתנן זונה ומחיר כלב) <strong>ולא ארבעה</strong> (גם מחיר זונה ואתנן כלב), ומכאן למדנו שבכלב אין דין של זנות.
 <big>ב</big> <strong>תנו רבנן:</strong> <small>[שנו חכמים]:</small> את <strong>אנוסת עצמו ומפותת עצמו לא ישא</strong> כהן גדול, שהרי מצווה הוא לשאת רק בתולה, <strong>ואם</strong> עבר ו<strong>נשא — נשוי. אנוסת חבירו ומפותת חבירו — לא ישא, ואם נשא — ר' אליעזר בן יעקב אומר: הולד חלל, וחכמים אומרים: הולד כשר.</strong>
 ומבארים ברייתא זו, אמרנו <strong>"אם נשא — נשוי". אמר רב הונא אמר רב: ומוציא בגט,</strong> כלומר, בכל זאת כופים אותו לגרשה. ושואלים: <strong>ואלא הא דקתני</strong> <small>[זו ששנה]</small> <strong>"אם נשא — נשוי",</strong> הלא ברור שהקידושין תופסים, ובודאי היתה הכוונה שמותר לו לקיימה! <strong>אמר רב אחא בר יעקב:</strong> לא, <strong>לומר</strong>
## דף ס.
 <strong>שאין משלם קנס במפותה,</strong> שמי שפיתה אשה ואינו רוצה לשאתה — צריך לשלם קנס, וזה, כיון שנשאה, אף שצריך להוציאה — אינו משלם קנס, משום שכבר נשאה.
 מסופר: כאשר <strong>אזל</strong> <small>[הלך]</small> <strong>רב גביהה מ</strong>מקום הנקרא <strong>בי כתיל, אמרה לשמעתא</strong> <small>[את ההלכה]</small> הזו שאמר רב הונא שאם נשאה צריך לגרשה <strong>קמיה</strong> <small>[לפני]</small> <strong>רב אשי. אמר ליה</strong> <small>[לו]</small> רב אשי: <strong>והא</strong> <small>[והרי]</small> <strong>רב ור' יוחנן דאמרי תרוייהו</strong> <small>[שאמרו שניהם]:</small> <strong>בוגרת ומוכת עץ לא ישא</strong> כהן גדול, <strong>ואם נשא — נשוי.</strong>
 <strong>אלמא</strong> <small>[מכאן],</small> שטעם הלכה זו, מאחר ש<strong>סופה להיות בוגרת תחתיו</strong> כשתהיה עמו, וכן <strong>סופה להיות מוכת עץ תחתיו,</strong> כלומר, בסופו של דבר הרי לא תשאר בתולה, לכן <strong>הכא נמי</strong> <small>[כאן גם כן]</small> במפותת עצמו קיים אותו נימוק, כיון ש<strong>סופה להיות בעולה תחתיו,</strong> ואם כן אם נשא — לא יגרש. ומסכמים: אכן, <strong>קשיא</strong> <small>[קשה]</small> לדברי רב הונא.
 <big>א</big> שנינו בברייתא: <strong>אנוסת חבירו ומפותת חבירו לא ישא. ואם נשא</strong> — <strong>ר' אליעזר בן יעקב אומר: הולד חלל, וחכמים אומרים: הולד כשר. אמר רב הונא אמר רב: הלכה כר' אליעזר בן יעקב. וכן אמר רב גידל אמר רב: הלכה כר' אליעזר בן יעקב.</strong>
 <strong>איכא דאמרי</strong> <small>[יש שאומרים]</small> בנוסח אחר, ש<strong>אמר רב הונא אמר רב: מאי טעמא</strong> <small>[מה הטעם]</small> של <strong>ר' אליעזר בן יעקב</strong> — משום ש<strong>סבר לה</strong> <small>[</small>ש<small>סבור</small> הוא<small>]</small> <strong>כ</strong>שיטת <strong>ר' אלעזר</strong> שפנוי הבא על הפנויה — עשאה זונה, ולכן, אנוסת חבירו ומפותת חבירו, כיון שביאתן היתה לשם זנות, ממילא נחשבת אותה אשה זונה, ואסורה לכהן, והוולד הנולד לה חלל.
 ושואלים: <strong>ומי סבר לה כותיה</strong> <small>[האם סבור</small> הוא באמת <small>כמותו]?</small> <strong>והא קיימא לן</strong> <small>[והרי מוחזק לנו]</small> כי <strong>משנת ר' אליעזר בן יעקב קב ונקי,</strong> כלומר, מעטה היא, אבל בכל מה שאמר — הלכה כמותו. ואם כן הלכה כמותו גם בענין זה, <strong>ואילו בהא</strong> <small>[ב</small>הלכה <small>זו]</small> של ר' אלעזר <strong>אמר רב עמרם אמר רב: אין הלכה כר' אלעזר.</strong> ומעירים: אכן, <strong>קשיא</strong> <small>[קשה]</small> הדבר.
 <strong>רב אשי אמר:</strong> לא זה טעם המחלוקת, אלא <strong>ב</strong>שאלה האם <strong>יש חלל</strong> מביאה על <strong>חייבי עשה קמיפלגי</strong> <small>[חלוקים הם],</small> שהרי שאר איסורי כהונה הם מצוות לא תעשה, ואילו בבעולה לכהן גדול יש רק איסור עשה. ש<strong>ר' אליעזר בן יעקב סבר: יש חלל מחייבי עשה, ורבנן סברי</strong> <small>[וחכמים סבורים]:</small> <strong>אין חלל מחייבי עשה.</strong>
 ו<strong>מאי טעמא</strong> <small>[מה הטעם]</small> של <strong>ר' אליעזר בן יעקב — דכתיב</strong> <small>[שנאמר]:</small> <strong>"אלמנה וגרושה וחללה זנה את אלה לא יקח כי אם בתולה</strong> מעמיו יקח אשה<strong>"</strong> (ויקרא כא, יד), <strong>וכתיב</strong> <small>[ונאמר]</small> בהמשך: <strong>"ולא יחלל זרעו בעמיו"</strong> (שם טו), ולדעתו חילול זה מוסב <strong>אכולהו</strong> <small>[על כולם],</small> שבכל מקום שנשא אשה שאינה ראויה לו, בין כשהיא עליו בלא תעשה ובין שהיא עליו בעשה, הריהו מחלל את זרעו.
 <strong>ורבנן</strong> <small>[וחכמים]</small> מה הם אומרים על כך — לדעתם הביטוי <strong>"אלה" הפסיק הענין,</strong> שרק בנשים שנאמר בהן "את אלה לא יקח" נאמר שהוא מחלל את זרעו. <strong>ור' אליעזר בן יעקב אמר: "אלה"</strong> שנאמר שם בא, <strong>למעוטי</strong> <small>[למעט]</small> <strong>נדה,</strong> שאם בא כהן על אשה נידה, למרות שביאה זו היא ביאת איסור — מכל מקום הוולד איננו חלל, משום שאיסור זה אינו מאיסורי כהונה.
 ושואלים: <strong>כמאן אזלא</strong> <small>[כ</small>דעת <small>מי הולכת]</small> <strong>הא דתניא</strong> <small>[</small>שיטה <small>זו ששנינו</small> בברייתא<small>]:</small> דווקא הנולדים <strong>מ"אלה"</strong> הנזכרים בפרשה כאסורים לכהונה <strong>אתה עושה חלל, ואי אתה עושה חלל</strong> את הנולד <strong>מ</strong>כהן הבא על ה<strong>נדה. כמאן</strong> <small>[כ</small>דעת <small>מי]</small> — <strong>כ</strong>דעת <strong>ר' אליעזר בן יעקב.</strong> ושואלים: <strong>ו</strong>לדעת <strong>ר' אליעזר בן יעקב</strong> אם כן <strong>נכתביה</strong> <small>[שיכתוב]</small> המקרא <strong>ל"אלה" לבסוף</strong> לאחר בתולה, ולא יפסיק, ויהא ברור שגם היא נכללת בדין של חללות? ואומרים: אכן, <strong>קשיא</strong> <small>[קשה].</small>
 <big>ב</big> <strong>תנו רבנן</strong> <small>[שנו חכמים]:</small> אף שאסור לכהן להיטמא לאחותו הנשואה, מכל מקום <strong>אחותו</strong> שהיא <strong>ארוסה, ר' מאיר ור' יהודה אומרים:</strong> כהן <strong>מטמא לה</strong> במותה, <strong>ר' יוסי ור' שמעון אומרים: אין מטמא לה.</strong> אחותו <strong>אנוסה</strong> או <strong>מפותה — דברי הכל אין מטמא לה, ומוכת עץ אין מטמא לה,</strong> אלו <strong>דברי ר' שמעון. שהיה ר' שמעון אומר</strong> כלל: אם היתה אחותו <strong>ראויה</strong> להינשא <strong>לכהן גדול — מטמא לה,</strong> ואולם זו <strong>שאין ראויה לכהן גדול,</strong> שאינה בתולה — <strong>אין מטמא לה.</strong>
 <strong>ובוגרת</strong> — <strong>מטמא לה,</strong> ל<strong>דברי כל אדם,</strong> כלומר, אף אלה שאומרים שאסור לכהן גדול לשאת בוגרת, לפי שאינה בתולה שלימה, מכל מקום אף לדעתם לענין טומאה נחשבת היא כבתולה.
 ומסבירים: <strong>מאי טעמא</strong> <small>[מה הטעם]</small> של <strong>ר' מאיר ור' יהודה — דדרשי הכי</strong> <small>[ש</small>הם <small>דורשים כך],</small> נאמר: <strong>"ולאחתו הבתולה</strong> הקרובה אליו אשר לא היתה לאיש לה יטמא<strong>"</strong> (ויקרא כא, ג), ולמדים מזה: <strong>פרט לאנוסה ומפותה</strong> שאינן בתולות.
 <strong>יכול שאני מוציא אף מוכת עץ</strong> שגם היא אינה בתולה — <strong>תלמוד לומר "אשר לא היתה לאיש",</strong> וכוונתו: <strong>מי שהוייתה</strong> (העשותה בעולה) <strong>על ידי איש, יצאה זו שאין הוייתה</strong> (בעולה) <strong>על ידי איש</strong> אלא על ידי חפץ. נאמר <strong>"הקרובה" — לרבות הארוסה,</strong> שאף לה מיטמא, הרי קירבתם בעינה עומדת. <strong>"אליו" — לרבות</strong> אחותו <strong>הבוגרת,</strong> שכל עוד לא נישאה, הריהו מיטמא לה.
 ושואלים: <strong>הא</strong> <small>[</small>ול<small>זה]</small> <strong>למה לי קרא</strong> <small>[פסוק]</small> מיוחד? <strong>והאמר</strong> <small>[והרי אמר]</small> <strong>ר' מאיר</strong> לענין כהן גדול: <strong>"בתולה" — אפילו מקצת בתולה משמע,</strong> ואם כן, לשיטתו, הבוגרת אף שאין בתוליה שלמים כמו בקטנה — בתולה גמורה היא, ואינה צריכה ריבוי מיוחד! ומשיבים: בכל זאת, כאן לגבי אחותו <strong>איצטריך</strong> <small>[נצרך]</small> הדבר לאומרו, כי <strong>סלקא דעתך אמינא</strong> <small>[</small>שמא <small>יעלה על דעתך לומר]</small> <strong>נילף</strong> <small>[נלמד]</small> <strong>"בתולה" "בתולה" מהתם</strong> <small>[משם]</small> מדין בתולה לכהן גדול, ותאמר: <strong>מה להלן</strong> בתולה זו <strong>נערה</strong> ולא בוגרת, <strong>אף כאן נמי</strong> <small>[גם כן]</small> אינו מיטמא אלא לאחותו ה<strong>נערה,</strong> על כן <strong>קא משמע לן</strong> <small>[השמיע לנו]</small> ריבוי הכתוב "אליו", ללמד שגם אחותו הבוגרת ואפילו זקינה במשמע, שגם היא קרובה אליו.
 <strong>ור' יוסי ור' שמעון,</strong> שלדעתם אין הכהן מיטמא לאחותו הארוסה, <strong>מאי טעמייהו</strong> <small>[מה טעמם] —</small> <strong>דרשי הכי</strong> <small>[דורשים</small> הם <small>כך]:</small> <strong>"ולאחתו הבתולה" — פרט לאנוסה ומפותה ומוכת עץ,</strong> שאינן בתולות, <strong>"אשר לא היתה</strong> לאיש" — <strong>פרט לארוסה,</strong> אף שלא נעשתה עדיין אשת איש לגמרי, <strong>"הקרובה" — לרבות ארוסה שנתגרשה,</strong> שחזרה ונעשתה קרובה אליו ומיטמא לה, <strong>"אליו" — לרבות את הבוגרת.</strong> וממשיכים לדון בשיטה זו, אמרנו: <strong>"הקרובה" — לרבות ארוסה שנתגרשה,</strong>
## דף ס:
 <strong>והא</strong> <small>[והרי]</small> <strong>אמר ר' שמעון: ראויה לכהן גדול — מטמא לה, שאין ראויה לכהן גדול — אין מטמא לה.</strong> וזו, כיון שנתגרשה, שוב אינה ראויה לכהן! ומשיבים: <strong>שאני התם דרבי רחמנא</strong> <small>[שונה שם</small> כיון <small>שריבתה התורה]</small> וכתבה <strong>"קרובה",</strong> ומשמע: כל שהיא קרובה, גם אם איננה ראויה להינשא לכהן.
 ומקשים: <strong>אי הכי</strong> <small>[אם כן]</small> <strong>מוכת עץ נמי</strong> <small>[גם כן]</small> נרבה לר' שמעון! ומשיבים: <strong>רבי</strong> <small>[ריבה]</small> הכתוב <strong>"קרובה" — אחת ולא שתים</strong> וממילא הלימוד מוגבל רק לענין אחד! ושואלים: <strong>ומה ראית</strong> לומר שמוכת עץ אתה אוסר, וגרושה אתה מתיר, אולי הנכון הוא להיפך? ומשיבים: <strong>הא</strong> <small>[זו]</small> מוכת עץ <strong>— אתעביד</strong> <small>[נעשה]</small> <strong>בה מעשה</strong> בגופה. <strong>הא</strong> <small>[זו]</small> הגרושה — <strong>לא אתעביד</strong> <small>[נעשה]</small> <strong>בה</strong>. 
 ושואלים: <strong>ור' יוסי, מדשבקיה לבר זוגיה</strong> <small>[מ</small>כיון <small>שעזב את בן זוגו]</small> ר' שמעון, שלענין ארוסה הסכים אתו — <strong>מכלל</strong> הדברים אתה למד כי <strong>במוכת עץ כ</strong>שיטת <strong>ר' מאיר סבירא ליה</strong> <small>[סבור הוא]</small> שמיטמא לה, ואם כן <strong>מנא ליה</strong> <small>[מניין לו]</small> דבר זה — <strong>מ</strong>מה שנאמר שאסור לכהן להיטמא לאחותו "אשר <strong>לא היתה לאיש",</strong> ומוכת עץ הרי לא היתה לאיש.
 ושואלים: <strong>והא אפיקתיה</strong> <small>[והרי</small> כבר <small>הוצאת אותו],</small> למדת מביטוי זה כדעת ר' שמעון לענין ארוסה! ומשיבים: <strong>חד</strong> <small>[</small>ענין <small>אחד]</small> למד ר' יוסי <strong>מ"לא היתה"</strong> כלומר, לא התקדשה, <strong>וחד</strong> <small>[ואחד]</small> <strong>מ"לאיש",</strong> שדווקא אם היא אינה בתולה בגלל איש, ולא בגלל משהו אחר.
 אמרנו שלדעת כולם: <strong>"אליו" — לרבות הבוגרת</strong> שאף לה מיטמא כל עוד אינה נשואה. ומקשים: <strong>והא</strong> <small>[והרי]</small> <strong>אמר ר' שמעון</strong> לגבי נישואי בוגרת לכהן גדול: <strong>"בתולה" — בתולה שלימה משמע</strong> ואין הבוגרת בכלל זה! ומשיבים: <strong>טעמא דידיה נמי התם מהכא</strong> <small>[הטעם שלו שם, גם כן מכאן]</small> הוא, <strong>דדריש הכי</strong> <small>[ש</small>הוא <small>דורש כך]:</small> <strong>מ</strong>אחר שהביטוי שנאמר <strong>"אליו"</strong> בא <strong>לרבות</strong> את <strong>הבוגרת, מכלל</strong> הדברים אתה למד כי <strong>"בתולה"</strong> בכל מקום אחר ובכלל זה לענין נישואין — <strong>בתולה שלימה משמע,</strong> והבוגרת כיון שאינה בכלל בתולה שלימה — אסורה.
 <big>א</big> אגב הדיון בהגדרת בתולה ובפרט לדעת ר' שמעון, מביאים דיון בנושא קרוב, <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחי אומר: גיורת פחותה מבת שלש שנים ויום אחד — כשירה לכהונה, שנאמר: "וכל הטף בנשים אשר לא ידעו משכב זכר החיו לכם"</strong> (במדבר לא, יח), משמע — לכולכם. <strong>והרי פנחס</strong> היה <strong>עמהם,</strong> ופנחס כהן היה ואסור בגיורת, משמע שהטף, כלומר, ילדות פחותות מגיל שלוש מותרות אף לכהן.
 ושואלים: <strong>ורבנן</strong> <small>[וחכמים]</small> מה הם אומרים? לדעתם: "החיו לכם" אין כוונתו שתהיינה להם לנשים, אלא <strong>לעבדים ולשפחות.</strong> ומקשים: <strong>אי הכי</strong> <small>[אם כך]</small> <strong>בת שלש שנים ויום אחד נמי</strong> <small>[גם כן],</small> יהיו מותרות לדעת ר' שמעון ואפילו לכהן, כשלא ידעו משכב זכר?
 ומשיבים: הטעם הוא <strong>כ</strong>דברי <strong>רב הונא,</strong> ש<strong>רב הונא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> במקום אחד <strong>"</strong>ו<strong>כל אשה ידעת איש למשכב זכר הרגו"</strong> (שם יז), <strong>הא</strong> <small>[הרי]</small> מכאן מובן כי זו ש<strong>אינה יודעת — קיימו,</strong> ו<strong>מכלל</strong> הדברים אתה למד ש<strong>הטף,</strong> הקטנות, שאינן בגדר אשה, <strong>בין ידעו בין לא ידעו — קיימו. וכתיב</strong> <small>[ונאמר]</small> בפסוק אחר <strong>"וכל הטף בנשים אשר לא ידעו משכב זכר החיו לכם"</strong> (שם יח) <strong>הא ידעי</strong> <small>[הרי</small> אם <small>ידעו] —</small> <strong>הרוגו,</strong> ואפילו טף בכלל, ויש פה איפוא סתירה!
 ויש לתרץ: <strong>הוי אומר בראויה ליבעל הכתוב מדבר,</strong> שאין הכתוב מחלק בין זו שנבעלה ובין זו שלא נבעלה, אלא כשאומר "יודעת איש" כוונתו הראויה להיבעל, וכל קטנה מעל גיל שלוש בכלל ראויה להיבעל ואסורה.
 <strong>תניא נמי הכי</strong> <small>[שנויה</small> ברייתא <small>גם כן כך],</small> מה שנאמר: <strong>"וכל אשה ידעת איש"</strong> (שם יז) — <strong>בראויה ליבעל הכתוב מדבר.</strong> ודנה הברייתא: <strong>אתה אומר בראויה ליבעל, או אינו אלא נבעלה ממש? כשהוא אומר "וכל הטף בנשים אשר לא ידעו משכב זכר"</strong> (שם יח), יש לדייק: אבל אשה אפילו לא יודעת משכב זכר תיהרג, <strong>הוי אומר: בראויה ליבעל הכתוב מדבר.</strong>
 ושואלים לעצם המעשה: <strong>מנא ידעי</strong> <small>[מניין ידעו]</small> אם ילדה מסויימת הגיעה לגיל זה שראויה כבר להיבעל? <strong>אמר רב הונא בר ביזנא אמר ר' שמעון חסידא: העבירום לפני הציץ</strong> של כהן גדול, ובדרך נס <strong>כל ש</strong>היו <strong>פניה מוריקות — בידוע שהיא ראויה ליבעל, כל שאין פניה מוריקות — בידוע שאינה ראויה ליבעל.</strong> ובדומה לזה <strong>אמר רב נחמן: סימן לעבירה — הדרוקן</strong> שעוברי עבירה חולים במחלה זו ופניהם מוריקים.
 <strong>כיוצא בדבר,</strong> במעשה של פילגש בגבעה, שהרגו את כל אנשי יבש גלעד פרט לבתולות, <strong>אתה אומר: "וימצאו מישבי יביש גלעד ארבע מאות נערה בתולה אשר לא ידעה איש למשכב זכר"</strong> (שופטים כא, יב), ואף כאן יש לשאול: <strong>מנא ידעי</strong> <small>[מניין ידעו]</small> איזו היא אשר ידעה איש? <strong>אמר רב כהנא: הושיבום על פי חבית של יין, בעולה — ריחה נודף, בתולה — אין ריחה נודף.</strong>
 ושואלים: <strong>ונעברינהו</strong> <small>[ונעביר אותן]</small> <strong>לפני הציץ</strong> כפי שעשו לבנות מדין? <strong>אמר רב כהנא בריה</strong> <small>[בנו]</small> של <strong>רב נתן:</strong> "והיה על מצח אהרן ונשא אהרן את עוון הקדשים אשר יקדישו בני ישראל לכל מתנות קדשיהם והיה על מצחו תמיד <strong>לרצון להם</strong> לפני ה'" (שמות כח, לח), "לרצון" <strong>כתיב</strong> <small>[נאמר],</small> כלומר, <strong>לרצון ולא לפורענות,</strong> ומאחר שהבעולות נהרגו, הרי זה בכלל פורענות ואין להשתמש לכך בציץ. ומקשים: <strong>אי הכי</strong> <small>[אם כך]</small> <strong>במדין נמי</strong> <small>[גם כן]</small> מדוע השתמשו בציץ לענין של פורענות? <strong>אמר רב אשי: "להם" כתיב</strong> <small>[נאמר],</small> כלומר, <strong>להם</strong> לישראל <strong>לרצון ולא לפורענות, ולגוים — אפילו לפורענות.</strong>
 <strong>אמר ר' יעקב בר אידי אמר ר' יהושע בן לוי: הלכה כר' שמעון בן יוחאי,</strong> שגיורת הפחותה מבת שלוש כשרה לכהונה. <strong>אמר ליה</strong> <small>[לו]</small> <strong>ר' זירא לר' יעקב בר אידי: בפירוש שמיע לך</strong> <small>[שמעת]</small> שהלכה כן, <strong>או מכללא שמיע לך</strong> <small>[מכלל</small> הדברים <small>שמעת</small> זאת<small>]?</small> שלא שמעת פסק הלכה מפורש אלא הסקת זאת מדבר אחר.
 ושואלים: <strong>מאי כללא</strong> <small>[מהו הכלל]</small> שרמז לו ר' זירא? ומסבירים: ש<strong>אמר ר' יהושע בן לוי: עיר אחת היתה בארץ ישראל שקרא עליה ערער,</strong> שהיתה שמועה שיש פסול יוחסין במשפחה אחת בעיר זו, <strong>ושגר</strong> (ושלח) <strong>רבי את ר' רומנוס, ובדקה, ומצא</strong> שהיתה <strong>בה בת</strong> של <strong>גיורת</strong> שנתגיירה בהיותה <strong>פחותה מבת שלש שנים ויום אחד</strong> שנישאה לכהן, <strong>והכשירה רבי לכהונה.</strong> ואם כן, מכאן היה יכול להסיק שפסק ר' יהושע בן לוי הלכה כר' שמעון. <strong>אמר ליה</strong> <small>[לו]</small> ר' יעקב בר אידי: <strong>בפירוש שמיע לי</strong> <small>[שמעתי</small> זאת<small>],</small> שכך אמר במפורש.
 ושואלים: <strong>ואי מכללא מאי</strong> <small>[ואם מכלל</small> הדברים שמע, <small>מה]</small> בכך? הרי לכאורה ראיה גמורה היא! ומשיבים: <strong>דלמא שאני התם</strong> <small>[שמא שונה שם]</small> בכך: <strong>הואיל ואנסיב</strong> <small>[ונישאה] —</small> <strong>אנסיב</strong> <small>[נישאה],</small> שלכתחילה אף הוא סבור שאסור, אבל בדיעבד אינו פוסל. <strong>דהא</strong> <small>[שהרי]</small> <strong>רב ור' יוחנן דאמרי תרוייהו</strong> <small>[שאמרו שניהם]:</small> <strong>בוגרת ומוכת עץ לא ישא</strong> כהן גדול, <strong>ו</strong>אולם <strong>אם נשא — נשוי.</strong>
 ודוחים: <strong>הכי השתא</strong> <small>[כך עכשיו,</small> כיצד אתה משווה<small>]?!</small> <strong>בשלמא התם</strong> <small>[נניח שם]</small> בבוגרת יש טעם להתירה בדיעבד מפני הנימוק כי <strong>סופה להיות בוגרת תחתיו, סופה להיות בעולה תחתיו,</strong> ולכן, אם עבר ונשאה — איננו מקפידים בכך, אבל <strong>הכא</strong> <small>[כאן]</small> וכי <strong>סופה להיות זונה תחתיו?!</strong> אלא אפשר היה באמת להסיק מכאן שזו דעת ר' יהושע בן לוי.
 ומעירים: אכן <strong>רב ספרא מתני לה מכללא</strong> <small>[</small>היה <small>שונה</small> את ההלכה <small>הזו מכלל</small> הדברים<small>],</small> שלא קיבל אותה במפורש כהלכה פסוקה, אלא למד אותה מאותו מעשה, <strong>וקשיא ליה</strong> <small>[ו</small>היה <small>קשה לו]</small> כפי שהקשינו: שמא יש לחלק ביניהם שהואיל ונישאה נישאה, <strong>ומשני ליה הכי</strong> <small>[ו</small>היה <small>מתרץ</small> את הדבר <small>כך]</small> כפי שתירצנו.
 ולענין הלכה למעשה מספרים: <strong>ההוא כהנא דאנסיב</strong> <small>[כהן אחד שנשא]</small> <strong>גיורת</strong> שהתגיירה כאשר היתה <strong>פחותה מבת שלש שנים ויום אחד. אמר ליה</strong> <small>[לו]</small> <strong>רב נחמן בר יצחק: מאי האי</strong> <small>[מה זה]</small> שאתה עושה שלא כדין? <strong>אמר ליה</strong> <small>[לו]</small> ש<strong>אמר ר' יעקב בר אידי אמר ר' יהושע בן לוי: הלכה כר' שמעון בן יוחאי</strong> המכשיר אותה לכהונה. <strong>אמר ליה</strong> <small>[לו]:</small> <strong>זיל אפיק</strong> <small>[לך, הוצא,</small> גרש אותה<small>]</small> <strong>ואי</strong> <small>[ואם]</small> <strong>לא</strong> תגרשנה — <strong>מפיקנא לך</strong> <small>[אוציא לך]</small> את <strong>ר' יעקב בר אידי מאוניך</strong> <small>[מאוזניך],</small> כלומר, אנקוט כנגדך אמצעים חמורים עד שתציית ותגרש אותה ולא תוכל לסבור כר' יעקב בר אידי.
 <big>ב</big> <strong>תניא</strong> <small>[שנויה</small> ברייתא<small>]:</small> <strong>וכן היה ר' שמעון בן יוחאי אומר:</strong>
## דף סא.
 <strong>קברי גויים אינן מטמאין ב</strong>טומאת <strong>אהל, שנאמר: "ואתן צאני צאן מרעיתי אדם אתם"</strong> (יחזקאל לד, לא), ומכאן למד: <strong>אתם קרויין "אדם" ואין הגויים קרויין "אדם".</strong> וכיון שבטומאת אוהל נאמר "אדם כי ימות באהל" (במדבר יט, יד) — הרי דין זה חל רק על ישראל, ולא על גויים.
 <strong>מיתיבי</strong> <small>[מקשים]:</small> והרי נאמר בשבויי מדין <strong>"ונפש אדם ששה עשר אלף"</strong> (שם לא, מ), הרי שגם גויים קרויים "אדם"! משיבים: <strong>משום בהמה,</strong> שהרי נמנו שם גם בהמות השלל, וכדי להבחין בין סוגי השלל, נאמר שאלה הם אדם ואלה בהמה.
 ומקשים עוד, הרי נאמר בנינוה: <strong>"אשר יש בה הרבה משתים עשרה רבו אדם אשר לא ידע בין ימינו לשמאלו ובהמה רבה"</strong> (יונה ד, יא)! ומשיבים: גם שם נאמר "אדם" <strong>משום בהמה.</strong>
 ומקשים: הלא במלחמת מדין נאמר <strong>"כל הרג נפש וכל נגע בחלל תתחטאו"</strong> (במדבר לא, יט), משמע שאף הגויים מטמאים! ומשיבים: <strong>דלמא איקטיל חד</strong> <small>[שמא נהרג אחד]</small> <strong>מישראל</strong> ונטמאו לו. <strong>ורבנן</strong> <small>[וחכמים]</small> המטמאים את קברי הגוים, הם משיבים על כך: הלא נאמר <strong>"לא נפקד ממנו איש"</strong> (שם מט), כלומר, אף אחד מאיתנו לא נפל במלחמה, ואם כן כל המטמאים מן ההכרח שהיו גויים. <strong>ור' שמעון בן יוחי</strong> מפרש: <strong>"</strong>ו<strong>לא נפקד ממנו איש"</strong> — כוונתו <strong>לעבירה,</strong> שאף איש לא חטא.
 <strong>רבינא אמר:</strong> אין צורך בהסבר זה, <strong>נהי דמעטינהו קרא מאטמויי</strong> <small>[אמנם מיעטם הכתוב,</small> את הגויים, <small>מלטמא]</small> <strong>באהל, דכתיב</strong> <small>[שנאמר]:</small> <strong>"אדם כי ימות באהל"</strong> (שם יט, יד), אולם <strong>מ</strong>טומאת <strong>מגע ומשא מי מעטינהו קרא</strong> <small>[האם מיעטם הכתוב]</small> שלא יטמאו? וכיון שמטמאים הגויים בטומאת מת במגע ומשא, נטמאו גם האנשים שבאו ממלחמת מדין.
 <big>א משנה</big> כהן הדיוט ש<strong>אירס את האלמנה, ו</strong>לאחר מכן <strong>נתמנה להיות כהן גדול — יכנוס</strong> (ישא) אותה. <strong>ומעשה ביהושע בן גמלא שקדש את מרתא בת ביתוס</strong> שהיתה אלמנה, <strong>ומנהו המלך להיות כהן גדול, ו</strong>אחר כך <strong>כנסה.</strong> לעומת זאת, <strong>שומרת יבם שנפלה לפני כהן הדיוט, ונתמנה להיות כהן גדול, אף על פי שעשה בה מאמר</strong> בהיותו הדיוט — <strong>הרי זה לא יכנוס,</strong> שהרי כהן גדול אסור באלמנה.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מנין שאם אירס את האלמנה ונתמנה להיות כהן גדול שיכנוס — תלמוד לומר: "יקח אשה"</strong> (ויקרא כא, יד), שבא הכתוב לרבות, שלמרות האיסור הנאמר שם, בכל זאת יכול לקחתה לאשה. ושואלים: <strong>אי הכי</strong> <small>[אם כך]</small> שיש ריבוי כזה, <strong>שומרת יבם</strong> אף שהיא אלמנה, כיון שנפלה לפניו ליבום לפני שנתמנה להיות כהן גדול <strong>נמי</strong> <small>[גם כן]</small> יכנוס! ומשיבים: נאמר בכהן גדול <strong>"</strong>יקח <strong>אשה" ולא יבמה,</strong> שהיא מתחילה אינה אשה שלו אלא אשת אחיו.
 מסופר במשנה <strong>מעשה ביהושע</strong> בן גמלא שאחר שקידש את האלמנה מינהו המלך להיות כהן גדול וכנסה. ומעירים על דיוק הלשון: <strong>מנהו</strong> המלך לבדו — <strong>אין</strong> <small>[כן],</small> אבל אם <strong>נתמנה</strong> גם על ידי אחיו הכהנים והסנהדרין — <strong>לא</strong> נאמר שיכול לכונסה. <strong>אמר רב יוסף: קטיר קחזינא הכא</strong> <small>[קשר אני רואה כאן],</small> כלומר, לא היה זה מינוי שנעשה כראוי על ידי הכהנים והסנהדרין, אלא מטעם השלטונות. ש<strong>אמר רב אסי: תרקבא דדינרי עיילה ליה</strong> <small>[תרקב,</small> כלי מלא <small>דינרים הכניסה לו]</small> <strong>מרתא בת ביתוס לינאי מלכא</strong> <small>[המלך]</small> <strong>עד דמוקי ליה</strong> <small>[שהעמיד,</small> מינה <small>אותו],</small> את <strong>יהושע בן גמלא בכהני רברבי</strong> <small>[לכהן גדול],</small> משמע שבגלל שוחד הממון מינהו המלך, ולא משום שהחליטו הכהנים למנותו עליהם.
 <big>ג משנה</big> <strong>כהן גדול שמת אחיו</strong> בלא בנים <strong>חולץ ולא מייבם,</strong> שהרי אלמנה היא ואסור באלמנה.
 <big>ד גמרא</big> ומעירים: <strong>קא פסיק ותני</strong> <small>[פסק ושנה]</small> הלכה זו בלי שפירט, ללמדנו כי <strong>לא שנא</strong> <small>[אינו שונה]</small> אם היתה אלמנת אחיו <strong>מן האירוסין, ולא שנא</strong> <small>[ואינו שונה]</small> כשהיתה אלמנה <strong>מן הנשואין.</strong> ומעתה נברר: <strong>בשלמא</strong> <small>[נניח]</small> אם היתה אלמנה <strong>מן הנשואין</strong> אסור בה משום מצות <strong>עשה</strong> של "בתולה מעמיו יקח", <strong>ו</strong>גם משום מצות <strong>לא תעשה</strong> של "אלמנה לא יקח" <strong>הוא, ו</strong>כלל ההוא ש<strong>אין עשה</strong> של ייבום <strong>דוחה</strong> את <strong>לא תעשה ועשה. אלא</strong> אם היתה אלמנה <strong>מן האירוסין,</strong> מדוע לא <strong>יבא עשה</strong> של ייבום, <strong>וידחה את לא תעשה</strong> של אלמנה, שהרי היא עדיין בתולה?!
 ומשיבים: באמת היה ראוי שידחה, אלא גזרו <strong>גזירה</strong> אף באלמנה מן האירוסין ב<strong>ביאה ראשונה</strong> שבא עליה, שהיא אכן מצות עשה, <strong>אטו</strong> <small>[משום]</small> <strong>ביאה שניה.</strong> כי לאחר ביאה ראשונה הרי היא כבר כאשתו לכל דבר ופקעה מצות ייבום, ואם כן, בביאה שניה אין מצות עשה שתדחה את לא תעשה.
 <big>ה משנה</big> <strong>כהן הדיוט לא ישא אילונית,</strong> כלומר, אשה שאיננה מסוגלת, מחמת מבנה גופה וטבעה, ללדת, שהרי הוא מצווה על הפריה ורביה כשאר ישראל, <strong>אלא אם כן יש לו אשה ובנים</strong> קודם לכן וכבר קיים את המצוה. <strong>ר' יהודה אומר: אף על פי שיש לו אשה ובנים לא ישא אילונית, שהיא זונה האמורה בתורה.</strong> שכיון שאיננה מסוגלת לפריה ורביה כלל, הרי בעילתה נחשבת כזנות. <strong>וחכמים אומרים: אין זונה</strong> האסורה לכהן <strong>אלא גיורת, ו</strong>כן שפחה <strong>משוחררת, ו</strong>כל אשה <strong>שנבעלה בעילת זנות,</strong> כלומר, למי שהיה אסור עליה.
 <big>ו גמרא</big> <strong>אמר ליה</strong> <small>[לו]</small> <strong>ריש גלותא</strong> <small>[ראש הגולה]</small> <strong>לרב הונא: מאי טעמא</strong> <small>[מה הטעם]</small> של המשנה שכהן לא ישא איילונית — <strong>משום</strong> שהוא חייב לקיים מצות <strong>פריה ורביה,</strong> אולם וכי על מצות <strong>פריה ורביה כהנים הוא דמפקדי</strong> <small>[שנצטוו]</small> <strong>וישראל לא מפקדי</strong> <small>[נצטוו]?!</small> ומדוע אם כן אמרו איסור זה דווקא בכהן? <strong>אמר ליה</strong> <small>[לו]</small> רב הונא: באמת דין זה הוא כללי, אלא <strong>משום דקא בעי למיתני סיפא</strong> <small>[שרצה לשנות</small> את <small>סופה]</small> של משנתנו, <strong>ר' יהודה אומר: אף על פי שיש לו אשה</strong>
## דף סא:
 <strong>ויש לו בנים לא ישא אילונית, שהיא זונה האמורה בתורה.</strong> שעל ה<strong>זונה כהנים הוא דמפקדי</strong> <small>[שנצטוו]</small> <strong>ו</strong>אילו <strong>ישראל לא מפקדי</strong> <small>[נצטוו],</small> <strong>משום הכי</strong> <small>[כך]</small> <strong>קתני</strong> <small>[שנה]</small> דין זה בראש המשנה העוסקת ב<strong>כהן,</strong> ואולם באמת גם ישראל אסור באיילונית מטעם זה.
 <strong>אמר רב הונא: מאי טעמא</strong> <small>[מה הטעם]</small> של <strong>ר' יהודה — דכתיב</strong> <small>[שנאמר]:</small> <strong>"</strong>ו<strong>אכלו ולא ישבעו הזנו ולא יפרצו"</strong> (הושע ד, י), והוא מדייק מן הכתוב ומפרש: <strong>כל ביאה שאין בה פירצה,</strong> כלומר, שאין בה תוספת, פריה ורביה — <strong>אינה אלא בעילת זנות.</strong>
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: כהן לא ישא את הקטנה. אמר ליה</strong> <small>[לו]</small> <strong>רב חסדא לרבה: פוק</strong> <small>[צא]</small> <strong>עיין בה</strong> בהלכה זו, כיון <strong>דלאורתא בעי לה</strong> <small>[שבערב ישאל אותך]</small> <strong>רב הונא מינך</strong> <small>[ממך]</small> את טעם הדבר. <strong>נפק</strong> <small>[יצא]</small> <strong>עיין בה</strong> והגיע למסקנה זו: <strong>ר' אליעזר סבר לה</strong> <small>[סבור</small> הוא<small>]</small> <strong>כ</strong>שיטת <strong>ר' מאיר, וסבר לה</strong> <small>[וסבור</small> הוא<small>]</small> <strong>כ</strong>שיטת <strong>ר' יהודה.</strong>
 כיצד: <strong>סבר לה</strong> <small>[סבור</small> הוא<small>]</small> <strong>כ</strong>שיטת <strong>ר' מאיר דחייש למיעוטא</strong> <small>[שחושש למיעוט]</small> ואינו סומך על הרוב, ולכן אף שהאיילוניות הן מיעוט, מכל מקום בכל קטנה יש חשש שמא היא מן המיעוט ואיילונית היא. <strong>וסבר לה</strong> <small>[וסבור</small> הוא<small>]</small> <strong>כ</strong>שיטת <strong>ר' יהודה,</strong> ש<strong>אמר: אילונית זונה הויא</strong> <small>[היא].</small>
 ושואלים: <strong>וכ</strong>שיטת <strong>ר' מאיר מי סבר לה</strong> <small>[האם סבור</small> הוא<small>]?</small> <strong>והתניא</strong> <small>[והרי שנינו</small> בברייתא<small>]:</small> <strong>קטן וקטנה לא חולצין ולא מיבמין,</strong> אלו <strong>דברי ר' מאיר. אמרו לו לר' מאיר: יפה אמרת שאין חולצין,</strong> משום ש<strong>"איש" כתיב</strong> <small>[נאמר]</small> <strong>בפרשה</strong> של חליצה (דברים כה, ז. ושם ט), ו"איש" פירושו גדול, <strong>ומקשינן</strong> <small>[ומקישים,</small> משווים <small>אנו]</small> <strong>אשה</strong> הנחלצת <strong>לאיש</strong> כפי המפורש שם שהכוונה לגדול. <strong>אלא מאי טעמא</strong> <small>[מה הטעם]</small> <strong>אין מיבמין?</strong>
 <strong>אמר להם: קטן</strong> — <strong>שמא ימצא סריס,</strong> שאיננו יכול להקים זרע לאחיו, ואין בו מצות ייבום, ו<strong>קטנה — שמא תמצא אילונית,</strong> שאף בה אין מצות ייבום, <strong>ונמצאו פוגעין בערוה</strong> לפי שהיתה זו ביאה אסורה שלא הותרה מפני המצוה. <strong>ותניא</strong> <small>[ושנינו</small> בברייתא אחרת<small>]:</small> <strong>קטנה — מתייבמת ואינה חולצת,</strong> אלו <strong>דברי ר' אליעזר,</strong> ומשמע שאין ר' אליעזר חושש למיעוט.
 ועוד: <strong>וכ</strong>שיטת <strong>ר' יהודה מי סבר לה</strong> <small>[האם סבור</small> הוא<small>]?</small> <strong>והתניא</strong> <small>[והרי שנינו</small> בברייתא<small>]:</small> <strong>"זונה"</strong> האמורה באיסורי כהונה — <strong>זונה</strong> היא <strong>כשמה,</strong> כלומר, אשת איש שזינתה תחת בעלה, אלו <strong>דברי ר' אליעזר. ר' עקיבא אומר: "זונה" זו</strong> אשה <strong>מופקרת</strong> לכל, ואפילו היא פנויה, אבל אשה שנבעלה פעם אחת איננה נעשית משום כך זונה. <strong>ר' מתיא בן חרש אומר: אפילו</strong> שקינא לה בעלה ונסתרה ו<strong>הלך בעלה</strong> לבית הדין כדי <strong>להשקותה</strong> מים המרים, <strong>ובא עליה בדרך — עשאה זונה,</strong> אף שהוא בעלה, משום שהיתה אסורה עליו באותה שעה.
 <strong>ר' יהודה אומר: זונה — זו אילונית. וחכמים אומרים: אין זונה אלא גיורת, ומשוחררת, ושנבעלה בעילת זנות. ר' אלעזר אומר:</strong> אפילו <strong>פנוי הבא על פנויה שלא לשם אישות</strong> אלא לשם הנאתו — <strong>עשאה</strong> על ידי כך <strong>זונה.</strong> ומכל מקום ברור מכאן שר' אליעזר איננו סבור כר' יהודה.
 <strong>אלא אמר רב אדא בר אהבה:</strong> את ההלכה של ר' אליעזר שאסור לכהן לשאת קטנה, יש להסביר בדרך אחרת: <strong>הכא</strong> <small>[כאן]</small> <strong>בכהן גדול עסקינן</strong> <small>[עוסקים אנו],</small> והטעם שקטנה אסורה לו, הוא, כי <strong>לאימת קני לה</strong> <small>[למתי יקנה אותה]</small> לו לאשה — רק <strong>לכי גדלה</strong> <small>[לכאשר תגדל],</small> שהרי קנין הקטנה אינו נחשב, ומשגדלה הרי אז <strong>בעולה היא</strong> כבר, והרי כהן גדול מצווה על הבתולה.
 <strong>אמר רבא:</strong> דברים אלה שאתה אומר הם <strong>מכלי לב</strong> (חסרי לב, חסרי טעם) כי, <strong>אי דקדשה אבוה</strong> <small>[אם שקידש אותה אביה]</small> גם כן <strong>מההיא שעתא</strong> <small>[מאותה שעה]</small> של הקידושין <strong>הוא דקני לה</strong> <small>[שקנה אותה],</small> שקידושין על ידי האב בבתו הקטנה קונים קנין גמור מדברי תורה, <strong>ואי דקדשה נפשה</strong> <small>[ואם שקידשה</small> הקטנה <small>את עצמה],</small> וכי <strong>הא</strong> <small>[זו]</small> שיטת <strong>ר' אליעזר היא ולא</strong> שיטת <strong>רבנן</strong> <small>[חכמים]?</small> והרי במקרה זה ודאי גם חכמים יודו שאינו רשאי לשאת קטנה שקידשה את עצמה.
 <strong>אלא אמר רבא: לעולם</strong> יש לפרש את דברי ר' אליעזר גם <strong>בכהן הדיוט,</strong> וטעם האיסור — כי <strong>חיישינן</strong> <small>[חוששים אנו]</small> <strong>שמא תתפתה עליו,</strong> שאם נושא אשה קטנה יש לחשוש שמא היא תתפתה על ידי אחר. ומקשים: <strong>אי הכי</strong> <small>[אם כך]</small> ב<strong>ישראל נמי</strong> <small>[גם כן]</small> יש להם לחשוש לכך! ומשיבים: <strong>פתויי קטנה</strong> איננו נחשב כפיתוי, אלא כמו <strong>אונס הוא. ואונס בישראל מישרא שרי</strong> <small>[מותר],</small> אבל בכהן, שגם אם נאנסה אשתו היא אסורה לו, אל לו להכניס עצמו לספק זה.
 <strong>רב פפא אמר:</strong> כאן מדובר <strong>בכהן גדול, ו</strong>שיטת <strong>האי תנא</strong> <small>[תנא זה]</small> <strong>הוא — דתניא</strong> <small>[ש</small>כן <small>שנינו</small> בברייתא<small>],</small> נאמר: "בתולה מעמיו יקח אשה<strong>"</strong> (ויקרא כא, יד), <strong>"בתולה",</strong> ונברר: <strong>יכול</strong> דווקא <strong>קטנה</strong> — <strong>תלמוד לומר: "אשה",</strong> משמע גדולה, <strong>אי</strong> <small>[אם]</small> מה שנאמר <strong>"אשה", יכול</strong> הכוונה דווקא ל<strong>בוגרת — תלמוד לומר: "בתולה",</strong> והבוגרת אינה נחשבת כבתולה שלימה (ראה לעיל יבמות נט, א). <strong>הא כיצד,</strong> את מי ישא? ישא את זו ש<strong>יצתה</strong> (יצאה) <strong>מכלל קטנות ולכלל בגרות</strong> עדיין <strong>לא באתה</strong> <small>[הגיעה],</small> כלומר, נערה.
 <strong>רב נחמן בר יצחק אמר:</strong> שיטת <strong>האי תנא</strong> <small>[תנא זה]</small> <strong>הוא — דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"בתולה",</strong> ו<strong>אין "בתולה" אלא נערה. וכן הוא אומר</strong> כרמז לדבר: <strong>"והנער טבת מראה מאד בתולה</strong> ואיש לא ידעה<strong>"</strong> (בראשית כד, טז). 
 שנינו באותה ברייתא ש<strong>ר' אלעזר אומר: פנוי הבא על</strong> ה<strong>פנויה שלא לשם אישות — עשאה זונה. אמר רב עמרם: אין הלכה כר' אלעזר.</strong>
 <big>ב משנה</big> <strong>לא יבטל אדם מפריה ורביה אלא אם כן יש לו</strong> כבר <strong>בנים.</strong> ובכמה ילדים יוצא ידי חובה? <strong>בית שמאי אומרים: שני זכרים, ובית הלל אומרים: זכר ונקבה, שנאמר: "זכר ונקבה בראם"</strong> (שם ה, ב).
 <big>ג גמרא</big> מדברי המשנה מדייקים: <strong>הא</strong> <small>[הרי]</small> אם <strong>יש לו</strong> כבר <strong>בנים — מפריה ורביה בטיל</strong> <small>[</small>רשאי הוא <small>להתבטל],</small> אבל <strong>מאשה לא בטיל</strong> <small>[איננו בטל]</small> וצריך לשאת אשה, אלא שאינו צריך להקפיד שתהא מסוגלת ללדת. <strong>מסייעא ליה</strong> <small>[מסייע לו]</small> הדבר <strong>ל</strong>שיטת <strong>רב נחמן</strong> ש<strong>אמר</strong> בשם <strong>שמואל.</strong> ש<strong>אמר: אף על פי שיש לו לאדם כמה בנים — אסור לעמוד בלא אשה, שנאמר: "לא טוב היות</strong> ה<strong>אדם לבדו"</strong> (שם ב, יח).
 <strong>ואיכא דאמרי</strong> <small>[ויש שאומרים]</small> בנוסח אחר את הדיוק מהמשנה: <strong>הא</strong> <small>[הרי]</small> אם <strong>יש לו בנים — בטיל</strong> <small>[בטל]</small> <strong>מפריה ורביה, ובטיל נמי</strong> <small>[ובטל גם כן]</small> <strong>מאשה, נימא תיהוי תיובתא</strong> <small>[</small>האם <small>נאמר שתהא קושיה]</small> מכאן על דברי <strong>רב נחמן אמר שמואל!</strong> ודוחים: <strong>לא,</strong> הכוונה היא: אם <strong>אין לו בנים — נושא אשה בת בנים</strong> (אשה המסוגלת ללדת בנים), ואם <strong>יש לו בנים — נושא אשה דלאו</strong> <small>[שאינה]</small> דווקא <strong>בת בנים. נפקא מינה</strong> <small>[יוצא מזה]</small> הלכה למעשה, אם חייב או אינו חייב לשאת אשה בת בנים לענין <strong>למכור ספר תורה,</strong> שאם אין לו בנים ונזקק לכסף כדי לשאת אשה צעירה המסוגלת ללדת בנים, יכול למכור ספר תורה לשם כך <strong>בשביל בנים,</strong> אולם אם יש לו כבר בנים, אסור לו למכור, אלא ישא עקרה או זקנה.
 <big>ד</big> שנינו במשנה ש<strong>בית שמאי אומרים:</strong> קיום מצות פריה ורביה הוא ב<strong>שני זכרים.</strong> ושואלים: <strong>מאי טעמייהו</strong> <small>[מה</small> <small>טעמם]</small> של <strong>בית שמאי?</strong> ומשיבים: <strong>ילפינן</strong> <small>[למדים אנו]</small> <strong>ממשה, דכתיב</strong> <small>[שנאמר]:</small> <strong>"בני משה גרשום ואליעזר"</strong> (דברי הימים א' כג, טו), ומשנולדו לו אלה פרש מאשתו, משמע שבזה יצא ידי חובה. <strong>ובית הלל</strong> אומרים: <strong>ילפינן</strong> <small>[למדים אנו]</small> <strong>מברייתו של עולם</strong> שנבראו זכר ונקיבה. ושואלים: <strong>ובית שמאי לילפי</strong> <small>[שילמדו]</small> גם הם <strong>מברייתו של עולם?</strong> ומשיבים: לדעתם <strong>אין דנין אפשר</strong>
## דף סב.
 <strong>משאי אפשר</strong> שהרי אי אפשר שתהיה פריה ורביה בעולם בלא זכר ונקיבה בתחילה, מה שאין כן לאחר מכן, שבדרך הטבע יוולדו בעולם נקבות כנגד זכרים אלו ובכך ימשיך קיום העולם. ושואלים: <strong>ובית הלל נמי, לילפו</strong> <small>[גם כן שילמדו]</small> <strong>ממשה! אמרי לך</strong> <small>[</small>יכולים <small>לומר לך</small> בית הלל<small>]:</small> <strong>משה מדעתיה</strong> <small>[מדעתו]</small> <strong>הוא דעבד</strong> <small>[שעשה]</small> כן, שפירש מאשתו, ולא מפני שכך הוא אכן הדין שלאחר לידת שני זכרים אדם רשאי להיבטל ממצות פריה ורביה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שלשה דברים עשה משה מדעתו, והסכימה דעתו לדעת המקום: פירש מן האשה, ושיבר</strong> את <strong>הלוחות</strong> הראשונים, <strong>והוסיף יום אחד</strong> להכנה למתן תורה.
 ומפרטים: <strong>פירש מן האשה, מאי</strong> <small>[מה]</small> <strong>דרש,</strong> מה היה טעמו? <strong>אמר: ומה ישראל, שלא דברה עמהם שכינה</strong> בזמן מתן תורה <strong>אלא לפי שעה, וקבע להם זמן</strong> מראש, בכל זאת <strong>אמרה תורה: "אל תגשו אל אשה"</strong> (שמות יט, טו) — <strong>אני, שמיוחד</strong> ומזומן אני <strong>לדבור</strong> השכינה <strong>בכל שעה ושעה, ולא קבע לי זמן — על אחת כמה וכמה</strong> שצריך אני לפרוש. <strong>והסכימה דעתו לדעת המקום, שנאמר: "לך אמר להם שובו לכם לאהליכם. ואתה פה עמד עמדי"</strong> (דברים ה, כז-כח) משמע כל העם חוזרים "לאהליהם"=בתיהם ונשיהם, אבל משה נשאר עם ה', שלא ניתנה לו רשות לחזור אל ביתו=אשתו.
 <strong>שיבר את הלוחות, מאי</strong> <small>[מה]</small> <strong>דרש? אמר: ומה</strong> קרבן <strong>פסח, שהוא</strong> רק <strong>אחד משש מאות ושלש עשרה מצות</strong> שבתורה, <strong>אמרה תורה "כל בן נכר לא יאכל בו"</strong> (שמות יב, מג), ומשמעות הכתוב שלא רק גוי, אלא גם ישראל משומד, אסור לאכול מקרבן הפסח — <strong>התורה כולה</strong> העומדת להינתן, <strong>וישראל</strong> כשהם עכשיו <strong>משומדים</strong> לעבודה זרה — <strong>על אחת כמה וכמה</strong> שאינם ראויים לקבלה.
 <strong>והסכימה דעתו לדעת המקום, דכתיב</strong> <small>[שנאמר]:</small> <strong>"</strong>הלוחות הראשונים <strong>אשר שברת"</strong> (שם לד, א), <strong>ואמר ריש לקיש: אמר לו הקדוש ברוך הוא למשה</strong> "אשר", לומר לו: <strong>יישר כחך ששברת.</strong>
 וזה ש<strong>הוסיף יום אחד מדעתו, מאי</strong> <small>[מה]</small> <strong>דרש? דכתיב</strong> <small>[שנאמר]:</small> <strong>"וקדשתם היום ומחר"</strong> (שם יט, י) והוא דרש: <strong>היום כמחר, מה מחר לילו עמו</strong> שהרי מהיום והלאה מתקדשים, <strong>אף היום</strong> צריך שיהיה <strong>לילו עמו, ו</strong>כיון שה<strong>לילה דהאידנא נפק ליה</strong> <small>[של עכשיו יצא,</small> הלך <small>לו]</small> שהרי ההוראה הזו נאמרה ביום, על כן <strong>שמע מינה</strong> <small>[למד מכאן]</small> כי צריך <strong>תרי יומי לבר מהאידנא</strong> <small>[שני ימים חוץ מעכשיו,</small> מהיום הזה<small>].</small> <strong>והסכימה דעתו לדעת המקום — שאכן לא שריא</strong> <small>[שרתה]</small> ה<strong>שכינה</strong> על הר סיני <strong>עד שבתא</strong> <small>[</small>יום <small>השבת],</small> שהיה היום השלישי חוץ מהיום שעמדו בו, כפי שאמר משה.
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' נתן אומר, בית שמאי אומרים:</strong> מצות פריה ורביה — <strong>שני זכרים ושתי נקבות, ובית הלל אומרים: זכר ונקבה.</strong>
 <strong>אמר רב הונא: מאי טעמא</strong> <small>[מה הטעם]</small> של <strong>ר' נתן אליבא</strong> <small>[על פי שיטת]</small> <strong>בית שמאי? דכתיב</strong> <small>[שנאמר]:</small> <strong>"ותסף ללדת את אחיו את הבל"</strong> (בראשית ד, ב) לשונות "את" אלה לשון ריבוי הם, ומשמעם: <strong>הבל ואחותו</strong> ("את הבל"), <strong>קין ואחותו</strong> ("את אחיו"), <strong>וכתיב</strong> <small>[ונאמר]:</small> <strong>"כי שת לי אלהים זרע אחר תחת הבל כי הרגו קין"</strong> (שם כה), משמע שכל עוד אין לאדם ארבעה ילדים לפחות — צריך להשלים אותם. <strong>ורבנן</strong> <small>[וחכמים]</small> כיצד מבינים הם דבר זה? לדעתם <strong>אודויי הוא דקא מודית</strong> <small>[הודיה היא שמודה</small> לה'<small>]</small> על ששת לה זרע אחר, אבל לא שהיתה מחוייבת בדבר.
 <strong>תניא אידך</strong> <small>[שנויה</small> ברייתא <small>אחרת],</small> <strong>ר' נתן אומר: בית שמאי אומרים:</strong> קיום מצות פריה ורביה הוא ב<strong>זכר ונקבה, ובית הלל אומרים: או זכר או נקבה. אמר רבא: מאי טעמא</strong> <small>[מה הטעם]</small> של <strong>ר' נתן אליבא</strong> <small>[לשיטת]</small> <strong>בית הלל — שנאמר: "לא תהו בראה לשבת יצרה"</strong> (ישעיהו מה, יח), <strong>והא עבד</strong> <small>[והרי עשה]</small> <strong>לה</strong> לארץ, תרם כבר משהו, לענין של <strong>שבת,</strong> שיישב את העולם באדם נוסף.
 <big>ב</big> <strong>איתמר</strong> <small>[נאמר]</small> שנחלקו אמוראים בשאלה הבאה: <strong>היו לו בנים בגויותו</strong> (בהיותו גוי) <strong>ונתגייר, ר' יוחנן אמר: קיים</strong> כבר על ידי ילדיו הגויים מצות <strong>פריה ורביה, וריש לקיש אמר: לא קיים פריה ורביה. ר' יוחנן אמר: קיים פריה ורביה — דהא הוו ליה</strong> <small>[שהרי היו לו]</small> ילדים. <strong>וריש לקיש אמר: לא קיים פריה ורביה,</strong> כי <strong>גר שנתגייר כקטן שנולד דמי</strong> <small>[</small>הוא <small>נחשב]</small> וכאילו מתחילים כל חייו מרגע הגיור.
 ומעירים: <strong>ואזדו לטעמייהו</strong> <small>[והלכו לטעמם,</small> לשיטתם<small>]</small> במחלוקת דומה. <strong>דאיתמר</strong> <small>[שנאמר]:</small> <strong>היו לו בנים בגויותו ונתגייר, ר' יוחנן אמר: אין לו בכור לנחלה,</strong> שהבן הראשון שיוולד לו ביהדותו לא ייחשב בכור לענין נחלה, <strong>דהא הוה ליה</strong> <small>[שהרי</small> כבר <small>היה לו]</small> <strong>"ראשית אנו"</strong> (דברים כא, יז) בילד אחר. <strong>וריש לקיש אמר: יש לו בכור לנחלה,</strong> כי <strong>גר שנתגייר כקטן שנולד דמי.</strong>
 ומעירים: <strong>וצריכא</strong> <small>[ונצרכה]</small> שיחלקו במפורש בשתי הבעיות, שאינן למדות זו מזו: <strong>דאי אשמעינן בההיא קמייתא</strong> <small>[שאילו היה משמיע לנו</small> רק <small>באותה הראשונה]</small> לענין מצות פריה ורביה, הייתי אומר: <strong>בההיא קאמר</strong> <small>[אמר]</small> <strong>ר' יוחנן</strong> שבנו בגויותו נחשב לו לענין פריה ורביה כבן <strong>— משום דמעיקרא נמי</strong> <small>[שמתחילה גם כן]</small> <strong>בני פריה ורביה נינהו</strong> <small>[הם],</small> ויש גם עליהם מצוה מסויימת בדבר, <strong>אבל לענין נחלה, דלאו</strong> <small>[שלא]</small> <strong>בני נחלה נינהו</strong> <small>[הם],</small> שאין דיני נחלות שייכים בהם, <strong>אימא מודי ליה</strong> <small>[אמור</small> ש<small>מודה לו]</small> <strong>לריש לקיש.</strong>
 ולהיפך: <strong>ואי איתמר בהא</strong> <small>[ואילו נאמר</small> רק <small>בזו]</small> בענין בכור, הייתי אומר: <strong>בהא קאמר</strong> <small>[בזו אמר]</small> <strong>ריש לקיש</strong> שאין להתייחס לבנו בגויותו כבכור, כיון שאין דין נחלות בגויים, <strong>אבל בההיא,</strong> בענין פריה ורביה, <strong>אימא מודה ליה</strong> <small>[אמור</small> ש<small>מודה לו]</small> <strong>לר' יוחנן,</strong> על כן, <strong>צריכא</strong> <small>[צריך]</small> שתיאמרנה שתי המחלוקות.
 <strong>איתיביה</strong> <small>[הקשה לו]</small> <strong>ר' יוחנן לריש לקיש,</strong> הלא נאמר: <strong>"בעת ההיא שלח בראדך בלאדן בן בלאדן מלך בבל"</strong> (מלכים ב' כ, יב), משמע שגם לגבי הגויים מייחסים את הבן אחרי האב! <strong>אמר ליה</strong> <small>[לו]</small> <strong>בגויותן</strong> (בהיותם גויים) — <strong>אית להו חייס</strong> <small>[יש להם ייחוס]</small> משפחה, ובודאי הם מתייחסים לבית אבותם, אולם כאשר <strong>נתגיירו לית להו חייס</strong> <small>[אין להם ייחוס]</small> משום שהגרים שייכים עכשיו למשפחת ישראל, ואין ייחוסם הקודם נחשב.
 <strong>אמר רב: הכל מודין בעבד</strong> כנעני <strong>שאין לו חייס</strong> <small>[יחוס</small> משפחה<small>],</small> שאין קשרי משפחה נחשבים לגביו, <strong>דכתיב</strong> <small>[שנאמר],</small> שאמר אברהם לעבדיו: <strong>"שבו לכם פה עם החמור"</strong> (בראשית כב, ה), ודרשוהו: <strong>עם הדומה לחמור. מיתיבי</strong> <small>[מקשים]</small> על כך, ממה שנאמר בציבא עבדו הכנעני של מפיבושת: <strong>"ולציבא חמשה עשר בנים ועשרים עבדים"</strong> (שמואל ב' ט, י), משמע שאף בניו של עבד נחשבים בנים! <strong>אמר רב אחא בר יעקב: כ"פר בן בקר",</strong> כלומר, "בן" משמעו — צאצא. ו"בנים" פירושו ילדים, אבל אין הם נחשבים בנים לענין יחס המשפחה.
 ושואלים: <strong>אי הכי, הכא נמי</strong> <small>[אם כך, כאן גם כן],</small> לענין גויים, שמה שנאמר בברואדך בלאדן אינו מוכיח שיש להם יחס משפחה! ומשיבים: <strong>שאני התם דיחסינהו בשמייהו ובשמא דאבוהון</strong> <small>[שונה שם, שייחסם בשמם ובשם אבותם],</small> <strong>והכא</strong> <small>[וכאן]</small> <strong>לא מפרש</strong> את שמותיהם אלא רק אומר שהיו לו ילדים. <strong>ואיבעית אימא יחסינהו בדוכתא אחריתי באבוהון ובאבא דאבוהון</strong> <small>[ואם תרצה אמור</small> ש<small>ייחסם</small> את הגויים <small>במקום אחר באביהם ובאבי אביהם],</small> <strong>דכתיב</strong> <small>[שנאמר]:</small> <strong>"וישלחם המלך אסא אל בן הדד בן טברמן בן חזיון מלך ארם הישב בדמשק לאמר"</strong> (מלכים א' טו, יח), הרי כאן ייחוס משפחה, שאנחנו חושבים אותו לפי האב.
 <big>ג</big> <strong>איתמר</strong> <small>[נאמר]</small> שנחלקו אמוראים בבעיה זו: <strong>היו לו</strong> לאדם <strong>בנים, ומתו. רב הונא אמר: קיים</strong> בכך מצות <strong>פריה ורביה,</strong> אף שבסופו של דבר מתו. <strong>ר' יוחנן אמר: לא קיים.</strong>
 ומסבירים: <strong>רב הונא אמר: קיים,</strong> וטעמו: <strong>משום</strong> מה שאמר <strong>רב אסי.</strong> ש<strong>אמר רב אסי</strong> טעם למצות פריה ורביה: משום ש<strong>אין</strong> משיח <strong>בן דוד בא עד שיכלו כל נשמות שבגוף,</strong> שכל הנשמות שיכולות להיוולד בגופים — צריכות להיוולד, <strong>שנאמר: "כי רוח מלפני יעטוף</strong> ונשמות אני עשיתי<strong>"</strong> (ישעיהו נז, טז), ולכן, כיון שנולד ילד ונכנסה נשמה לגוף, אף על פי שמת הילד הזה — מכל מקום הנשמה הזו הגיעה לידי ביטוי בתוך גוף, וקיים על ידי כך מצות פריה ורביה. <strong>ור' יוחנן אמר: לא קיים פריה ורביה,</strong> ומדוע — כי <strong>"לשבת יצרה"</strong> (שם מה, יח) <strong>בעינן</strong> <small>[צריכים אנו],</small> <strong>והא ליכא</strong> <small>[והרי אין</small> כאן<small>],</small> שמתו הילדים הללו.
 <strong>מיתיבי</strong> <small>[מקשים]</small> על כך ממה ששנינו:
## דף סב:
 <strong>בני בנים הרי הם כבנים</strong> ולכאורה משמע מכאן שאף אם מתו בניו, אלא שנשארו לו בני בנים מהם, קיים בכך מצות פריה ורביה, אבל אם לא היו בני בנים — לא, והרי שתכלית המצוה היא ביישוב העולם, וזה שיש לו בני בנים, אף שמתו בניו, הלא קיים תכלית זו! ודוחים: <strong>כי תניא</strong> <small>[כאשר שנויה</small> הברייתא<small>]</small> <strong>ההיא,</strong> הרי זה <strong>להשלים</strong> למנין הילדים הראוי, כגון שהיה לו בן אחד והיתה לו ממנו נכדה אחת, שבכך קיים מצוותו, ואולם אם היו לו בן ובת, אף שמתו הם בלא בנים — קיים חובתו.
 <strong>מיתיבי</strong> <small>[מקשים]</small> עוד על רב הונא ממה ששנינו: <strong>בני בנים הרי הם כבנים, מת אחד מהם או שנמצא סריס — לא קיים</strong> מצות <strong>פריה ורביה.</strong> משמע שלא די בזה שיש לו בני בנים, אלא צריך גם שיחיו ויוכלו לפרות ולרבות, והרי מכאן <strong>תיובתא</strong> <small>[קושיה</small> <small>חמורה]</small> על <strong>רב הונא!</strong> ומסכמים: אכן, <strong>תיובתא</strong> <small>[קושיה</small> היא<small>]</small> ונדחו דבריו.
 <big>א</big> שנינו בברייתא ש<strong>בני בנים הרי הם כבנים. סבר אביי למימר</strong> <small>[לומר],</small> שהכלל מתקיים רק כאשר יש <strong>ברא לברא</strong> <small>[בן לבן]</small> <strong>וברתא לברתא</strong> <small>[ובת לבת],</small> <strong>וכל שכן ברא לברתא</strong> <small>[בן לבת]</small> שעומד במקום אמו, <strong>אבל ברתא לברא</strong> <small>[בת לבן] —</small> <strong>לא,</strong> שאיננה נחשבת במנין מפני שאין היא יכולה למלא מקום אביה. <strong>אמר ליה</strong> <small>[לו]</small> <strong>רבא:</strong> הלא <strong>"לשבת יצרה" בעיא</strong> <small>[צריך],</small> <strong>והא איכא</strong> <small>[והרי יש</small> כאן<small>],</small> שהרי נתיישב העולם בילדיו.
 ומעירים: <strong>דכולי עלמא מיהת</strong> <small>[</small>לדעת <small>הכל על כל פנים]</small> <strong>תרי מחד</strong> <small>[שנים מ</small>בן <small>אחד]</small> <strong>לא,</strong> שאם היו לו רק בן אחד או בת אחת, ולהם שני ילדים, זכר ונקיבה — לא קיים על ידם פריה ורביה. ושואלים: <strong>ו</strong>האם <strong>לא? והא אמרי ליה רבנן</strong> <small>[והרי אמרו לו חכמים]</small> <strong>לרב ששת: נסיב איתתא ואוליד בני</strong> <small>[שא אשה והולד בנים],</small> שלא היו לו בנים, <strong>ואמר להו</strong> <small>[להם]</small> רב ששת: <strong>בני ברתי</strong> <small>[בתי]</small> <strong>בני נינהו</strong> <small>[הם],</small> משמע שעל ידי בני בתו יוצא ידי חובה!
 ומשיבים: <strong>התם דחויי קמדחי להו</strong> <small>[שם</small> רק <small>דחה אותם],</small> משום שלא רצה לומר להם את הטעם האמיתי שאינו נושא אשה, כי <strong>רב ששת איעקר מפרקיה</strong> <small>[נעשה עקר מ</small>תוך <small>דרשתו]</small> של <strong>רב הונא,</strong> שהיה מאריך בדרשותיו ולא יכלו אנשים לצאת לעשות צרכיהם, ועל ידי כך נעשו האנשים עקרים.
 באותו ענין <strong>אמר ליה</strong> <small>[לו]</small> <strong>רבה לרבא בר מארי: מנא הא מילתא דאמור רבנן</strong> <small>[מניין דבר זה שאמרו חכמים]</small> <strong>בני בנים הרי הן כבנים? אילימא מדכתיב</strong> <small>[אם תאמר מ</small>מה <small>שנאמר]</small> בדברי לבן ליעקב על בני <strong>"הבנות בנתי והבנים בני"</strong> (בראשית לא, מג), שמזה משמע שבני יעקב נחשבים כבני לבן סבם — <strong>אלא מעתה "והצאן צאני"</strong> (שם) <strong>הכי נמי</strong> <small>[כך גם כן]</small> תאמר שהוא באמת שלו?! <strong>אלא,</strong> הכוונה היא <strong>דקנית מינאי</strong> <small>[שקנית,</small> שקיבלת, <small>ממני],</small> <strong>הכא נמי</strong> <small>[כאן</small> בענין הבנים <small>גם כן]</small> פירושו — <strong>דקנית מינאי</strong> <small>[</small>אלה <small>שקנית,</small> שקיבלת, <small>ממני],</small> שבגללי יש לך עכשיו בנים.
 <strong>אלא,</strong> הראיה היא <strong>מהכא</strong> <small>[מכאן]:</small> <strong>"ואחר בא חצרון אל בת מכיר אבי גלעד</strong> והוא לקחה והוא בן שישים שנה <strong>ותלד לו את שגוב"</strong> (דברי הימים א' ב, כא), <strong>וכתיב</strong> <small>[ונאמר]:</small> <strong>"מני מכיר ירדו מחקקים"</strong> (שופטים ה, יד) <strong>וכתיב</strong> <small>[ונאמר]</small> <strong>"יהודה מחקקי"</strong> (תהלים ס, ט), נמצא שמחוקקי שבט יהודה מתייחסים גם למכיר, אף שהם רק בני בתו (שנשא אותה חצרון משבט יהודה) ומכאן רואים שבני בנים נחשבים כבנים.
 <big>ב</big> מעירים: <strong>מתניתין</strong> <small>[משנתנו]</small> האומרת שכהן לא ישא אילונית אלא אם כן יש לו בנים, ומשמע שאם יש לו כבר בנים יכול לישא אילונית ולהבטל מפריה ורביה, משנה זו היא <strong>דלאו</strong> <small>[שלא]</small> <strong>כ</strong>דעת <strong>ר' יהושע. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהושע אומר: נשא אדם אשה בילדותו — ישא אשה</strong> אחרת <strong>בזקנותו. היו לו בנים בילדותו — יהיו לו בנים בזקנותו. שנאמר: "בבקר זרע את זרעך ולערב אל תנח ידך כי אינך יודע אי זה יכשר הזה או זה ואם שניהם כאחד טובים"</strong> (קהלת יא, ו), משמע שצריך לעסוק בפריה ורביה אפילו כשיש לו בנים.
 <strong>ר' עקיבא אומר</strong> ומפרש פסוק זה כך: <strong>למד תורה בילדותו — ילמד תורה בזקנותו. היו לו תלמידים בילדותו</strong> — <strong>יהיו לו תלמידים בזקנותו. שנאמר: "בבקר זרע את זרעך וגו'".</strong> ו<strong>אמרו</strong> כעין ראיה לדבר: <strong>שנים עשר אלף זוגים</strong> (זוגות) <strong>תלמידים היו לו לר' עקיבא</strong> בחבל הארץ ש<strong>מגבת עד אנטיפרס</strong> בארץ יהודה, <strong>וכולן מתו בפרק</strong> (זמן) <strong>אחד, מפני שלא נהגו כבוד זה לזה.</strong>
 <strong>והיה העולם שמם</strong> מתורה, <strong>עד שבא ר' עקיבא אצל רבותינו שבדרום ושנאה</strong> את תורתו <strong>להם,</strong> ותלמידים אחרונים אלה הם: <strong>ר' מאיר, ור' יהודה, ור' יוסי, ור' שמעון, ור' אלעזר בן שמוע, והם הם העמידו תורה אותה שעה.</strong> הרי שאף שהיו לו תלמידים רבים כל כך בשנותיו המוקדמות, מכל מקום לא נתקיימו, ומי שנתקיימו היו דווקא תלמידיו האחרונים, שמהם יצאה תורה לישראל.
 אגב אותו ענין מעירים: <strong>תנא</strong> <small>[שנה</small> החכם<small>]</small> כל התלמידים <strong>כולם מתו מפסח ועד עצרת. אמר רב חמא בר אבא ואיתימא</strong> <small>[ויש אומרים]</small> שאמר זאת <strong>ר' חייא בר אבין: כולם מתו מיתה רעה.</strong> ושאלו: <strong>מאי</strong> <small>[מה]</small> <strong>היא</strong> מיתה רעה זו? <strong>אמר רב נחמן: אסכרה.</strong>
 <strong>אמר רב מתנא: הלכה כר' יהושע,</strong> שצריך אדם להשתדל להוליד בנים, גם אם כבר קיים מצות פריה ורביה.
 <big>ג</big> אגב הדיון בהלכות פריה ורביה מדברים בשבח הנישואין בכלל. <strong>אמר ר' תנחום אמר ר' חנילאי: כל אדם שאין לו אשה — שרוי בלא שמחה, בלא ברכה, בלא טובה.</strong> ומביא ראיות לדבריו: <strong>בלא שמחה — דכתיב</strong> <small>[שנאמר]:</small> <strong>"ושמחת אתה וביתך"</strong> (דברים יד, כו), משמע שהשמחה היא כאשר מצויים איש וביתו=אשתו. <strong>בלא ברכה — דכתיב</strong> <small>[שנאמר]:</small> <strong>"להניח ברכה אל ביתך"</strong> (יחזקאל מד, ל), שהברכה באה על הבית=האשה. <strong>בלא טובה — דכתיב</strong> <small>[שנאמר]:</small> <strong>"לא טוב היות האדם לבדו"</strong> (בראשית ב, יח), משמע שטובה היא לו לאדם עם אשתו.
 <strong>במערבא אמרי</strong> <small>[בארץ ישראל</small> מוסיפים ו<small>אומרים]:</small> השרוי בלא אשה שרוי <strong>בלא תורה, בלא חומה. בלא תורה — דכתיב</strong> <small>[שנאמר]:</small> <strong>"האם אין עזרתי בי ותשיה נדחה ממני"</strong> (איוב ו, יג), שמי שאין לו אשה שהיא עזר כנגדו ("אין עזרתי בי"), אף תורה ("תושיה") אין לו. <strong>בלא חומה — דכתיב</strong> <small>[שנאמר]:</small> <strong>"נקבה תסובב גבר"</strong> (ירמיהו לא, כא), שהנקיבה היא כחומה המסובבת ומגינה על הגבר.
 <strong>רבא בר עולא אמר:</strong> השרוי בלא אשה שרוי <strong>בלא שלום, דכתיב</strong> <small>[שנאמר]:</small> <strong>"וידעת כי שלום אהלך ופקדת נוך ולא תחטא"</strong> (איוב ה, כד), שהשלום בא לו לאדם רק כשיש לו "אהל"=אשה (כפי שנאמר: "שובו לכם לאהליכם". דברים ה, כז).
 על אותו כתוב <strong>אמר ר' יהושע בן לוי: כל היודע באשתו שהיא יראת שמים</strong> ומשתוקקת לו, <strong>ואינו פוקדה</strong> בתשמיש — <strong>נקרא חוטא, שנאמר: "וידעת כי שלום אהלך</strong> ופקדת נוך <strong>". ואמר ר' יהושע בן לוי: חייב אדם לפקוד את אשתו בשעה שהוא יוצא לדרך, שנאמר: "וידעת כי שלום אהלך",</strong> שבצאתו מאהלו צריך גם לפקוד את אשתו, מפני שאז משתוקקת היא לו יותר.
 ושואלים: ו<strong>הא, מהכא נפקא</strong> <small>[</small>ודבר <small>זה, מכאן</small> הוא <small>יוצא,</small> נלמד<small>],</small> הלא <strong>מהתם נפקא</strong> <small>[משם,</small> מפסוק אחר, הוא <small>יוצא,</small> נלמד<small>],</small> שנאמר: <strong>"ואל אישך תשוקתך"</strong> (בראשית ג, טז), <strong>מלמד שהאשה משתוקקת על בעלה בשעה שהוא יוצא לדרך. אמר רב יוסף: לא נצרכה</strong> תוספת אזהרה זו <strong>אלא</strong> כשיוצא לדרך <strong>סמוך לווסתה.</strong> שאף שאמרו חכמים שאין ראוי לבוא אז אל אשתו, מחשש שמא יקדים קצת זמן ווסתה — מכל מקום בזמן שהוא יוצא לדרך צריך לפוקדה.
 ושואלים: <strong>וכמה</strong> הוא "סמוך" לענין זה? <strong>אמר רבא: עונה.</strong> כלומר, יום או לילה לפני הזמן הקבוע של ווסתה. ומעירים: <strong>והני מילי</strong> <small>[ודברים אלה]</small> שחייב לפקוד את אשתו כשיוצא לדרך, אמורים דווקא כשיוצא <strong>לדבר הרשות, אבל</strong> אם יוצא <strong>לדבר מצוה — מיטרידי</strong> <small>[</small>הם <small>נטרדים]</small> מן המצוה, מתוך עיסוקם זה בזה, ולכן לא יפקדנה.
 <big>ד</big> <strong>תנו רבנן</strong> <small>[שנו חכמים]:</small> <strong>האוהב את אשתו כגופו</strong> (כמו את עצמו) <strong>והמכבדה יותר מגופו</strong> (מעצמו) מפני שהנשים רגישות יותר לכבודן, <strong>והמדריך בניו ובנותיו בדרך ישרה, והמשיאן סמוך לפירקן</strong> (סמוך לזמן ההתבגרות) — <strong>עליו הכתוב אומר "וידעת כי שלום אהלך",</strong> שעל ידי כך הוא זוכה שבאוהלו=ביתו יהיה שלום ולא יהיו בו מריבה וחטא. <strong>האוהב את שכיניו, והמקרב את קרוביו</strong> (קרובי משפחתו) <strong>והנושא את בת אחותו</strong> שנמצא נושא אשה שהוא מכיר ומחבב אותה לא רק מטעם אישות, אלא גם מטעם קירבת המשפחה,
## דף סג.
 <strong>והמלוה סלע</strong> (כסף) <strong>לעני בשעת דחקו,</strong> כשהוא זקוק לכסף — <strong>עליו הכתוב אומר: "אז תקרא וה' יענה תשוע ויאמר הנני"</strong> (ישעיהו נח, ט).
 <big>א</big> <strong>סימן</strong> לדברים שייאמרו להלן בשם ר' אלעזר: <strong>אש"ה וקרק"ע עז"ר זא"ת שת"י הברכו"ת תגר"י פחת"י. אמר ר' אלעזר: כל אדם שאין לו אשה</strong> — <strong>אינו אדם, שנאמר: "זכר ונקבה בראם... ויקרא את שמם אדם"</strong> (בראשית ה, ב). <strong>ואמר ר' אלעזר: כל אדם שאין לו קרקע</strong> משלו <strong>אינו אדם, שנאמר: "השמים שמים לה' והארץ נתן לבני אדם"</strong> (תהילים קטו, טז).
 <strong>ואמר ר' אלעזר: מאי דכתיב</strong> <small>[מהו שנאמר]</small> <strong>"אעשה לו עזר כנגדו"</strong> (בראשית ב, יח), פירושו: <strong>זכה</strong> אדם — <strong>עוזרתו</strong> אשתו, <strong>לא זכה</strong> — הרי היא <strong>כנגדו. ואיכא דאמרי</strong> <small>[ויש שאומרים]</small> בסגנון אחר קצת: <strong>ר' אלעזר רמי</strong> <small>[הטיל,</small> הראה סתירה<small>],</small> <strong>כתיב</strong> <small>[נאמר]</small> <strong>"כנגדו" וקרינן</strong> <small>[ואנו קוראים]</small> <strong>"כניגדו".</strong> ומשמעות הדבר, שאם <strong>זכה</strong> — היא <strong>כנגדו</strong> ועימו, <strong>לא זכה — מנגדתו</strong> (מכה אותו).
 מסופר: <strong>אשכחיה</strong> <small>[מצאו]</small> <strong>ר' יוסי לאליהו</strong> הנביא, <strong>אמר ליה</strong> <small>[לו]:</small> <strong>כתיב</strong> <small>[נאמר]</small> <strong>"אעשה לו עזר", במה אשה עוזרתו לאדם? אמר ליה</strong> <small>[לו]</small> כפשוטו: <strong>אדם מביא חיטין</strong> מן השדה — האם <strong>חיטין כוסס</strong> (אוכל) כמו שהן? ואם מביא <strong>פשתן</strong> מן השדה, האם <strong>פשתן</strong> עצמו <strong>לובש?</strong> והרי האשה היא הטוחנת קודם את החיטה ומעבדת את הפשתן, האם <strong>לא נמצאת</strong> האשה בכך <strong>מאירה</strong> את <strong>עיניו ומעמידתו על רגליו?!</strong>
 <strong>ואמר ר' אלעזר: מאי דכתיב</strong> <small>[מהו שנאמר]</small> <strong>"זאת הפעם עצם מעצמי ובשר מבשרי"</strong> (שם ב, כג) — <strong>מלמד שבא אדם על כל בהמה וחיה,</strong> שלא ידע מיהי בת זוגו, <strong>ולא נתקררה</strong> (נחה) <strong>דעתו,</strong> כפי שנאמר קודם לכן: "ולאדם לא מצא עזר כנגדו", <strong>עד שבא על חוה,</strong> ולכן אמר "זאת הפעם" — להבדיל מפעמים קודמות.
 <strong>ואמר ר' אלעזר: מאי דכתיב</strong> <small>[מהו שנאמר]</small> <strong>"ונברכו בך כל משפחת האדמה"</strong> (שם יב, ג), <strong>אמר ליה</strong> <small>[לו]</small> <strong>הקדש ברוך הוא לאברהם: שתי ברכות טובות יש לי להבריך בך,</strong> שהוא מפרש "ונברכו" מלשון הברכה, כדרך שמרכיבים עצים זה בזה, והן: <strong>רות המואביה</strong> שממנה יצא בית דוד, <strong>ונעמה העמונית</strong> שממנה ומשלמה יצאה שושלת המלוכה של יהודה בדורות הבאים. <strong>"כל משפחות האדמה"</strong> כוונתו: <strong>אפילו משפחות הדרות באדמה,</strong> ויש להן קרקע משלהן, <strong>אין מתברכות אלא בשביל ישראל. "כל גויי הארץ"</strong> (שם יח, יח) — <strong>אפילו ספינות הבאות מגליא</strong> (צרפת) <strong>לאספמיא</strong> (ספרד), אף על פי שאין להן שום קשר ישיר עם ארץ ישראל — <strong>אינן מתברכות אלא בשביל ישראל.</strong>
 <strong>ואמר ר' אלעזר: עתידים כל בעלי אומניות</strong> שונות <strong>שיעמדו על הקרקע</strong> ויעסקו בעיבודה, <strong>שנאמר: "וירדו מאניותיהם כל תפשי משוט מלחים כל חבלי הים אל הארץ יעמדו"</strong> (יחזקאל כז, כט). <strong>ואמר ר' אלעזר: אין לך אומנות פחותה מן</strong> אומנות <strong>הקרקע,</strong> מעבודת האדמה, <strong>שנאמר: "וירדו",</strong> משמע שגם עבור המלחים עבודת האדמה היא ירידה. וכעין זה מסופר: <strong>ר' אלעזר חזיא לההיא ארעא דשדי ביה כרבא לפותיא</strong> <small>[ראה אדמה,</small> קרקע, <small>שהיה זרוע כרוב לרוחב</small> הערוגה<small>]</small>, שהיתה השדה חרושה לרוחב, <strong>אמר ליה</strong> <small>[לו]</small> לקרקע: <strong>אי תשדייה לאורכיך</strong> <small>[</small>גם <small>אם יחרשו אותך</small> פעם נוספת <small>לאורכך]</small> לטייב אותך יותר — עדיין <strong>הפוכי בעיסקא טב מינך</strong> <small>[לעסוק בעסק טוב ממך]</small> כי ריווחי המסחר גדולים הרבה מהרווחים שבעבודת האדמה.
 כיוצא בו מסופר: <strong>רב על לביני שיבלי</strong> <small>[נכנס בין השבלים],</small> <strong>חזנהו דקא נייפן</strong> <small>[ראה</small> אותן <small>שהן מתנפנפות</small> ברוח<small>],</small> <strong>אמר להו</strong> <small>[להן]:</small> <strong>אי נייפת איתנופי</strong> <small>[אם תתנפנפו תתנפנפו],</small> אך <strong>הפוכי בעיסקא טב מינך</strong> <small>[לעסוק בעסק טוב מכם].</small> וכיוצא בו <strong>אמר רבא:</strong> מי שיש לו <strong>מאה זוזי</strong> <small>[דינרים]</small> <strong>בעיסקא</strong> <small>[בעסק]</small> <strong>כל יומא</strong> <small>[יום]</small> יש לו <strong>בשרא וחמרא</strong> <small>[בשר ויין],</small> ומי שיש לו שווה <strong>מאה זוזי</strong> <small>[דינרים]</small> <strong>בארעא</strong> <small>[בקרקע] —</small> <small>יש לו</small> <strong>מילחא וחפורה</strong> <small>[מלח וירקות].</small> <strong>ולא עוד אלא</strong> שעבודת האדמה <strong>מגניא ליה אארעא, ומרמיא ליה תיגרי</strong> <small>[משכיבה אותו לארץ</small> לשמור, <small>ומטילה עליו קטטות]</small> עם שכניו ועם אחרים.
 <strong>אמר רב פפא:</strong> אם יש בידך — <strong>זרע</strong> את התבואה למאכל בני ביתך, <strong>ולא תזבין</strong> <small>[תקנה</small> אותה<small>]</small> מן השוק, ש<strong>אף על גב דכי הדדי נינהו, הני מברכן</strong> <small>[</small>ש<small>אף על פי שהן זו כמו זו</small> בשוויין, <small>אלה</small> שאתה זורע <small>מבורכות].</small> <strong>זבין</strong> <small>[קנה]</small> בגדים לעצמך <strong>ולא תיזול</strong> <small>[תארוג]</small> בגדים לעצמך. ומעירים, <strong>הני מילי ביסתרקי</strong> <small>[דברים אלה</small> אמורים דווקא ב<small>מצעות],</small> <strong>אבל גלימא</strong> <small>[גלימה]</small> שהוא לובש אותה שמא <strong>לא מיתרמיא ליה</strong> <small>[תזדמן לו]</small> בדיוק כחפצו, ומוטב שיכין אותה בדיוק לפי מידותיו.
 ועוד יעץ רב פפא: אם יש חור קטן בקיר ביתך, <strong>טום</strong> <small>[סתום]</small> אותו מיד <strong>ולא תשפיץ</strong> <small>[תשפץ,</small> תתקן<small>]</small> אותו על ידי הרחבת החור כדי למלאותו בטיט ולבנים כדי שיהיה התיקון יפה יותר. ואם מכל מקום רוצה אתה לתקנו בצורה יפה יותר — <strong>שפוץ</strong> <small>[שפץ]</small> על ידי הרחבת החור ומילויו בלבנים וטיט, <strong>ולא תיבני</strong> <small>[תבנה]</small> את כל הקיר מחדש, <strong>שכל העוסק בבנין מתמסכן</strong> (נעשה עני). <strong>קפוץ זבין ארעא</strong> <small>[מהר קנה קרקע]</small> שלא יקדימוך אחרים, <strong>מתון נסיב איתתא</strong> <small>[המתן</small> ו<small>שא אשה]</small> עד שתמצא את הראויה לך. <strong>נחית דרגא נסיב איתתא</strong> <small>[רד דרגה</small> אחת ממעמדך ו<small>שא אשה]</small> ממעמד נמוך יותר, שאם תישא אשה ממעמד גבוה יותר, יתכן ולא תתקבל עליה. <strong>סק דרגא</strong> <small>[עלה דרגה]</small> ו<strong>בחר</strong> לך <strong>שושבינא</strong> <small>[ידיד].</small>
 <strong>אמר ר' אלעזר בר אבינא: אין פורענות באה לעולם אלא בשביל ישראל</strong> שחטאו, <strong>שנאמר: "הכרתי גוים נשמו פנותם החרבתי חוצותם"</strong> (צפניה ג, ו) <strong>וכתיב</strong> <small>[ונאמר]</small> בהמשך: <strong>"אמרתי אך תיראי אותי תקחי מוסר..."</strong>(שם ז), משמע שכדי שישראל יקחו מוסר לקו עמים אחרים.
 ועוד לענין אשה: <strong>רב הוה מיפטר</strong> <small>[היה נפרד]</small> <strong>מר' חייא</strong> שהיה דודו ורבו, כאשר חזר מארץ ישראל לבבל, <strong>אמר ליה</strong> <small>[לו]</small> ר' חייא: <strong>רחמנא ליצלך ממידי</strong> <small>[ה' יצילך מדבר]</small> ש<strong>קשה ממותא</strong> <small>[ממוות].</small> ותהה רב: <strong>ומי איכא מידי</strong> <small>[והאם יש דבר]</small> ש<strong>קשה ממותא</strong> <small>[ממוות]?</small> <strong>נפק, דק ואשכח</strong> <small>[יצא, דקדק</small> במקראות <small>ומצא]</small> את הכתוב <strong>"ומוצא אני מר ממות את האשה"</strong> (קהלת ז, כו) וזה שרמז לו ר' חייא. וכך אירע לו: <strong>רב הוה קא מצערא ליה דביתהו</strong> <small>[היתה מצערת אותו אשתו],</small> <strong>כי</strong> <small>[כאשר]</small> <strong>אמר לה "עבידי לי טלופחי"</strong> <small>["עשי לי עדשים"],</small> <strong>עבדא ליה חימצי</strong> <small>[היתה עושה לו חומצה],</small> כשהיה אומר לה <strong>"</strong>עשי לי <strong>חימצי"</strong> <small>[חומצה],</small> <strong>עבדא ליה טלופחי</strong> <small>[היתה עושה לו עדשים].</small>
 <strong>כי</strong> <small>[כאשר]</small> <strong>גדל חייא בריה</strong> <small>[בנו],</small> <strong>אפיך</strong> <small>[היה</small> חייא <small>הופך]</small> <strong>לה</strong> והיה אומר לאמו בשם אביו היפך הדברים שהוא רוצה, ואז היה אביו מקבל כרצונו. <strong>אמר ליה</strong> <small>[לו]</small> רב לחייא בנו: <strong>איעליא</strong> <small>[השתפרה]</small> <strong>לך,</strong> כלפיך <strong>אמך! אמר ליה</strong> <small>[לו]:</small> <strong>אנא</strong> <small>[אני]</small> <strong>הוא דקא אפיכנא</strong> <small>[שהופך]</small> <strong>לה</strong> את דבריך. <strong>אמר ליה</strong> <small>[לו]:</small> <strong>היינו דקא אמרי אינשי</strong> <small>[זהו שאומרים אנשים]</small> בפתגם מקובל: <strong>דנפיק מינך, טעמא מלפך</strong> <small>[</small>זה <small>שיוצא ממך, טעם,</small> דעת <small>מלמד אותך],</small> שכן אני עצמי הייתי צריך לעשות זאת. אבל <strong>את</strong> <small>[אתה]</small> <strong>לא תעביד הכי</strong> <small>[תעשה כך]</small> עוד, <strong>שנאמר: "למדו לשונם דבר שקר העוה</strong> נלאו<strong>"</strong> (ירמיהו ט, ד), שאם אתה אומר זאת בשמי — שקר הוא.
 כיוצא בו מסופר: <strong>ר' חייא הוה קא מצערא ליה דביתהו</strong> <small>[היתה מצערת אותו אשתו].</small> אף על פי כן, <strong>כי הוה משכח מידי, צייר ליה בסודריה ומייתי ניהלה</strong> <small>[כאשר היה מוצא דבר</small> טוב, <small>היה צורר אותו בסודרו ומביא לה].</small> <strong>אמר ליה</strong> <small>[לו]</small> <strong>רב: והא קא מצערא ליה למר</strong> <small>[והרי היא</small> <small>מצערת את אדוני]</small> ומדוע אתה משתדל להנות אותה? <strong>אמר ליה</strong> <small>[לו]:</small> <strong>דיינו שמגדלות</strong> הנשים את <strong>בנינו, ומצילות אותנו</strong>
## דף סג:
 <strong>מן החטא,</strong> ומשום כך ראוי לנו להכיר להן תודה. ומספרים עוד באותו ענין: <strong>מקרי ליה</strong> <small>[</small>היה <small>מקריא לו,</small> מלמד אותו מקרא<small>]</small> <strong>רב יהודה לרב יצחק בריה</strong> <small>[בנו]</small> את הכתוב <strong>"ומוצא אני מר ממות את האשה"</strong> (קהלת ז, כו). <strong>אמר ליה</strong> <small>[לו]</small> בנו: <strong>כגון מאן</strong> <small>[כמו מי]?</small> אמר לו: <strong>כגון אמך.</strong>
 ושואלים: <strong>והא מתני ליה</strong> <small>[והרי היה שונה לו]</small> <strong>רב יהודה לרב יצחק בריה</strong> <small>[בנו]</small> ברייתא זו: <strong>אין אדם מוצא קורת רוח אלא מאשתו</strong> ה<strong>ראשונה, שנאמר: "יהי מקורך ברוך ושמח מאשת נעוריך"</strong> (משלי ה, יח), <strong>ואמר ליה</strong> <small>[לו]</small> בנו: <strong>כגון מאן</strong> <small>[מי]?</small> השיב לו רב יהודה: <strong>כגון אמך,</strong> משמע שהיה מוצא בה קורת רוח! ומתרצים: <strong>מתקיף תקיפא, ועבורי מיעברא במלה</strong> <small>[תקיפה</small> וקשה היתה, אבל <small>מעבירה</small> על מדותיה ומתרצה <small>בקלות].</small>
 שואלים: <strong>היכי דמי</strong> <small>[כיצד הוא בדיוק]</small> דרכה של <strong>אשה רעה? אמר אביי: מקשטא ליה תכא ומקשטא ליה פומא</strong> <small>[מקשטת לו שולחן</small> לאכול <small>ומקשטת לו הפה],</small> כלומר, מחרפת ומגדפת אותו בזמן האוכל. <strong>רבא אמר: מקשטא ליה תכא ומהדרא ליה גבא</strong> <small>[מקשטת לו שולחן ומחזירה,</small> ומפנה <small>לו את גבה]</small> להראות שאינה רוצה בחברתו.
 <strong>אמר ר' חמא בר חנינא: כיון שנשא אדם אשה — עונותיו מתפקקין</strong> <small>[נסתמים]</small> ומתבטלים, <strong>שנאמר: "מצא אשה מצא טוב ויפק רצון מה'"</strong> (שם יח, כב), ודורש "יפק" מלשון פקק. <strong>במערבא כי נסיב אינש איתתא, אמרי ליה הכי</strong> <small>[בארץ ישראל כאשר היה נושא אדם אשה,</small> היו <small>אומרים לו</small> ושואלים אותו <small>כך]:</small> <strong>"מצא או מוצא"?</strong> והכוונה: <strong>"מצא" — דכתיב</strong> <small>[שנאמר]:</small> <strong>"מצא אשה מצא טוב",</strong> או <strong>"מוצא" דכתיב</strong> <small>[שנאמר]:</small> <strong>"ומוצא אני מר ממות את האשה"</strong> (קהלת ז, כו).
 <strong>אמר רבא: אשה רעה — מצוה לגרשה, דכתיב</strong> <small>[שנאמר]:</small> <strong>"גרש לץ ויצא מדון וישבת דין וקלון"</strong> (משלי כב, י), <strong>ואמר רבא: אשה רעה וכתובתה מרובה,</strong> שאין בעלה יכול לשלם את הכתובה ולגרש אותה — <strong>צרתה בצדה,</strong> כלומר, אין דרך לתקנה אלא על ידי שישא עליה אשה אחרת. <strong>דאמרי אינשי</strong> <small>[שאומרים אנשים]</small> בפתגם מקובל: גורמים סבל לאשה <strong>בחברתא</strong> <small>[בחברתה]</small> על ידי אשה אחרת, צרה, <strong>ולא בסילתא</strong> <small>[ב</small>דקירת <small>קוץ].</small> <strong>ואמר רבא: קשה אשה רעה כיום סגריר, שנאמר: "דלף טורד ביום סגריר ואשת מדינים נשתוה"</strong> (שם כז, טו), שאשה רעה ("מדינים") שווה ("נשתווה") ליום סגריר.
 <strong>ואמר רבא: בא וראה כמה טובה אשה טובה, וכמה רעה אשה רעה. כמה טובה אשה טובה — דכתיב</strong> <small>[שנאמר]:</small> <strong>"מצא אשה מצא טוב", אי בגוה משתעי קרא</strong> <small>[אם בה</small> עצמה כפשוטו <small>מדבר הכתוב]</small> אם כן — <strong>כמה טובה אשה טובה, שהכתוב משבחה. אי</strong> <small>[אם]</small> <strong>בתורה משתעי קרא</strong> <small>[מדבר הכתוב]</small> והדבר נאמר בלשון משל, אף זה מלמדנו: <strong>כמה טובה אשה טובה, שהתורה נמשלה בה.</strong> ולהיפך: <strong>כמה רעה אשה רעה — דכתיב</strong> <small>[שנאמר]</small> <strong>"ומוצא אני מר ממות את האשה". אי בגוה משתעי קרא</strong> <small>[אם בה</small> כפשוטו <small>מדבר הכתוב],</small> <strong>כמה רעה אשה רעה שהכתוב מגנה. אי</strong> <small>[אם]</small> <strong>בגיהנם משתעי קרא</strong> <small>[מדבר הכתוב]</small> בלשון משל — <strong>כמה רעה אשה רעה, שגיהנם נמשלה בה.</strong>
 ועוד באותו ענין, נאמר: <strong>"הנני מביא</strong> אליהם <strong>רעה אשר לא יוכלו לצאת ממנה"</strong> (ירמיהו יא, יא) <strong>אמר רב נחמן אמר רבה בר אבוה: זו אשה רעה וכתובתה מרובה.</strong> כיוצא בו על הכתוב: <strong>"נתנני ה' בידי לא אוכל קום"</strong> (איכה א, יד) <strong>אמר רב חסדא אמר מר עוקבא בר חייא: זו אשה רעה וכתובתה מרובה. במערבא</strong> (בארץ ישראל) <strong>אמרו</strong> על פסוק זה: <strong>זה שמזונותיו תלוין בכספו,</strong> שאין לו קרקע משלו, והוא חייב לקנות את מזונותיו בכסף וחושש כל הזמן שמא תתייקר התבואה או שלא תימכר תבואה בשוק.
 נאמר: <strong>"בניך ובנתיך נתנים לעם אחר"</strong> (דברים כח, לב), <strong>אמר רב חנן בר רבא אמר רב: זו אשת האב,</strong> כלומר, אם חורגת. <strong>"בגוי נבל אכעיסם"</strong> (שם לב), <strong>אמר רב חנן בר רבא אמר רב: זו אשה רעה וכתובתה מרובה. ר' אליעזר אומר: אלו המינים</strong> הכופרים בה'. <strong>וכן הוא אומר</strong> להוכיח שהכופר בה' נקרא "נבל": <strong>"אמר נבל בלבו אין אלהים וגו'"</strong> (תהילים יד, א).
 <strong>במתניתא תנא</strong> <small>[בברייתא שנה]:</small> "בגוי נבל אכעיסם" — <strong>אלו אנשי ברבריא ואנשי מרטנאי, שמהלכין ערומים בשוק. שאין לך משוקץ ומתועב לפני המקום יותר ממי שמהלך בשוק ערום. ר' יוחנן אמר: אלו חברים,</strong> כהני האש הפרסיים שהיו בפרס ובבל. ומסופר: <strong>אמרו ליה</strong> <small>[לו]</small> <strong>לר' יוחנן: אתו חברי</strong> <small>[באו חברים]</small> גם <strong>לבבל, שגא</strong> <small>[הזדעזע]</small> ו<strong>נפל</strong> מכסאו מרוב צער על היהודים המצויים שם. <strong>אמרו ליה</strong> <small>[לו]:</small> יש דרך להמתיק את הגזירה כי הם <strong>מקבלי שוחדא</strong> <small>[מקבלים שוחד],</small> <strong>תריץ יתיב</strong> <small>[התיישר</small> ו<small>ישב</small> במקומו<small>]</small> שיש תקנה כל שהיא לצרה זו.
 כיון שהוזכרו החברים, מביאים מה שאמרו חכמים: <strong>גזרו על שלשה מפני שלשה.</strong> כלומר, החברים גזרו על היהודים בני בבל שלושה דברים, מפני שלוש עבירות שהיו בהם. <strong>גזרו על הבשר</strong> לבטל את השחיטה — <strong>מפני המתנות,</strong> על שאין נותנים מתנות כהונה (זרוע לחיים וקיבה) לכהנים, <strong>גזרו על המרחצאות</strong> שלא ירחצו בהם יהודים — <strong>מפני הטבילה</strong> שהיו מזלזלים בה.
 <strong>קא מחטטי שכבי</strong> <small>[מחטטים</small> ומוציאים את ה<small>מתים]</small> מקבריהם — <strong>מפני ששמחים</strong> היהודים <strong>ביום אידם</strong> (יום חגם) של הגויים. <strong>שנאמר: "והיתה יד ה' בכם ובאבותיכם"</strong> (שמואל א' יב, טו). <strong>אמר רבה בר שמואל: זו חטוטי שכבי</strong> <small>[חיטוט</small> בעצמות <small>מתים]</small> שהוא דבר הגורם צער לחיים וגם למתים. ש<strong>אמר מר</strong> <small>[החכם]:</small> <strong>בעון חיים</strong> — <strong>מתים מתחטטין.</strong>
 <strong>אמר ליה</strong> <small>[לו]</small> <strong>רבא לרבה בר מארי: כתיב</strong> <small>[נאמר]</small> <strong>"לא יאספו ולא יקברו לדמן על פני האדמה יהיו"</strong> (ירמיהו ח, ב), <strong>וכתיב</strong> <small>[ונאמר]:</small> <strong>"ונבחר מות מחיים"</strong> (שם ג), ואם המוות יהיה מגונה כל כך שאפילו לא יניחו את גוייתו של המת בשלום, איך אם כן נבחר המוות מחיים? <strong>אמר ליה</strong> <small>[לו]:</small> אין הדבר מתייחס למצב זה, אלא בא לומר: <strong>נבחר מות לרשעים</strong> מחייהם, שמוטב <strong>שלא יחיו בעולם הזה ויחטאו, ו</strong>כתוצאה מכך <strong>יפלו בגיהנם.</strong>
 אגב אותם דברים שדיברנו על הנשים מביאים, <strong>כתוב בספר בן סירא: "אשה טובה מתנה טובה לבעלה"</strong> (בן סירא פרק כו) <strong>וכתיב</strong> <small>[ונאמר</small> שם<small>]:</small> <strong>"טובה בחיק ירא אלהים תנתן"</strong> (שם). ונאמר שם: <strong>"אשה רעה צרעת</strong> היא <strong>לבעלה". מאי תקנתיה</strong> <small>[מה תקנתו] —</small> <strong>"יגרשנה ויתרפא מצרעתו"</strong> (שם). <strong>"אשה יפה — אשרי בעלה, מספר ימיו כפלים"</strong> (שם), שמתוך הנאתו מיופיה הרי זה כאילו חי כפליים.
 <strong>"העלם עיניך מאשת חן</strong> הנשואה לאחר <strong>פן תלכד במצודתה. אל תט</strong> (תהיה סמוך) <strong>אצל בעלה למסוך עמו</strong> (לשתות איתו) <strong>יין ושכר,</strong> כי הדבר יכול לגרום לפיתוי <strong>כי ב</strong>גלל <strong>תואר אשה יפה רבים הושחתו, ועצומים כל הרוגיה"</strong> (שם פרק ט). ועוד נאמר שם: <strong>"רבים היו פצעי רוכל",</strong> כלומר, האדם ההולך ממקום למקום ומוכר תכשיטי נשים ומתוך שעוסק עמהן מכים ופוצעים אותו הבעלים. <strong>"המרגילים</strong> עצמם <strong>לדבר ערוה — כניצוץ מבעיר גחלת. ככלוב מלא עוף</strong> — <strong>כן בתיהם</strong> של הרוכלים <strong>מלאים מרמה"</strong> (שם פרק יא).
 ועוד נאמר שם: <strong>"אל תצר צרת מחר,</strong> כלומר, אל תדאג בשל צרה העלולה לבוא מחר, <strong>כי לא תדע מה ילד יום — שמא מחר בא ו</strong>אותו אדם שהצטער <strong>איננו,</strong> שמת, ו<strong>נמצא</strong> שהיה <strong>מצטער על העולם שאין שלו</strong> (שם פרק ל). <strong>מנע רבים מתוך ביתך,</strong> שלא יבואו רבים לשם, <strong>ולא הכל תביא ביתך,</strong> גם מאלה שהם ידידיך, אבל דאג כי <strong>רבים יהיו דורשי שלומך</strong> והרבה לך ידידים. <strong>"גלה סוד לאחד מאלף"</strong> (שם פרק ה), שרוב בני האדם אינם יודעים לשמור סוד.
 <big>א</big> <strong>אמר ר' אסי: אין בן דוד בא עד שיכלו כל הנשמות שבגוף,</strong> כל הנשמות העתידות להיוולד בגופים, <strong>שנאמר: "כי רוח מלפני יעטוף ונשמות אני עשיתי"</strong> (ישעיה נז, טז). <strong>תניא</strong> <small>[שנויה</small> ברייתא<small>]:</small> <strong>ר' אליעזר אומר: כל מי שאין עוסק בפריה ורביה — כאילו שופך דמים, שנאמר: "שפך דם האדם באדם דמו ישפך"</strong> (בראשית ט, ו), <strong>וכתיב בתריה</strong> <small>[ונאמר</small> מיד <small>אחריו]</small> כהסבר לדבר: <strong>"ואתם פרו ורבו"</strong> (שם).
 <strong>ר' יעקב אומר:</strong> מי שאינו עוסק בפריה ורביה <strong>כאילו ממעט הדמות</strong> של הקדוש ברוך הוא, <strong>שנאמר: "כי בצלם אלהים עשה את האדם"</strong> (שם ו), <strong>וכתיב בתריה</strong> <small>[ונאמר</small> מיד <small>אחריו]:</small> <strong>"ואתם פרו</strong> ורבו <strong>וגו'". בן עזאי אומר: כאילו שופך דמים וממעט הדמות</strong> גם יחד, <strong>שנאמר: "ואתם פרו ורבו"</strong> שה־ו' בראש המלה באה לצרף את הדברים יחד.
 <strong>אמרו לו לבן עזאי: יש נאה דורש ונאה מקיים</strong> מה שדורש, ויש <strong>נאה מקיים ואין נאה דורש, ואתה נאה דורש</strong> על הצורך לעסוק בפריה ורביה, <strong>ואין נאה מקיים</strong>, שבן עזאי לא היה נשוי. <strong>אמר להן בן עזאי: ומה אעשה שנפשי חשקה בתורה</strong> ואינני רוצה להתעסק בכל נושא אחר, שכן <strong>אפשר לעולם שיתקיים על ידי אחרים,</strong> והם יעסקו בפריה ורביה.
 <strong>תניא אידך</strong> <small>[שנויה</small> ברייתא <small>אחרת]</small> בדומה לזו, <strong>ר' אליעזר אומר: כל מי שאין עוסק בפריה ורביה כאילו שופך דמים, שנאמר: "שפך דם האדם" וסמיך ליה</strong> <small>[וסמוך לו]</small> <strong>"ואתם פרו</strong> ורבו <strong>". ר' אלעזר בן עזריה אומר: כאילו ממעט הדמות. בן עזאי אומר:</strong> כאילו עשה את שתיהן שפיכת דמים והמעטת הדמות. ו<strong>אמרו לו לבן עזאי: יש נאה דורש וכו'.</strong>
 ובאותו ענין של פריה ורביה <strong>תנו רבנן</strong> <small>[שנו חכמים],</small> נאמר: <strong>"ובנחה יאמר שובה ה' רבבות אלפי ישראל"</strong> (במדבר י, לו) —
## דף סד.
 <strong>מלמד שאין השכינה שורה על פחות משני אלפים ושני רבבות מישראל,</strong> שהרי נאמר "רבבות" ומיעוט רבבות שתיים, וכן "אלפי" — מיעוט אלפים שנים, ואם כן, <strong>הרי שהיו ישראל שני אלפים ושני רבבות חסר אחד, וזה לא עסק בפריה ורביה — לא נמצא זה גורם לשכינה שתסתלק מישראל?!</strong> שהרי, כאמור, הדבר תלוי במספר!
 <strong>אבא חנן אמר משום ר' אליעזר:</strong> הנמנע מפריה ורביה <strong>חייב מיתה, שנאמר</strong> בבני אהרן: <strong>"</strong>וימת נדב ואביהוא... <strong>ובנים לא היו להם"</strong> (במדבר ג, ד), <strong>הא</strong> <small>[הרי]</small> אם <strong>היו להם בנים — לא מתו. אחרים אומרים:</strong> הנמנע מפריה ורביה <strong>גורם לשכינה שתסתלק מישראל, שנאמר: "להיות לך לאלהים ולזרעך אחריך"</strong> (בראשית יז, ז) <strong>בזמן ש"זרעך אחריך" — שכינה שורה, אין "זרעך אחריך" — על מי שורה</strong> השכינה? וכי <strong>על העצים ועל האבנים?</strong> ואם כן גורם לסילוק שכינה באופן זה, שאין מי שתשרה שכינה עליו.
 <big>א משנה</big> <strong>נשא אשה ושהה עמה עשר שנים ולא ילדה — אינו רשאי לבטל</strong> עוד מפריה ורביה, אלא יגרשנה או ישא אחרת עמה. אם <strong>גירשה — מותרת לינשא לאחר,</strong> ואין אומרים שדווקא בגללה לא היו להם ילדים. <strong>ו</strong>אם אף לשני לא ילדה — <strong>רשאי השני לשהות עמה עשר שנים. ואם הפילה — מונה</strong> עשר שנים <strong>משעה שהפילה.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>נשא אשה ושהה עמה עשר שנים ולא ילדה — יוציא</strong> (יגרש) <strong>ויתן כתובה, שמא לא זכה להבנות ממנה,</strong> מפני שלא ברור שהדבר תלוי בה, כי שמא אין הזיווג ביניהם יפה לפריה ורביה.
 <strong>אף על פי שאין ראיה לדבר</strong> לענין משך זמן זה, יש <strong>זכר לדבר,</strong> שנאמר: "ותקח שרי אשת אברם את הגר המצרית שפחתה <strong>מקץ עשר שנים לשבת אברם בארץ כנען</strong> ותתן אותה לאברם אישה לו לאשה" (בראשית טז, ג), שאחרי עשר שנים שלא ילדה — נשא אשה אחרת. ו<strong>ללמדך</strong> אגב כך <strong>שאין ישיבת חוץ לארץ עולה לו מן המנין,</strong> שהרי השנים שבהן אברהם ושרה חיו יחד קודם לכן, אינן נמנות להם. <strong>לפיכך,</strong> אם <strong>חלה הוא או שחלתה היא</strong> במשך הזמן, <strong>או</strong> שהיו <strong>שניהם חבושים בבית האסורים</strong> בנפרד, שאינם יכולים לקיים פריה ורביה — <strong>אין עולין לו מן המנין.</strong>
 <strong>אמר ליה</strong> <small>[לו]</small> <strong>רבא לרב נחמן: ולילף</strong> <small>[ונלמד]</small> <strong>מיצחק</strong> שיעור זמן שהוא גדול יותר, <strong>דכתיב</strong> <small>[שנאמר]:</small> <strong>"ויהי יצחק בן ארבעים שנה בקחתו את רבקה"</strong> (שם כה, כ), <strong>וכתיב</strong> <small>[ונאמר]:</small> <strong>"ויצחק בן ששים שנה בלדת אתם"</strong> (שם כו), משמע שיכול לשהות עשרים שנה! <strong>אמר ליה</strong> <small>[לו]:</small> <strong>יצחק</strong> אבינו ידע כי <strong>עקור</strong> (עקר) <strong>היה,</strong> וכיון שהדבר אינו תלוי בה לא היתה לו סיבה לשאת אשה אחרת.
 ושואלים: <strong>אי הכי</strong> <small>[אם כך],</small> הלא <strong>אברהם נמי</strong> <small>[גם כן]</small> <strong>עקור היה</strong> כפי שאנחנו יודעים ממדרשים אחרים! אלא, הכתוב <strong>ההוא</strong> המתייחס לזמן שנולדו יעקב ועשו <strong>מיבעי ליה</strong> <small>[נצרך לו]</small> לא ללמדנו ענין הזמן שממתין אדם עד שתלד אשתו, אלא <strong>לכ</strong> מו שאמר <strong>ר' חייא בר אבא.</strong> ש<strong>אמר ר' חייא בר אבא אמר ר' יוחנן: למה נמנו שנותיו של ישמעאל</strong> שאינו מענין סיפור התורה — <strong>כדי לייחס בהן שנותיו של יעקב.</strong> כפי שמבואר אפשר ללמוד את מהלך חייו של יעקב מתוך המאורעות הקשורים בחיי ישמעאל, ולשם מנין השנים נחוץ גם הפסוק המספר מתי נולד יעקב. ואילו מן הכתוב באברהם למדים את הזמן של עשר שנים שממתינים בשביל ילדים.
 <strong>אמר ר' יצחק: יצחק אבינו עקור</strong> (עקר) <strong>היה, שנאמר: "ויעתר יצחק לה' לנכח אשתו"</strong> (שם כא) — <strong>"על אשתו" לא נאמר,</strong> משום שלא רק היא היתה עקרה, <strong>אלא "לנכח"</strong> (ממול, כנגד ובמקביל) — <strong>מלמד ששניהם עקורים</strong> (עקרים) <strong>היו.</strong> ושואלים: <strong>אי הכי</strong> <small>[אם כך]</small> מדוע נאמר <strong>"ויעתר לו"? "ויעתר להם" מיבעי ליה</strong> <small>[צריך</small> היה <small>לו]</small> לומר! ומשיבים: ההיעתרות היתה תלויה בו, <strong>לפי שאינו דומה תפלת צדיק בן צדיק</strong> כיצחק בן אברהם, <strong>לתפלת צדיק בן רשע</strong> כרבקה בת בתואל.
 <strong>אמר ר' יצחק: מפני מה היו אבותינו עקורים</strong> בתחילה — <strong>מפני שהקדוש ברוך הוא מתאוה לתפלתן של צדיקים,</strong> ורצה שירבו בתפילה לפניו על בנים. ואגב אותו ענין <strong>אמר ר' יצחק: למה נמשלה תפלתן של צדיקים כעתר</strong> (רחת), כפי שנאמר "ויעתר" — ללמדנו: <strong>מה עתר זה מהפך התבואה ממקום למקום, כך תפלתן של צדיקים מהפכת מדותיו של הקדוש ברוך הוא ממדת רגזנות למדת רחמנות. אמר ר' אמי: אברהם ושרה טומטמין היו</strong> מתחילה, שלא היו להם אפילו אברי מין ראויים, <strong>שנאמר: "הביטו אל צור</strong>
## דף סד:
 <strong>חצבתם ואל מקבת בר נקרתם"</strong> (ישעיהו נא, א) <strong>וכתיב</strong> <small>[ונאמר]</small> פסוק סמוך המבאר את הראשון, <strong>"הביטו אל אברהם אביכם ואל שרה תחוללכם"</strong> (שם ב), ללמד שכאילו נעשו להם איברים ("חוצבתם" ו"נוקרתם") לאחר זמן.
 <strong>אמר רב נחמן אמר רבה בר אבוה: שרה אמנו אילונית היתה</strong> מתחילה, <strong>שנאמר: "ותהי שרי עקרה אין לה ולד"</strong> (בראשית יא, ל), ומייתור המילים "אין לה ולד" למדים אנו שכוונתו ש<strong>אפילו בית ולד</strong> (רחם) <strong>אין לה.</strong>
 <big>א</big> <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: לא שנו</strong> ששוהה עשר שנים קודם קידושין <strong>אלא בדורות הראשונים, ששנותיהן</strong> היו <strong>מרובות, אבל בדורות האחרונים, ששנותיהן מועטות</strong> — שוהה <strong>שתי שנים ומחצה</strong> ומגרשה, שהן <strong>כנגד</strong> זמן של <strong>שלשה עיבורים. רבה אמר</strong> בשם <strong>רב נחמן: שלש שנים</strong> שוהה, <strong>כנגד שלש פקידות</strong> שפקד הקדוש ברוך הוא את העקרות. ש<strong>אמר מר</strong> <small>[החכם]:</small> <strong>בראש השנה נפקדו שרה רחל וחנה,</strong> ומכאן שיש להמתין עד שיעברו שלוש פעמים ראש השנה, כמספר הפקידות שנפקדו בו.
 <strong>אמר רבה</strong> הוא עצמו: <strong>ליתנהו להני כללי</strong> <small>[כללים אלה</small> שאמרנו <small>אין</small> לקבלם<small>]</small> כלומר, אין לקבל את הדברים הללו שאמרנו, ומדוע: <strong>מכדי מתניתין מאן תקין</strong> <small>[הרי</small> את <small>משנתנו מי תיקן] —</small> <strong>רבי, והא</strong> <small>[והרי]</small> <strong>בימי דוד</strong> כבר <strong>אימעוט שני</strong> <small>[נתמעטו השנים],</small> <strong>דכתיב</strong> <small>[שנאמר]:</small> <strong>"ימי שנותינו בהם שבעים שנה</strong> ואם בגבורות שמונים שנה<strong>"</strong> (תהלים צ, י), משמע שעד אז היו שנות בני אדם כמו שהם בימינו, והקביעה של עשר שנים היא איפוא אף לזמן הזה. 
 ושואלים על לשון הברייתא: <strong>והאי</strong> <small>[וזה]</small> הלשון <strong>"שמא לא זכה להבנות הימנה", ודלמא איהי</strong> <small>[ושמא היא</small> זו<small>]</small> ש<strong>לא זכיא</strong> <small>[זכתה]</small> להיבנות? ומשיבים: <strong>איהי</strong> <small>[היא]</small> <strong>כיון</strong> שהיא <strong>לא מפקדא</strong> <small>[מצווה]</small> על <strong>פריה ורביה,</strong> הריהי <strong>לא מיענשה</strong> <small>[נענשת],</small> משמע שהזכות שבכך תלויה בו ולא בה.
 לעצם דברי המשנה שצריך לשאת אשה בזקנתו שואלים: <strong>איני</strong> <small>[</small>האם <small>כן הוא]</small> <strong>והא</strong> <small>[והרי]</small> <strong>אמרו ליה רבנן</strong> <small>[לו חכמים]</small> <strong>לר' אבא בר זבדא: נסיב איתתא ואוליד בני</strong> <small>[שא אשה והולד בנים]</small> <strong>ואמר להו: אי זכאי</strong> <small>[אילו הייתי זוכה</small> וראוי<small>] —</small> <strong>הוו</strong> <small>[היו]</small> <strong>לי</strong> כבר <strong>מקמייתא</strong> <small>[מתחילה],</small> ועכשיו בזקנותי, אינני רוצה לשאת אשה סתם, בלא להוליד. הרי משתמע מזה שאין מצוה לשאת אשה בימי זקנה. ומשיבים: <strong>התם דחוי קא מדחי להו לרבנן</strong> <small>[שם</small> רק <small>דחה את החכמים],</small> שלא רצה לומר להם את טעמו האמיתי, משום שהיה עקר. שכן ידוע ש<strong>ר' אבא בר זבדא איעקר מפרקיה</strong> <small>[נעשה עקר מ</small>חמת <small>דרשתו]</small> של <strong>רב הונא,</strong> שהיה מאריך בדרשותיו, ותלמידיו היו מתאפקים בחוזקה מהטלת מי רגליים כל משך הדרשה ודבר זה גרם להם לעקרות.
 כיוצא בו מסופר ש<strong>רב גידל איעקר מפרקיה</strong> <small>[נעשה עקר מ</small>חמת <small>דרשתו]</small> של <strong>רב הונא.</strong> וכן <strong>ר' חלבו איעקר מפרקיה</strong> <small>[נעשה עקר מ</small>חמת <small>דרשתו]</small> של <strong>רב הונא. רב ששת איעקר מפרקיה</strong> <small>[נעשה עקר מ</small>חמת <small>דרשתו]</small> של <strong>רב הונא.</strong> ומסופר: <strong>רב אחא בר יעקב אחדתיה</strong> <small>[אחזה בו]</small> <strong>סוסכינתא</strong> (מחלה מחמת עצירות השתן העשויה לגרום לעקרות), <strong>תליוה בארזא דבי</strong> <small>[תלו אותו בארז ש</small>ב<small>בית]</small> <strong>רב</strong> לשם רפואה <strong>ונפק מיניה כהוצא ירקא</strong> <small>[ויצא ממנו כעלה תמר ירוק]</small> ונתרפא. <strong>אמר רב אחא בר יעקב: שיתין סבי הוינא</strong> <small>[ששים זקנים,</small> חכמים, <small>היינו]</small> שם <strong>וכולהו איעקור מפרקיה</strong> <small>[וכולם נעשו עקרים מ</small>חמת <small>דרשתו]</small> של <strong>רב הונא לבר מאנא, דקיימי בנפשאי</strong> <small>[חוץ ממני, שקיימתי בעצמי]</small> את הכתוב <strong>"החכמה תחיה בעליה"</strong> (קהלת ז, יב), והשתמשתי בדרך זו של ריפוי כדי שלא איעשה עקר.
 <big>ב</big> שנינו במשנה שאשה ששהתה עשר שנים ולא ילדה, אם <strong>גירשה — מותרת</strong> להינשא לשני, ושוהה אף עימו עשר שנים. ומעירים: <strong>שני — אין</strong> <small>[כן],</small> אולם אם אף לשני לא היו ילדים ממנה — ל<strong>שלישי לא</strong> תינשא, משום שנראה שחזקתה שאינה מסוגלת ללדת.
 ומעירים: <strong>מתניתין מני</strong> <small>[משנתנו</small> כשיטת <small>מי]?</small> כשיטת <strong>רבי היא,</strong> שסבור ששתי פעמים הרי הן חזקה. <strong>דתניא</strong> <small>[ש</small>כן <small>שנינו</small> בברייתא<small>]:</small> אם <strong>מלה</strong> אשה את בנה <strong>הראשון ומת</strong> מחמת המילה, ומלה את בנה ה<strong>שני ומת</strong> גם הוא — <strong>שלישי לא תמול,</strong> אלו <strong>דברי רבי,</strong> שיש חזקה שילדיה מתים מחמת מילה. <strong>רבן שמעון בן גמליאל אומר: שלישי — תמול,</strong> שעדיין אין חזקה שילדיה מתים, <strong>רביעי — לא תמול.</strong>
 ושואלים: <strong>והתניא איפכא</strong> <small>[והרי שנויה</small> ברייתא <small>להיפך]</small> שהופכת את השיטות, ואם כן <strong>הי מינייהו אחריניתא</strong> <small>[איזו מהן אחרונה],</small> כלומר, איזו מוסמכת יותר?
 ומציעים: <strong>תא שמע</strong> <small>[בוא</small> ו<small>שמע],</small> ראיה לדבר ממה ש<strong>אמר ר' חייא בר אבא אמר ר' יוחנן: מעשה בארבע אחיות בצפורי שמלה</strong> אחות <strong>ראשונה</strong> את בנה <strong>ומת,</strong> מלה אחות <strong>שניה</strong> את בנה <strong>ומת,</strong> מלה <strong>שלישית ומת, רביעית באת</strong> (באה) <strong>לפני רבן שמעון בן גמליאל</strong> בשאלה האם למול את בנה. <strong>אמר לה: אל תמולי.</strong> משמע שרבן שמעון בן גמליאל הוא הסבור שרק שלוש פעמים מהוות חזקה.
 ודוחים: משם אין ראיה, <strong>ודלמא אי אתיא</strong> <small>[ושמא אם</small> היתה <small>באה]</small> ה<strong>שלישית נמי הוה אמר</strong> <small>[גם כן היה אומר]</small> <strong>לה,</strong> אלא שלא באה, ולא יכול היה לומר לה את ההלכה. ושואלים: <strong>אם כן, מאי אסהדותיה</strong> <small>[מה עדותו]</small> של <strong>ר' חייא בר אבא?</strong> שאם כן לא חידש לנו דבר בזה, שהרי עדיין איננו יודעים ממתי היא חזקה, ומה הטעם לספר את כל המעשה? ומשיבים: <strong>ודלמא הא קא משמע לן</strong> <small>[ושמא</small> דבר <small>זה השמיע לנו]</small> ש<strong>אחיות מחזקות,</strong> כלומר, שיש חזקה למחלה כגון זו גם על ידי אחיות, שלא רק אם מתו שלושת ילדיה של אותה אם יש חזקה, אלא גם אם היו הילדים מאחיות שונות, יש לחשוש לכך.
 <strong>אמר רבא: השתא דאמרת</strong> <small>[עכשיו שאתה אומר]</small> כי <strong>אחיות מחזקות,</strong> על כן מאותו טעם <strong>לא ישא אדם אשה לא ממשפחת נכפין</strong> (חולים במחלת הנפילה) <strong>ולא ממשפחת מצורעים,</strong> שיש לחשוש שהמחלה היא תורשתית ומצויה בכל בני המשפחה. ומעירים: <strong>והוא דאתחזק תלתא זימני</strong> <small>[שהוחזק</small> הדבר <small>שלוש פעמים]</small> אצל שלושה אנשים מאותה המשפחה.
 שואלים: <strong>מאי הוה עלה</strong> <small>[מה היה עליה]</small> על ההלכה לענין חזקה? <strong>כי אתא</strong> <small>[כאשר בא]</small> <strong>רב יצחק בר יוסף</strong> מארץ ישראל לבבל, <strong>אמר: עובדא הוה קמיה</strong> <small>[מעשה היה לפני]</small> <strong>ר' יוחנן בכנישתא</strong> <small>[בבית הכנסת]</small> של העיירה <strong>מעון ביום הכפורים שחל להיות בשבת, ומלה ראשונה</strong> את בנה <strong>ומת</strong> מחמת המילה, ומלה <strong>שניה</strong> את בנה <strong>ומת,</strong> וה<strong>שלישית באה לפניו. אמר לה: לכי ומולי,</strong> שאין לחשוש לחזקה בשתי פעמים.
 <strong>אמר ליה</strong> <small>[לו]</small> <strong>אביי</strong> לרב יצחק: <strong>חזי</strong> <small>[ראה,</small> שים לב<small>],</small> למה שאתה אומר ודייק בדבריך, <strong>דקשרית איסורא וסכנתא</strong> <small>[ש</small>הרי <small>אתה מתיר</small> בכך גם <small>איסור</small> וגם <small>סכנה],</small> שהרי התיר את האיסור של מילה ביום הכיפורים, שאם אינו מחוייב בה נמצא שעובר על איסור לחינם וגם עשה מעשה שיש בו סכנת נפשות.
 ומעירים: <strong>סמך עלה</strong> <small>[עליה]</small> <strong>אביי</strong> על הלכה זו, <strong>ו</strong>עשה מעשה. <strong>אזל נסבה</strong> <small>[הלך</small> אביי ו<small>נשא]</small> לאשה את <strong>חומה ברתא</strong> <small>[הבת]</small> של <strong>איסי בריה</strong> <small>[בנו]</small> של <strong>רב יצחק בריה</strong> <small>[בנו]</small> של <strong>רב יהודה, דנסבה</strong> <small>[שנשא אותה</small> תחילה<small>]</small> <strong>רחבה דפומבדיתא ושכיב</strong> <small>[ומת],</small> ונשא אותה אחר כך <strong>רב יצחק בריה</strong> <small>[בנו]</small> של <strong>רבה בר בר חנה ושכיב</strong> <small>[ומת],</small> <strong>ונסבה</strong> <small>[ו</small>אחר כך <small>נשא אותה]</small> <strong>הוא,</strong> אביי, ולא חשש שמא הוחזקה אשה זו שהיא "קטלנית", שיש בה דבר הגורם לבעליה למות. וסמך על דברי רב יצחק שאין חזקה אלא בשלוש פעמים. <strong>ו</strong>בסופו של דבר גם הוא <strong>שכיב</strong> <small>[מת]</small> בעודו נשוי לה.
 <strong>אמר רבא: ומי איכא דעביד עובדא בנפשיה כי האי</strong> <small>[והאם יש העושה מעשה בעצמו כמו זה],</small> כלומר, הסומך על מסורת זו, ונושא אשה שיש סכנה בנישואיה, <strong>והא איהו</strong> <small>[והלא הוא</small> עצמו<small>]</small> זה ש<strong>אמר:</strong> כל מה שאמר <strong>אבין</strong> בשם ר' יוחנן, <strong>דסמכא</strong> <small>[</small>הרי אפשר <small>לסמוך</small> עליו<small>],</small> וכל ענין שאומר <strong>יצחק סומקא</strong> <small>[האדום],</small> ר' יצחק בר יוסף, בשם ר' יוחנן — <strong>לאו בר סמכא</strong> <small>[לא בר סמיכה</small> עליו הוא<small>].</small> ומסביר את ההבדל ביניהם: <strong>אבין ישנו בחזרה</strong> שהוא חוזר לארץ ישראל ושומע אם חזרו בהם בני הישיבה, ואילו <strong>יצחק סומקא אינו בחזרה,</strong> מאחר שירד לבבל ולא חזר לארץ. <strong>ועוד</strong> יש לחשוש: <strong>אימר דפליגי</strong> <small>[אמור ש</small>הם <small>חלוקים]</small> <strong>לענין מילה</strong> אם שתים או שלוש פעמים מהוות חזקה, אולם <strong>בנישואין מי פליגי</strong> <small>[האם</small> הם <small>חלוקים]?</small>
 ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>ניסת</strong> אשה <strong>לראשון ומת, לשני ומת, לשלישי — לא תנשא,</strong> אלו <strong>דברי רבי. רבן שמעון בן גמליאל אומר: לשלישי</strong> — <strong>תנשא, לרביעי</strong> — <strong>לא תנשא.</strong>
 ושואלים: <strong>בשלמא</strong> <small>[נניח]</small> <strong>גבי</strong> (אצל) <strong>מילה</strong> אפשר להסביר מה טעמה של החזקה בזה: <strong>איכא</strong> <small>[יש]</small> <strong>משפחה דרפי דמא</strong> <small>[שדמה רפה]</small> ואינו נקרש היטב ושותת בלי להיעצר <strong>ואיכא</strong> <small>[ויש]</small> <strong>משפחה דקמיט דמא</strong> <small>[שדמה נקרש],</small> <strong>אלא נישואין מאי טעמא</strong> <small>[מה הטעם]</small> שנחשוש אפילו כשיש חזקה? <strong>אמר ליה</strong> <small>[לו]</small> <strong>רב מרדכי לרב אשי: הכי</strong> <small>[כך]</small> <strong>אמר אבימי מהגרוניא משמיה</strong> <small>[משמו]</small> של <strong>רב הונא: מעין גורם,</strong> כלומר, יש איזה חולי באשה זו, שביאתה גורמת לבעליה למות. <strong>ורב אשי</strong> עצמו <strong>אמר:</strong> ה<strong>מזל</strong> שלה הוא זה ש<strong>גורם</strong> שבעליה מתים.
 ושואלים: <strong>מאי בינייהו</strong> <small>[מה</small> ההבדל למעשה <small>ביניהם]</small> אם הטעם הוא זה או זה? ומשיבים: <strong>איכא בינייהו</strong> <small>[יש ביניהם]</small> הבדל למעשה, כגון ש<strong>אירסה ומית</strong> <small>[ומת]</small> אחד מהם, לפני נישואין, <strong>אי נמי</strong> <small>[או גם כן]</small> ש<strong>נפל מדיקלא ומית</strong> <small>[מדקל ומת],</small> שאם החשש הוא בגלל הביאה — הרי במקרים אלה היה המוות מסיבות אחרות, ולדעת החוששים משום מזל — יש לחשוש גם כאן.
 <strong>אמר ליה</strong> <small>[לו]</small> <strong>רב יוסף בריה</strong> <small>[בנו]</small> של <strong>רבא לרבא: בעי מיניה</strong> <small>[שאלתי ממנו]</small> <strong>מרב יוסף: הלכה כרבי? ואמר לי: אין</strong> <small>[כן].</small> ושאלתי אותו: <strong>הלכה כרבן שמעון בן גמליאל? ואמר לי: אין</strong> <small>[כן],</small> וכי <strong>אחוכי אחיך בי</strong> <small>[צחק עלי],</small> שהרי אמר לי דברים סותרים!
 <strong>אמר ליה</strong> <small>[לו]:</small> <strong>לא, סתמי היא</strong> <small>[סתמי</small> הלכה שונים <small>הם]</small> <strong>ופשיט לך</strong> <small>[ופתר לך]</small> שצריך לפסוק הלכה פעם כשיטה זו ופעם כשיטה זו, והכלל לפי מה שסתמה המשנה בכל ענין. כיצד? <strong>נישואין ומלקיות</strong> נסתמה בהם הלכה <strong>כרבי,</strong> שבשתי פעמים היא חזקה. בענין <strong>וסתות ו</strong>בענין <strong>שור המועד — כרבן שמעון בן גמליאל,</strong> שרק בשלוש פעמים היא חזקה.
 ומסבירים את הפרטים: <strong>נישואין — הא דאמרן</strong> <small>[זו שאמרנו],</small> <strong>מלקיות — דתנן</strong> <small>[ש</small>כן <small>שנינו</small> במשנה<small>]:</small> <strong>מי שלקה</strong> מלקות מדין תורה <strong>ושנה</strong> (וחזר ונתחייב ולקה) — <strong>בית דין כונסין אותו לכיפה</strong> (לחדר=כלא סגור) <strong>ומאכילין אותו שעורין</strong> שהוא מאכל שגורם לכך, <strong>עד שתהא כריסו נבקעת.</strong> שאנחנו אומרים שאדם שחטא חטאים חמורים במזיד פעמיים, חזקה שיחטא פעם שלישית ולא די לו במלקות, אלא עוצרים אותו כדי שלא יחטא עוד, שחזקה שהוא רשע. <strong>וסתות — דתנן</strong> <small>[ש</small>כן <small>שנינו</small> במשנה<small>]:</small> <strong>אין האשה</strong>
## דף סה.
 <strong>קובעת לה וסת</strong> (זמן קבוע למחזור הדם החודשי שלה), שאפשר יהיה לסמוך שזהו זמן הופעתה הקבועה, <strong>עד שתקבענה שלש פעמים</strong> ביום מסויים, ואז נעשית זאת חזקה. <strong>ואין מטהרת מן הוסת</strong> שלא לחשוש ליום זה שמא ראתה בו דם <strong>עד שתעקר ממנה</strong> וסת זו <strong>שלש פעמים</strong> שלא ראתה דם בימים שהיתה רגילה לראות בהם. <strong>ושור המועד — דתנן</strong> <small>[ש</small>כן <small>שנינו</small> במשנה<small>]:</small> <strong>אין השור נעשה מועד עד שיעידו בו</strong> שנגח <strong>שלשה פעמים,</strong> משמע שרק בשלוש פעמים נוצרת חזקה, כרבן שמעון בן גמליאל.
 <big>א</big> לענין נישואיה של אשה שלא היו לה בנים, <strong>תנו רבנן</strong> <small>[שנו חכמים]:</small> <strong>ניסת לראשון ולא היו לה בנים, לשני ולא היו לה בנים,</strong> ורוצה להינשא <strong>לשלישי — לא תנשא אלא למי שיש לו בנים,</strong> שקיים כבר מצות פריה ורביה, שהרי יש לה כבר חזקה שאינה מסוגלת ללדת. <strong>נישאת למי שאין לו בנים</strong> ולא הודיעה לו על חזקתה זו — <strong>תצא בלא כתובה,</strong> שוודאי היו אלה נישואי טעות.
 <strong>איבעיא להו</strong> <small>[נשאלה להם,</small> ללומדים<small>]</small> שאלה זו: <strong>נישאת לשלישי ולא היו לה בנים</strong> במשך עשר שנים, <strong>מהו דליתבעוה הנך קמאי</strong> <small>[</small>האם יכולים <small>לתבוע אותה אותם הראשונים]</small> שתחזיר להם את הכתובה שפרעו לה, משום מקח טעות? <strong>מי מצו אמרי</strong> <small>[האם</small> הם <small>יכולים לומר]</small> <strong>לה: איגלאי מילתא דאת הוא דגרמת</strong> <small>[נתגלה הדבר</small> עכשיו <small>שאת היא שגרמת]</small> שלא היו לנו ילדים. <strong>או דלמא מצית אמרה להו</strong> <small>[שמא יכולה</small> היא <small>לומר להם]:</small> <strong>השתא</strong> <small>[עכשיו]</small> <strong>הוא דכחשי</strong> <small>[שכחשתי],</small> שאינני צעירה עוד כבתחילה, אבל אז היו יכולים להיות לי בנים מבעל אחר. ומשיבים: <strong>מסתברא</strong> <small>[מסתבר]</small> כי <strong>מצית אמרה להו</strong> <small>[יכולה לומר להם]:</small> <strong>השתא</strong> <small>[עכשיו]</small> <strong>הוא דכחשי</strong> <small>[שכחשתי].</small>
 <strong>איבעיא להו</strong> <small>[נשאלה להם,</small> ללומדים<small>]:</small> אם <strong>נישאת לרביעי, והיו לה בנים</strong> ממנו, <strong>מהו דתיתבעיה</strong> <small>[שתתבענו]</small> <strong>לשלישי</strong> שהוציא אותה בלא כתובה, ולומר לו: הרי הוכחה שלא בי היתה האשמה! ומשיבים: <strong>אמרינן</strong> <small>[אומרים אנו]</small> <strong>לה: שתיקותיך</strong> <small>[שתיקתך]</small> <strong>יפה מדיבוריך</strong> <small>[מדיבורך],</small> כלומר, מוטב לך לשתוק ולא להעלות טענה זו. שאם תטען כך <strong>דמצי אמר</strong> <small>[שיכול</small> הוא <small>לומר]</small> <strong>לה: אנא אדעתא דהכי</strong> <small>[אני על דעת כן]</small> שאת מסוגלת ללדת <strong>לא גרשתיך,</strong> ועכשיו שאני יודע זאת — אני מתחרט על הגט, ונמצא הגט בטל ונישואיה לבעל הרביעי בטלים ובניה מן הרביעי ממזרים.
 <strong>מתקיף לה</strong> <small>[מקשה על כך]</small> <strong>רב פפא: אי איהי שתקא, אנן מי שתקינן</strong> <small>[אם היא שותקת האם אנחנו שותקים],</small> כלומר, אם יש מקום לחשוש לפסול הגט, הרי החשש אינו נובע רק מחמת טענתה, אלא הוא בעיה לעצמה, ואם כן <strong>נמצא</strong> ה<strong>גט בטל, ובניה</strong> מבעלה האחרון <strong>ממזרין! אלא אמרינן</strong> <small>[אומרים אנו]</small> גם כנגד טענה זו: <strong>השתא הוא דברייתא</strong> <small>[עכשיו הוא שהבריאה],</small> כלומר, קודם לא היתה מסוגלת ללדת ועכשיו נשתנה גופה.
 <big>ב</big> ובאותו ענין, <strong>הוא,</strong> הבעל, <strong>אמר</strong> כי האשמה לחוסר ילדים היא <strong>מינה</strong> <small>[ממנה]</small> <strong>והיא אמרה: מיניה</strong> <small>[ממנו],</small> שאיננו מסוגל לבעול כראוי. <strong>אמר ר' אמי:</strong> ב<strong>דברים שבינו לבינה</strong> כגון אלה — <strong>נאמנת</strong> האשה. ומסבירים: <strong>וטעמא מאי</strong> <small>[וטעם</small> הדבר <small>מה</small> הוא<small>]?</small> <strong>היא — קיימא</strong> <small>[מוחזק,</small> ברור<small>]</small> <strong>לה</strong> אם <strong>ב</strong>זמן ביאה הוא <strong>יורה כחץ, הוא — לא קים ליה</strong> <small>[מוחזק,</small> ברור <small>לו]</small> אם הוא <strong>ב</strong>גדר <strong>יורה כחץ.</strong>
 ואם במקרה כזה, <strong>אמר איהו</strong> <small>[הוא]:</small> <strong>איזיל אינסיב איתתא ואיבדוק נפשאי</strong> <small>[אלך אשא אשה</small> אחרת <small>ואבדוק את עצמי]</small> אם אמנם הפגם הוא בי. <strong>אמר ר' אמי: אף בזו יוציא</strong> את אשתו הראשונה <strong>ויתן כתובה. שאני אומר: כל הנושא אשה על אשתו — יוציא ויתן כתובה.</strong> ואילו <strong>רבא אמר:</strong> שומעים לו, כי לדעת רבא <strong>נושא אדם כמה נשים על אשתו</strong> ואין בכך איסור, <strong>והוא דאית ליה למיזיינינהי</strong> <small>[שיש לו</small> כדי <small>לפרנסן],</small> את כולן,
## דף סה:
 <strong>הוא אמר: אפלת בגו</strong> <small>[הפלת בתוך]</small> <strong>עשר</strong> שנים, ולכן איננו רוצה עדיין לגרשה, שהרי נותר עוד זמן להשלים עשר שנים מעת הפלתה. <strong>והיא אמרה: לא אפלית</strong> <small>[הפלתי].</small> <strong>אמר ר' אמי: אף בזו היא נאמנת.</strong> ומדוע? — ש<strong>אם איתא</strong> <small>[יש]</small> אמת בדבר ש<strong>הפילה — נפשה בעקרתא לא מחזקה</strong> <small>[לא</small> היתה <small>מחזיקה את עצמה כעקרה],</small> שהרי יודעת היא, שעל ידי הכחשה זו היא מודיעה שעקרה היא.
 <strong>הפילה, וחזרה והפילה, וחזרה והפילה — הוחזקה לנפלים,</strong> שחזקתה שהיא מפילה תמיד. <strong>הוא,</strong> הבעל, <strong>אמר: אפילה תרי</strong> <small>[הפילה שתים,</small> פעמיים<small>]</small> <strong>והיא אמרה: תלת</strong> <small>[שלוש</small> פעמים<small>],</small> <strong>אמר ר' יצחק בן אלעזר: עובדא הוה בי מדרשא</strong> <small>[מעשה</small> כזה <small>היה ב</small>בית <small>המדרש]</small> שבאו לשאול, <strong>ואמרו: היא מהימנא</strong> <small>[נאמנת],</small> ש<strong>אם איתא</strong> <small>[יש]</small> אמת בדבר ש<strong>לא אפלה</strong> <small>[הפילה]</small> שלוש פעמים — <strong>נפשה בניפלי לא מחזקה</strong> <small>[לא</small> היתה <small>מחזיקה עצמה כמפילה].</small>
 <big>א משנה</big> <strong>האיש מצווה על פריה ורביה, אבל לא האשה. ר' יוחנן בן ברוקה אומר:</strong> אינו כן, אלא <strong>על שניהם הוא אומר: "ויברך אתם אלהים ויאמר להם אלהים פרו ורבו"</strong> (בראשית א, כח).
 <big>ב גמרא</big> <strong>מנא הני מילי</strong> <small>[מניין דברים אלה]</small> שאין האשה מצווה על פריה ורביה? <strong>אמר ר' אילעא משום</strong> <small>[בשם]</small> <strong>ר' אלעזר בר' שמעון: אמר קרא</strong> <small>[הכתוב]:</small> <strong>"</strong>פרו ורבו <strong>ומלאו את הארץ וכבשה"</strong> (שם), ללמדנו: <strong>איש דרכו לכבש ואין אשה דרכה לכבש.</strong> ולכן מובן שכל ציווי זה וגם מצות פרו ורבו נאמר לאיש ולא לאשה.
 ומקשים: <strong>אדרבה</strong> (להיפך) <strong>"וכבשה" תרתי משמע</strong> <small>[שניים משמעה]</small> שהרי נאמר הדבר בלשון רבים, לשניים! <strong>אמר רב נחמן בר יצחק: "וכבשה" כתיב</strong> <small>[כתוב]</small> שהכתיב כאן הוא חסר. <strong>רב יוסף אמר, מהכא</strong> <small>[מכאן]</small> הראיה, שנאמר: <strong>"אני אל שדי פרה ורבה"</strong> (שם לה, יא), <strong>ולא קאמר</strong> <small>[אמר]</small> <strong>"פרו ורבו".</strong>
 כיון שהבאנו שמועה שנאמרה בדרך זו, מביאים עוד מאמר כזה, <strong>ואמר ר' אילעא משום</strong> <small>[בשם]</small> <strong>ר' אלעזר בר' שמעון: כשם שמצוה על אדם לומר דבר הנשמע,</strong> דבר שהוא יודע שישמעו ויקבלו ממנו — <strong>כך מצוה על אדם שלא לומר דבר שאינו נשמע,</strong> שלא ידבר דבריו לריק. <strong>ר' אבא אומר: חובה</strong> היא שלא לומר, <strong>שנאמר: "אל תוכח לץ פן ישנאך הוכח לחכם ויאהבך"</strong> (משלי ט, ח).
 <strong>ו</strong>עוד <strong>אמר ר' אילעא משום</strong> <small>[בשם]</small> <strong>ר' אלעזר בר' שמעון: מותר לו לאדם לשנות</strong> מן האמת <strong>בדבר השלום,</strong> שאם יודע שהשינוי, השקר, יכול לעשות שלום — מותר לו לשנות. <strong>שנאמר: "אביך צוה</strong> לפני מותו לאמר. <strong>כה תאמרו ליוסף אנא שא נא</strong> פשע אחיך וחטאתם כי רעה גמלוך<strong>"</strong> (בראשית נ, טז-יז), ואביהם לא ציווה כן, אלא שינו ואמרו בשמו דברים שלא אמר, מפני השלום. 
 <strong>ר' נתן אומר: מצוה</strong> היא לשנות, <strong>שנאמר: "ויאמר שמואל איך אלך ושמע שאול והרגני"</strong> (שמואל א' טז, ב), ועל כך אמר לו ה' שיאמר שהוא הולך להקריב קרבן (שם ג). משמע שאף הקדוש ברוך הוא מצווהו לעשות כן.
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה</small> החכם<small>]:</small> <strong>גדול השלום, שאף הקדוש ברוך הוא שינה בו, דמעיקרא כתיב</strong> <small>[שמתחילה נאמר]</small> שאמרה שרה: <strong>"ואדני זקן"</strong> (בראשית יח, יב), <strong>ולבסוף,</strong> כאשר אמר ה' לאברהם מה אמרה שרה, <strong>כתיב</strong> <small>[נאמר]:</small> <strong>"ואני זקנתי"</strong> (שם יג), כדי שלא לגרום עלבון לאברהם ולגרום לסיכסוך בינו לבין שרה.
 <big>ג</big> שנינו במשנה ש<strong>ר' יוחנן בן ברוקה אומר</strong> שגם האשה מצווה על פריה ורביה. <strong>אתמר</strong> <small>[נאמר]</small> שנחלקו אמוראים בדבר, <strong>ר' יוחנן ור' יהושע בן לוי, חד</strong> <small>[אחד</small> מהם<small>]</small> <strong>אמר: הלכה כר' יוחנן בן ברוקה, וחד</strong> <small>[ואחד</small> מהם<small>]</small> <strong>אמר: אין הלכה כר' יוחנן בן ברוקה.</strong>
 ומוסיפים: <strong>תסתיים</strong> <small>[תוגדר,</small> תתברר<small>]</small> ש<strong>ר' יוחנן הוא</strong> ש<strong>אמר</strong> ש<strong>אין הלכה</strong> כר' יוחנן בן ברוקה, וראיה לדבר: <strong>דיתיב</strong> <small>[שישב]</small> <strong>ר' אבהו וקאמר משמיה</strong> <small>[ואמר משמו]</small> של <strong>ר' יוחנן: הלכה</strong> כר' יוחנן בן ברוקה, <strong>ואהדרינהו</strong> <small>[והחזירו]</small> <strong>ר' אמי ור' אסי</strong> שישיבו לפניו <strong>לאפייהו</strong> <small>[את פניהם]</small> אחורנית, לרמוז שאין הדבר נכון. אף שלא אמרו זאת במפורש, מפני כבודו.
 <strong>ואיכא דאמרי</strong> <small>[ויש שאומרים]</small> אותו ענין בגירסה אחרת: ש<strong>ר' חייא בר אבא אמר</strong> זאת בשם ר' יוחנן, <strong>ואהדרינהו</strong> <small>[והחזירו]</small> <strong>ר' אמי ור' אסי לאפייהו</strong> <small>[את פניהם]</small> אחורנית. <strong>אמר רב פפא</strong> לגבי בירור גירסות אלה: <strong>בשלמא למאן דאמר</strong> <small>[נניח ל</small>דעת <small>מי שאומר]</small> ש<strong>ר' אבהו אמרה,</strong> מובן הדבר כי <strong>משום כבוד בי</strong> <small>[בית]</small> <strong>קיסר</strong> שר' אבהו היה מקורב אליו <strong>לא אמרו ליה</strong> <small>[לו]</small> <strong>ולא מידי</strong> <small>[כלום],</small> אלא שתקו, ורק רמזו שאינם מקבלים את דבריו. <strong>אלא למאן דאמר</strong> <small>[ל</small>דעת <small>מי שאומר]</small> ש<strong>ר' חייא בר אבא אמרה — לימרו ליה</strong> <small>[שיאמרו לו]</small> במפורש: <strong>לא אמר ר' יוחנן הכי</strong> <small>[כך].</small> ומכל מקום למדנו שגם תלמידי ר' יוחנן נחלקו מה היתה דעתו של רבם.
 ושואלים: <strong>מאי הוה עלה</strong> <small>[מה היה עליה]</small> על בעיה זו? ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר ר' אחא בר חנינא אמר ר' אבהו אמר ר' אסי: עובדא הוה קמיה</strong> <small>[מעשה היה,</small> בא, <small>לפני]</small> <strong>ר' יוחנן בכנישתא</strong> <small>[ב</small>בית <small>הכנסת]</small> של <strong>קיסרי,</strong> באשה שבקשה להתגרש מבעלה אחרי עשר שנים שלא ילדה, <strong>ואמר: יוציא</strong> הבעל <strong>ויתן כתובה,</strong> כשהיה ברור שהאשה אינה יולדת בגללו. <strong>ואי סלקא דעתך לא מפקדה</strong> <small>[ואם עולה על דעתך</small> לומר <small>שאינה מצווה] —</small> <strong>כתובה מאי עבידתה</strong> <small>[מה מעשיה],</small> כלומר, מדוע מגיעה לה כתובה?
 ומשיבים: <strong>דלמא</strong> <small>[שמא]</small> מדובר שם <strong>ב</strong>מקרה שהיא <strong>באה מחמת טענה.</strong> שלא באה האשה לתבוע גט משום קיום מצות פריה ורביה, אלא שהיא רוצה בנים מחמת טענה אחרת — טענתה זו יש בה ממש, וכופים את הבעל לגרש ולתת כתובה.
 <strong>כי ההיא דאתאי לקמיה</strong> <small>[כמו</small> אשה <small>אחת שבאה לפני]</small> <strong>ר' אמי</strong> וביקשה להתגרש, מפני שבעלה אינו מסוגל להוליד. <strong>אמרה ליה</strong> <small>[לו]:</small> <strong>הב</strong> <small>[תן]</small> <strong>לי כתובה! אמר לה: זיל, לא מיפקדת</strong> <small>[לכי, אינך מצווה]</small> על פריה ורביה! <strong>אמרה ליה</strong> <small>[לו]:</small> <strong>מסיבו דילה מאי תיהוי עלה דהך אתתא</strong> <small>[בזקנותה שלה מה יהא עליה,</small> על <small>אשה זו]?</small> ועל עצמה אמרה, שאם לא יהיו לה בנים — מי ידאג לה לעת זקנותה. <strong>אמר: כי הא</strong> <small>[</small>במקרה <small>כמו זה] —</small> <strong>ודאי כפינן</strong> <small>[אנו כופים]</small> להוציא ולתת לה כתובה.
 כעין זה מסופר: <strong>ההיא דאתאי לקמיה</strong> <small>[</small>אשה <small>אחת שבאה לפני]</small> <strong>רב נחמן</strong> לתבוע גט וכתובה מבעלה, בטענה שאינו מוליד. <strong>אמר לה: לא מיפקדת</strong> <small>[אינך מצווה]</small> על פריה ורביה. <strong>אמרה ליה</strong> <small>[לו]:</small> <strong>לא בעיא הך אתתא חוטרא</strong> <small>[</small>וכי <small>אין צריכה אשה זו מקל]</small> <strong>לידה ומרה</strong> <small>[ומעדר]</small> <strong>לקבורה,</strong> כלומר, שיהיו לה ילדים לתמוך בה בזקנותה ולטפל בה אחרי מותה? <strong>אמר: כי הא ודאי כפינן</strong> <small>[</small>במקרה <small>כמו זה ודאי אנו כופים]</small> להוציא.
 מסופר: <strong>יהודה וחזקיה</strong> בני ר' חייא <strong>תאומים היו,</strong> אלא ש<strong>אחד נגמרה צורתו לסוף תשעה</strong> חודשים להריון, <strong>ואחד נגמרה צורתו לתחלת שבעה,</strong> ונולדו בהפסק זמן. <strong>יהודית, דביתהו</strong> <small>[אשתו]</small> של <strong>ר' חייא, הוה</strong> <small>[היה]</small> <strong>לה צער לידה</strong> בגלל הלידות הבלתי־רגילות הללו, <strong>שנאי מנא</strong> <small>[שינתה</small> את <small>בגדיה]</small> באופן שלא יכיר בה שהיא אשתו, <strong>ואתיא לקמיה</strong> <small>[ובאה לפני]</small> <strong>ר' חייא</strong> לשאול אותו שאלה בהלכה, ו<strong>אמרה:</strong> האם <strong>אתתא מפקדא</strong> <small>[אשה מצווה]</small> על <strong>פריה ורביה? אמר לה: לא. אזלא אשתיא סמא דעקרתא</strong> <small>[הלכה</small> ו<small>שתתה סם עקרות]</small> שלא תלד יותר.
 <strong>לסוף איגלאי מילתא</strong> <small>[נגלה הדבר]</small> שהיא היתה זו ששאלה, ושעשתה כפי שפסק. <strong>אמר לה: איכו ילדת לי חדא כרסא אחריתא</strong> <small>[ולואי היית יולדת לי עוד בטן אחת,</small> עוד זוג אחד של ילדים<small>]</small> כמו אלה שילדה, שהיו ילדיו מוצלחים ביותר, ש<strong>אמר מר</strong> <small>[החכם]</small> <strong>יהודה וחזקיה</strong> החכמים בני ר' חייא <strong>אחי</strong> <small>[</small>היו <small>אחים</small> תאומים<small>],</small> וכן <strong>פזי וטוי</strong>
## דף סו.
 <strong>אחוותא</strong> <small>[אחיות]</small> תאומות היו, ומבניהן יצאו אנשים גדולים.
 ושואלים: <strong>ולא מיפקדי</strong> <small>[ו</small>כי <small>אין</small> הנשים <small>מצוות]?</small> <strong>והאמר</strong> <small>[והרי אמר]</small> <strong>רב אחא בר רב קטינא אמר רבי אמר רב יצחק: מעשה באשה אחת ש</strong>היתה <strong>חציה שפחה וחציה בת חורין</strong> ולכן לא היתה יכולה להינשא לא לעבד ולא לבן חורין, <strong>וכפו את רבה</strong> (האדון שלה) <strong>ועשאה בת חורין!</strong> והאם אין זו הוכחה שכפו אותו כדי שתוכל לקיים מצות פריה ורביה? <strong>אמר רב נחמן בר יצחק:</strong> לא זה היה הטעם לכפיית אדוניה לשחררה, אלא כיון שידעה שאיננה יכולה להינשא לא לעבד ולא לבן חורין התנהגה כך ש<strong>מנהג הפקר נהגו בה,</strong> שהיתה מביאה אנשים לזנות איתה והכשילה את הרבים, וכדי להציל אותה ואותם מן החטא, כפו את האדון לשחררה.
 
 <big>א משנה</big> <strong>אלמנה</strong> שנישאה <strong>לכהן גדול</strong> שהיא אסורה עליו מן התורה, או <strong>גרושה</strong> או <strong>חלוצה</strong> שנישאה <strong>לכהן הדיוט,</strong> אם <strong>הכניסה לו</strong> בתוך נדונייתה <strong>עבדי מלוג</strong> שאינם נעשים נכסי הבעל, אלא יש לו רק זכות ליהנות מעבודתם כמו מפירות (רווחים) של שאר נכסי מלוג, <strong>ועבדי צאן ברזל</strong> שהם עבדים שקיבל הבעל על עצמו את האחריות למחירם והם נעשים על ידי זה כקניינו, במקרה כזה <strong>עבדי מלוג — לא יאכלו בתרומה</strong> מכוח היותה נשואה לכהן, ואילו <strong>עבדי צאן ברזל — יאכלו.</strong>
 <strong>ואלו הן עבדי מלוג:</strong> אם התנו בני הזוג ביניהם ש<strong>אם מתו</strong> העבדים — <strong>מתו לה,</strong> כלומר, על חשבונה, <strong>ואם הותירו</strong> ועלו במחירם — <strong>הותירו לה, אף על פי שהוא חייב במזונותן — הרי אלו לא יאכלו בתרומה. ואלו הן עבדי צאן ברזל:</strong> אם התנו בני הזוג ביניהם ש<strong>אם מתו — מתו לו, ואם הותירו — הותירו לו, הואיל והוא חייב באחריותן</strong> בכל מקרה — <strong>הרי אלו יאכלו בתרומה,</strong> שהם נחשבים קניינו שלו ולא שלה.
 <strong>בת ישראל שניסת לכהן</strong> ונישואין אלה כשרים הם, <strong>והכניסה לו עבדים, בין עבדי מלוג בין עבדי צאן ברזל — הרי אלו,</strong> כולם, <strong>יאכלו בתרומה. ובת כהן שניסת לישראל</strong> בנישואין כשרים, אם <strong>הכניסה לו</strong> לבעלה הישראלי <strong>עבדים, בין עבדי מלוג בין עבדי צאן ברזל — הרי אלו לא יאכלו בתרומה</strong> אף על פי שקודם לכן היא ועבדיה אכלו בתרומה מכוח היותה בת כהן.
 <big>ב גמרא</big> שנינו במשנה, כי כאשר יש איסור בנישואין של הכהן, <strong>עבדי מלוג</strong> של אשתו — <strong>לא יאכלו בתרומה.</strong> ושואלים: <strong>אמאי</strong> <small>[מדוע]?</small> <strong>להוי</strong> <small>[שיהא]</small> הדבר <strong>כ</strong>מו <strong>קנינו שקנה קנין! דתניא</strong> <small>[ש</small>כן <small>שנינו</small> בברייתא<small>]:</small> <strong>מנין לכהן שנשא אשה וקנה עבדים שיאכלו</strong> כולם <strong>בתרומה — שנאמר: "וכהן כי יקנה נפש קנין כספו הוא יאכל בו"</strong> (ויקרא כב, יא).
 <strong>ומנין לאשה</strong> שהיא אשת כהן <strong>שקנתה עבדים, ו</strong>כן <strong>עבדיו</strong> של כהן <strong>שקנו עבדים, שיאכלו</strong> גם הם <strong>בתרומה — שנאמר: "וכהן כי יקנה נפש קנין כספו הוא יאכל בו",</strong> ומייתור המילים "קנין כספו" דורשים: <strong>קנינו שקנה קנין — אוכל.</strong> ואף כאן, כיון שעבדי מלוג שייכים לאשת הכהן והיא עצמה נחשבת כקניינו — יכולים הם לאכול כקנין קניינו של כהן!
 ומשיבים, הכלל הוא: <strong>כל האוכל — מאכיל,</strong> כלומר, מי שהוא עצמו ראוי לאכול בתרומה — יכול להאכיל גם אחרים בתרומה מכוחו, <strong>כל שאין אוכל — אינו מאכיל.</strong> וכיון שהאשה עצמה אינה אוכלת בתרומה משום נישואיה הפסולים — אף עבדיה אינם אוכלים בתרומה.
 ומקשים: <strong>ולא,</strong> האם מי שאינו אוכל אינו מאכיל? <strong>והרי</strong> כהן <strong>ערל</strong> (שלא נימול מחמת סכנה), שאסור בתרומה, <strong>ו</strong>כן <strong>כל</strong> הכהנים <strong>הטמאים שאינן אוכלין</strong> בתרומה — <strong>ו</strong>מכל מקום <strong>מאכילין</strong> הם את נשיהם ועבדיהם! ומשיבים: יש לחלק, כי <strong>התם</strong> <small>[שם]</small> במקרים אלה הטעם שאינם אוכלים אינו משום שנפסלו מקדושת כהונה, אלא משום שרואים אותם כאילו <strong>פומייהו כאיב להו</strong> <small>[פיהם כואב להם]</small> ואינם מסוגלים למעשה לאכול, אבל יש להם זכות אכילה שאיננה יכולה להתממש מסיבה חיצונית ולכן הם מאכילים אחרים. מה שאין כן באשה זו שנישואיה פסולים, אין לה כלל זכות אכילה בתרומה, ולכך גם אינה יכולה להאכיל עבדיה.
 ומקשים: <strong>והרי</strong> אם יש לה צאצאים מן הכהן אף על פי שאותו צאצא הוא ישראל, ואפילו <strong>ממזר,</strong> וכגון שנישאה בת ישראל לכהן ונולדה לה בת, ואותה בת נישאה לישראל, ואפילו ממזר, ונולד לה בן ומתה, שלמרות שהצאצא הזה אינו אוכל בתרומה שהרי הוא ישראל, מכל מקום, אם אמו, כיון שיש לה זרע כלשהו מן הכהן — עדיין היא אוכלת בתרומה. הרי שהילד הזה אף על פי <strong>ש</strong>הוא עצמו <strong>אין אוכל</strong> בתרומה, מכל מקום הריהו <strong>מאכיל</strong> אחרים, הרי שגם מי שאינו אוכל, מאכיל!
 <strong>אמר רבינא:</strong> יש לפרש את הכלל הזה ולומר כך: <strong>קנין אוכל קאמר</strong> <small>[אמר],</small> כלומר, אם ה<strong>קנין</strong> של הכהן <strong>אוכל</strong> בעצמו — <strong>מאכיל</strong> גם אחרים שהם קניינו, וקנין כהן <strong>שאינו אוכל,</strong> כגון אשתו הפסולה — <strong>אינו מאכיל.</strong>
 <strong>ורבא אמר</strong> הסבר אחר: <strong>מדאורייתא מיכל אכלי</strong> <small>[מן התורה</small> באמת <small>אוכלים]</small> גם עבדי מלוג שלה, שהם כלולים בהגדרה של "קניינו שקנה קנין", <strong>ו</strong>אולם <strong>רבנן הוא דגזרי בהו</strong> <small>[חכמים הם שגזרו בהם]</small> שלא יאכלו, <strong>כדי שתאמר</strong> אותה אשה שנישאה לכהן בעבירה: <strong>אני איני אוכלת</strong> משלו, ו<strong>עבדי</strong> גם הם <strong>אינם אוכלין</strong> — אם כן <strong>זונה היא אצלו?! הלכך אתי לאפוקה</strong> <small>[על כן יבוא</small> בעלה <small>להוציאה]</small> מביתו, והרי אנו רוצים שימהר לגרשה.
 <strong>רב אשי אמר:</strong> לא מטעם זה, אלא <strong>גזירה</strong> היא: <strong>שמא תאכיל</strong> את העבדים הללו גם <strong>לאחר מיתה</strong> של בעלה הכהן, שאמנם כל עוד בעלה חי יכולים הם לאכול בתרומה, שהרי היא קניינו של הכהן, והם קניינה שלה. אבל לא לאחר מותו, שכוח קניינו ממנה בטל.
 ומקשים: <strong>אלא מעתה,</strong> שאנו גוזרים איסור על קנין אשת כהן בחייו משום לאחר מותו, גם <strong>בת ישראל שנשאת</strong> נישואין כשרים <strong>לכהן לא תאכיל</strong> עבדי מלוג שלה, <strong>גזירה שמא תאכיל</strong> גם <strong>לאחר מיתה!</strong>
 <strong>אלא אמר רב אשי:</strong> כאן מדובר <strong>באלמנה</strong> או גרושה <strong>כהנת,</strong> כלומר, שהיא בת כהן, <strong>דאתיא לאורויי</strong> <small>[שתבוא להורות]</small> לעצמה היתר ותאמר: <strong>מעיקרא אכלי</strong> <small>[מתחילה אכלו]</small> העבדים שלי <strong>בתרומה דבי נשא</strong> <small>[של בית אבי],</small> <strong>אינסבי ליה להאי</strong> <small>[נישאתי לו לזה]</small> — <strong>אכלי</strong> <small>[אכלו]</small> <strong>בתרומה דגבראי</strong> <small>[של בעלי]</small> שהם כקנין שקנה קנין, <strong>והשתא הדרי לי למילתיה קמייתא</strong> <small>[</small>ו<small>עכשיו</small> כשמת בעלי <small>חוזרת אני לדבר הראשון]</small> ושוב יאכלו בתרומת אבי. <strong>ולא ידעה</strong> <small>[ואינה יודעת]</small> שאינו כן, <strong>דמעיקרא</strong> <small>[שמתחילה]</small> <strong>לא שויתה לנפשה</strong> <small>[עשתה</small> את <small>עצמה]</small> <strong>חללה,</strong> שהרי קודם לכן כשרה היתה, ורשאית היתה לאכול. ואולם <strong>השתא</strong> <small>[עכשיו],</small> שנישאה בעבירה, <strong>שויתא לנפשה</strong> <small>[עשתה</small> את <small>עצמה]</small> <strong>חללה,</strong> ונאסרה לאכול, וממילא גם עבדיה אסורים.
 ושואלים: אם כן, <strong>תינח</strong> <small>[נניח]</small> דבר זה לגבי <strong>אלמנה כהנת,</strong> אבל אם היתה אותה <strong>אלמנה</strong> שנישאה לכהן גדול <strong>בת ישראל, מאי איכא למימר</strong> <small>[מה יש לומר]?</small> שהרי אין מקום לגזירה זו! ומשיבים: <strong>באלמנותה</strong> <small>[באלמנות]</small> <strong>לא פליגי רבנן</strong> <small>[חילקו חכמים]</small> בין אלמנה לאלמנה, כיון שהיה מקרה שגזרו בו, עשו זאת כגזירה כללית.
 <strong>איתמר</strong> <small>[נאמר]</small> שנחלקו אמוראים בבעיה הבאה: <strong>המכנסת שום לבעלה,</strong> שהכניסה לבעלה בתוך כתובתה דברים מסויימים ששמו (העריכו אותם) ועשו אותם כנכסי צאן ברזל, ואחר כך כשבאה ליטול את כתובתה <strong>היא אומרת: כלי,</strong> אותם כלים עצמם שהכנסתי, <strong>אני נוטלת, והוא אומר: דמים</strong> (את מחירם) <strong>אני נותן,</strong> שהוא רוצה להחזיק בכלים עצמם, <strong>הדין עם מי? רב יהודה אמר:</strong>
## דף סו:
 <strong>הדין עמה,</strong> ותיטול את הכלים עצמם, <strong>ור' אמי אמר: הדין עמו</strong> ויכול להחזיק בכלים ולשלם בעבורם.
 ומפרשים: <strong>רב יהודה אמר</strong> כי <strong>הדין עמה</strong> — <strong>משום שבח בית אביה.</strong> שכיון שהם שייכים למשפחתה, זלזול הוא בכבודם שיהיו ברשות אחר, ולכן <strong>דידה הוי</strong> <small>[שלה הם].</small> <strong>ר' אמי אמר: הדין עמו, כיון</strong> ש<strong>אמר מר</strong> <small>[החכם]</small> במשנתנו: על עבדים שהכניסה לו כנכסי צאן ברזל ש<strong>אם מתו — מתו לו, ואם הותירו — הותירו לו, הואיל וחייב באחריותן — יאכלו</strong> בתרומה, משמע שגופם נחשב קנוי לו, ומכאן מובן שקנין הבעל בנכסי צאן ברזל הוא קנין גופם של הדברים ולא ערכם בלבד, ולכן אינו חייב להחזיר לאשה אלא דמים. <strong>אמר רב ספרא: מי קתני</strong> <small>[האם שנה]</small> במשנה <strong>"והן שלו"?</strong> הלא רק <strong>"הואיל וחייב באחריותן" קתני</strong> <small>[שנה],</small> <strong>ולעולם</strong> באמת <strong>לאו דידיה נינהו</strong> <small>[לא שלו הם].</small>
 ושואלים: <strong>וכל היכא</strong> <small>[היכן]</small> ש<strong>חייב באחריותן</strong> של קנייניו <strong>אכלי</strong> <small>[אוכלים</small> הם<small>]</small> <strong>בתרומה</strong> ואין צורך בקנין גופם ממש? <strong>והתנן</strong> <small>[והרי שנינו</small> במשנה<small>]:</small> <strong>ישראל ששכר פרה מכהן</strong> שתעבוד אצלו — <strong>הרי זה יאכילנה כרשיני תרומה,</strong> שהם מאכל בהמה שמפרישים מהם לעתים תרומה, וכיון שבהמת כהן אוכלת בתרומה — רשאי השוכר להאכיל את הבהמה הזו כרשיני תרומה. ואילו <strong>כהן ששכר פרה מישראל, אף על פי שמזונותיה עליו — לא יאכילנה כרשיני תרומה,</strong> לפי שאינה שלו. והרי הכהן השוכר יש לו אחריות על הבהמה ששכר, ובכל זאת אינו מאכיל אותה תרומה!
 ודוחים: <strong>ותסברא</strong> <small>[ו</small>כי <small>סבור אתה]</small> שזו קרויה אחריות שלימה? <strong>נהי נמי דמחייב</strong> <small>[אם אמנם גם כן שמחויב</small> הוא<small>]</small> <strong>בגנבה ואבדה,</strong> שאם נגנבה הבהמה או אבדה חייב להחזיר את דמי הבהמה, אבל <strong>באונסיה,</strong> אם אירע בה אונס, שמתה או נפצעה, או <strong>בכחשה,</strong> שרזתה או נחלשה מחמת סיבה כלשהי, <strong>ו</strong>כן <strong>בנפחת דמיה — מי מיחייב</strong> <small>[האם</small> הוא <small>חייב]?</small> הרי שאין כאן אחריות שלימה, ולהיפך: <strong>הא לא דמיא</strong> <small>[זה אינו דומה]</small> <strong>אלא לסיפא</strong> <small>[לסופה]</small> של אותה משנה, ששנינו: <strong>ישראל ששם פרה מכהן,</strong> כלומר, שקבע והעריך לה מחיר כששאל אותה ממנו, שאם תמות או תיפגע או מחירה ישתנה, יחזיר לו כפי ערכה בשעת לקיחה, ובאופן כזה <strong>לא יאכילנה כרשיני תרומה,</strong> משום שהיא נחשבת כאילו היתה של ישראל. <strong>אבל כהן ששם פרה מישראל — יאכילנה כרשיני תרומה.</strong> ולכאורה מכאן ראיה להיפך, שרק אם הוא חייב באחריות גמורה לשמור על ערך החפץ לעולם — הרי זה נחשב כבעלות כדי להתיר להאכילו תרומה.
 <strong>יתיב</strong> <small>[ישבו]</small> <strong>רבה ורב יוסף בשילהי פרקיה</strong> <small>[בסוף דרשתו]</small> של <strong>רב נחמן ויתבי וקאמרי</strong> <small>[וישבו ואמרו]:</small> <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב יהודה, ותניא כותיה</strong> <small>[ושנויה</small> ברייתא <small>כשיטתו]</small> של <strong>ר' אמי.</strong> ומפרטים: <strong>תניא כותיה</strong> <small>[שנויה</small> ברייתא <small>כשיטתו]</small> של <strong>ר' אמי: עבדי צאן ברזל יוצאין</strong> לחירות <strong>בשן ועין</strong> שהוציא להם האדון. וזהו דווקא <strong>לאיש,</strong> כלומר, אם האיש, הבעל, עשה זאת, <strong>אבל לא לאשה.</strong> ומכאן ראיה גמורה שגופם קנוי לאיש.
 <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב יהודה: המכנסת שום לבעלה</strong> כלומר, שהכניסה לו נדוניה, כצאן ברזל, ששמו את ערכה, ואם יצטרך לשלם את כתובתה — יחזיר לפי ערך זה. <strong>אם רצה הבעל למכור — לא ימכור</strong> אותם נכסים, משום שגופם של הנכסים שייך לה. <strong>ולא עוד אלא אפילו הכניס לה</strong> הבעל <strong>שום משלו</strong> שהוסיף מתנה משלו על הנדוניה שלה וקבעו לה ערך וצירפו אותה לנדוניה, <strong>אם רצה הבעל למכור — לא ימכור.</strong> עברו <strong>ומכרו שניהם</strong> או הבעל או האשה את החפצים הללו <strong>לפרנסה, זה היה מעשה לפני רבן שמעון בן גמליאל, ואמר:</strong> אף על פי כן <strong>הבעל מוציא מיד הלקוחות,</strong> משום שלשניהם אין רשות למכור בזמן ששניהם קיימים, והמכר בטל.
 וסיכומה של ההלכה, <strong>אמר רבא אמר רב נחמן: הלכה כרב יהודה. אמר ליה</strong> <small>[לו]</small> <strong>רבא לרב נחמן: והתניא כותיה</strong> <small>[והרי שנויה</small> ברייתא <small>כשיטתו]</small> של <strong>ר' אמי!</strong> אמר לו: <strong>אף על גב דתניא כותיה</strong> <small>[אף על פי ששנויה</small> ברייתא <small>כשיטתו]</small> של <strong>ר' אמי — מסתברא טעמא</strong> <small>[מסתבר טעמו]</small> של <strong>רב יהודה, משום שבח בית אביה.</strong>
 מסופר: <strong>ההיא איתתא דעיילה ליה לגברא איצטלא דמילתא</strong> <small>[אשה אחת שהכניסה לבעלה גלימה של צמר מובחר]</small> <strong>בכתובתה</strong> כנכסי צאן ברזל. <strong>שכיב</strong> <small>[מת]</small> אותו האיש, <strong>שקלוה יתמי ופרסוה אמיתנא</strong> <small>[לקחו היתומים אותה</small> גלימה <small>ופרסו אותה על המת]</small> כעין תכריכים. ואחר כך תבעה האשה את הגלימה עצמה.
 <strong>אמר רבא: קנייה מיתנא</strong> <small>[קנה אותה המת],</small> כלומר, היא נחשבת כשייכת לתכריכי המת, ודבר שניתן למת שוב אסור להשתמש בו. <strong>אמר ליה</strong> <small>[לו]</small> <strong>נאנאי בריה</strong> <small>[בנו]</small> של <strong>רב יוסף בריה</strong> <small>[בנו]</small> של <strong>רבא, לרב כהנא: והאמר</strong> <small>[והרי אמר]</small> <strong>רבא אמר רב נחמן: הלכה כרב יהודה</strong> משמע שגופם של נכסים אלה הם של האשה, ואיך היו היתומים רשאים לתת אותה למת? <strong>אמר ליה</strong> <small>[לו]:</small> <strong>מי</strong> <small>[האם]</small> <strong>לא מודה רב יהודה</strong> שעל כל פנים נכסים אלה <strong>דמחוסר גוביינא</strong> <small>[מחוסרים גבייה]</small> ועדיין אינם ברשותה, ורק לכשתיטול כתובתה זכאית היא לקבלם. <strong>וכיון דמחוסר גוביינא</strong> <small>[ש</small>הם <small>מחוסרים גבייה]</small> — <strong>ברשותיה קאי</strong> <small>[ברשותו</small> הם <small>עומדים]</small> לענין זה.
 ומעירים: כי בענין זה <strong>רבא לטעמיה</strong> <small>[</small>הולך <small>לטעמו,</small> לשיטתו<small>],</small> ש<strong>אמר רבא: הקדש</strong> שמקדיש אדם דבר, או איסור <strong>חמץ</strong> שחל על דבר,
## דף סז.
 <strong>ושחרור</strong> של עבד — <strong>מפקיעין מידי שעבוד,</strong> שאם שיעבד חפץ מסויים לאדם אחר בחובו, ואחר כך הקדיש בעל החפץ את החפץ הזה, או שהיה הדבר המשועבד חמץ והגיע חג הפסח, או ששיחרר את העבד ששועבד לגביית החוב — הופקע השיעבוד, והמלווה יגבה את חובו ממקום אחר. ואף כאן, פריסת הגלימה על המת היא מעין הקדש, שהרי נאסרה על ידי כך בהנאה, ולכן היא מפקיעה מידי שיעבודה לאשה.
 <strong>אמר רב יהודה: הכניסה לו</strong> בכתובתה <strong>שני כלים,</strong> שהיו <strong>ב</strong>שווי של <strong>אלף זוז, ושבחו</strong> (ועלה מחירם) <strong>ועמדו על שני אלפים. אחד</strong> מהם <strong>נוטלתו בכתובתה</strong> (עם כתובתה), שהרי עכשיו שווה חפץ זה כדי תשלום הנדוניה שלה, שהוא אלף זוז, <strong>ואחד נותנת דמים</strong> (משלמת מחירו) <strong>ונוטלתו</strong> מבעלה, <strong>מפני שבח בית אביה.</strong>
 ושואלים: <strong>מאי קא משמע לן</strong> <small>[מה השמיע לנו</small> בכך<small>] —</small> ש<strong>שבח בית אביה דידה הוי</strong> <small>[שלה הוא] —</small> <strong>הא</strong> <small>[הרי]</small> כבר <strong>אמרה רב יהודה</strong> להלכה זו <strong>חדא זימנא</strong> <small>[פעם אחת]</small> בלשון אחרת! ומסבירים: <strong>מהו דתימא</strong> <small>[שתאמר]</small> <strong>הני מילי היכא דמטיא למשקל</strong> <small>[דברים אלה</small> אמורים דווקא <small>במקום ש</small>הדבר <small>מגיע לקחת]</small> <strong>בכתובתה</strong> שהוא שלה עכשיו, <strong>אבל מיתן דמי ומישקל</strong> <small>[לתת דמים ולקחת]</small> דבר שהוא בעצם לא שלה — <strong>לא,</strong> שעד כדי כך אין מקפידים בגלל שבח בית אביה, על כן <strong>קא משמע לן</strong> <small>[השמיע לנו]</small> שגם בזה אומרים שמשום שבח בית אביה יכולה לקחת את החפץ, אלא שצריכה לשלם עבורו.
 <big>א משנה</big> <strong>בת ישראל שניסת לכהן ומת, והניחה מעוברת — לא יאכלו עבדיה בתרומה</strong> כל זמן ההריון, <strong>מפני חלקו של עובר.</strong> שכיון שהעובר יש לו חלק וזכות באותם עבדים שהוא יורש אותם, הרי הוא גורם שייאסר להם לאכול בתרומה, <strong>שהעובר פוסל,</strong> בת כהן שנישאה לישראל ומת, והיה לה עובר ממנו, הרי הוא פוסל אותה מלאכול בתרומה. <strong>ואינו מאכיל</strong> בתרומה לבת ישראל שנישאת לכהן, וכן אינו מאכיל את העבדים, אלו <strong>דברי ר' יוסי.</strong>
 <strong>אמרו לו</strong> חכמים: <strong>מאחר שהעדת לנו על בת ישראל לכהן</strong> — אם כן <strong>אף בת כהן</strong> שנישאה <strong>לכהן, ומת, והניחה מעוברת</strong> — גם אז <strong>לא יאכלו עבדיה בתרומה, מפני חלקו של עובר</strong> בעבדים, שכיון שהעובר פוסל ואינו מאכיל גם כאן אינו מאכיל.
 <big>ב גמרא</big> <strong>איבעיא להו</strong> <small>[נשאלה להם,</small> ללומדים<small>],</small> שאלה זו: האם <strong>טעמא</strong> <small>[הטעם]</small> של <strong>ר' יוסי</strong> הוא <strong>משום דקסבר</strong> <small>[שהוא</small> <small>סבור]</small> ש<strong>עובר</strong> ש<strong>במעי זרה — זר הוא,</strong> לפי שהוא חלק מגופה וכל עוד הוא עובר הרי הוא זר, ורק כשיוולד ייעשה כהן, ורק אז יוכלו אותם עבדים שיש לו חלק בהם לאכול בתרומה, — <strong>או דלמא</strong> <small>[שמא]</small> סבור ר' יוסי כי דווקא <strong>ילוד</strong> (ילד שנולד) — <strong>מאכיל, שאינו ילוד — אינו מאכיל,</strong> אף שאינו נחשב לזר?
 <strong>למאי נפקא מינה</strong> <small>[ומה יוצא מזה]</small> מבירור טעמו של ר' יוסי — <strong>ל</strong>גבי השאלה של <strong>עובר במעי כהנת</strong> (בת כהן) המעוברת מכהן, <strong>מאי</strong> <small>[מה]</small> דינו? שהרי אם העובר נחשב כחלק מגופה של האם — הרי עוברה של כהנת הוא ככהן, והטעם של זרות אינו קיים בו, אולם הטעם שצריך שיהיה ילוד עדיין קיים בו. <strong>אמר רבה: היינו טעמא</strong> <small>[זה הוא הטעם]</small> של <strong>ר' יוסי: דקסבר</strong> <small>[ש</small>הוא <small>סבור]</small> <strong>עובר במעי זרה — זר הוא. רב יוסף אמר,</strong> הטעם הוא: כי <strong>ילוד — מאכיל, שאין ילוד — אינו מאכיל.</strong>
 <strong>מיתיבי</strong> <small>[מקשים]</small> ממשנתנו: <strong>אמרו לו לר' יוסי: מאחר שהעדת לנו על בת ישראל לכהן, בת כהן לכהן מהו? אמר להם: זו שמעתי, וזו לא שמעתי.</strong>
 ומעתה, <strong>אי אמרת בשלמא</strong> <small>[נניח אם אתה אומר]</small> ש<strong>עובר במעי זרה זר הוא — היינו דקאמר להו</strong> <small>[זהו שאמר להם]</small> <strong>"זו שמעתי וזו לא שמעתי",</strong> ולכן יש הבדל בין ההלכות, שעוברה של בת כהן הנשואה לכהן — מאכיל בתרומה, שהרי אינו זר, אבל זה של בת ישראל אינו מאכיל. <strong>אלא אי אמרת</strong> <small>[אם אומר אתה]</small> שהטעם הוא ש<strong>ילוד מאכיל, שאין ילוד אין מאכיל — מאי</strong> <small>[מה</small> פירוש<small>]</small> <strong>"זו שמעתי וזו לא שמעתי"?</strong> הרי <strong>איהי היא</strong> <small>[היא היא</small> אותה ההלכה<small>]!</small> ומסכמים: אכן, <strong>קשיא</strong> <small>[קשה]</small> על רב יוסף.
 <strong>אמר רב יהודה אמר שמואל:</strong> הלכה <strong>זו — דברי ר' יוסי</strong> היא. <strong>אבל חכמים אומרים: יש לו בנים — אוכלים</strong> העבדים <strong>משום</strong> ה<strong>בנים. אין לו בנים — אוכלים משום</strong> ה<strong>אחים</strong> של הכהן שיורשים אותו. <strong>אין לו אחים — אוכלים משום משפחה כולה</strong> שהיא יורשת את נכסיו, אבל משום העובר אינם אוכלים והעובר גם אינו פוסלם, שעובר אינו יורש עדיין, ואין לו חלק בעבדים.
 על דברי שמואל תוהים: כיון שאמר <strong>"זו"</strong> דברי ר' יוסי, משמע מכאן לכאורה כי <strong>ולא סבירא ליה</strong> <small>[ו</small>הוא <small>אינו סבור</small> כך<small>]</small> וקשה: <strong>הא</strong> <small>[הרי]</small> <strong>אמר ליה</strong> <small>[לו]</small> <strong>שמואל לרב חנא בגדתאה</strong> <small>[מבגדד]:</small> <strong>פוק אייתי לי בי עשרה, דאימא לך באנפייהו</strong> <small>[צא הבא לי עשרה</small> אנשים, כדי <small>שאומר לך בפניהם]</small> הלכה זו בפירסום גדול: <strong>המזכה לעובר — קנה.</strong> שלדעת שמואל עובר יש לו קנין ויש לו זכיה, והיא היא שיטת ר' יוסי! ומשיבים: <strong>אלא</strong> כוונת שמואל <strong>"זו</strong> דברי ר' יוסי <strong>"</strong><strong>וסבירא ליה</strong> <small>[ו</small>כן <small>סבור הוא</small> שמואל<small>].</small> ו<strong>מאי קא משמע לן</strong> <small>[</small>ו<small>מה השמיע לנו]</small> שמואל בדבריו אלה — רק <strong>דפליגי רבנן עליה</strong> <small>[שחלוקים חכמים עליו]</small> על <strong>ר' יוסי.</strong>
 ושואלים: <strong>ומי פליגי</strong> <small>[והאם</small> באמת <small>חלוקים</small> הם<small>]?</small> <strong>מתיב</strong> <small>[מקשה]</small> <strong>ר' זכאי</strong> מברייתא: <strong>זו עדות העיד ר' יוסי מפי שמעיה ואבטליון, והודו לו,</strong> משמע שלא נחלקו עליו! <strong>אמר רב אשי: מי קתני</strong> <small>[האם שנה</small> שם<small>]</small> <strong>"וקבלו"</strong> ממנו? <strong>"והודו לו" קתני</strong> <small>[שנה]</small> וכוונתו: <strong>דמסתבר טעמיה</strong> <small>[שמסתבר טעמו],</small> אבל הם עצמם חלקו בדבר קודם לכן.
 <strong>תנו רבנן</strong> <small>[שנו חכמים]:</small> <strong>הניח</strong> הכהן שנשא בת ישראל <strong>בנים,</strong> ומת — <strong>אלו ואלו</strong> גם עבדי מלוג וגם עבדי צאן ברזל <strong>אוכלים</strong> בתרומה. <strong>הניחה מעוברת</strong> ולא הניח בנים — <strong>אלו ואלו אין אוכלים. הניח בנים, והניחה</strong> כשהיא <strong>מעוברת</strong> — <strong>עבדי מלוג</strong> השייכים לה <strong>אוכלים כדרך שהיא אוכלת</strong> (שממשיכה לאכול) משום בניה, <strong>עבדי צאן ברזל</strong> ששייכים לבעל — <strong>לא יאכלו, מפני חלקו של עובר,</strong> שהוא גם יורשם ועתיד להיות בעליהם. <strong>שהעובר פוסל ואינו מאכיל,</strong> אלו <strong>דברי ר' יוסי.</strong>
 <strong>ר' ישמעאל בר' יוסי אומר משום אביו:</strong> אם השאיר אחריו הכהן ילדים ועובר יש הבדל: <strong>הבת — מאכלת</strong> את עבדיו, אבל <strong>הבן — אינו מאכיל. ר' שמעון בן יוחי אומר:</strong> אם היו בבניו של הכהן <strong>זכרים — יאכלו כולן</strong> גם העבדים בשביל אותו זכר, ואם היו <strong>נקבות — לא יאכלו, שמא ימצא</strong> ה<strong>עובר זכר, ואין לבנות במקום הבן</strong> חלק בעבדים, כמו בירושה כולה <strong>כלום,</strong> שהרי הוא היורש, והוא אינו יכול להאכיל.
 ושואלים: <strong>מאי איריא</strong> <small>[מה שייך,</small> מדוע דווקא<small>]</small> <strong>שמא ימצא</strong> ה<strong>עובר זכר? תיפוק ליה</strong> <small>[תצא לו]</small> אותה המסקנה ש<strong>נקבה נמי פסלה</strong> <small>[גם כן פוסלת],</small> שהרי אם שאר ילדיו הן נקיבות, הרי נקיבה זאת תקבל גם היא חלק בירושה, שבמקום שאין בן — בנות יורשות. ואם כן אף היא פוסלת מאותו טעם! ומשיבים: <strong>חדא</strong> <small>[</small>טעם <small>אחד]</small> <strong>ועוד</strong> טעם נוסף <strong>קאמר</strong> <small>[אמר]</small> ולא פירש את כל טעמיו ודבריו; <strong>חדא</strong> <small>[</small>טעם <small>אחד]</small> ש<strong>נקבה נמי פסלה</strong> <small>[גם כן פוסלת],</small> <strong>ועוד, שמא ימצא עובר זכר — ואין לבנות במקום הבן כלום.</strong>
 ר' שמעון אמר ש<strong>זכרים יאכלו,</strong> ושואלים: <strong>והאיכא</strong> <small>[והרי יש]</small> <strong>עובר</strong> ושמא גם הוא זכר, ויש לו חלק בירושה! ומשיבים: <strong>קסבר</strong> <small>[סבור]</small> ר' שמעון:
## דף סז:
 <strong>אין חוששין למיעוטא</strong> <small>[למיעוט],</small> שהרי מתוך כלל העוברים רק מיעוט הנולדים הם זכרים, שכן יש בערך מחצית זכרים ומחצית נקיבות, ועוד חלק הם נפלים, נמצא שהילדים הזכרים הם רק מיעוט. <strong>ואיבעית אימא</strong> <small>[ואם תרצה אמור]:</small> <strong>לעולם קסבר</strong> <small>[סבור]</small> כי <strong>חוששין למיעוטא</strong> <small>[למיעוט],</small> אלא <strong>דעבדינן ליה תקנתא</strong> <small>[שעושים אנו לו תקנה]</small> לוולד הזה <strong>כ</strong>דברי <strong>רב נחמן אמר שמואל.</strong>
 ש<strong>אמר רב נחמן אמר שמואל: יתומים</strong> קטנים <strong>שבאו לחלוק בנכסי אביהם, בית דין מעמידין להם אפוטרופוס</strong> לכל אחד ואחד, <strong>ובורר להם חלק יפה.</strong> ולאחר ש<strong>הגדילו</strong> היתומים — <strong>יכולין למחות</strong> ולדרוש לחלוק מחדש. <strong>ורב נחמן דידיה</strong> <small>[משלו,</small> לא בשם שמואל<small>]</small> <strong>אומר:</strong> אם <strong>הגדילו — אין יכולין למחות,</strong> ש<strong>אם</strong> לא <strong>כן מה כח בית דין יפה.</strong> ואף כאן, אפשר לזכות לעובר חלק מסויים מן הנכסים של אביו המת, ושאר העבדים ייחלקו לבנים הקיימים ויוכלו לאכול בתרומה. מה שאין כן כאשר כולם בנות, שמא יוולד זכר, ונמצא שהכל שייך לו.
 כיון שתלינו את דברי ר' שמעון בסברתו של רב נחמן שואלים: <strong>לימא</strong> <small>[</small>האם <small>לומר]</small> שמה שאמר <strong>רב נחמן תנאי</strong> <small>[</small>מחלוקת <small>תנאים]</small> <strong>היא,</strong> שר' שמעון סבור כמוהו, וחכמים חולקים על כך? ודוחים: <strong>לא,</strong> אפשר לומר <strong>דכולי עלמא אית להו</strong> <small>[הכל,</small> כל הדיעות, <small>יש להם,</small> מקבלים את דבריו<small>]</small> של <strong>רב נחמן</strong> לחלק את הנכסים חלוקה גמורה, שלא מדעת הקטנים ולהוציא את העבדים מחלקו של העובר. <strong>והכא</strong> <small>[וכאן]</small> רק <strong>ב</strong>שאלה של <strong>חוששין למיעוטא קמיפלגי</strong> <small>[חלוקים הם],</small> כשלא חילקו את הנכסים.
 ועוד בביאורה של אותה ברייתא, <strong>ר' ישמעאל בר' יוסי אומר משום אביו: הבת מאכילה, הבן אינו מאכיל.</strong> ושואלים <strong>מאי שנא</strong> <small>[</small>ב<small>מה שונה]</small> ה<strong>בן</strong> שהוא <strong>לא מאכיל — משום חלקו של עובר,</strong> שמא יהא העובר זכר ויש לו חלק בנכסים, אם כן <strong>בת נמי</strong> <small>[גם כן]</small> <strong>לא תאכיל, מפני חלקו של עובר.</strong> ומדוע חילק בין דיניהם?
 <strong>אמר אביי: הכא</strong> <small>[כאן]</small> <strong>ב</strong>שיש <strong>נכסים מועטים</strong> בירושה <strong>עסקינן</strong> <small>[עוסקים אנו],</small> המספיקים רק לפרנס את הבנות עד שתגדלנה, ובמקרה כזה תיקנו חכמים שהבנות מקבלות את פרנסתן, והבנים אינם מקבלים דבר בירושה. <strong>וכגון דאיכא</strong> <small>[שיש]</small> כבר <strong>בן בהדי</strong> <small>[יחד עם]</small> ה<strong>בת</strong> ואז
 <strong>מה נפשך</strong> <small>[מה רצונך,</small> בכל מקרה<small>]:</small> <strong>אי האי דמעברא</strong> <small>[אם זה, שמעוברת</small> בו<small>]</small> <strong>בן הוא — לא עדיף</strong> הוא <strong>מהאי דקאי</strong> <small>[מזה ש</small>כבר <small>עומד],</small> שהרי כמו שהבן הקיים אינו זוכה בנכסים המועטים — כך הבן שיוולד לא יהיה לו חלק בנכסים. <strong>אי</strong> <small>[</small>ו<small>אם]</small> <strong>בת היא, אמאי אכלה</strong> <small>[על מה,</small> בכוח מה, היא <small>אוכלת] —</small> <strong>בתקנתא דרבנן</strong> <small>[ב</small>כוח <small>תקנת חכמים]</small> שתיקנו שהבנות יש להן זכות קדימה על פני הבנים בנכסים, אולם <strong>כמה</strong> <small>[כל עוד]</small> ש<strong>לא נפק</strong> <small>[יצא]</small> הוולד <strong>לאויר העולם לא תקינו רבנן</strong> <small>[תיקנו חכמים]</small> שתירש. לכן הבת הקיימת יכולה להאכיל את העבדים בתרומה, שרק היא יורשת אותם.
 ושואלים: <strong>במאי אוקימתא</strong> <small>[במה העמדת,</small> הסברת<small>]</small> את הברייתא — <strong>בנכסים מועטים, אימא סיפא</strong> <small>[אמור</small> את <small>סופה]</small> של הברייתא: <strong>שמא ימצא העובר זכר, ואין לבנות במקום בן כלום.</strong> אולם במקרה שהעמדנו <strong>אדרבה</strong> <small>[להיפך],</small> <strong>נכסים מועטים — של ה</strong><strong>בנות נינהו</strong> <small>[הם]!</small> ומשיבים: <strong>סיפא אתאן</strong> <small>[</small>ב<small>סופה</small> של הברייתא <small>הגענו]</small> למקרה אחר, שאנחנו עוסקים בו ב<strong>נכסים מרובין.</strong>
 ושואלים לגופו של דבר: <strong>ונכסים מועטים</strong> האם של ה<strong>בנות נינהו</strong> <small>[הם]</small> כקנין גמור? <strong>והאמר</strong> <small>[והרי אמר]</small> <strong>ר' אסי אמר ר' יוחנן:</strong> בנים <strong>יתומין שקדמו ומכרו בנכסים מועטים,</strong> אף שהנכסים הללו היו צריכים לשמש לפרנסת הבנות — <strong>מה שמכרו מכרו,</strong> שהרי מן התורה יורשים הם, ואין מוציאים מן הקונים מהם בשל תקנת חכמים. ואם כן מפני מה אומרים שבנכסים מועטים אין מתחשבים כלל בבנים?
 <strong>ואלא, מאי</strong> <small>[מה</small> פירוש<small>]</small> <strong>"בת" דקתני</strong> <small>[ששנה]</small> "הבת מאכילה והבן אינו מאכיל" — כוונתו <strong>אם</strong>. כלומר, "בת" במובן נקיבה, ומדובר בשני מקרים: שאמו של הילד מאכילה את עבדי מלוג שלה שאין ליורשים חלק בהם, והבן אינו מאכיל את עבדי צאן ברזל מפני חלקו של עובר. ושואלים: <strong>אי הכי, היינו</strong> <small>[אם כך הרי זו]</small> שיטת <strong>ר' יוסי</strong> האמורה קודם, ומה הוסיף ושינה ר' ישמעאל בנו? ואומרים: אכן אם כל הברייתא <strong>כולה ר' ישמעאל בר' יוסי קתני לה</strong> <small>[שנה אותה]</small> ואין מחלוקת בדבר, אלא שבא להסביר מי הוא התנא ששנה ברייתא זו.
 <big>א משנה</big> <strong>העובר</strong> שהיתה אשת ישראל מעוברת בו, <strong>והיבם</strong> שהיא "שומרת", ממתינה, לו, <strong>והאירוסין, והחרש</strong> שקידש אשה, <strong>ובן תשע שנים ויום אחד</strong> שבא עליה — אם היה אחד מכל אלה ישראל, הרי אלו <strong>פוסלין</strong> מתרומה את מי שהיתה בת כהן. <strong>ו</strong>אף אחד מהם <strong>לא מאכילין</strong> בתרומה אם היא ישראלית והם כהנים משום שאף לאחד מהם אין כוח שלם לקנות אותה.
 <strong>ספק שהוא בן תשע שנים ויום אחד ספק שאינו,</strong> שבא על אשה, או <strong>ספק הביא שתי שערות</strong> ובוגר הוא, <strong>וספק שלא הביא,</strong> ואירס אשה, וכן
 <strong>נפל הבית עליו ועל בת אחיו</strong> שהיתה גם אשתו, <strong>ואין ידוע אי זה מת ראשון</strong> — מחמירים מספק ו<strong>צרתה חולצת ולא מתייבמת.</strong> שאם היתה צרה לאותה אשה שהיא בתו של היבם, הרי הצרה רק חולצת אבל לא מתייבמת, שמא היא מתה אחריו וצרתה היא צרת ערוה, ואסורה באיסור אשת אח.
 <big>ב גמרא</big> שנינו במשנה כי <strong>העובר</strong> פוסל ואינו מאכיל. ומסבירים: <strong>אי</strong> <small>[אם]</small> <strong>בת כהן</strong> הנשואה <strong>לישראל היא,</strong> ומת בעלה, והיא נשארה מעוברת — <strong>פסיל לה</strong> <small>[פוסל אותה]</small> מלשוב ולאכול בתרומה של בית אביה, משום שנאמר: "ובת כהן כי תהיה אלמנה וגרושה וזרע אין לה ושבה אל בית אביה כנעוריה מלחם אביה תאכל" (ויקרא כב, יג), שמה שנאמר <strong>"כנעוריה"</strong> בא למעט: <strong>פרט למעוברת,</strong> שכבר השתנתה ממה שהיתה בנעוריה. <strong>אי</strong> <small>[</small>ו<small>אם]</small> <strong>בת ישראל</strong> הנשואה <strong>לכהן היא</strong> ומת בעלה — <strong>לא מאכיל לה</strong> העובר, כי <strong>ילוד</strong> (ילד שנולד) — <strong>מאכיל, שאינו ילוד</strong> — <strong>אינו מאכיל.</strong>
 וכן <strong>היבם</strong> פוסל ואינו מאכיל הוא בשני הצדדים. <strong>אי</strong> <small>[אם]</small> <strong>בת כהן</strong> שנישאה <strong>לישראל היא,</strong> ומת בעלה וממתינה ליבם ישראל שיחלוץ או ייבם אותה — <strong>פסיל לה</strong> <small>[פוסל אותה],</small> שנאמר: <strong>"ושבה אל בית אביה"</strong> (שם) — <strong>פרט לשומרת יבם,</strong> שאינה יכולה עדיין לשוב, משום שממתינה ליבם. <strong>אי</strong> <small>[אם]</small> <strong>בת ישראל</strong> שנישאה <strong>לכהן היא</strong> ומת בעלה והיבם כהן הוא — <strong>לא מאכיל לה,</strong> משום ש<strong>"קנין כספו</strong> הוא יאכל בו<strong>"</strong> (שם יא) <strong>אמר רחמנא</strong> <small>[אמרה התורה],</small> <strong>והא</strong> <small>[וזו]</small> הרי <strong>קנין</strong> של <strong>אחיו הוא,</strong> שהיבם איננו קונה אותה אלא מכוח אחיו.
 <strong>והאירוסין</strong> המוזכרים במשנה שאף הם פוסלים ולא מאכילים; <strong>אי</strong> <small>[אם]</small> <strong>בת כהן</strong> שנתארסה <strong>לישראל היא — פסיל לה</strong> <small>[פוסל אותה]</small> הארוס
## דף סח.
 <strong>דהא קניה</strong> <small>[שהרי קנה אותה]</small> <strong>בהויה</strong> (בקידושין), ומשעה זו נפסלה מבית אביה. <strong>ואי</strong> <small>[ואם]</small> <strong>בת ישראל</strong> המאורסת <strong>לכהן היא</strong> — <strong>לא מאכיל לה</strong> בתרומה עדיין <strong>משום</strong> הטעם של <strong>עולא,</strong> שהסביר שמדין תורה ארוסת כהן אוכלת בתרומה, וגזרו חכמים שלא תאכל שמא תבוא להאכיל תרומה לבני משפחתה.
 <strong>ו</strong>מה ששנינו במשנה בענין <strong>החרש</strong> שפוסל מתרומה ואינו מאכיל, מסבירים: <strong>אי</strong> <small>[אם]</small> <strong>בת כהן</strong> שנישאה <strong>לישראל</strong> חרש <strong>היא — פסיל לה</strong> <small>[פוסל אותה]</small> על ידי נישואיו, <strong>דהא קניה בתקנתא דרבנן</strong> <small>[שהרי קנה אותה</small> מכוח <small>תקנת חכמים],</small> כי אף שמן התורה אין תוקף לנישואי חרש, מכל מקום תיקנו חכמים שיוכל לשאת אשה. <strong>ואי</strong> <small>[ואם]</small> <strong>בת ישראל</strong> שנישאה <strong>לכהן</strong> חרש <strong>היא</strong> — <strong>לא מאכיל</strong> אותה בתרומה, כי <strong>"קנין כספו" אמר רחמנא</strong> <small>[אמרה תורה]</small> (ויקרא כב, יא) <strong>והאי</strong> <small>[וזה]</small> החרש <strong>לאו</strong> <small>[לא]</small> <strong>בר קנין הוא,</strong> שכיון שאין לו דעת, אינו יכול לקנות מדין תורה.
 <big>א</big> שנינו במשנה: <strong>"ובן תשע שנים</strong> ויום אחד — פוסלין ולא מאכילין". <strong>קא סלקא דעתן</strong> <small>[עלה על דעתנו]</small> לומר, שכוונת המשנה <strong>בשומרת יבם לבן תשע</strong> שנים <strong>ויום אחד.</strong> ויש לברר: <strong>למאי</strong> <small>[למה,</small> לאיזה ענין<small>]</small> נאמר הדבר? <strong>אי למיפסל</strong> <small>[אם</small> לענין <small>לפסול]</small> אותה מלאכול בתרומה — יבם <strong>קטן,</strong> פחות מבן תשע, <strong>נמי מיפסל פסיל</strong> <small>[גם כן פוסל]</small> שהרי היא זקוקה לו ואינה חוזרת לבית אביה, <strong>אי לאכולי</strong> <small>[אם להאכילה]</small> אותה בתרומה — יבם <strong>גדול נמי</strong> <small>[גם כן]</small> <strong>לא מאכיל,</strong> שהרי כבר אמרנו שהיבם אינו מאכיל בתרומה לפני שכנס את היבמה!
 <strong>אמר אביי: הכא</strong> <small>[כאן]</small> מדובר <strong>ביבם בן תשע שנים ויום אחד הבא על יבמתו עסקינן</strong> <small>[עוסקים אנו],</small> לא בשומרת יבם, אלא בנבעלה ליבם בן תשע שנים ויום אחד. <strong>דמדאורייתא קניא ליה</strong> <small>[שמ</small> דין <small>תורה</small> היא <small>קנויה לו],</small> <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ומדאורייתא קניא ליה</strong> <small>[ומן התורה</small> היא <small>קנויה לו]</small> <strong>וביאתו ביאה</strong> מן התורה, <strong>אימא לוכיל</strong> <small>[אמור שיאכיל</small> אותה<small>]</small> גם בתרומה, על כן <strong>קא משמע לן</strong> <small>[השמיע לנו]</small> התנא ש<strong>עשו ביאת בן תשע שנים ויום אחד כמאמר בגדול</strong> שקונה רק מדברי סופרים, ולכן אינה נקראת "קנין כספו", ואינו מאכיל.
 <strong>אמר ליה</strong> <small>[לו]</small> <strong>רבא: אי הכי</strong> <small>[אם כך]</small> אתה מפרש, <strong>סיפא דקתני</strong> <small>[סופה</small> של המשנה <small>ששנה</small> בה<small>]:</small> <strong>ספק בן תשע שנים ויום אחד ספק שאינו</strong> — הרי זה פוסל ואינו מאכיל, <strong>השתא</strong> <small>[עכשיו,</small> הרי<small>]</small> לפי פירושך זה שהוא <strong>ודאי בן תשע</strong> שנים <strong>לא מאכיל</strong> בביאתו, אם כן זה שאינו אלא <strong>ספק מיבעיא</strong> <small>[נצרכה</small> לומר<small>]?!</small>
 <strong>אלא אמר רבא:</strong> לא בזה מדובר, אלא מדובר <strong>ב</strong>ביאת <strong>בן תשע שנים ויום אחד דהנך</strong> <small>[של אותם]</small> ה<strong>פסולים</strong> המנויים במשנה <strong>קתני</strong> <small>[שנה],</small> אותם <strong>דפסלי</strong> <small>[שפוסלים]</small> <strong>בביאתן. וכדתניא</strong> <small>[וכפי ששנינו</small> בברייתא<small>]</small> בענין זה: <strong>בן תשע שנים ויום אחד</strong> שהיה <strong>גר עמוני</strong> או <strong>מואבי</strong> או <strong>מצרי</strong> או <strong>אדומי,</strong> או שהיה זה <strong>כותי</strong> (שומרוני) או <strong>נתין</strong> או <strong>חלל</strong> או <strong>ממזר, שבאו על כהנת</strong> או על <strong>לויה</strong> או על <strong>ישראלית — פסלוה.</strong> ואף משנתנו המדברת בבן תשע שנים ויום אחד — בפסולים אלה היא מדברת.
 ומקשים: <strong>והא מדקתני סיפא</strong> <small>[והרי מ</small>מה <small>ששנה בסופה</small> של המשנה, במשנה הבאה<small>]:</small> <strong>אם אינן ראוין לבא בישראל — הרי אלו פוסלים, מכלל</strong> הדברים אתה למד <strong>דרישא</strong> <small>[ש</small>ב<small>ראשה</small> של המשנה<small>]</small> <strong>לאו</strong> <small>[לא]</small> <strong>בפסולים עסקינן</strong> <small>[עוסקים אנו]</small> אלא בכשרים! ומשיבים: לא כך יש לדייק, אלא <strong>רישא</strong> <small>[</small>ב<small>ראש</small> המשנה<small>]</small> שלנו מדובר ב<strong>פסולי קהל,</strong> כלומר, אלה שפסולים מלבוא בקהל ישראל, ובקשר לזה הובאה ההלכה של בן תשע שנים ויום אחד, ואילו ב<strong>סיפא</strong> <small>[</small>ב<small>סוף,</small> במשנה הבאה<small>]</small> מדובר באלה שהם <strong>פסולי כהונה</strong> בלבד ולכן היה צורך לחלק ביניהם.
 <big>ב</big> <strong>גופא</strong> <small>[</small>ל<small>גופה]</small> של הברייתא שהובאה קודם בחלקה, מביאים ומבררים את הברייתא כולה: <strong>בן תשע שנים ויום אחד</strong> שהיה <strong>גר עמוני</strong> או <strong>מואבי,</strong> או <strong>מצרי</strong> או <strong>אדומי,</strong> או <strong>כותי,</strong> או <strong>נתין</strong> (מבני הגבעונים), או <strong>חלל,</strong> או <strong>ממזר</strong> ש<strong>באו על כהנת</strong> (בת כהן) או <strong>לויה</strong> או <strong>ישראלית</strong> — <strong>פסלן</strong> מלאכול בתרומה, אף לכשינשאו אחר כך לכהן.
 <strong>ר' יוסי אומר</strong> אין הדין כך לגמרי, אלא זה הכלל: <strong>כל שזרעו פסול,</strong> כלומר, שיש בו פסול כזה שגם זרעו יהיה פסול — הרי הוא <strong>פוסל</strong> בביאתו, ו<strong>כל שאין זרעו פסול — אינו פוסל</strong> בביאתו. ואילו <strong>רבן שמעון בן גמליאל אומר</strong> כלל אחר: <strong>כל שאתה נושא</strong> את <strong>בתו — אתה נושא</strong> אף את <strong>אלמנתו,</strong> כלומר, כל שבתו מותרת לבוא בקהל — אין הוא פוסל את האשה שבא עליה, <strong>וכל שאין אתה נושא</strong> את <strong>בתו — אי</strong> <small>[אין]</small> <strong>אתה נושא אלמנתו.</strong> עד כאן לשון הברייתא. ומעתה מבררים אותה לפרטיה.
 ותחילה בבירור ההלכה הכללית שאשה נפסלת לכהונה על ידי ביאת הפסול, ושואלים: <strong>מנא הני מילי</strong> <small>[מניין דברים אלה]?</small> <strong>אמר רב יהודה אמר רב, אמר קרא</strong> <small>[הכתוב]:</small> <strong>"ובת כהן כי תהיה לאיש זר</strong> היא בתרומת הקדשים לא תאכל<strong>"</strong> (שם כב, יב), לומר: <strong>כיון שנבעלה לפסול לה,</strong> שהוא "איש זר" האמור כאן — <strong>פסלה,</strong> ואסורה לאכול בתרומה.
 ומקשים: <strong>האי מיבעי ליה</strong> <small>[</small>פסוק <small>זה נצרך לו</small> כפשוטו<small>]</small> <strong>דקאמר רחמנא</strong> <small>[שאמרה התורה]</small> <strong>בת כהן דמינסבא</strong> <small>[שנישאת]</small> <strong>לזר,</strong> למי שאינו כהן, גם אם הוא כשר לגמרי — <strong>לא תיכול</strong> <small>[תאכל]</small> בתרומה, ומדוע נוציא את הפסוק מפשוטו!
 ומשיבים: ההלכה <strong>ההיא</strong> שבת כהן הנישאת לזר איננה יכולה לאכול בתרומה, <strong>מ</strong>מה שנאמר <strong>"</strong>ובת כהן כי תהיה אלמנה וגרושה וזרע אין לה <strong>ושבה אל בית אביה כנעוריה מלחם אביה תאכל"</strong> (שם יג), <strong>נפקא</strong> <small>[יוצאת,</small> נלמדת<small>].</small> שכן <strong>מדקאמר רחמנא</strong> <small>[מ</small>מה <small>שאמרה התורה]</small> <strong>"ושבה אל בית אביה... תאכל" מכלל</strong> הדברים אתה למד <strong>דמעיקרא לא אכלה</strong> <small>[שמתחילה</small> בהיותה נשואה לזר <small>אינה אוכלת],</small> והפסוק המדבר בזו שהיתה לאיש זר מיותר, ולמדים ממנו לענין פסולים.
 ראיה זו דוחים: <strong>אי</strong> <small>[אם]</small> <strong>מ</strong>ההלכה <strong>ההיא</strong> האמורה בבת כהן ששבה לבית אביה, <strong>הוה אמינא</strong> <small>[היינו אומרים]</small> כי איסורה לאכול בתרומה בעודה נשואה לזר הוא רק לאו הבא מכלל עשה, שהרי במפורש נאמר הדבר רק בדרך החיוב, שכאשר היא שבה לבית אביה כנעוריה יכולה היא לאכול מן הקדשים, והשלילה נובעת מכוח העשה, וכלל בידינו: <strong>לאו הבא מכלל עשה — עשה</strong> הוא, על כן <strong>כתב רחמנא האי</strong> <small>[כתבה התורה</small> פסוק <small>זה]</small> של "בת כהן כי תהיה לאיש זר" <strong>ל</strong>איסור <strong>לאו.</strong> ומשיבים: הלכה זו שאשת זר עוברת על <strong>לאו</strong> אם אוכלת בתרומה, מכתוב אחר, <strong>מ</strong>מה שנאמר <strong>"וכל זר לא יאכל קדש"</strong> (שם י) <strong>נפקא</strong> <small>[יוצאת,</small> נלמדת<small>].</small>
## דף סח:
 <strong>ההוא מיבעי ליה לגופיה</strong> <small>[נצרך לו לגופו,</small> לעצמו<small>]</small> כדי ללמדנו שזר גמור האוכל בתרומה עובר בלאו, אבל בת כהן אינה בכלל זה! ומשיבים: <strong>תרי</strong> <small>[שני]</small> <strong>"וכל זר" כתיבי</strong> <small>[כתובים],</small> אחד בפסוק האמור ("וכל זר לא יאכל קודש". ויקרא כב, י), והשני — שנאמר "וכל זר לא יאכל בו" (שם יג), ומאחד מהם למדים אנו לאסור בזר גמור ומן השני לאסור בבת כהן הנשואה לזר.
 ושואלים: <strong>ואכתי מיבעי ליה</strong> <small>[ועדיין נצרך לו</small> כתוב זה<small>]</small> <strong>לכ</strong> מו שאמר <strong>ר' יוסי בר' חנינא,</strong> ש<strong>אמר ר' יוסי בר' חנינא:</strong> מה שנאמר <strong>"וכל זר"</strong> הרי זה בא לצמצם ולומר: <strong>זרות</strong> בלבד <strong>אמרתי לך</strong> שפוסלת את האיש מלאכול בתרומה <strong>ולא אנינות</strong> (אבילות המיוחדת בדיניה ליום הקבורה)! ומשיבים: הלכה זו של <strong>ר' יוסי בר' חנינא</strong> נלמדה <strong>מן</strong> הייתור, שהיה די לכתוב <strong>"זר</strong> לא יאכל קודש <strong>"</strong>ונאמר <strong>"וכל זר",</strong> מכאן <strong>נפקא</strong> <small>[יוצאת]</small> הלכה זו, שרק זרות פוסלת ולא אנינות.
 ומיד מקשים: <strong>ואכתי מיבעי ליה</strong> <small>[ועדיין נצרך לו</small> כתוב זה<small>]</small> של "כי תהיה לאיש זר", ללמדנו <strong>לכדתניא</strong> <small>[לכפי ששנינו</small> בברייתא<small>]:</small> בת כהן שנישאה לישראל, <strong>כשהיא חוזרת</strong> לבית אביה כשמת בעלה — <strong>חוזרת ל</strong>אכילת <strong>תרומה,</strong> אבל <strong>אינה חוזרת ל</strong>אכילת <strong>חזה ושוק</strong> מן הקרבנות. <strong>ואמר רב חסדא אמר רבינא בר רב שילא: מאי קרא</strong> <small>[מהו</small> <small>הכתוב]</small> המלמדנו הלכה זו — <strong>דכתיב</strong> <small>[שנאמר]</small> <strong>"ובת כהן כי תהיה לאיש זר היא בתרומת הקדשים לא תאכל"</strong> (שם יב), ללמדנו שכיון שנישאה לאיש זר — לעולם <strong>לא תאכל</strong> עוד <strong>במורם מן הקדשים,</strong> שאותן מתנות שנותנים מן הקדשים עצמם, חזה ושוק, נפסלת באכילתן עם נישואיה לזר.
 ומשיבים: <strong>אם כן</strong> שרק הלכה זו בא הכתוב ללמדנו <strong>לכתוב קרא</strong> <small>[שיכתוב</small> <small>הכתוב]</small> רק <strong>"היא בקדשים לא תאכל" מאי</strong> <small>[מה]</small> משמעות הביטוי המיותר <strong>"בתרומת הקדשים"? שמעת מינה תרתי</strong> <small>[למד אתה מכאן שני</small> דברים<small>]:</small> גם לענין תרומה, וגם לענין קדשים. ואם כן, מכאן אנו למדים שבת כהן הנבעלת לזר פסול נפסלת מלאכול בתרומה.
 ושואלים: <strong>אשכחן</strong> <small>[מצאנו]</small> איפוא ראיה לענין <strong>כהנת</strong> — <strong>לויה וישראלית מנלן</strong> <small>[מניין לנו]</small> שאם בא עליהם פסול שפוסל אותן מלאכול בתרומה כאשר הן נישאות לכהן? ומשיבים: <strong>כדאמר</strong> <small>[כפי שאמר]</small> <strong>ר' אבא אמר רב</strong> בענין אחר, שיש מקום ללמוד מן הריבוי <strong>"בת" "ובת"</strong> שתוספת ה־ו' באה לרבות נשים נוספות על זו הנזכרת במפורש, <strong>הכא נמי</strong> <small>[כאן גם כן]</small> לא נאמר <strong>"בת</strong> כהן <strong>"</strong>אלא <strong>"ובת</strong> כהן<strong>"</strong>— לרבות גם לויה וישראלית. 
 ושואלים: <strong>כמאן</strong> <small>[כמי]</small> נדרשת דרשה זו — <strong>כ</strong>דעת <strong>ר' עקיבא, דדריש</strong> <small>[ש</small>הוא <small>דורש]</small> <strong>ווין</strong> יתירים, ולומד מהם ריבוי להלכה? ודוחים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> משום שכאן אין הלימוד מן ה־ו' היתירה דווקא אלא מן המלה כולה, כי <strong>כוליה</strong> <small>[כל</small> המלה<small>]</small> <strong>"ובת" קרא יתירא</strong> <small>[כתוב יתר]</small> <strong>הוא,</strong> כי בת הכהן כבר נזכרה בפסוק קודם ואין צורך להזכיר שנית "ובת כהן", ואם כן יש מותר של מילים, שבא לרבות גם לויה וישראלית.
 ושואלים עוד: <strong>אשכחן</strong> <small>[מצאנו]</small> איפוא הוכחה לענין תרומה, שכל אשה, כהנת לויה וישראלית שבא עליהן פסול — פסלן מלאכול <strong>תרומה,</strong> אולם שנפסלות ונאסרות להינשא <strong>לכהונה מנלן</strong> <small>[מניין לנו]?</small> ומשיבים: <strong>אטו</strong> <small>[</small>ו<small>כי]</small> <strong>לויה וישראלית לא</strong> לענין נישואין <strong>לכהונה מרבנן להו</strong> <small>[מרבים אנו אותן]?</small> <strong>דאי</strong> <small>[שאם]</small> <strong>ל</strong>ענין אכילת <strong>תרומה,</strong> וכי לויה וישראלית <strong>בנות מיכל</strong> <small>(אכילת)</small> <strong>תרומה נינהו</strong> <small>[הן]?</small> אלא ודאי כוונת הכתוב היא שאסור להן להינשא לכהן ולאכול על ידו בתרומה.
 את הראיה הזאת דוחים: <strong>אלמה</strong> <small>[מדוע]</small> <strong>לא,</strong> הרי <strong>משכחת לה דקאכלה</strong> <small>[מוצא אתה אותה</small> אפשרות <small>שאוכלת]</small> <strong>בשביל בנה,</strong> שאם היה לה בן מכהן — הריהי אוכלת בתרומה בגללו, ואם עכשיו נבעלה לפסול, למרות שהיא עצמה אסורה לכהן, היינו אומרים שרשאית לאכול בתרומה בגלל בנה, ואם כן, יש צורך בלימוד מיוחד לפסול אותה גם לענין תרומה וגם לענין פסול נישואין.
 ודוחים: <strong>בשביל בנה קל וחומר</strong> הוא שלא תאכל לאחר שנבעלה לפסול: <strong>ומה כהנת דבקדושה דנפשה אכלה</strong> <small>[שבקדושת עצמה</small> היא <small>אוכלת]</small> בתרומה, משום שהיא בת כהן ויש בה קדושת כהונה לעצמה, ובכל זאת <strong>פסיל לה</strong> <small>[פוסל אותה]</small> הפסול בביאתו מלאכול בתרומה — <strong>לויה וישראלית דלא אכלה</strong> <small>[שאינה אוכלת]</small> <strong>אלא בשביל בנה, לא כל שכן</strong> שעל ידי ביאת פסול תיפסל מאכילת תרומה?
 את ההוכחה הזו דוחים: <strong>והיא הנותנת,</strong> אדרבא, מפני נימוק זה עצמו אפשר להגיע למסקנה הפוכה: <strong>כהנת דקדיש</strong> <small>[שקדוש]</small> <strong>גופה,</strong> עצמה, לכן ביאת הזר עליה <strong>פסיל לה</strong> <small>[פוסלת אותה],</small> <strong>הא</strong> <small>[זו],</small> הלויה והישראלית, <strong>דלא קדיש גופה</strong> <small>[שאין גופה קדוש]</small> ואוכלת רק מכוח בנה — <strong>לא פסיל לה</strong> <small>[אין פוסל אותה]</small> הפסול שבא עליה. <strong>אלא</strong> יש לומר כי איסורן של נשים אלה <strong>לכהונה</strong> נלמד ב<strong>קל וחומר מגרושה,</strong> ובדרך זו: <strong>ומה גרושה</strong> בת כהן <strong>שמותרת בתרומה</strong> — <strong>אסורה</strong> בכל זאת <strong>לכהונה,</strong> כמפורש בתורה שגרושה אסורה לכהן, <strong>זו</strong> הלויה והישראלית שנבעלה לפסול <strong>שאסורה בתרומה — אינו דין שפסולה לכהונה?!</strong> את ההוכחה הזו מתקיפים מצד אחר: הרי נמצא שעל ידי קל וחומר זה למדנו הלכה חדשה — שיש איסור לא תעשה לכהונה באשה שנבעלה לפסול.
 אולם שואלים: <strong>וכי מזהירין מן הדין?</strong> האם קובעים איסור לאו ("אזהרה") רק על ידי קל וחומר?! ומשיבים: כאן אין יצירת אזהרה חדשה, אלא <strong>גלוי מילתא בעלמא</strong> <small>[דבר בלבד]</small> <strong>הוא,</strong> שאת עיקר הדין שהיא נפסלת אנו יודעים כבר, שהרי נפסלה מאכילת תרומה, ולא הוצרכנו אלא ללמוד ענין זה שיש בכך איסור לא תעשה לכהונה, ודבר זה אפשר ללמוד על ידי קל וחומר. מצאנו איפוא בתורה את מקור ההלכה העיקרי, ושואלים לגבי פרטי הדין.
 אמרנו שהנבעלת לפסול לה פסולה מן הכהונה, <strong>ואימא</strong> <small>[ואמור]</small> ש<strong>נבעלה לפסול לה</strong> — הוא דווקא בזו שנבעלה ל<strong>חייבי כריתות,</strong> אבל לא באיסור לאו ועשה? ודוחים: <strong>"כי תהיה" אמר רחמנא</strong> <small>[אמרה תורה],</small> לומר: <strong>הנך דאית בהו</strong> <small>[אלה שיש בהם]</small> <strong>הויה,</strong> קידושין, כלומר הקידושין תופסים, ואילו <strong>חייבי כריתות לאו</strong> <small>[לא]</small> <strong>בני הויה</strong> הם, ואם כן מדבר הכתוב בחייבי לאוין שתופסים בהם קידושין, שגם בנבעלה להם נפסלה מלאכול בתרומה.
 ומקשים: אם הפסול תלוי רק בהוויה של קידושין <strong>אי הכי</strong> <small>[אם כך],</small> <strong>גוי ועבד</strong> שבאו על אשה <strong>לא ליפסלו</strong> <small>[יפסלו]</small> אותה מלאכול בתרומה, שהרי ברור לנו שאינם בני קידושין! ומשיבים: <strong>הנך פסלי</strong> <small>[אלה פוסלים]</small> <strong>מ</strong>הטעם שהסביר <strong>ר' ישמעאל.</strong> ש<strong>אמר ר' יוחנן משום</strong> (בשם) <strong>ר' ישמעאל: מנין לגוי</strong> או <strong>עבד שבא על בת ישראל,</strong> או <strong>על כהנת,</strong> או על <strong>לויה, שפסלוה</strong> על ידי ביאתם — <strong>שנאמר: "ובת כהן כי תהיה אלמנה וגרושה</strong> וזרע אין לה ושבה אל בית אביה כנעוריה<strong>"</strong> (שם יג), 
## דף סט.
 ולמדו: <strong>מי שיש לו אלמנות וגירושין בה, יצאו גוי ועבד שאין לו אלמנות וגרושין,</strong> שהרי אין להם נישואין כלל בבת ישראל.
 ואומרים: מפסוק זה <strong>אשכחן</strong> <small>[מצאנו]</small> דין זה ב<strong>כהנת</strong> — ב<strong>לויה ו</strong>ב<strong>ישראלית מנא לן</strong> <small>[מניין לנו]?</small> ומשיבים: <strong>כדאמר</strong> <small>[כפי</small> <small>שאמר]</small> <strong>ר' אבא אמר רב: "בת" "ובת"</strong> שהוא לשון ריבוי, <strong>הכא נמי</strong> <small>[כאן גם כן]</small> <strong>"בת" "ובת"</strong> הוא מרבה אף את הלויה והישראלית.
 ושואלים: <strong>כמאן</strong> <small>[כ</small>שיטת <small>מי]</small> היא — האם לא <strong>כר' עקיבא, דדריש ווי</strong> <small>[שדורש ואוי"ם]</small> יתירים ללמוד מהם הלכה?! ודוחים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים]</small> החולקים עליו — <strong>כולה</strong> <small>[כל</small> המלה<small>]</small> <strong>"ובת" קרא יתירא</strong> <small>[כתוב יתר]</small> <strong>הוא,</strong> שאיננו נחוץ לעניינו, שהרי בה, בבת, מדבר הכתוב ולדעת הכל בא הכתוב לדרשה.
 ומקשים מצד אחר: <strong>ואימא</strong> <small>[ואמור]</small> שהדרשה תידרש כך: <strong>מי שיש לו אלמנות וגירושין בה, כי לית ליה</strong> <small>[כאשר אין לו]</small> לבעלה <strong>זרע</strong> ממנה — <strong>קאכלה</strong> <small>[אוכלת]</small> שוב בתרומה, <strong>כי אית ליה</strong> <small>[כאשר יש לו]</small> לבעלה <strong>זרע</strong> ממנה — <strong>לא אכלה</strong> <small>[אוכלת],</small> ו<strong>מי שאין לו אלמנות וגירושין בה, אף על גב דאית ליה</strong> <small>[אף על פי שיש לו]</small> <strong>זרע נמי תיכול</strong> <small>[גם כן תאכל]!</small> שכיון שהנישואין אינם תופסים, אין הזרע הבא מהם נחשב כשלו, ואינו פוסל.
 ומשיבים: <strong>אם כן, רבויי</strong> <small>[לרבות]</small> <strong>לויה וישראלית למה לי?</strong> שהרי ודאי בא הכתוב לרבות דברים שלא למדנו קודם לכן, ואין צורך בכתוב מיוחד להתיר לויה וישראלית אם היתה כהנת עצמה מותרת, אלא ודאי בא הריבוי לאסור.
 ושואלים: <strong>ול</strong>דעת <strong>ר' עקיבא</strong> ש<strong>אמר: אין קדושין תופסין</strong> אפילו <strong>בחייבי לאוין, ומאי</strong> <small>[ומה]</small> פירוש <strong>"כי תהיה לאיש זר"</strong> — לא בהוויה של נישואין אלא כוונתו <strong>כי תיבעל,</strong> וכל האסורים — פוסלים, וגם גוי ועבד שאין בהם נישואין נכללים בפסוק זה, אם כן <strong>אלמנה וגרושה למה לי?</strong>
 ומשיבים: <strong>אלמנה</strong> באה <strong>להחמיר עליה, וגרושה להקל עליה. וצריכא</strong> <small>[ונצרכו]</small> שני הדברים להיאמר. <strong>דאי אשמעינן</strong> <small>[שאילו</small> היה <small>משמיע לנו]</small> את ההלכה ב<strong>אלמנה</strong> בלבד, הייתי אומר: <strong>אלמנה הוא דכי לית לה</strong> <small>[שכאשר אין לה]</small> <strong>זרע אכלה</strong> <small>[אוכלת]</small> בתרומה, <strong>משום דחזיא</strong> <small>[שראויה]</small> <strong>לכהונה</strong> (לכהן הדיוט), <strong>אבל גרושה דלא חזיא</strong> <small>[שאינה ראויה]</small> <strong>לכהונה</strong> כלל, <strong>אימא אף על גב דלית</strong> <small>[אמור</small> ש<small>אף על פי שאין]</small> <strong>לה זרע לא אכלה</strong> <small>[אינה אוכלת]</small> עוד בתרומה. <strong>ואי אשמעינן</strong> <small>[ואילו</small> היה <small>משמיע לנו]</small> ב<strong>גרושה,</strong> הייתי אומר: <strong>גרושה הוא דכי אית</strong> <small>שכאשר אין]</small> <strong>לה זרע</strong> מן הזר <strong>לא אכלה</strong> <small>[אינה אוכלת]</small> <strong>משום דלא חזיא</strong> <small>[שאינה ראויה]</small> <strong>לכהונה, אבל אלמנה דחזיא</strong> <small>[שראויה]</small> <strong>לכהונה, אימא אף על גב דאית</strong> <small>[אמור</small> ש<small>אף על פי שיש]</small> <strong>לה זרע</strong> מן הזר <strong>נמי תיכול</strong> <small>[גם כן תאכל],</small> על כן <strong>צריכא</strong> <small>[צריך]</small> שייאמרו שניהם.
 ושואלים: <strong>ואימא</strong> <small>[ואמור]</small> ש<strong>נבעלה לפסול לה</strong> כולל <strong>אף מחזיר גרושתו</strong> אחרי שנישאה לאחר! ומשיבים: <strong>"לאיש זר" אמר רחמנא</strong> <small>[אמרה התורה]</small> <strong>מי שזר אצלה מעיקרא</strong> <small>[מתחילה],</small> <strong>לאפוקי האי</strong> <small>[להוציא</small> את <small>זה],</small> את בעלה הקודם, שכן <strong>לא זר אצלה מעיקרא</strong> <small>[מתחילה]</small> <strong>הוא.</strong>
 ומקשים: <strong>אי הכי</strong> <small>[אם כך],</small> בא עליה <strong>חלל, דלאו</strong> <small>[שלא]</small> <strong>זר הוא מעיקרא</strong> <small>[מתחילה],</small> שהרי הוא מותר אף בכהנת, ש<strong>לא לפסול</strong> <small>[יפסול]</small> בביאתו! ומשיבים: <strong>אמר קרא</strong> <small>[הכתוב]:</small> <strong>"לא יחלל זרעו בעמיו"</strong> (ויקרא כא, טו), <strong>מקיש</strong> (משווה) הכתוב <strong>זרעו לו, מה הוא</strong> כהן שנשא אשה האסורה עליו <strong>פוסל</strong> את אשתו מכהונה — <strong>אף זרעו</strong> החלל <strong>נמי</strong> <small>[גם כן]</small> <strong>פוסל</strong> את אשתו.
 ושואלים: <strong>ואימא</strong> <small>[ואמור]</small> שיהא פסול זה <strong>משעת הויה,</strong> משעת קידושין. שהרי פסול שמקדש בת כהן, פוסל אותה מיד ואפילו לא בא עליה! ומשיבים: <strong>דומיא</strong> <small>[בדומה]</small> לדין של <strong>כהן גדול באלמנה; מה כהן גדול באלמנה, בביאה</strong> בלבד הוא שפוסל אותה ולא בקידושין, <strong>אף האי נמי</strong> <small>[זה גם כן]</small> אינו פוסל אלא <strong>בביאה.</strong>
 ומקשים: <strong>ואימא</strong> <small>[ואמור]:</small> <strong>עד דאיכא</strong> <small>[שיש]</small> גם <strong>הויה</strong> של קידושין <strong>ו</strong>גם <strong>ביאה?!</strong> ומשיבים: <strong>דומיא</strong> <small>[בדומה]</small> ל<strong>כהן גדול באלמנה; מה כהן גדול באלמנה בביאה לחודה</strong> <small>[לבדה]</small> פוסל, <strong>אף האי נמי</strong> <small>[זה גם כן]</small> פוסל <strong>בביאה לחודה</strong> <small>[לבדה].</small>
 <big>א</big> בברייתא שנינו, <strong>ור' יוסי אומר: כל שזרעו פסול — פוסל, וכל שאין זרעו פסול — אינו פוסל.</strong> ושואלים: <strong>מאי איכא</strong> <small>[מה יש]</small> במה ההבדל <strong>בין תנא קמא לר' יוסי?</strong>
 <strong>אמר ר' יוחנן:</strong> בענין <strong>מצרי שני ואדומי שני איכא בינייהו</strong> <small>[יש ביניהם</small> הבדל<small>],</small> שלגביהם הם חלוקים, שהרי דור שלישי שלהם מותר לבוא בקהל ה', ואם כן בניהם אינם פסולים, אבל הם עצמם פסולים. שלדעת תנא קמא כיון שהם פסולים, הריהם פוסלים את האשה בביאתם מלאכול בתרומה. ולדעת ר' יוסי, כיון שזרעם אינו פסול — אף הם אינם פוסלים אשה בביאתם מלאכול בתרומה.
 ומעירים: <strong>ושניהם לא למדוה אלא מכהן גדול באלמנה,</strong> אבל למדו בדרכים שונות: <strong>תנא קמא סבר</strong> כך: <strong>מה כהן גדול באלמנה, שביאתו</strong> אותה היא <strong>בעבירה ו</strong>הוא גם <strong>פוסל</strong> את האשה בביאתו מלאכול בתרומה — <strong>אף האי נמי</strong> <small>[אף זה</small> מצרי שני <small>גם כן]</small> <strong>פוסל.</strong>
 <strong>ור' יוסי סבר: ככהן גדול, מה כהן גדול שזרעו</strong> מן האלמנה <strong>פסול ופוסל</strong> עליה בביאתו מלאכול בתרומה, <strong>אף כל שזרעו פסול</strong> — <strong>פוסל. לאפוקי</strong> <small>[להוציא,</small> למעט<small>]</small> <strong>מצרי שני</strong> ש<strong>אין זרעו פסול. דכתיב</strong> <small>[שנאמר]:</small> <strong>"בנים אשר יולדו להם דור שלישי יבא להם בקהל ה'"</strong> (דברים כג, ט).
 <big>ב</big> עוד שנינו בברייתא, <strong>רבן שמעון בן גמליאל אומר: כל שאתה נושא</strong> את <strong>בתו</strong> — <strong>אתה נושא</strong> אף את <strong>אלמנתו,</strong> ושאין אתה נושא את בתו — אין אתה נושא את אלמנתו. ושואלים: <strong>מאי איכא</strong> <small>[מה יש,</small> מה ההבדל<small>]</small> <strong>בין ר' יוסי לרבן שמעון בן גמליאל,</strong> שלכאורה אומרים הם אותו דבר, ששניהם תולים את פסול האשה בפסול הבנים הנולדים מאותו איש, ומשיבים:
 <strong>אמר עולא:</strong> בענין <strong>גר עמוני ומואבי איכא בינייהו</strong> <small>[יש ביניהם</small> הבדל<small>],</small> <strong>ושניהם לא למדוה אלא מכהן גדול באלמנה. ר' יוסי סבר: מה כהן גדול באלמנה שזרעו פסול ופוסל — אף כל שזרעו פסול — פוסל.</strong>
 ואילו <strong>רבן שמעון בן גמליאל סבר: מה כהן גדול באלמנה שכל זרעו</strong> שהוא מוליד ממנה <strong>פסול ו</strong>הוא גם <strong>פוסל</strong> את אשתו בביאה, <strong>אף</strong> כל מי <strong>שכל זרעו פסול ופוסל, לאפוקי</strong> <small>[להוציא,</small> למעט<small>]</small> <strong>עמוני ומואבי,</strong> ש<strong>אין כל זרעו פסול,</strong> שהרי בת גר עמוני או מואבי כשירה לבוא בקהל, והפסול הוא רק לגבי הבנים. שהרי <strong>אמר מר</strong> <small>[החכם]</small> בזה שההלכה היא: <strong>עמוני ולא עמונית, מואבי ולא מואבית.</strong>
 <big>ג משנה</big> <strong>האונס</strong> את האשה או <strong>המפתה</strong> אותה, <strong>והשוטה</strong> אפילו נשא אותה בחופה וקידושין — אם היו זרים, <strong>לא פוסלין</strong> בביאתם את הכהנת מאכילת תרומה, <strong>ולא מאכילין</strong> בת ישראל בתרומה, אם היו כהנים. <strong>ואם אינן ראויין לבא בישראל — הרי אלו פוסלין,</strong> שכן בפסולים הביאה היא המחללת את האשה. <strong>כיצד?</strong> הרי <strong>ישראל שבא על בת כהן</strong> שלא לשם קידושין, אלא באונס או בפיתוי — <strong>תאכל</strong> אותה אשה <strong>בתרומה,</strong> שלא נפסלה בביאה זו.
## דף סט:
 <strong>עיברה</strong> (הרתה) מביאה זו — <strong>לא תאכל בתרומה,</strong> שכן העובר פוסל בכל מקרה. ואם <strong>נחתך העובר במעיה</strong> ומת, או שמת מיד לאחר שנולד — <strong>תאכל. היה</strong> האונס, המפתה או השוטה <strong>כהן שבא על בת ישראל — לא תאכל בתרומה, עיברה — לא תאכל, ילדה — תאכל,</strong> בשל בנה שהוא כהן. <strong>נמצא כחו של בן גדול משל אב,</strong> שהרי אביו של אותו ילד אינו מאכיל אותה, והבן מאכילה.
 <strong>העבד פוסל</strong> אשה מאכילת תרומה <strong>משום ביאה, ואינו פוסל משום זרע. כיצד</strong> משום זרע? <strong>בת ישראל</strong> שנישאה <strong>לכהן,</strong> או <strong>בת כהן</strong> שנישאה <strong>לישראל, וילדה הימנו בן, והלך הבן ונכבש</strong> (בא) <strong>על השפחה,</strong> ונקט בלשון מגונה, בגלל הגנאי שבדבר, <strong>וילדה</strong> השפחה <strong>הימנו בן — הרי זה,</strong> אותו בן, <strong>עבד.</strong> ואם <strong>היתה אם אביו בת ישראל</strong> שנישאה <strong>לכהן — לא תאכל בתרומה,</strong> אם מת בעלה והעבד הוא הזרע היחיד שנשאר ממנו. אולם אם היתה <strong>בת כהן</strong> שנישאה <strong>לישראל</strong> ומת, וזה הזרע היחיד שנשאר ממנה — <strong>תאכל בתרומה.</strong> לפי שאין העבד נחשב כלל כזרעו של אביו.
 <strong>ממזר פוסל ומאכיל. כיצד? בת ישראל</strong> הנשואה <strong>לכהן,</strong> או <strong>בת כהן</strong> הנשואה <strong>לישראל, וילדה הימנו בת, והלכה הבת ונישאת לעבד או לגוי וילדה הימנו בן — הרי זה ממזר</strong> (לשיטת תנא זה). <strong>היתה אם אמו בת ישראל</strong> הנשואה <strong>לכהן — תאכל בתרומה,</strong> שהרי נשאר זרע מן הכהן ואוכלת בגללו. ואם היתה <strong>בת כהן</strong> הנשואה <strong>לישראל — לא תאכל בתרומה</strong> שהרי יש לה זרע מן הישראלי.
 <strong>כהן גדול, פעמים שהוא פוסל. כיצד? בת כהן</strong> שנישאה <strong>לישראל וילדה הימנו בת, והלכה הבת וניסת לכהן, וילדה הימנו בן — הרי זה ראוי להיות כהן גדול עומד ומשמש על גבי המזבח.</strong> והרי בן זה <strong>מאכיל את אמו,</strong> שהיא אוכלת בזכות בנה הכהן, <strong>ופוסל</strong> את <strong>אם אמו,</strong> שהרי נשאר לה זרע מבעלה הישראל, ו<strong>זאת</strong> אם האם <strong>אומרת</strong> בתרעומת: <strong>לא</strong> ירבו כאלה שהם <strong>כבני</strong> (כלומר, נכדי) <strong>כהן גדול, שהוא פוסלני מן התרומה.</strong>
 <big>א גמרא</big> ומעירים: <strong>תנינא להא דתנו רבנן</strong> <small>[שנינו</small> כבר במשנה <small>לזה ששנו חכמים</small> בברייתא<small>]:</small> <strong>שוטה וקטן שנשאו נשים, ומתו — נשותיהן פטורות מן החליצה ומן הייבום.</strong> כמבואר כאן, שנישואי שוטה אינם נחשבים נישואין.
 <big>ב</big> שנינו במשנה: <strong>כיצד? היה ישראל שבא על בת כהן — תאכל בתרומה, עיברה לא תאכל.</strong> ושואלים: <strong>כיון</strong> שאם <strong>עיברה לא תאכל? ליחוש</strong> <small>[נחשוש]</small> אם כן אף באנוסה ומפותה בכל מקרה שאשה נבעלה <strong>שמא עיברה! מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> <strong>מפרישין אותן,</strong> את הנשים שהוחלפו בשעת החופה, מבעליהן <strong>שלשה חדשים, שמא מעוברות הן</strong> בביאה ראשונה. ואם כן, למה לא נחשוש גם כאן שמא התעברו ויפסלו מלאכול בתרומה, ומדוע שנינו במשנה שישראל הבא על בת כהן באונס או בפיתוי — אוכלת?
 ומשיבים, <strong>אמר רבה בר רב הונא: ליוחסין חששו,</strong> ולכן מפרישים אותן, <strong>לתרומה לא חששו.</strong> ושואלים: <strong>ו</strong>כי <strong>לתרומה לא חששו? והתניא</strong> <small>[והרי שנינו</small> בברייתא<small>],</small> האומר לאשה: <strong>"הרי זה גיטיך שעה אחת קודם למיתתי",</strong> אם היתה זאת בת ישראל שנישאה לכהן — <strong>אסורה לאכול בתרומה מיד,</strong> שאנו חוששים מיד שמא ימות בעוד שעה, משמע שאף לתרומה גזרו מפני חשש!
 <strong>אלא אמר רבה בר רב הונא: בנישואין — חששו, בזנות — לא חששו.</strong> משום שהאשה נוקטת באמצעי זהירות שלא תתעבר.
 ושואלים: <strong>ובנישואין מי</strong> <small>[האם]</small> <strong>חששו? והתניא</strong> <small>[והרי שנינו</small> בברייתא<small>]:</small> <strong>בת כהן שנישאת לישראל, ומת</strong> בעלה באותו יום — <strong>טובלת</strong> לטהרה (שהרי היא נטמאה בביאה כמפורש בתורה), <strong>ואוכלת בתרומה לערב,</strong> אחרי מותו. משמע שאין אנחנו חוששים להתעברות מביאה אחת, אפילו בנישואין!
 <strong>אמר רב חסדא: טובלת ואוכלת עד ארבעים</strong> יום למותו. שעד אז אין לחשוש, ומדוע? <strong>דאי לא מיעברא</strong> <small>[שאם איננה מעוברת] —</small> <strong>הא לא מיעברא</strong> <small>[הרי איננה מעוברת],</small> וחוזרת לבית אביה כנעוריה, <strong>ואי מיעברא</strong> <small>[ואם מעוברת</small> היא<small>],</small> הרי <strong>עד ארבעים</strong> יום מתחילת ההריון <strong>מיא בעלמא היא</strong> <small>[מים סתם הוא],</small> כלומר, אין העובר נחשב עדיין לנפש חיה, ואינו פוסל.
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> אתה אומר, <strong>אימא סיפא</strong> <small>[אמור</small> את <small>סופה]</small> של הברייתא: <strong>הוכר עוברה במעיה</strong> לאחר זמן — <strong>תהא מקולקלת למפרע.</strong> שכל אכילותיה בתרומה שאכלה עד היום היו בעבירה. ולכאורה משמע שקלקול זה נחשב משעה שמת בעלה, אפילו בארבעים יום הראשונים! הסביר רב חסדא: <strong>מאי</strong> <small>[מה</small> פירוש<small>]</small> <strong>"מקולקלת"</strong> — כוונתו מיום שהוכר העובר למפרע <strong>עד ארבעים</strong> יום לתחילת ההריון, שבאותם ארבעים יום הראשונים אינו נחשב לנפש ולא פוסל.
 <big>ג</big> <strong>איתמר</strong> <small>[נאמר]:</small> <strong>הבא על ארוסתו בבית חמיו,</strong> שעדיין לא נשאה, ונולד ילד, ושניהם אומרים שהילד הוא ממנו — <strong>רב אמר: הולד</strong> הזה <strong>ממזר</strong> הוא, שודאי אינו מהארוס, <strong>ושמואל אמר: הולד שתוקי,</strong> ככל ילד שלא ברור מי הוא אביו. <strong>אמר רבא: מסתברא מילתיה</strong> <small>[מסתברים דבריו]</small> של <strong>רב</strong> שהוא ממזר ודאי, במקרה <strong>דדיימא מעלמא</strong> <small>[ש</small>היא <small>חשודה מהכול],</small> שיצא קול על אשה זו שהיא מופקרת, <strong>אבל</strong> כאשר היא <strong>לא דיימא מעלמא</strong> <small>[חשודה מן הכול] —</small> <strong>בתרא דידיה שדינן ליה</strong> <small>[אחריו,</small> אחרי הארוס, <small>אנחנו מטילים אותו]</small> את הילד הזה, ומניחים שהוא בנו.
 <strong>אמר רבא: מנא אמינא לה</strong> <small>[מניין אני אומר זאת]</small> — <strong>דקתני</strong> <small>[ששנה]</small> במשנה, שכהן שאנס את בת ישראל, אם <strong>ילדה — תאכל</strong> בתרומה בשביל הבן, ומעתה יש להבין: <strong>היכי דמי</strong> <small>[כיצד היה הדבר בדיוק]?</small> <strong>אילימא דדיימא מעלמא</strong> <small>[אם תאמר ש</small>היא <small>חשודה מן הכול],</small> גם אם <strong>ילדה אמאי</strong> <small>[מדוע]</small> <strong>תאכל?</strong> שמא הילד הזה איננו בנו של הכהן?! <strong>אלא לאו</strong> <small>[</small>האם <small>לא]</small> הכוונה היא ש<strong>מיניה דיימא</strong> <small>[</small>ש<small>ממנו</small> היא <small>חשודה],</small> <strong>ולא דיימא מעלמא</strong> <small>[חשודה מן הכול].</small>
 ומעתה קל וחומר הוא: <strong>ומה התם</strong> <small>[שם]</small> במקרה של אונס ומפתה — <strong>דלהאי איסורא ולהאי איסורא</strong> <small>[שלזה,</small> לאונס עצמו, היא <small>אסורה, ולזה,</small> לכולם גם כן <small>אסורה]</small> באותה מידה — <strong>בתרא דידיה שדינן ליה</strong> <small>[אחריו אנו מטילים אותו,</small> את הילד<small>],</small> ומייחסים אותו לו, <strong>הכא, דלהאי איסורא ולהאי היתירא</strong> <small>[כאן, שלזה,</small> לאחרים, היא <small>אסורה</small> איסור חמור, <small>ולזה,</small> לארוס היא <small>מותרת</small> בעצם<small>] —</small> <strong>לא כל שכן</strong> שראוי לייחס את הילד אליו?!
 <strong>אמר ליה</strong> <small>[לו]</small> <strong>אביי: לעולם אימא לך</strong> <small>[אומר לך]</small> <strong>כל היכא דדיימא מיניה</strong> <small>[כל מקום ש</small>היא <small>חשודה ממנו]</small> <strong>אף על גב דלא דיימא מעלמא</strong> <small>[אף על פי שאיננה חשודה מן הכול]</small> וודאי הוא בנו של הארוס, על כל פנים <strong>אמר רב</strong> ש<strong>הולד ממזר.</strong> ו<strong>מאי טעמא</strong> <small>[מה הטעם]</small> שבדבר — כיון <strong>דאמרינן</strong> <small>[שאנו אומרים]:</small> <strong>מדאפקרא נפשה לגבי</strong> <small>[מ</small>אחר <small>שהפקירה</small> את <small>עצמה אצל]</small> ה<strong>ארוס</strong> שאסורה לו כל זמן שלא נשאה — שמא <strong>אפקרא נפשה לעלמא</strong> <small>[הפקירה</small> את <small>עצמה לכול],</small> <strong>ומתניתין</strong> <small>[ומשנתנו]</small> שהבאת ממנה ראיה, מדובר בה <strong>שהיו שניהם</strong> בלבד <strong>חבושים</strong> יחד <strong>בבית האסורין</strong> שאין לחשוש שהפקירה עצמה גם לאחרים, מאחר שלא היה שם איש אחר. זו היתה לשון אחת של המחלוקת.
 <strong>איכא דאמרי</strong> <small>[יש שאומרים]</small> שכך היתה המחלוקת: <strong>בבא עליה</strong> הארוס ודאי ומודה בכך — <strong>כולי עלמא לא פליגי דבתריה דידיה שדינן ליה</strong> <small>[הכל אינם חולקים שאחריו אנחנו מטילים אותו,</small> את הילד<small>]</small> ומייחסים אותו לו. <strong>והכי איתמר</strong> <small>[וכך נאמר]:</small> <strong>ארוסה שעיברה</strong> (שהרתה) וטוענת שהוא מן הארוס, והארוס אינו מודה שבא עליה, ש<strong>רב אמר: הולד ממזר. ושמואל אמר: הולד שתוקי. אמר רבא: מסתברא מילתיה</strong> <small>[מסתברים דבריו]</small> של <strong>רב</strong> כאשר <strong>לא דיימא מיניה ודיימא מעלמא</strong> <small>[אינה חשודה ממנו</small> אבל <small>חשודה מן הכל],</small> שאז יש להניח שיש בסיס לחשד שהרתה לאחר, והוולד ממזר,
## דף ע.
 <strong>אבל דיימא מניה</strong> <small>[</small>כש<small>חשודה ממנו],</small> <strong>אף על גב דדיימא מעלמא</strong> <small>[אף על פי שחשודה</small> גם <small>מהכול]</small> <strong>— בתריה דידיה שדינן ליה</strong> <small>[אחריו אנחנו מטילים אותו</small> את הילד<small>].</small>
 <strong>אמר רבא: מנא אמינא לה</strong> <small>[מניין אני אומר זאת] —</small> <strong>דקתני</strong> <small>[ששנה]</small> בזו שנאנסה או נתפתתה על ידי כהן: <strong>ילדה — תאכל.</strong> ונברר: <strong>היכי דמי</strong> <small>[כיצד בדיוק היה הדבר],</small> <strong>אילימא דדיימא מניה</strong> <small>[אם תאמר ש</small>היא <small>חשודה ממנו]</small> <strong>ולא דיימא מעלמא</strong> <small>[חשודה מהכול] —</small> האם <strong>צריכא למימר דתיכול</strong> <small>[צריך לומר שתאכל]?!</small> הרי מן הסתם הילד הוא בנו של הכהן! <strong>אלא לאו</strong> <small>[</small>האם <small>לא] —</small> <strong>דדיימא נמי מעלמא</strong> <small>[ש</small>היא <small>חשודה גם כן מהכול],</small>
 <strong>ומה התם</strong> <small>[שם],</small> <strong>דלהאי איסורא ולהאי איסורא</strong> <small>[שלזה,</small> לאותו כהן, יש <small>איסור, ולזה,</small> לכל אדם אחר, <small>איסור</small> הוא<small>] —</small> בכל אופן <strong>בתריה דידיה שדינן ליה</strong> <small>[אחריו אנחנו מטילים אותו,</small> את הילד<small>],</small> <strong>הכא דלהאי איסורא ולהאי היתירא</strong> <small>[כאן שלזה,</small> לאחרים יש <small>איסור</small> לבוא עליה <small>ולזה</small> הארוס <small>היתר] —</small> <strong>לא כל שכן</strong> שנאמר שהארוס בא עליה ונייחס את הילד אחריו?!
 <strong>אמר ליה</strong> <small>[לו]</small> <strong>אביי,</strong> אפשר לדחות הוכחה זו: <strong>לעולם אימא לך</strong> <small>[אומר לך]</small> <strong>כל היכא</strong> <small>[מקום]</small> <strong>דדיימא מעלמא</strong> <small>[ש</small>היא <small>חשודה מהאחרים],</small> <strong>אף על גב דדיימא מניה</strong> <small>[אף על פי שחשודה</small> גם <small>ממנו],</small> <strong>אמר רב</strong> ש<strong>הולד ממזר. ומתניתין</strong> <small>[ומשנתנו]</small> עוסקת <strong>בדלא דיימא</strong> <small>[ב</small>מקרה <small>שאינה חשודה]</small> <strong>כלל,</strong> שאז, אם שניהם מודים, יש לומר שהוולד הוא שלו.
 <big>א</big> שנינו במשנה כי <strong>העבד פוסל משום ביאה,</strong> אבל אינו פוסל משום זרע. ומבארים: <strong>מאי טעמא</strong> <small>[</small>ו<small>מה הטעם]</small> שאינו פוסל משום זרע — <strong>אמר קרא</strong> <small>[הכתוב]:</small> <strong>"האשה וילדיה תהיה לאדוניה"</strong> (שמות כא, ד), משמע שבנה של השפחה (וכמו כן העבד) מתייחס אחר אמו ולא אחר אביו, ולכן גם לא נקרא זרע של אביו, ואינו פוסל מלאכול בתרומה.
 <big>ב</big> עוד שנינו במשנה: <strong>ממזר פוסל ומאכיל. תנו רבנן</strong> <small>[שנו חכמים],</small> נאמר: <strong>"וזרע אין לה"</strong> (ויקרא כב, יג), <strong>אין לי</strong> ללמוד מזה שפסולה מלאכול בתרומה <strong>אלא</strong> בשל <strong>זרעה,</strong> ואולם שהיא פסולה אף בשל <strong>זרע זרעה מנין? תלמוד לומר: "וזרע אין לה" — מכל מקום,</strong> שאף זרע זרעה בכלל זה.
 <strong>אין לי</strong> שפוסל אותה <strong>אלא זרע כשר,</strong> ואולם שפוסל אותה אף <strong>זרע פסול מנין — תלמוד לומר: "וזרע אין לה"</strong> ואנחנו דורשים: <strong>עיין עלה</strong> (עליה), וכל שתמצא זרע — הרי הוא נחשב, בין זרע כשר, בין לא.
 ושואלים: <strong>והא אפיקתיה</strong> <small>[והרי הוצאת אותו</small> כבר<small>]?</small> שהרי מכתוב זה למדנו <strong>לזרע זרעה</strong> שפוסלה מתרומה! ומשיבים: <strong>זרע זרעה</strong> בעצם <strong>לא איצטריך קרא</strong> <small>[הוצרך כתוב]</small> מיוחד ללמדנו, שכן הכלל הוא כי <strong>בני בנים הרי הן כבנים.</strong> ו<strong>כי איצטריך קרא</strong> <small>[</small>ו<small>כאשר הוצרך הכתוב],</small> הרי זה <strong>לזרע פסול.</strong>
 <strong>אמר ליה</strong> <small>[לו]</small> <strong>ריש לקיש לר' יוחנן: כמאן</strong> <small>[כמי]</small> שיטת משנה זו — <strong>כ</strong>דעת <strong>ר' עקיבא,</strong> ש<strong>אמר: יש ממזר מחייבי לאוין?</strong> ולכן נאמר במשנה שמעבד וגוי הוולד ממזר. ודוחים: <strong>אפילו תימא</strong> <small>[תאמר]</small> כדעת <strong>רבנן</strong> <small>[חכמים],</small> ומכל מקום <strong>בגוי ועבד מודו</strong> <small>[מודים]</small> אף הם שהוולד ממזר. <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יצחק בר אבדימי משום רבינו</strong> (בשם רבי): <strong>גוי ועבד הבא על בת ישראל — הולד ממזר</strong>.
 <big>ג</big> שנינו במשנה: <strong>כהן גדול, פעמים שפוסל. תנו רבנן</strong> <small>[שנו חכמים]</small> בהרחבה בברייתא, שיכולה אשה זו לומר: <strong>הריני כפרת,</strong> כלומר, חביב עלי ואני מוכנה להיות כפרתו ותמורתו של <strong>בן בתי כוזא</strong> (כד קטן) כלומר, אפילו צאצא פגום כגון ממזר, <strong>שמאכילני בתרומה,</strong> שהרי בגללו היא אוכלת עדיין בתרומה, משום שהוא נחשב כזרעה. <strong>ואיני כפרת בן בתי כדא</strong> (הכד) הגדול, החשוב, שהוא כהן גדול — <strong>שפוסלני מן התרומה.</strong> כמבואר, שפעמים קורה שנכד פסול מכשיר את סבתו בת ישראל לאכול בתרומה, ונכד כשר פוסל את סבתו כשהיא בת כהן מלאכול בתרומה.
 
 <big>א משנה</big> הכהן <strong>הערל</strong> (כגון שמחמת סכנה לא נימול) <strong>וכל הטמאים</strong> בכל מיני טומאה — <strong>לא יאכלו בתרומה,</strong> אבל <strong>נשיהן ועבדיהן יאכלו בתרומה.</strong>
 <strong>פצוע דכא וכרות שפכה</strong> שאסורים לבוא בקהל, אם כהנים הם — <strong>הן ועבדיהן יאכלו,</strong> שדבר זה אינו פוסל אותם ואת רכושם, אבל <strong>נשיהן לא יאכלו,</strong> שכן, אם באו על נשים אלה — עשו אותן חללות בביאת איסור, שהרי אסורים לבוא בקהל ה'. <strong>ואם לא ידעה</strong> (לא בא עליה הכהן) <strong>משנעשה פצוע דכא וכרות שפכה — הרי אלו יאכלו,</strong> מכיון שנישאו לכהנים בהיתר.
 <strong>ואי זהו פצוע דכא — כל שנפצעו הביצים שלו, ואפילו</strong> לא נפצעה אלא <strong>אחת מהן. וכרות שפכה — כל שנכרת הגיד</strong> (אבר הזכרות), <strong>ו</strong>שיעורו של דבר, <strong>אם נשתייר מעטרה</strong> (החלק הבולט שבראש הגיד) ומטה לצד הגוף <strong>אפילו כחוט השערה</strong> — <strong>כשר,</strong> אף על פי שנכרתה כל העטרה. אבל אם לא נשתייר מן הגיד כלום, הריהו כרות שפכה הכתוב בתורה.
 <big>ב גמרא</big> <strong>תניא</strong> <small>[שנויה</small> ברייתא<small>],</small> <strong>אמר ר' אליעזר: מנין לערל שאין אוכל בתרומה? נאמר "תושב ושכיר" ב</strong>קרבן <strong>פסח</strong> ("תושב ושכיר לא יאכל בו". שמות יב, מה) <strong>ונאמר "תושב ושכיר" בתרומה</strong> ("תושב כהן ושכיר לא יאכל קודש". שם כב, י), <strong>מה "תושב ושכיר" האמור בפסח</strong> משמעו ש<strong>ערל אסור בו — אף "תושב ושכיר" האמור בתרומה</strong> מלמד ש<strong>ערל אסור בו.</strong>
 <strong>ר' עקיבא אומר: אינו צריך</strong> לראיה זו, אלא <strong>הרי הוא אומר "איש איש</strong> מזרע אהרן והוא צרוע או זב בקדשים לא יאכל<strong>"</strong> (ויקרא כב, ד), וכפל הלשון "איש איש" — <strong>לרבות</strong> את <strong>הערל,</strong> שהוא כטמא, שאסור לאכול בתרומה. ומעתה מבררים ברייתא זו לגופה.
 <strong>אמר מר</strong> <small>[החכם],</small> <strong>ר' אליעזר אומר: נאמר "תושב ושכיר" בפסח, ונאמר "תושב ושכיר" בתרומה, מה "תושב ושכיר" האמור בפסח ערל אסור בו, אף "תושב ושכיר" האמור בתרומה ערל אסור בו.</strong>
 ומעירים: צריך לומר שהביטוי "תושב ושכיר" <strong>מופנה</strong> (מיותר) ואינו נחוץ לגופו, <strong>דאי לאו</strong> <small>[שאם לא]</small> <strong>מופנה</strong> הוא, <strong>איכא למיפרך</strong> <small>[יש</small> מקום <small>לפרוך</small> ולהקשות<small>]</small> על השוואה זו, ולבטל את הגזירה שווה, בדרך זו: <strong>מה לפסח, שכן</strong> הוא מן הקדשים ו<strong>חייבין עליו</strong> באכילתו כרת, וכן <strong>משום פיגול,</strong> אם חשבו בשעת ההקרבה לאוכלו שלא בזמנו, <strong>ו</strong>משום <strong>נותר,</strong> אם אוכלים לאחר הזמן המותר, <strong>ו</strong>כן <strong>טמא,</strong> אסור לו לאכול את הפסח, ויש אם כן לומר שמפני חומרתו וקדושתו גם ערל אסור בו, אבל בתרומה מניין לנו. אלא <strong>לאיי</strong> <small>[</small>אכן, <small>באמת],</small> <strong>אפנויי מופנה</strong> הוא, ואינו נחוץ לגופו ויש איפוא ללמוד ממנו גזירה שווה.
 ושואלים: <strong>הי</strong> <small>[איזה</small> מהם<small>],</small> מן הביטויים "תושב ושכיר", <strong>מופנה,</strong> לדרשה? <strong>אי</strong> <small>[אם]</small> זה שנאמר ב<strong>תרומה,</strong> הלא <strong>מצרך צריכי</strong> <small>[נצרכות</small> הן המילים הללו<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"תושב" — זה</strong> עבד עברי ה<strong>קנוי קנין עולם</strong> (עבד נרצע), ו<strong>"שכיר" — זה</strong> עבד עברי ש<strong>קנוי קנין שנים,</strong> ששניהם אינם אוכלים בתרומה בעודם אצל אדונם.
 ושואלים: <strong>ויאמר "תושב"</strong> שאסור לו לאכול בתרומה <strong>ואל יאמר "שכיר", ואני אומר</strong> קל וחומר: אם זה ה<strong>קנוי קנין עולם אינו אוכל — זה שאינו קנוי</strong> אלא <strong>קנין שנים לא כל שכן!</strong>
 ומשיבים: <strong>אילו</strong> היה כתוב <strong>כן, הייתי אומר</strong> ש<strong>"תושב"</strong> זה שנאמר <strong>זה</strong> ה<strong>קנוי קנין שנים</strong> והוא שאינו אוכל בתרומה, <strong>אבל</strong> ה<strong>קנוי קנין עולם — אוכל,</strong> לכך כתב את שניהם ו<strong>בא</strong> ה<strong>"שכיר" ולימד על "תושב"</strong> שכוונתו עבד המשועבד לצמיתות לבעליו. <strong>שאף על פי שקנוי קנין עולם — אין אוכל.</strong>
 <strong>אלא</strong> זה של <strong>פסח מופני</strong> <small>[מופנה]</small> לדרשה, כי <strong>האי</strong> <small>[זה]</small> <strong>"תושב ושכיר" דכתב רחמנא</strong> <small>[שכתבה התורה]</small> <strong>בפסח מאי ניהו</strong> <small>[מהו]?</small> <strong>אי נימא</strong> <small>[אם תאמר]</small> שהוא <strong>תושב ושכיר ממש,</strong> כלומר, עבד עברי שנמכר למספר שנים או לעולם — דבר זה אינו מתקבל על הדעת, וכי <strong>משום דהוה ליה</strong> <small>[שהריהו]</small> <strong>תושב ושכיר איפטר ליה</strong> <small>[נפטר לו]</small> <strong>מ</strong>מצות ה<strong>פסח?</strong> ואם תאמר שכן הוא, שהעבד העברי גם הוא נחשב כקנין גמור (כמו העבד הכנעני) ואינו חייב עוד בכל המצוות כבן חורין, — <strong>והא קיימא לן גבי</strong> <small>[והרי מוחזק לנו,</small> ויודעים אנו <small>אצל]</small> <strong>תרומה דלא אכיל</strong> <small>[שאינו אוכל]</small> אצל אדוניו הכהן?
## דף ע:
 <strong>אלמא</strong> <small>[מכאן]</small> <strong>ש</strong><strong>לא קני ליה רביה</strong> <small>[קנה אותו רבו,</small> אדונו<small>]</small> לגופו, לשנות את מעמדו, והוא נשאר ישראל גמור לכל דבר. <strong>הכא נמי</strong> <small>[כאן גם כן]</small> לגבי פסח <strong>לא קני ליה רביה</strong> <small>[קנה אותו רבו]</small> שיהא כעבד, ואם כן הביטוי מיותר, <strong>אלא</strong> ודאי <strong>לאפנויי</strong> <small>[להפנות אותו]</small> ללימוד לענין אחר.
 ושואלים: <strong>ואכתי</strong> <small>[ועדיין]</small> הלא <strong>מופנה מצד אחד</strong> בלבד <strong>הוא, ושמעינן ליה</strong> <small>[ושמענו אותו]</small> את <strong>ר' אליעזר</strong> ש<strong>אמר:</strong> גזירה שווה ש<strong>מופנה מצד אחד</strong> בלבד, אמנם <strong>למדין</strong> ממנה, אבל <strong>ומשיבין</strong> (דוחים) אותה אם יש מקום לחלק בין הדברים. וכיון שכאן יש מקום לחלק — מדוע תתקיים הגזירה השווה?
 ומשיבים: <strong>כיון דלגופיה</strong> <small>[שלגופו]</small> של הענין <strong>לא צריך</strong> את הביטוי "תושב ושכיר", וכיון שכך יש ייתור של שתי מילים — <strong>שדי חד</strong> <small>[הטל</small> ייתור <small>אחד]</small> על ה<strong>למד ושדי חד</strong> <small>[והטל</small> <small>אחד]</small> על ה<strong>מלמד</strong> כאילו היה ייתור זה מחולק לשני העניינים, <strong>והוה ליה</strong> <small>[והרי הוא]</small> כמו <strong>גזירה שוה מופנה משני צדדין</strong> שאין משיבים עליה.
 ושואלים: <strong>אי</strong> <small>[אם]</small> כן, אם אמנם למדים אנו גזירה שווה זו, הרי הכלל הוא שאין גזירה שווה למחצה, ונוכל לומר עוד בגזירה שווה: <strong>מה ב</strong>קרבן <strong>פסח, אונן</strong> (מי שמת לו מת ועדיין לא נקבר) <strong>אסור בו — אף תרומה</strong> יהא <strong>אונן אסור בה.</strong> ואנחנו יודעים שאינו כן!
 <strong>אמר ר' יוסי בר חנינא: אמר קרא</strong> <small>[הכתוב]:</small> <strong>"וכל זר</strong> לא יאכל קודש<strong>"</strong> (ויקרא כב, י), הרי זה בא להדגיש: פסול של <strong>זרות אמרתי לך</strong> שמונע מלאכול בתרומה, <strong>ולא</strong> פסול <strong>אנינות.</strong> ושואלים: <strong>אימא</strong> <small>[אמור]</small> ופרש את המיעוט בדרך אחרת: פסול זרות <strong>ולא ערלות,</strong> ויהא איפוא הערל מותר באכילת תרומה! ומשיבים: <strong>הא כתיב</strong> <small>[הרי נאמר]</small> <strong>"תושב ושכיר"</strong> בתרומה ו"תושב ושכיר" בפסח, ולומדים בגזירה שווה שערל אסור.
 ושואלים: <strong>ומה ראית</strong> להוציא אונן מאיסור אכילת תרומה ולהכניס ערל, אולי יהא הלימוד להיפך? ומשיבים: <strong>מסתברא</strong> <small>[מסתבר]</small> לומר ש<strong>ערלות הוה ליה לרבויי</strong> <small>[היה לו לרבות]</small> לאסור את הערל באכילת תרומה, <strong>שכן</strong> יש כמה צדדים להחמיר בו, וסימן לדבר: <strong>מעשי"ם כרותי"ם בדב"ר העב"ד.</strong> ומפרטים: שכן הערל הוא <strong>מחוסר מעשה</strong> המילה, <strong>ו</strong>ה<strong>מעשה</strong> הוא <strong>בגופו</strong> ("מעשי"ם"), <strong>ו</strong>הוא איסור חמור ש<strong>ענוש כרת</strong> עליו ("כרותי"ם"), <strong>וישנו לפני הדבור</strong> בהר סיני ("בדב"ר"), שהרי מצוה זו ניתנה עוד לאברהם אבינו, <strong>ומילת זכריו ועבדיו מעכבת</strong> את בעליהם מלאכול קרבן פסח ("העב"ד") כמפורש בכתוב!
 ומקשים: <strong>אדרבה</strong> (להיפך) <strong>אנינות הוה ליה לרבויי</strong> <small>[היה לו לרבות],</small> שהרי אף בה ישנם כמה צדדי חיוב אחרים; <strong>שכן ישנה בכל שעה</strong> שמת לו מת, ואינה כמילה שחיובה פעם אחת בלבד, <strong>ונוהגת באנשים ונשים</strong> שלא כמילה, <strong>ואין בידו לתקן את עצמו</strong> עד הקבורה! ומשיבים: אף על פי כן, <strong>הנך נפישן</strong> <small>[</small>נימוקים <small>אלה</small> בשביל ערלות <small>מרובים</small> יותר<small>].</small>
 <strong>רבא אמר: בלא</strong> הנימוק של <strong>הנך נפישן</strong> <small>[אלה מרובים]</small> <strong>נמי לא מצית אמרת</strong> <small>[גם כן אינך יכול לומר]</small> שאנינות היא שנאסרה על ידי הגזירה שווה, שכן האם <strong>שבקינן</strong> <small>[עוזבים אנו]</small> ענין <strong>ערלות דכתיב בגופיה</strong> <small>[שנאמר בגופו]</small> של ה<strong>פסח</strong> לאיסור, <strong>וילפינן</strong> <small>[ולומדים אנו]</small> דין <strong>אנינות</strong> בגזירה שווה <strong>מפסח,</strong> כאשר דין זה שאונן אסור בפסח איננו כתוב בו במפורש?! שאיסור אנינות שב<strong>פסח גופיה</strong> <small>[עצמו]</small> <strong>מ</strong>דין <strong>מעשר גמרינן</strong> <small>[אנחנו למדים]</small> לאסרו לאונן.
 ומקשים מצד אחר: <strong>אי</strong> <small>[אם]</small> מצד הגזירה השווה, אם כן נאמר: <strong>מה פסח — מילת זכריו ועבדיו מעכבת</strong> את האב והאדון מלאכול, <strong>אף</strong> ב<strong>תרומה — מילת זכריו ועבדיו מעכבת</strong> את האדון מלאכול!
 ודוחים, <strong>אמר קרא</strong> <small>[הכתוב]</small> בפסח: <strong>"ומלתה אתו אז יאכל בו"</strong> (שמות יב, מד), והדגשה "בו" באה ללמד: <strong>מילת זכריו ועבדיו מעכבת בו</strong> בלבד, כלומר, רק <strong>מלאכול בפסח,</strong> אבל <strong>אין מילת זכריו ועבדיו מעכבת בתרומה.</strong>
 ומקשים: <strong>אי הכי</strong> <small>[אם כך]</small> שאתה למד מ"בו" למעט כל דבר אחר, <strong>אימא</strong> <small>[אמור]</small> אם כן דרשה זו גם לענין ערלות, שהרי נאמר בפסח <strong>"</strong>ו<strong>כל ערל לא יאכל בו"</strong> (שם, מח) ותדרוש: הערל, <strong>בו,</strong> בפסח, <strong>אינו אוכל, אבל אוכל הוא בתרומה!</strong> ומשיבים: <strong>הא כתיב</strong> <small>[הרי נאמר]</small> בתרומה <strong>"תושב ושכיר"</strong> שבא ללמדנו גזירה שווה מפסח לאסור את הערל באכילת תרומה!
 ושואלים: <strong>ומה ראית</strong> לרבות דווקא ערל ולא דבר אחר? ומשיבים: <strong>מסתברא</strong> <small>[מסתבר]</small> כי <strong>ערלות דגופיה</strong> <small>[ש</small>ב<small>גופו]</small> <strong>הוה ליה לרבויי</strong> <small>[היה לו לרבות],</small> <strong>שכן</strong> זה הוא <strong>מעשה בגופו, וענוש כרת</strong> על העדר המילה. ושואלים: <strong>אדרבה</strong> (להיפך) <strong>מילת זכריו ועבדיו הוה ליה לרבויי</strong> <small>[היה לו לרבות]</small> לאיסור, <strong>שכן ישנה בכל שעה,</strong> שבכל שעה שהם אצלו, בבעלותו, חלה המצוה עליו!
 ומשיבים: <strong>הנך נפישן</strong> <small>[אלה</small> הנימוקים של "ערלות בגופו" <small>מרובים].</small> <strong>ואיבעית אימא</strong> <small>[ואם תרצה אמור]</small> <strong>בלא הנך נפישן נמי לא מצית אמרת</strong> <small>[בלא "אלה מרובים" גם כן אינך יכול לומר</small> כדבריך<small>],</small> שכן <strong>מי איכא מידי</strong> <small>[האם יש דבר]</small> ש<strong>ערלות דגופיה</strong> <small>[של גופו,</small> עצמו<small>]</small> <strong>לא מעכבא ביה</strong> <small>[מעכבת בו],</small> כפי שאתה מציע, ו<strong>ערלות דאחריני</strong> <small>[של אחרים]</small> <strong>מעכבא ביה</strong> <small>[מעכבת בו]?!</small> אלא ודאי נלמד מכאן שערל עצמו אסור לאכול בתרומה, ואין מילת זכריו ועבדיו מעכבת.
 ושואלים: <strong>השתא דאמרת</strong> <small>[עכשיו שאתה אומר]</small> ש<strong>"בו"</strong> הכתוב בענין זה <strong>לדרשה הוא דאתא</strong> <small>[שבא]</small> ולהוציא דברים אחרים — מה שנאמר <strong>"כל בן נכר לא יאכל בו"</strong> (שם מג) <strong>למה לי?</strong> ומשיבים: גם זה בא ללמד: בקרבן פסח שרק <strong>בו</strong>
## דף עא.
 <strong>משמדות פוסלת,</strong> כלומר: שהממיר דתו הוא הקרוי "בן נכר" ופסול מלאכול בפסח, <strong>ואין משמדות פוסלת במעשר.</strong>
 ושואלים: אם כן <strong>"</strong>ו<strong>כל ערל לא יאכל בו"</strong> (שמות יב, מח), שבא להדגיש: בו ולא בדבר אחר, <strong>למה לי?</strong> ומשיבים: <strong>בו,</strong> בקרבן פסח, המשומד <strong>אינו אוכל, אבל אוכל הוא במצה ומרור.</strong>
 ומעירים: <strong>ואיצטריך למכתב</strong> <small>[והוצרך לכתוב]</small> <strong>"ערל", ואיצטריך למכתב</strong> <small>[והוצרך לכתוב]</small> <strong>"כל בן נכר". דאי כתב רחמנא</strong> <small>[שאילו כתבה התורה]</small> <strong>"ערל"</strong> בלבד, הייתי אומר <strong>משום דמאיס</strong> <small>[ש</small>הוא <small>מאוס]</small> בזה שיש לו ערלה, ולכן הוא דחוי. <strong>אבל בן נכר, דלא מאיס</strong> <small>[שאינו מאוס]</small> בגופו — <strong>אימא</strong> <small>[אמור]</small> ש<strong>לא.</strong> ולהיפך: <strong>ואי כתב רחמנא</strong> <small>[ואילו כתבה התורה]</small> רק <strong>"כל בן נכר"</strong> הייתי אומר: <strong>משום</strong> ש<strong>אין לבו לשמים,</strong> ולכן אסור לו לאכול את הפסח, <strong>אבל ערל</strong> ישראל ש<strong>לבו לשמים</strong> ורק מחמת אונס אינו יכול למול, <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[צריך]</small> שייכתבו שני הדברים.
 ושואלים: מה שנאמר <strong>"ממנו" "ממנו"</strong> ("אל תאכלו ממנו נא". שמות יב ט. "ולא תותירו ממנו עד בוקר". שם י) שהוא לשון מיעוט, <strong>למה לי?</strong> ומשיבים: <strong>ל</strong>אותם דברים שאמר <strong>רבה אמר ר' יצחק,</strong> כאשר יבואר להלן.
 <strong>אמר מר</strong> <small>[החכם]</small> בברייתא שהובאה לעיל, <strong>ר' עקיבא אומר: אינו צריך</strong> ללמוד דין ערל מגזירה שווה של "תושב ושכיר", אלא <strong>הרי הוא אומר "איש איש</strong> מזרע אהרן והוא צרוע או זב בקדשים לא יאכל<strong>"</strong> (ויקרא כב, ד), ולשון "איש איש" באה <strong>לרבות את הערל</strong> שאף הוא אסור באכילת קדשים. ושואלים: <strong>ואימא</strong> <small>[ואמור]</small> <strong>לרבות את האונן</strong> שאסור בתרומה? <strong>אמר ר' יוסי בר' חנינא: אמר קרא</strong> <small>[הכתוב]</small> <strong>"וכל זר</strong> לא יאכל בו" (שם י), משמע: <strong>זרות אמרתי לך</strong> שפוסלת, <strong>ולא אנינות.</strong>
 ושואלים: <strong>אימא</strong> <small>[אמור],</small> למד מן הכתוב, <strong>ולא ערלות</strong> פוסלת בו? ומשיבים: <strong>הא כתיב</strong> <small>[הרי נאמר]</small> ריבוי <strong>"איש איש"</strong> לרבות אף את הערל לאיסור.
 ושואלים: <strong>ומה ראית</strong> לרבות ערילות ולמעט אנינות, אולי להיפך? ומשיבים: <strong>מסתברא</strong> <small>[מסתבר]</small> ש<strong>ערלות הוה ליה לרבויי</strong> <small>[היה לו לרבות]</small> <strong>שכן</strong> יש בה כמה צדדים חמורים שסימנם: <strong>מעשי"ם כרותי"ם בדב"ר העב"ד.</strong> ומפרטים: <strong>מחוסר מעשה,</strong> שצריך למול, <strong>ו</strong>ה<strong>מעשה</strong> הוא מעשה <strong>בגופו</strong> ("מעשי"ם")<strong>, וענוש כרת</strong> אם לא יעשנו ("כרותי"ם), <strong>וישנו לפני הדבור</strong> ("בדב"ר"), <strong>ומילת זכריו ועבדיו מעכבת</strong> את בעליהם מלאכול בפסח ("העב"ד").
 ומקשים: <strong>אדרבה</strong> (להיפך), <strong>אנינות הוה ליה לרבויי</strong> <small>[היה לו לרבות]</small> <strong>שכן</strong> אף בה יש צדדים חמורים, שהרי <strong>ישנה בכל שעה</strong> משעות היממה, <strong>ונוהגת באנשים ו</strong>ב<strong>נשים, ואין בידו לתקן עצמו</strong> עד לקבורה!
 ומשיבים: <strong>הנך נפישן</strong> <small>[אלה,</small> החומרות של ערילות, <small>מרובות]</small> מהחומרות של אנינות. <strong>רבא אמר: בלא</strong> הנימוק הטוען כי <strong>הנך נפישן</strong> <small>[אלה מרובות]</small> <strong>נמי לא מצית אמרת</strong> <small>[גם כן אינך יכול לומר]</small> זאת, כי <strong>אמר קרא</strong> <small>[הכתוב]</small> <strong>"איש איש"</strong> ומכאן נלמד שריבוי זה בא לענין מיוחד, ש<strong>איזהו דבר שישנו באיש ואינו באשה — הוי אומר זה ערלות,</strong> ולכן אין לייחס ריבוי זה לענין אנינות.
 ושואלים: <strong>ור' עקיבא האי</strong> <small>[זה]</small> הכתוב <strong>"תושב ושכיר"</strong> שהוא מיותר בפסח, <strong>מאי עביד ליה</strong> <small>[מה</small> הוא <small>עושה לו]?</small> <strong>אמר רב שמעיא: לאתויי</strong> <small>[להביא,</small> לרבות<small>]</small> <strong>ערבי מהול וגבעוני מהול,</strong> שאף שהם נימולים — אסורים הם לאכול בפסח.
 ושואלים: <strong>והני מולין נינהו</strong> <small>[ו</small>כי <small>אלה</small> נחשבים <small>נימולים הם]?</small> <strong>והא תנן</strong> <small>[והרי שנינו</small> במשנה<small>],</small> אם אמר אדם בנדר: <strong>"קונם</strong> (יהא אסור עלי כקודש) <strong>שאני נהנה לערלים" — מותר</strong> ליהנות <strong>בערלי ישראל, ואסור במולי</strong> (במהולי) <strong>אומות העולם.</strong> שכן שגם המהולים שבין הגויים נקראים ערלים, ולהיפך, אם אמר <strong>"קונם שאני נהנה למולין" — מותר במולי אומות העולם ואסור בערלי ישראל,</strong> משמע שאין מילת גויים נחשבת!
 <strong>אלא,</strong> יש לומר כי הכתוב בא <strong>לאתויי</strong> <small>[להביא,</small> לרבות<small>]</small> <strong>גר שמל ו</strong>עדיין <strong>לא טבל, וקטן שנולד כשהוא מהול,</strong> שאמנם אין לו ערלה, אבל עדיין חסר בו מעשה מילה. <strong>וקסבר</strong> <small>[וסבור הוא]</small> ש<strong>צריך להטיף ממנו</strong> על כל פנים <strong>דם ברית,</strong> כדי להכניסו בבריתו של אברהם אבינו, אף שאין לו ערלה שיהיו חייבים לכרות אותה.
 <strong>ור' אליעזר</strong> שלומד "תושב ושכיר" לגזירה שווה הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר: גר שמל ולא טבל</strong> — <strong>גר מעליא</strong> <small>[מעולה,</small> גמור<small>]</small> <strong>הוא,</strong> ולכן לא בא הכתוב למעטו, <strong>ו</strong>לענין קטן שנולד מהול <strong>קסבר</strong> <small>[סבור הוא]</small> ש<strong>קטן כשנולד מהול אין צריך להטיף ממנו דם ברית,</strong> שכיון שהוא מהול אין צורך במילה נוספת.
 ושואלים: <strong>ור' אליעזר האי</strong> <small>[זה]</small> הריבוי <strong>"איש איש" מאי עביד ליה</strong> <small>[מה עושה</small> הוא <small>לו]?</small> ומשיבים: סבור הוא כי <strong>דברה תורה כלשון בני אדם,</strong> וכפל זה לא בא ללמדנו לרבות מייתור מילים, ואין זה אלא סגנון הדיבור של הכתוב.
 <big>א</big> <strong>בעי</strong> <small>[שאל]</small> <strong>רב חמא בר עוקבא: קטן</strong> לפני שהגיע זמנו לימול <strong>מהו לסוכו</strong> (לסוך אותו) <strong>בשמן של תרומה?</strong> והשאלה היא: <strong>ערלות שלא בזמנה</strong> שלפני זמן חיוב המילה, האם <strong>מעכבא</strong> <small>[מעכבת],</small> שאנחנו אומרים שיש לו דין ערל והוא אסור בתרומה, <strong>או</strong> שמא <strong>לא מעכבא</strong> <small>[אינה מעכבת]?</small> שמכיון שלא חלה עליו עדיין מצות מילה אינו קרוי ערל לענין זה?!
 <strong>אמר ר' זירא: תא שמע</strong> <small>[בוא</small> ו<small>שמע]</small> הוכחה לדבר ממה ששנינו בברייתא: <strong>אין לי אלא מילת זכריו</strong> המעכבת <strong>בשעת עשיה</strong> של קרבן הפסח (שנאמר: "המול לו כל זכר ואז יקרב לעשותו". שמות יב, מח) מילת <strong>עבדיו</strong> מעכבת <strong>בשעת אכילה</strong> של קרבן פסח (שנאמר: "וכל עבד איש... ומלתה אותו אז יאכל בו". שם מד), <strong>מנין ליתן את האמור של זה בזה, ואת האמור של זה בזה,</strong> שבין זכרים ובין עבדים מילתם מעכבת הן בעשייה הן באכילה — <strong>תלמוד לומר: "אז" "אז" לגזירה שוה.</strong>
 ומעתה, <strong>בשלמא</strong> <small>[נניח]</small> כי <strong>עבדיו משכחת לה</strong> <small>[</small>יכול <small>אתה למצוא אותה]</small> אפשרות <strong>דאיתנהו</strong> <small>[ש</small>הם <small>מצויים]</small> <strong>בשעת אכילה וליתנהו</strong> <small>[ואינם מצויים]</small> <strong>בשעת עשיה,</strong> ו<strong>כגון דזבנינהו ביני ביני</strong> <small>[שקנה אותם בינתיים],</small> שקנה אותם לאחר עשיית הפסח, לפני זמן אכילתו,
 <strong>אלא זכריו דאיתנהו</strong> <small>[שישנם]</small> <strong>בשעת אכילה וליתנהו</strong> <small>[ואינם]</small> <strong>בשעת עשיה היכי משכחת לה</strong> <small>[איך אתה</small> יכול <small>למצוא אותה</small> אפשרות<small>] —</small> <strong>לאו דאתילוד</strong> <small>[</small>האם <small>לא</small> במקרה <small>שנולדו]</small> <strong>בין עשיה לאכילה,</strong> ו<strong>שמע מינה</strong> <small>[למד ממנה</small> מכאן<small>]</small> פתרון לספק שהעלינו כי <strong>ערלות</strong> אף <strong>שלא בזמנה הויא</strong> <small>[הריהי]</small> <strong>ערלות</strong> ומעכבת את הפסח!
 <strong>אמר רבא: ותסברא</strong> <small>[ו</small>יכול אתה <small>לסבור</small> כן<small>]</small> שמילה של קטנים לפני זמנה מעכבת? הלא <strong>"המול לו כל זכר"</strong> (שמות יב, מח) <strong>אמר רחמנא</strong> <small>[הכתוב],</small> <strong>"ואז יקרב לעשתו"</strong> (שם), <strong>והאי לאו בר מהילא</strong> <small>[וזה,</small> הקטן, <small>לא בן מילה]</small> <strong>הוא,</strong> שעדיין אי אפשר למולו, ובודאי אינו יכול לעכב. <strong>אלא, הכא במאי עסקינן</strong> <small>[כאן במה אנו עוסקים] —</small> <strong>שחלצתו חמה</strong> (עזבו החום ונתרפא) כלומר, שקודם היה התינוק חולה והיה לו חום, ולא יכלו למולו, ולכשנתרפא לאחר שמונה ימים חלה עליו מצות מילה, ולכן אם לא מל אותו — מילת התינוק מעכבתו.
 ומקשים: אם מדובר במקרה שהבריא התינוק מהמחלה <strong>וניתוב ליה</strong> <small>[וניתן לו]</small> <strong>כל שבעה</strong> מאותו זמן שהבריא, כדי למולו. שהרי <strong>אמר שמואל:</strong> תינוק שחלה בתוך שמונת הימים הראשונים ללידתו ואי אפשר היה למול אותו ו<strong>חלצתו חמה</strong> — <strong>נותנין לו כל שבעה</strong> ימים אחר כך, ומלים אותו רק בסופם, ולא מיד כשהבריא, ואם כן, אף שהבריא, כל אותם שבעה ימים, כיון שאסור למולו בהם, הריהו נחשב כזה שעדיין לא הגיע זמן מילתו ואינו בן חיוב! ומשיבים: <strong>דיהבינן ליה</strong> <small>[שאנו נותנים לו]</small> באמת את <strong>כל</strong> ה<strong>שבעה</strong> ימים הללו אלא ששבעת הימים הללו נגמרו יום לפני ערב פסח. ושואלים: אם אמנם נסתיימו שבעת הימים הללו לפני ערב פסח, מדוע המתין לו עד זמן אכילת הפסח <strong>ונימהליה מצפרא</strong> <small>[ושימול אותו מ</small>שעות ה<small>בוקר]!</small> קודם זמן הקרבת הפסח! ומשיבים: <strong>בעינן</strong> <small>[צריכים אנו]</small>
## דף עא:
 <strong>מעת לעת,</strong> כלומר, שתהיינה שבע יממות שלימות, ואם הבריא ממחלתו רק בשעה מסויימת אחר הצהרים ביום מסויים, צריך להמתין עד אותה שעה לאחר שבע יממות כדי למול אותו.
 אולם <strong>והתני לודאה</strong> <small>[והרי שנה</small> החכם <small>מלוד]:</small> <strong>יום הבראתו כיום הולדו. מאי לאו</strong> <small>[האם לא]</small> התכוון לומר: <strong>מה יום הולדו לא בעינן</strong> <small>[אין אנו צריכים]</small> <strong>מעת לעת,</strong> שיהיו שמונה ימים שלמים משעה לשעה מרגע לידתו, <strong>אף יום הבראתו לא בעינן</strong> <small>[אין אנו צריכים]</small> למנות שבעה ימים <strong>מעת לעת?</strong>
 ודוחים: <strong>לא, עדיף יום הבראתו מיום הולדו.</strong> ש<strong>אילו</strong> לענין <strong>יום הולדו לא בעינן</strong> <small>[צריכים אנו]</small> למנות את הימים <strong>מעת לעת,</strong> וכשמגיע יום השמיני, לפי חשבון הימים, אפשר למולו, <strong>ואילו יום הבראתו</strong> כן <strong>בעינן</strong> <small>[צריכים אנו]</small> שיהיה <strong>מעת לעת.</strong>
 <strong>רב פפא אמר: כגון דכאיב ליה עיניה לינוקא</strong> <small>[שכאבה לו עינו לתינוק]</small> ביום השמיני ללידתו שהיה בערב פסח <strong>ואיתפח ביני וביני</strong> <small>[והבריא בינתיים]</small> בין עשיית הקרבן לזמן אכילתו. שבמחלה קלה, כגון כאב עיניים, אף שאין מלים אותו באותה שעה, מכל מקום אין צורך להמתין לו שבעה ימים שלמים ומלים אותו מיד כשמבריא.
 <strong>רבא אמר: כגון שהיו אביו ואמו חבושין בבית האסורין</strong> בשעת עשיית הפסח ושחטו פסחם באמצעות שליח, ולא היה מי שימול אותו, ונשתחררו מכלאם כשהגיע זמן אכילת הפסח.
 <strong>רב כהנא בריה</strong> <small>[בנו]</small> של <strong>רב נחמיה אמר: כגון טומטום שנקרע.</strong> שהיה הילד מתחילתו טומטום, שהיה אברו מכוסה קרום בשעת לידתו ולא היתה לו זכרות, ואי אפשר היה למולו, ואחר כך נקרע הכיסוי, <strong>ונמצא זכר ביני וביני</strong> <small>[בינתיים]</small> בין זמן עשיית הפסח לזמן אכילתו, ואז חלה עליו חובת המילה.
 <strong>רב שרביא אמר: כגון שהוציא ראשו חוץ לפרוזדור</strong> הרחם לפני שבעה ימים ולא יצא כל גופו החוצה אף בזה כבר נחשב הוא לילוד, ונגמרה לידתו, שיצא כל גופו, ביום השמיני, בדיוק בזמן שבין עשיית הפסח ואכילתו ואז ראוי למולו.
 ושואלים: במקרה כזה <strong>ומי חיי</strong> <small>[והאם</small> יכול הוולד <small>לחיות]</small> זמן רב כל כך במצב זה שרק ראשו בחוץ? <strong>והתניא</strong> <small>[והרי שנינו</small> בברייתא<small>]:</small> <strong>כיון שיצא</strong> התינוק <strong>לאויר העולם — נפתח</strong> בו מה שהיה <strong>הסתום,</strong> פיו ונחיריו, <strong>ונסתם הפתוח</strong> הטבור שממנו היה ניזון בהיותו עובר. <strong>שאלמלא</strong> היה קורה <strong>כן אין יכול לחיות אפילו שעה אחת,</strong> שאין לו דרך אחרת להיזון. ואם כן ילד זה שיצא רק ראשו מרחם אמו ועדיין איננו יכול להיזון ודאי ימות מרעב!
 ומשיבים: <strong>הכא במאי עסקינן</strong> <small>[כאן במה אנו עוסקים],</small> <strong>כגון דזנתיה אישתא</strong> <small>[שהזינתו הקדחת],</small> כלומר, מחמת חום הקדחת, אינו צריך אכילה. ושואלים: <strong>אישתא דמאן</strong> <small>[קדחת של מי]</small> <strong>אילימא אישתא דידיה</strong> <small>[אם תאמר קדחת שלו]</small> שהתינוק עצמו היה לו חום, <strong>אי הכי</strong> <small>[אם כך]</small> <strong>כל שבעה</strong> ימים <strong>בעי</strong> <small>[</small>היה <small>צריך]</small> להמתין מאז שיצא כל גופו כדי למולו, שהרי, כאמור, תינוק שחלה והבריא, מונים לו שבעה ימים עד שמלים אותו? <strong>אלא דזנתיה אישתא דאימיה</strong> <small>[שזנה אותו קדחת של אמו].</small> <strong>ואיבעית אימא הני מילי היכא דלא מעוי</strong> <small>[ואם תרצה אמור: דברים אלה,</small> שהילד אינו יכול לחיות, אמורים <small>במקום שאינו צועק],</small> <strong>אבל היכא דמעוי</strong> <small>[במקום שצועק],</small> <strong>מחייא חיי</strong> <small>[</small>יכול <small>הוא לחיות]</small> כי הצעקה מוכיחה שהתחיל כבר לנשום.
 <big>א</big> <strong>אמר ר' יוחנן משום</strong> (בשם) <strong>ר' בנאה:</strong> ישראל שהוא <strong>ערל — מקבל הזאה</strong> לטומאת המת, ואין אנו אומרים שהזאה בשעת ערילות אינה נחשבת. <strong>שכן מצינו באבותינו שקבלו הזאה כשהן ערלים, שנאמר: "והעם עלו מן הירדן בעשור לחדש הראשון"</strong> (יהושע ד, יט), ומסופר כי לאחר מכן נימולו כולם, וביום ארבעה עשר עשו את הפסח (שם ה, י).
 ונברר מתי נימולו: <strong>ב</strong>יום <strong>עשרה</strong> עצמו <strong>לא מהילי</strong> <small>[מלו],</small> <strong>משום חולשא דאורחא</strong> <small>[חולשת הדרך],</small> ואם כן, <strong>הזאה אימת עביד להו</strong> <small>[מתי עשה להם]</small> לטהרם מטומאת המת כדי שיהיו ראויים לפסח, שבשביל להיטהר צריך להמתין ארבעה ימים בין הזאה ראשונה לשניה?! — <strong>לאו</strong> <small>[האם לא]</small> מדובר שהיזו עליהם <strong>כשהן ערלים?</strong> והרי הוכחה שמזים גם על ערלים!
 ודוחים: <strong>ודלמא</strong> <small>[ושמא]</small> <strong>לא עבוד</strong> <small>[עשו]</small> <strong>פסח כלל?</strong> ומשיבים: <strong>לא סלקא דעתך</strong> <small>[יעלה על דעתך]</small> לומר כך, <strong>דכתיב</strong> <small>[ש</small>הלא <small>נאמר]</small> <strong>"ויעשו את הפסח"</strong> (שם ה, י).
 <strong>מתקיף לה</strong> <small>[מקשה על כך]</small> <strong>מר זוטרא: ודלמא</strong> <small>[ושמא]</small> <strong>פסח הבא בטומאה היה?</strong> שהרי אם כל הציבור טמא — מביאים כולם קרבן פסח בטומאה, ולא נזקקו כלל להזאה! <strong>אמר ליה</strong> <small>[לו]</small> <strong>רב אשי: תניא בהדיא</strong> <small>[שנינו במפורש</small> בברייתא<small>]:</small> <strong>מלו, וטבלו, ועשו פסחיהן בטהרה.</strong>
 <strong>אמר רבה בר יצחק אמר רב: לא ניתנה פריעת מילה לאברהם אבינו.</strong> כלומר, כשניתנה מצות מילה לאברהם — היתה המצוה רק מילה בלבד ולא פריעת הערלה, <strong>שנאמר: "בעת ההיא אמר ה' אל יהושע עשה לך חרבות צרים</strong> ושוב מול את בני ישראל שנית
 <strong>"</strong>(שם ה, ב) ומדוע הוצרך למולם? אלא כיון שחלק מהם היו מולים מלפני מתן תורה בסיני, ומילה זו לא היתה מילה כדת ישראל, אלא מילה רק כדרך שהיתה לאברהם, בלא פריעה, לכן הוצרכו לפרוע, והיא המילה השניה. ושואלים: ומניין יודעים שמלו שנית את אלו שהיו כבר נימולים, <strong>ודלמא הנך</strong> <small>[ושמא</small> מלו את <small>אלה]</small> ש<strong>לא מהול</strong> <small>[מלו]</small> כלל, <strong>דכתיב</strong> <small>[שנאמר]:</small> <strong>"כי מלים היו כל העם היצאים וכל העם הילדים</strong> במדבר בדרך בצאתם ממצרים לא מלו<strong>"</strong>(שם ה, ה). 
 ומשיבים: <strong>אם כן,</strong> שהמילה היתה רק לאלה שלא נימולו כלל, <strong>מאי</strong> <small>[מה]</small> אם כן פירוש "ו<strong>שוב</strong> מול"? שמשמע שצריכים למול אותם שנית. <strong>אלא לאו</strong> <small>[</small>האם <small>לא]</small> הכוונה <strong>לפריעה, ומאי</strong> <small>[ומה</small> פירוש<small>]</small> <strong>"שנית"</strong> שנאמר שם, שהוא מיותר שהרי כבר נאמר "שוב" — ללמדנו דבר נוסף
 <strong>לאקושי</strong> <small>[להקיש,</small> להשוות<small>]</small> <strong>סוף מילה,</strong> שלעתים יש צורך למול שנית כדי לתקן מילה שנעשתה שלא כדין <strong>לתחלת מילה; מה תחלת מילה מעכבת,</strong> אם לא נעשתה המילה כדין — <strong>אף סוף מילה,</strong> אם לא נחתכה הערלה כראוי <strong>מעכבין בו. דתנן</strong> <small>[ש</small>כן <small>שנינו</small> במשנה<small>]:</small> <strong>אלו הן ציצין</strong> (שאריות עור) <strong>המעכבין את המילה</strong> שאם לא נחתכו אין זו מילה כשרה — <strong>בשר</strong> הערלה <strong>החופה את רוב העטרה, ואין אוכל בתרומה</strong> כשלא הסירו את החלקים הללו של הערלה.
 ולענין זה <strong>אמר רבינא, ואיתימא</strong> <small>[ויש אומרים]</small> שאמר זאת <strong>רב ירמיה בר אבא אמר רב:</strong> שהוא <strong>בשר החופה את רוב גובהה של עטרה,</strong> ולא רק רוב היקפה.
 לגופו של מעשה המילה על ידי יהושע שואלים: <strong>ובמדבר מאי טעמא</strong> <small>[מה טעם]</small> <strong>לא מהול</strong> <small>[מלו]</small> לאחר מתן תורה? משיבים: <strong>איבעית אימא</strong> <small>[אם תרצה אמור]</small> שלא מלו אז <strong>משום חולשא דאורחא</strong> <small>[חולשת הדרך],</small> שכיון שהיו צריכים כל הזמן ללכת בדרך, לא יכלו למול מחמת חולשה,
## דף עב.
 <strong>ואיבעית אימא</strong> <small>[ואם תרצה אמור]:</small> <strong>משום</strong> ש<strong>לא נשיב להו</strong> <small>[נשבה להם]</small> <strong>רוח צפונית,</strong> וכיון שהיה מזג האויר חם מדי עלול היה לגרום לסיבוך במילה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כל אותן ארבעים שנה שהיו ישראל במדבר לא נשבה להם רוח צפונית.</strong>
 ושואלים: <strong>מאי טעמא</strong> <small>[מה טעם]</small> הדבר? <strong>איבעית אימא</strong> <small>[אם תרצה אמור]:</small> <strong>משום</strong> ש<strong>נזופים הוו</strong> <small>[היו]</small> אחר חטא המרגלים, ולא היו ראויים לרוח נוחה זו. <strong>ואי בעית אימא</strong> <small>[ואם תרצה אמור]:</small> כדי ש<strong>לא נבדור</strong> <small>[יתפזרו]</small> <strong>ענני</strong> ה<strong>כבוד</strong> שהיו על המשכן.
 <strong>אמר רב פפא: הלכך</strong> <small>[על כן]</small> מכאן נלמד כי <strong>יומא דעיבא</strong> <small>[יום מעונן]</small> <strong>ויומא דשותא</strong> <small>[ויום של רוח דרומית]</small> שהיא הקשה שבין הרוחות — <strong>לא מהלינן ביה</strong> <small>[אין אנו מלים בו],</small> <strong>ולא מסוכרינן ביה</strong> <small>[ואין אנו מקיזים בו</small> דם<small>],</small> משום שהדבר מסוכן. ומעירים: <strong>והאידנא דדשו בה</strong> <small>[ובזמננו ש</small>כבר <small>התרגלו בכך]</small> <strong>רבים</strong> ואינם מקפידים, אפשר לומר על כך <strong>"שומר פתאים ה'"</strong> (תהלים קטז, ה), שלא ייגרם נזק על ידי כך.
 <strong>תנו רבנן</strong> <small>[שנו חכמים]:</small> <strong>כל אותן ארבעים שנה שהיו ישראל במדבר לא היה יום שלא נשבה בו רוח צפונית בחצי הלילה, שנאמר: "ויהי בחצי הלילה וה' הכה כל בכור"</strong> (שמות יב, כט). ושואלים: <strong>מאי תלמודא</strong> <small>[מה הלימוד],</small> איך אפשר ללמוד כן מפסוק זה, מה הקשר בין הדברים, והרי פסוק זה נאמר ביציאת מצרים? ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> ש<strong>עת רצון — מילתא היא</strong> <small>[דבר הוא],</small> שכיון שהיתה פעם עת רצון בחצות — נמשכה עת רצון כעין זו באותה שעה כל הארבעים שנה ששהו במדבר.
 <big>א</big> <strong>אמר רב הונא: דבר תורה, משוך</strong> כלומר, מי שהיה נימול ואחר כך נמשכה ערלתו מאליה, או משך הוא את ערלתו שתכסה את אברו — <strong>אוכל בתרומה,</strong> כי הוא נחשב לנימול, <strong>ו</strong>אולם <strong>מדבריהם</strong> (של חכמים) <strong>גזרו עליו</strong> שימול שנית, <strong>מפני שנראה כערל.</strong>
 <strong>מיתיבי</strong> <small>[מקשים]</small> על כך ממה ששנינו: <strong>משוך צריך שימול!</strong> ומשיבים: הכוונה היא <strong>מדרבנן</strong> <small>[מדברי סופרים].</small> ותוהים: <strong>ודקארי לה מאי קארי לה</strong> <small>[ומי שהקשה אותה מה הקשה אותה]</small> <strong>הא</strong> <small>[הרי]</small> לשון <strong>"צריך" קתני</strong> <small>[שנה]</small> ואילו היה הדבר חובה מן התורה היה אומר "חייב"!
 ומסבירים: <strong>קטעי בסיפא</strong> <small>[טעה ב</small>גלל <small>סופה]</small> של אותה ברייתא, שנאמר בה, <strong>ר' יהודה אומר: לא ימול, מפני שסכנה היא לו. אמרו לו: והלא הרבה</strong> שהיו משוכים ו<strong>מלו בימי בן כוזיבא</strong> (בר כוכבא) <strong>והולידו בנים ובנות, שנאמר: "המול ימול"</strong> (בראשית יז, יג), וכפל הלשון בא ללמד: <strong>אפילו מאה פעמים, ואומר: "את בריתי הפר"</strong> (שם יד) — <strong>לרבות את המשוך.</strong>
 ומסבירים: <strong>מאי</strong> <small>[מה</small> פירוש<small>]</small> <strong>"ואומר",</strong> כלומר, מדוע צריך להביא ראיה נוספת לאותו דבר — מטעם זה? <strong>וכי תימא</strong> <small>[ואם תאמר]:</small> <strong>האי</strong> <small>[זה</small> הכתוב<small>]</small> <strong>"המול ימול"</strong> בא רק <strong>לרבות ציצין</strong> (פיסות בשר קטנות) <strong>המעכבים את המילה</strong> שצריך לחזור ולמולם — <strong>תא שמע</strong> <small>[בוא</small> ו<small>שמע]:</small> <strong>"את בריתי הפר" — לרבות את המשוך,</strong> לרבות את זה שעשה מעשה והפר בכך את הברית בזה שמשך את ערלתו.
 ו<strong>הוא,</strong> המקשה שהקשה מראש הברייתא, <strong>סבר: מדקא נסיב לה תלמודא קרא</strong> <small>[מכיון שמביא</small> בסוף הברייתא <small>לימוד</small> מן <small>הכתוב]</small> — משמע כי ההלכה <strong>דאורייתא</strong> <small>[מן התורה]</small> <strong>היא. ו</strong>באמת, <strong>לא היא,</strong> לא כן, והדבר הוא רק <strong>מדרבנן</strong> <small>[מדברי סופרים]</small> <strong>וקרא אסמכתא בעלמא</strong> <small>[והכתוב</small> הוא רק <small>סמך בלבד]</small> ולא מקור ההלכה.
 <strong>מיתיבי</strong> ממקור אחר: כהן <strong>טומטום</strong> שאין ניכר בו אם הוא זכר או נקיבה — <strong>אין אוכל בתרומה,</strong> אבל <strong>נשיו ועבדיו אוכלין</strong> בתרומה. כהן <strong>משוך, ו</strong>כן מי ש<strong>נולד כשהוא מהול — הרי אלו אוכלים. אנדרוגינוס</strong> שיש לו אברי מין של זכר ונקבה ונימול — <strong>אוכל בתרומה,</strong> שהרי כהן הוא, ובין שהוא זכר בין שהוא נקיבה זכאי בתרומה, <strong>ואין אוכל בקדשים</strong> כזכרי כהונה, שמא אינו זכר. <strong>טומטום אינו אוכל לא בתרומה ולא בקדשים</strong> שמא הוא זכר וכיון שאין זכרותו ניכרת אי אפשר למולו, והרי הוא ערל.
 <strong>קתני מיהת</strong> <small>[על כל פנים שנה]</small> ש<strong>משוך ונולד כשהוא מהול הרי אלו אוכלין</strong> בתרומה, ואם כן הרי זו <strong>תיובתא</strong> <small>[קושיה חמורה]</small> על שיטת <strong>רב הונא!</strong> ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <strong>אמר מר</strong> <small>[החכם]:</small> <strong>טומטום אינו אוכל בתרומה, נשיו ועבדיו אוכלים.</strong> ותוהים: <strong>נשיו לטומטום מנא ליה</strong> <small>[מניין לו],</small> שהרי אין לו אבר זכרות כלל ואיך יכול לשאת אשה? <strong>אילימא דקדיש</strong> <small>[אם תאמר ש</small>רק <small>קידש</small> אשה<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>טומטום שקידש</strong> — לפי שהוא ספק זכר <strong>קדושיו קדושין,</strong> וכך אם <strong>נתקדש</strong> על ידי גבר — <strong>קדושיו קדושין</strong> שהרי הוא גם ספק נקיבה — אולם
 <strong>אימר דאמר לחומרא</strong> <small>[אמור שאמר</small> זאת <small>להחמיר]</small> שאנחנו חוששים שמא זכר הוא ואינו נפטר אלא בגט, אבל <strong>לקולא מי אמרינן</strong> <small>[להקל,</small> להאכיל אשתו בתרומה, <small>האם אנחנו אומרים</small> כן<small>]?</small> והלא <strong>ספק אשה הוא, ואין אשה מקדשת אשה?</strong>
 <strong>אמר אביי:</strong> אמנם הכוונה לטומטום שזכרותו אינה נראית, אלא שמדובר כאן <strong>כשביציו ניכרות מבחוץ,</strong> ומשום כך יודעים בו שזכר הוא, ויכול לקדש אשה, אף שאינו יכול לבוא עליה.
 <strong>רבא אמר: מאי</strong> <small>[מה</small> פירוש<small>]</small> <strong>"נשיו"</strong> — הכוונה היא ל<strong>אמו</strong> שמת בעלה הכהן, שהיא אוכלת בשבילו בתרומה. ותוהים: <strong>אמו, פשיטא</strong> <small>[פשוט],</small> מובן מאליו שהיא אוכלת בגללו, שהרי הוא זרעה מן הכהן, בין אם הוא זכר בין אם הוא נקיבה! ומסבירים: <strong>מהו דתימא</strong> <small>[שתאמר]</small> כי מי ש<strong>מוליד — מאכיל,</strong> ומי <strong>שאין מוליד — אינו מאכיל,</strong> וטומטום שאינו יכול להוליד אינו מאכיל את אמו, על כן <strong>קא משמע לן</strong> <small>[השמיע לנו]</small> שאין הדבר כן.
 <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>טומטום אינו אוכל לא בתרומה ולא בקדשים, בשלמא</strong> <small>[נניח]</small> <strong>ל</strong>שיטת <strong>אביי תנא רישא</strong> <small>[שנה</small> ב<small>תחילת</small> הברייתא<small>]</small> טומטום שהוא <strong>ערל ודאי</strong> כשביציו מבחוץ שאינו אוכל, <strong>וקתני סיפא</strong> <small>[ושנה</small> ב<small>סוף]</small> <strong>ספק ערל,</strong> שהרי הטומטום הזה כשהוא מכוסה לגמרי ספק ערל הוא.
 <strong>אלא לרבא טומטום דסיפא</strong> <small>[שבסופה]</small> <strong>למה לי</strong> לחזור ולדבר בו? הרי כבר הוזכר בתחילה! ומשיבים: <strong>מאי</strong> <small>[מה</small> הוא<small>]</small> <strong>טומטום</strong> שאמרנו — <strong>ערל,</strong> כלומר, שברור לנו שהוא ערל.
 ושואלים: <strong>השתא</strong> <small>[עכשיו]</small> הרי <strong>ספק ערל לא אכיל</strong> <small>[אינו אוכל],</small> שהוא טומטום האמור בתחילה — <strong>ודאי ערל אכיל</strong> <small>[אוכל]?!</small> ומשיבים: בסגנון <strong>מה טעם קאמר</strong> <small>[אמר],</small> וכך יש להבין: <strong>מה טעם טומטום אינו אוכל בתרומה — מפני שספק ערל הוא, וערל אינו אוכל לא בתרומה ולא בקדשים.</strong>
 ומציעים: <strong>לימא כתנאי</strong> <small>[</small>האם <small>נאמר</small> שיש מחלוקת <small>תנאים]</small> בשאלה אם משוך נחשב כערל מדין תורה. ששנינו בתוספתא: <strong>משוך, ו</strong>כן מי ש<strong>נולד כשהוא מהול, וגר שנתגייר כשהוא מהול</strong> כבר, <strong>וקטן שעבר זמנו</strong> ולא נימול, <strong>ושאר כל הנימולים,</strong> ומסבירים: <strong>לאיתויי</strong> <small>[להביא,</small> להוסיף<small>]</small> על ידי ביטוי זה <strong>מי שיש לו שתי ערלות,</strong> שני עורות ערלה, שצריך להסיר את שניהם — כל אלה <strong>אינן נימולין אלא ביום. ר' אלעזר בר שמעון אומר:</strong> אם היו נימולים <strong>בזמנו,</strong> ביום השמיני —
## דף עב:
 <strong>אין נימולין אלא ביום,</strong> ואם נימולים <strong>שלא בזמנו — נימולין ביום ובלילה. מאי לאו בהא קמיפלגי</strong> <small>[האם לא בזה נחלקו]:</small> <strong>דמר</strong> <small>[שחכם זה,</small> חכמים<small>]</small> <strong>סבר</strong> שחובת מילה ל<strong>משוך דאורייתא</strong> <small>[מן התורה]</small> ולכן נימול ביום בלבד אף שזה לאחר זמנו, <strong>ומר</strong> <small>[וחכם</small> זה, ר' אלעזר בר' שמעון<small>]</small> <strong>סבר</strong> כי חובת מילה ב<strong>משוך</strong> היא רק <strong>דרבנן</strong> <small>[מדברי סופרים].</small>
 ודוחים: <strong>ותסברא</strong> <small>[ו</small>כי יכול אתה ל<small>סבור]</small> שבכך נחלקו? והרי <strong>קטן שעבר זמנו מי איכא למאן דאמר דרבנן</strong> <small>[האם יש למי שאומר ש</small>זה רק <small>מדברי סופרים]?</small> הרי ודאי שחובת מילה חלה עליו מן התורה גם מן היום השמיני והלאה ולדעת הכל צריך למולו רק ביום!
 <strong>אלא, דכולי עלמא</strong> <small>[</small>לדעת <small>הכל]</small> חובת ה<strong>משוך</strong> למול היא רק <strong>דרבנן</strong> <small>[מדברי סופרים],</small> <strong>וקטן שעבר זמנו — דאורייתא</strong> <small>[מן התורה],</small> <strong>והכא בהא קמיפלגי</strong> <small>[וכאן בזה נחלקו]:</small> <strong>מר</strong> <small>[חכם זה]</small> <strong>סבר: דרשינן</strong> <small>[דורשים אנו]</small> את הייתור <strong>"וביום",</strong> שנאמר: "וביום השמיני ימול בשר ערלתו" (ויקרא יב, ג), וה־ו' היתירה באה לרבות שגם אם נימול שלא ביום השמיני — מכל מקום מילתו ביום דווקא. <strong>ומר</strong> <small>[וחכם זה,</small> ר' אלעזר בר' שמעון<small>]</small> <strong>סבר: לא דרשינן</strong> <small>[אין אנו דורשים]</small> <strong>"וביום",</strong> אלא רק אם נימול ביום השמיני, מילתו ביום ולא בלילה, אך לאחר מכן יכולה להיעשות בכל שעה.
 וראיה לדבר: <strong>כי הא דיתיב</strong> <small>[כמו זה שישב]</small> <strong>ר' יוחנן וקדריש</strong> <small>[ודרש]:</small> <strong>נותר,</strong> שנשתייר מן הקרבנות לאחר זמן אכילתם וטעון שריפה — כשהוא <strong>בזמנו,</strong> כלומר, באותו יום שבו נעשה נותר — <strong>אינו נשרף אלא ביום, שלא בזמנו — נשרף בין ביום בין בלילה.</strong>
 <strong>ואיתיביה</strong> <small>[והקשה לו]</small> <strong>ר' אלעזר לר' יוחנן</strong> מברייתא זו: <strong>אין לי אלא נימול לשמיני שאין נימול אלא ביום, מנין לרבות</strong> הנימול <strong>לתשעה, לעשרה, לאחד עשר</strong> ו<strong>לשנים עשר, מנין? תלמוד לומר: "וביום"</strong> משמע שמלשון ריבוי זו אנו דורשים שחובת העשייה ביום קיימת לא רק ביום שמדובר בו.
 <strong>ואפילו למאן דלא דריש</strong> <small>[למי שאינו דורש]</small> <strong>וא"ו</strong> כייתור האותיות, <strong>וא"ו וה"י</strong> הבאות יחד, לכל הדעות <strong>דריש</strong> <small>[דורש]</small> לריבוי, ובנותר נאמר: "והנותר מבשר הזבח ביום השלישי באש ישרף" (ויקרא ז, יז), משמע שלמדים מן הריבוי גם בימים שאינם בזמנו. <strong>אישתיק</strong> <small>[שתק]</small> ר' יוחנן.
 <strong>בתר דנפק</strong> <small>[אחרי שיצא]</small> ר' אלעזר <strong>אמר ליה</strong> <small>[לו]</small> <strong>ר' יוחנן לריש לקיש: ראיתי לבן פדת שיושב ודורש</strong> בתורה <strong>כמשה מפי הגבורה,</strong> שהתפעל מדרשתו של ר' אלעזר. <strong>אמר ליה</strong> <small>[לו]</small> <strong>ריש לקיש:</strong> וכי <strong>דידיה</strong> <small>[שלו]</small> דרשה זו? הלא <strong>מתניתא</strong> <small>[ברייתא]</small> <strong>היא.</strong> שאל אותו: <strong>היכא תנא ליה</strong> <small>[היכן שנויה לה</small> ברייתא זו<small>]?</small> אמר לו: <strong>בתורת כהנים</strong> (ספרא, מדרש ההלכה לספר ויקרא). <strong>נפק תנייה בתלתא יומי</strong> <small>[יצא</small> ר' יוחנן ו<small>שנה</small> את כל ספר תורת כהנים <small>בשלושה ימים]</small> <strong>וסברה בתלתא ירחי</strong> <small>[והבין אותה,</small> הגיע לידי סברה והבנה בה, <small>בשלושה חודשים].</small>
 <strong>אמר ר' אלעזר:</strong> כהן <strong>ערל שהזה</strong> מי חטאת לטהר מטומאת המת — <strong>הזאתו כשרה. מידי דהוה</strong> <small>[כמו שהוא</small> בדבר<small>]</small> <strong>טבול יום, שאף על פי שאסור ב</strong>אכילת <strong>תרומה, כשר בפרה</strong> אדומה.
 ומקשים: <strong>מה לטבול יום — שכן מותר ב</strong>אכילת <strong>מעשר</strong> והוא חמור פחות מן הערל האסור במעשר! ומשיבים: <strong>אטו אנן</strong> <small>[וכי אנו]</small> <strong>לאכילה קאמרינן</strong> <small>[אמרנו],</small> <strong>אנן</strong> <small>[אנו]</small> <strong>לנגיעה קאמרינן</strong> <small>[אמרנו]</small> וכך היתה ההוכחה: <strong>ומה טבול יום שאסור בנגיעה</strong> ב<strong>תרומה</strong> ואם נוגע בה פוסל אותה — <strong>מותר בפרה, ערל שמותר בנגיעה</strong> לכל הדעות — <strong>אינו דין שמותר בפרה?!</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> כהן <strong>ערל שהזה — הזאתו כשרה. ומעשה היה</strong> שכהן ערל היזה <strong>והכשירו חכמים</strong> את <strong>הזאתו.</strong>
 <strong>מיתיבי</strong> <small>[מקשים]</small> על כך ממה ששנינו: <strong>טומטום שקידש,</strong> כלומר, שעירב אפר פרה אדומה במים — <strong>קידושו פסול, מפני שהוא ספק ערל, וערל פסול לקדש. ואנדרוגינוס</strong> מהול <strong>שקידש</strong> אפר פרה במים — <strong>קידושו כשר. ר' יהודה אומר: אף אנדרוגינוס שקידש קדושיו פסולים, מפני שספק אשה</strong> הוא, <strong>ואשה פסולה מלקדש. קתני מיהא</strong> <small>[שנינו על כל פנים]</small> ש<strong>ערל וספק ערל פסול מלקדש!</strong>
 <strong>אמר רב יוסף: האי תנא</strong> <small>[תנא זה]</small> של הברייתא הפוסלת ערל — <strong>תנא דבי</strong> <small>[מבית</small> מדרשו<small>]</small> של <strong>ר' עקיבא הוא דמרבי ליה</strong> <small>[שמרבה אותו]</small> את ה<strong>ערל</strong> שיהיה דינו לענין זה <strong>כטמא. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' עקיבא אומר: "איש איש</strong> מזרע אהרן והוא צרוע או זב בקדשים לא יאכל...<strong>"</strong> (שם כב, ד) — <strong>לרבות</strong> את <strong>הערל</strong> שאף הוא אסור באכילת קדשים.
 <strong>אמר רבא: הוה יתיבנא</strong> <small>[הייתי יושב]</small> באותו זמן <strong>קמיה</strong> <small>[לפני]</small> <strong>רב יוסף וקשיא</strong> <small>[ו</small>היה <small>קשה]</small> <strong>לי:</strong> וכי <strong>לא לישתמיט</strong> <small>[ישמט,</small> ימצא<small>]</small> <strong>תנא וליתני</strong> <small>[ושישנה]</small> <strong>הערל והטמא</strong> יחד, <strong>ולימא</strong> <small>[ונאמר]</small> כי שיטת <strong>ר' עקיבא היא</strong> לפי דעת רב יוסף שהערל והטמא נחשבים כענין אחד, ואם כן צריך שיימצא מקור כלשהו שמביע דעה זו.
 ושואלים: <strong>ולא?</strong> וכי אין דבר כזה? <strong>והא קתני</strong> <small>[והרי שנה]:</small> <strong>הערל והטמא פטורים מן הראייה!</strong> ודוחים: זו אינה ראיה, כי <strong>התם</strong> <small>[שם]</small> אפשר לומר <strong>משום דמאיס</strong> <small>[ש</small>הוא <small>מאוס],</small> שהערלה מגונה, ואין זה כבוד שייראה הערל בעזרה, אבל לא משום טומאה.
 ומעירים: <strong>ואזדו לטעמייהו</strong> <small>[והלכו</small> חכמים ור' יהודה <small>לטעמם,</small> לשיטתם<small>]</small> בענין אנדרוגינוס. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הכל כשרים לקדש</strong> מי חטאת — <strong>חוץ מחרש שוטה וקטן, ר' יהודה מכשיר בקטן ופוסל באשה ובאנדרוגינוס.</strong>
 ומסבירים: <strong>מאי טעמא דרבנן</strong> <small>[מה הטעם של חכמים]</small> — <strong>דכתיב</strong> <small>[שנאמר]:</small> <strong>"ולקחו לטמא מעפר שרפת החטאת</strong> ונתן עליו מים חיים אל כלי<strong>"</strong> (במדבר יט, יז), לומר: כיון שנתינת המים נסמכה לאסיפת אפר שריפת הפרה, הרי זה בא ללמד שדינם שווה: <strong>הנך דפסלי</strong> <small>[אלו שפסולים]</small> <strong>באסיפה</strong> של האפר <small>—</small> <strong>פסולין</strong> גם <strong>בקידוש</strong> האפר, <strong>הנך</strong> <small>[אלה]</small> ש<strong>כשרין באסיפה — כשרים בקידוש,</strong> ואשה שכשירה באסיפת האפר — כשירה גם בקידוש המים.
 <strong>ור' יהודה אמר לך</strong> <small>[</small>יכול היה <small>לומר לך]:</small> <strong>אם כן, נימא קרא</strong> <small>[שיאמר הכתוב]</small> <strong>"ולקח"</strong> לטמא, <strong>מאי</strong> <small>[מה]</small> הוא <strong>"ולקחו"</strong> שעובר מלשון יחיד לרבים ש<strong>אפילו הנך</strong> <small>[אלה]</small> ש<strong>פסולין התם</strong> <small>[שם],</small> <strong>כשרים הכא</strong> <small>[כאן],</small> ואין דינם שוה, ולכן הוא מרבה את הקטן שכשר לקידוש.
 ומקשים: <strong>אי הכי</strong> <small>[אם כך]</small> <strong>אשה נמי</strong> <small>[גם כן]</small> תהיה כשירה אף לדעת ר' יהודה! ומשיבים: לדעת ר' יהודה יש לדייק בלשון: <strong>"ונתן" ולא "ונתנה".</strong> ושואלים: <strong>ורבנן</strong> <small>[וחכמים]</small> מה הם אומרים? — <strong>אי כתיב</strong> <small>[אילו</small> <small>נאמר]</small> <strong>"ולקח" "ונתן" הוה אמינא</strong> <small>[הייתי אומר]</small> שלפי הדין <strong>שקיל חד ויהיב חד</strong> <small>[לוקח אחד</small> את האפר <small>ונותן</small> אותו <small>אחד</small> את המים<small>]</small> — משום כך <strong>כתב רחמנא</strong> <small>[אמרה התורה]</small> <strong>"ולקחו"</strong> ללמד שגם אם עושים זאת אנשים שונים כשר.
 <strong>ואי כתב רחמנא</strong> <small>[ואם</small> היתה <small>אומרת התורה]</small> רק <strong>"ולקחו" "ונתנו" — הוה אמינא</strong> <small>[הייתי אומר]</small> <strong>דשקלי תרי ויהבי תרי</strong> <small>[שלוקחים שניים ונותנים שניים]</small> ובפחות מזה אינו ראוי, על כן <strong>כתב רחמנא</strong> <small>[אמרה התורה]</small> <strong>"ולקחו" "ונתן" —</strong> ש<strong>אפילו שקלי תרי ויהיב חד</strong> <small>[לוקחים שניים ונותן אחד]</small> גם כשר. וכיון שיש צורך לדייק ולכתוב בלשון זו, אין איפוא לדייק מהמלה "ונתן" שבאה למעט אשה.
## דף עג.
 <strong>"והזה הטהר על הטמא"</strong> (במדבר יט, יט), <strong>"טהור" — מכלל שהוא טמא,</strong> כלומר, מדובר באיש שהוא קרוי טהור רק בהשוואה לטמא, שאם לא כן לא היה צורך להזכיר כלל שצריך שיהא טהור, והיינו מבינים מעצמנו שבדבר הקרוי "חטאת" ומקפידים על טהרתו חייב להיות המטהר טהור, ולכן יש לומר ש"טהור" זה אינו טהור גמור לכל ענין, <strong>לימד על טבול יום שכשר בפרה</strong> אדומה.
 ולענין ראשון, <strong>בעו מיניה</strong> <small>[שאלו ממנו]</small> <strong>מרב ששת: ערל מהו במעשר?</strong> האם נאמר <strong>כי היכי דיליף</strong> <small>[כפי שלמד]</small> <strong>פסח ממעשר לענין אנינות</strong>, שהאונן אסור לאכול בפסח כמו במעשר, <strong>יליף נמי</strong> <small>[למד גם כן]</small> <strong>מעשר מפסח לענין ערלות</strong> שהערל אסור במעשר,
 <strong>או דלמא</strong> <small>[שמא]</small> נאמר: <strong>חמור מקל יליף</strong> <small>[לומד],</small> שפסח שהוא קדשים ודינו חמור נלמד ממעשר, אבל <strong>קל מחמור לא יליף</strong> <small>[אינו לומד]</small> ואולי רק פסח שחמור, ערל אסור בו?
 <strong>אמר להו</strong> <small>[להם]:</small> <strong>תניתוה</strong> <small>[</small>כבר <small>שניתם אותה]</small> במשנה: <strong>התרומה והבכורים חייבים עליהם מיתה</strong> אם אוכלים אותם בטומאה, וזרים (מי שאינם כהנים) שאוכלים אותם בשגגה חייבים לשלם את ערכם בתוספת <strong>חומש</strong> (חמישית) <strong>ואסורין לזרים</strong> באכילה,
 <strong>והן נכסי כהן</strong> לכל ענין, <strong>ועולין</strong> (מתבטלים) אם נתערבו בדבר אחר שהוא מרובה בכמות <strong>ב</strong>שיעור של פי <strong>אחד ומאה, וטעונין רחיצת ידים</strong> לפני אכילתם, <strong>ו</strong>טעונים <strong>הערב שמש,</strong> אחר טבילה שטבל אדם להיטהר מטומאתו. <strong>הרי</strong> דינים <strong>אלו בתרומה ובבכורים, מה שאין כן במעשר.</strong>
 <strong>ואם איתא</strong> <small>[יש]</small> דין שמותר לערל לאכול במעשר — <strong>ניתני</strong> <small>[שישנה]</small> גם: <strong>ערל אסור בהן</strong> בתרומה ובביכורים, <strong>מה שאין כן במעשר!</strong>
 ודוחים: מכאן אין ראיה, כי <strong>תנא</strong> <small>[שנה]</small> <strong>ושייר,</strong> שלא מנה את כל ההבדלים. ושואלים: <strong>ומאי</strong> <small>[ומה]</small> <strong>שייר</strong> עוד שאתה אומר <strong>דהאי</strong> <small>[ש</small>גם את <small>זה]</small> <strong>שייר?</strong>
 ומשיבים: <strong>שייר דקא תני סיפא</strong> <small>[</small>את מה <small>ששנה</small> ב<small>סופה]</small> של המשנה: <strong>יש במעשר ובבכורים מה שאין כן בתרומה, שהמעשר והבכורים טעונין הבאת מקום</strong> להעלותם לירושלים ושם הם נאכלים, ואילו התרומה נאכלת בכל מקום, <strong>וטעונין וידוי</strong>, שיש צורך לומר וידוי על המעשר בסוף כמה שנים כשמבער מביתו את כל מה שהיה חייב לתת, וכן כשמביא ביכורים מתוודה, <strong>ואסור לאונן</strong> לאכול מהם, <strong>ור' שמעון מתיר</strong> ביכורים לאונן. <strong>וחייבין</strong> כל אלה, <strong>בביעור,</strong> כששהה ולא הביא ביכורים ומעשר עד סוף השנה השלישית משנות השמיטה, מבער אותם מביתו, <strong>ור' שמעון פוטר</strong> ביכורים מן הביעור.
 <strong>ואילו,</strong> שיש הבדל בין תרומה לבין מעשר וביכורים בזה שאת אלה האחרונים <strong>אסור לבער מהן בטומאה,</strong> כלומר, שאם נטמאו אסור ליהנות מהם גם בשעת ביעורם (כגון להשתמש בשמן טמא למאור).
## דף עג:
 <strong>ואוכלן</strong> (ומי שאוכלן) <strong>בטומאת עצמן</strong> כשהמעשר והביכורים עצמם טמאים, אף על פי שהוא טהור — <strong>לוקה</strong> על כך, <strong>מה שאין כן בתרומה,</strong> שביחס אליה <strong>לא קתני</strong> <small>[שנה]</small> גם את ההבדל הזה. <strong>אלמא תני</strong> <small>[מכאן</small> ש<small>שנה]</small> <strong>ושייר</strong> ולא פירט את כל ההבדלים, וממילא אין להסיק ממה שלא נזכר ערל שהוא מותר במעשר.
 <big>א</big> כיון שהזכרנו ברייתא זו דנים בה עתה לגופה, שנינו שביכורים <strong>אסורים לאונן, ור' שמעון מתיר.</strong> ושואלים: <strong>מנא להו</strong> <small>[מניין להם]</small> לחכמים שאסורים? — <strong>דכתיב</strong> <small>[שנאמר]:</small> <strong>"לא תוכל לאכל בשעריך מעשר דגנך ותירשך ויצהרך... ותרומת ידך"</strong> (דברים יב, יז) <strong>ואמר מר</strong> <small>[החכם]:</small> <strong>"תרומת ידך" — אלו</strong> ה<strong>בכורים, ו</strong>אם כן <strong>איתקש</strong> <small>[הוקשו,</small> הושוו<small>]</small> בפסוק זה <strong>בכורים למעשר,</strong> ללמד: <strong>מה מעשר אסור לאונן — אף בכורים אסור לאונן.</strong>
 <strong>ור' שמעון</strong> אומר: כיון ש<strong>תרומה קרינהו רחמנא</strong> <small>[קראה אותם התורה]</small> דינם כתרומה, <strong>מה תרומה מותרת לאונן — אף בכורים מותר לאונן. ו</strong>כן מה ששנינו שם שביכורים
 <strong>חייבין בביעור, ור' שמעון פוטר.</strong> ומסבירים: <strong>מר</strong> <small>[חכם זה,</small> חכמים<small>]</small> <strong>מקיש ומר</strong> <small>[וחכם זה,</small> ר' שמעון<small>]</small> <strong>לא מקיש</strong> ביכורים למעשר, כפי שאמרנו.
 <strong>ואסור לבער מהן בטומאה ו</strong>ה<strong>אוכלן בטומאת עצמן</strong> אף שהוא טהור, <strong>לוקה, מנלן</strong> <small>[מניין לנו] —</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר,</strong> נאמר: <strong>"</strong>ו<strong>לא בערתי ממנו בטמא"</strong> (שם כו, יד) בלשון כללית, וכוונתו: <strong>בין שאני</strong> האוכל <strong>טמא והוא</strong> המעשר <strong>טהור, בין שאני טהור והוא טמא.</strong> שבכל מקרה אסור לבער את המעשר בטומאה, ואכילתו אף היא בכלל ביעור.
 ומוסיף התנא: <strong>והיכא</strong> <small>[והיכן]</small> <strong>מוזהר על אכילתו</strong> של מעשר בטומאה <strong>איני יודע,</strong> שאף שמן הפסוק מובן שהדבר אסור, לא ברור היכן נאמר איסור זה במפורש. ותוהים: <strong>טומאת הגוף</strong> של האוכל הלא <strong>בהדיא כתיב ביה</strong> <small>[נאמרה בו],</small> שנאמר בטומאת שרץ: <strong>"נפש אשר תגע בו וטמאה עד הערב ולא יאכל מן הקדשים כי אם רחץ בשרו במים"</strong> (ויקרא כב, ו), ומסבירים (להלן יבמות עד, ב), שמדובר כאן במעשר!
 ואומרים: <strong>הכי קמיבעיא ליה</strong> <small>[כך נשאלה לו]:</small> <strong>טומאת עצמו</strong> של המעשר, <strong>מנין</strong> שאסור לאכול ממנו כשהוא טמא בטומאת עצמו? <strong>תלמוד לומר: "לא תוכל לאכל בשעריך מעשר דגנך"</strong> (דברים יב, יז), <strong>ולהלן</strong> (הלאה) בהמשך לגבי קרבנות שנפסלו <strong>הוא אומר "בשעריך תאכלנו הטמא והטהור יחדו כצבי וכאיל"</strong> (שם טו, כב), <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל: אפילו טמא וטהור אוכלין על שולחן אחד בקערה אחת ואינן חוששין, וקאמר רחמנא</strong> <small>[ואמרה התורה]:</small> <strong>ההוא דאמרי לך התם</strong> <small>[אותו</small> דבר <small>שאמרתי לך שם]</small> <strong>"בשעריך תאכלנו"</strong> שאין הבדל אם הוא טמא או שהוא טהור והבשר טמא — <strong>הכא</strong> <small>[כאן]</small> במעשר <strong>לא תיכול</strong> <small>[תאכל],</small> ואם כן למדנו שאסור לאכול אותם בטומאת עצמן.
 שנינו שאסור לבער מעשר בטמא, <strong>מה שאין כן בתרומה.</strong> ושואלים: <strong>מנא לן</strong> <small>[מניין לנו]</small> שאין הדבר כך בתרומה? <strong>אמר ר' אבהו אמר ר' יוחנן:</strong> ש<strong>אמר קרא</strong> <small>[הכתוב]</small> במעשר: <strong>"</strong>ו<strong>לא בערתי ממנו בטמא"</strong> (שם כו, יד), ויש לראות זאת כהדגשה למעט: <strong>ממנו,</strong> מן המעשר, <strong>אי</strong> <small>[אין]</small> <strong>אתה מבעיר</strong> בטמא, <strong>אבל אתה מבעיר</strong> בטומאה דברים אחרים, כגון <strong>שמן של תרומה שנטמא,</strong> שמותר להשתמש בו.
 ושואלים: <strong>ואימא</strong> <small>[ואמור]</small> כך: <strong>ממנו</strong> מן המעשר <strong>אי</strong> <small>[אין]</small> <strong>אתה מבעיר — אבל אתה מבעיר שמן של קדש שנטמא!</strong> ודוחים: <strong>לאו</strong> <small>[</small>וכי <small>לא]</small> <strong>קל וחומר הוא? ומה</strong> ב<strong>מעשר הקל אמרה תורה "</strong>ו<strong>לא בערתי ממנו בטמא" — קדש</strong> שהוא <strong>חמור לא כל שכן</strong> שאסור?!
 ואומרים: <strong>אי הכי</strong> <small>[אם כך],</small> <strong>תרומה נמי</strong> <small>[גם כן]</small> <strong>קל וחומר הוא,</strong> שהתרומה בודאי מקודשת מן המעשר! ואומרים: <strong>הא כתיב</strong> <small>[הרי נאמר]</small> <strong>"ממנו"</strong> למעט!
 ושואלים: <strong>ומה ראית</strong> לומר שקודש אסור לבער בטמא, ותרומה מותרת, ולא להיפך? והרי בכתוב עצמו לא נאמר דבר בענין זה! ומשיבים: <strong>מסתברא</strong> <small>[מסתבר]</small> לומר כי <strong>קדש לא ממעיטנא</strong> <small>[אין אנחנו ממעטים</small> מאיסור זה<small>]</small> <strong>שכן פנקעכ"ס</strong> שהוא סימן של החומרות שיש בקודש ואין בתרומה: 
 דין <strong>פגול</strong> — קרבן שהכהן חשב להקטירו או לאכלו שלא בזמנו נפסל ונאסר באיסור חמור, וכן איסור <strong>נותר,</strong> שאסור לאוכלו אחרי זמן קצוב, והוא <strong>קרבן</strong> לשם ה', ומביאים קרבן <strong>מעילה</strong> אם משתמשים בו בשגגה, ויש איסור <strong>כרת</strong> על אכילתו בטומאה, <strong>ואסור לאונן.</strong>
 ואומרים: <strong>אדרבה</strong> (להיפך) <strong>תרומה לא ממעיטנא</strong> <small>[מיעט]</small> <strong>שכן</strong> יש בה חומרות שסימנן <strong>מחפ"ז,</strong> שיש עונש <strong>מיתה</strong> בידי שמים על טמא שאוכלה במזיד, וזר שאכלה בשגגה צריך תמיד להוסיף <strong>חומש</strong> לכהן, מה שאין כן בקדשים לאחר שנזרק דמם, <strong>ואין לה פדיון</strong> כמו שיש לקדשים, <strong>ואסורה לזרים</strong> — מה שאין כן בקדשים, שיש קרבנות הנאכלים גם לזרים!
 ומשיבים: <strong>הנך נפישן</strong> <small>[אלה</small> החומרות בקודש <small>מרובות</small> יותר<small>].</small> <strong>ואיבעית אימא</strong> <small>[ואם תרצה אמור]</small> גם בלא נימוק זה: עונש <strong>כרת עדיפא</strong> <small>[עדיף]</small> וחמור מעונש מיתה בידי שמים.
 שנינו שם שה<strong>אוכלן בטומאת עצמן לוקה, מה שאין כן בתרומה.</strong> ומדייקים מלשון זו: <strong>מילקא</strong> <small>[ללקות]</small> <strong>הוא דלא לקי</strong> <small>[שאינו לוקה]</small> כשאוכל תרומה בטומאת עצמה — <strong>הא איסורא איכא</strong> <small>[הרי איסור יש</small> בכך<small>] —</small> <strong>מנלן</strong> <small>[מניין לנו]</small> שיש בכך איסור? <strong>אמר קרא</strong> <small>[הכתוב]:</small> <strong>"בשעריך תאכלנו"</strong> (שם טו, כב), ויש כאן הדגשה "תאכלנו" — אותו בלבד, <strong>לזה ולא לאחר.</strong> שרק קרבנות שנפסלו מותר לאכול אפילו בטומאה אבל לא קודש אחר. <strong>ו</strong>כלל הוא שכל <strong>לאו הבא מכלל עשה — עשה,</strong> ומכיון שלא נאמר בלשון איסור לא תעשה, והאיסור נובע רק ממצוה שנאמרה בלשון עשה, הרי איסור זה נחשב רק כעשה, ואין לוקים עליו. 
 וחוזרים לענין ראשון: הוכחנו כבר שאין להביא ראיה מן המשנה שהביא רב ששת, שכן לא נמנו בה כל ההבדלים שבין המעשר והתרומה, והתנא שנה ושייר. <strong>אמר רב אשי: מרישא נמי שמעת מינה</strong> <small>[מראש,</small> מתחילת המשנה, <small>גם כן</small> יכול אתה <small>לשמוע ממנה]</small> <strong>דתנא</strong> <small>[ששנה]</small> <strong>ושייר,</strong> וראיה לדבר — <strong>מדלא קתני</strong> <small>[מ</small>מה <small>שלא שנה]</small> גם הבדל נוסף זה
## דף עד.
 <strong>ו</strong>הביכורים <strong>נוהגין בשאר שני שבוע,</strong> כלומר, בכל השנים של מחזור השמיטה, ואילו מעשר שני אינו נוהג בשנה השלישית והשישית של השמיטה. <strong>ואין להם פדיון, מה שאין כן במעשר.</strong> ומסכמים: אכן, <strong>שמע מינה</strong> <small>[למד מכאן]</small> ששנה ושייר.
 וחוזרים לעצם הדיון בענין איסור ערל במעשר: <strong>תא שמע</strong> <small>[בוא</small> ו<small>שמע]</small> ראיה לשאלה זו ממה ששנינו: <strong>נשתיירו בו</strong> בזה שנימול <strong>ציצין המעכבין את המילה — הרי זה אינו אוכל לא בתרומה, ולא בפסח, ולא בקדשים, ולא במעשר. מאי לאו</strong> <small>[האם לא]</small> הכוונה היא ל<strong>מעשר דגן,</strong> והרי זה פתרון לשאלתנו, ודוחים: <strong>לא,</strong> מעשר זה שאמרנו — <strong>מעשר בהמה</strong> הוא.
 ותוהים: <strong>מעשר בהמה היינו</strong> <small>[</small>הרי <small>זה]</small> <strong>קדשים,</strong> ומדוע ידון בו לעצמו? ודוחים: <strong>וליטעמיך</strong> <small>[ולטעמך,</small> לשיטתך<small>]</small> <strong>מי לא תנן</strong> <small>[האם לא שנינו]</small> <strong>פסח וקתני</strong> <small>[ושנינו]</small> גם <strong>קדשים!</strong>
 ודוחים: <strong>בשלמא</strong> <small>[נניח]</small> <strong>פסח וקדשים צריכי</strong> <small>[צריכים]</small> להיאמר לעצמם, ומדוע, <strong>דאי תנא</strong> <small>[שאילו</small> היה <small>שונה]</small> רק <strong>פסח</strong> הייתי אומר: <strong>משום</strong> שפסול <strong>ערלות בפסח כתיבא</strong> <small>[נאמרה]</small> במפורש, <strong>אבל קדשים</strong> שלא נאמר בהם הדבר — <strong>אימא</strong> <small>[אמור]</small> ש<strong>לא. ו</strong>להיפך: <strong>אי תנא</strong> <small>[אילו</small> היה <small>שונה]</small> רק <strong>קדשים, הוה אמינא</strong> <small>[הייתי אומר]</small> <strong>מאי</strong> <small>[מה</small> הם<small>]</small> <strong>קדשים — פסח.</strong> שנאסר במפורש לערל, אבל בשאר הקדשים אין פסול ערילות. <strong>אלא מעשר בהמה למה לי?</strong> הלא הוא בכלל שאר הקדשים. ולכאורה ראיה היא שמעשר זה הוא מעשר שני!
 ודוחים באופן אחר: <strong>אלא</strong> הכוונה "במעשר" היא <strong>מעשר ראשון</strong> הניתן ללויים, <strong>ו</strong>שיטת <strong>ר' מאיר היא,</strong> ש<strong>אמר: מעשר ראשון אסור לזרים,</strong> ואינו נאכל אלא ללויים בלבד. ושמא, כיון שאסור לזרים — אסור גם לערלים, ואין מכאן ראיה למעשר שני המותר לזרים.
 ומציעים: <strong>תא שמע</strong> <small>[בוא</small> ו<small>שמע]</small> ראיה אחרת <strong>מדתני</strong> <small>[מ</small>מה <small>ששנה]</small> <strong>ר' חייא בר רב מדפתי</strong> ברייתא זו: <strong>ערל אסור בשתי מעשרות.</strong> ונברר, <strong>מאי לאו</strong> <small>[האם לא]</small> שני מעשרות אלה הם <strong>אחד מעשר דגן ואחד מעשר בהמה!</strong> ודוחים: <strong>הכא נמי</strong> <small>[כאן גם כן]</small> הכוונה היא ל<strong>מעשר ראשון ו</strong>כדעת <strong>ר' מאיר,</strong> כלומר, "מעשר דגן" הוא מעשר ראשון.
 <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>אונן אסור במעשר ומותר בתרומה ובפרה</strong> אדומה. <strong>טבול יום,</strong> מי שטבל לטהרתו ועדיין לא העריב שמשו — <strong>אסור בתרומה ומותר בפרה ובמעשר. מחוסר כפורים,</strong> מי שחייב להביא קרבן לגמר טהרתו, כגון זב ומצורע, או יולדת ועדיין לא הביא קרבנו — <strong>אסור בפרה ומותר בתרומה ובמעשר. ואם איתא</strong> <small>[יש]</small> מקום להלכה זו — <strong>ניתני</strong> <small>[שישנה]</small> גם כן הבדל נוסף: <strong>ערל אסור בתרומה, ומותר בפרה ובמעשר!</strong>
 ודוחים: <strong>האי תנא</strong> <small>[</small>ה<small>תנא</small> ה<small>זה]</small> של ברייתא זו — שיטת תנא <strong>דבי</strong> <small>[מבית</small> מדרשו<small>]</small> של <strong>ר' עקיבא היא, דמרבי ליה</strong> <small>[ש</small>היה <small>מרבה אותו]</small> את ה<strong>ערל</strong> שיהיה <strong>כטמא,</strong> וכיון שהוא כעין טמא הריהו פסול אף לפרה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' עקיבא אומר: "איש איש</strong> מזרע אהרן והוא צרוע או זב בקדשים לא יאכל<strong>"</strong> (ויקרא כב, ד) — <strong>לרבות את הערל</strong> לאיסור אכילת קדשים.
 לגופו של דבר שואלים: <strong>ומאן תנא דפליג עליה</strong> <small>[ומי</small> הוא <small>התנא שחולק עליו],</small> על <strong>ר' עקיבא —</strong> ה<strong>תנא</strong> של <strong>ר' יוסף הבבלי היא</strong> (הוא). <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שרפת אונן ומחוסר כפורים</strong> בפרה אדומה — <strong>כשרה,</strong> והוא התנא החולק על ר' עקיבא שהרי ייחסנו את הברייתא הקודמת לר' עקיבא, ובה נאמר שגם מחוסר כיפורים פסול בפרה, ותנא זה מכשיר בו. <strong>ר' יוסף הבבלי אומר:</strong> ב<strong>אונן — כשרה,</strong> ב<strong>מחוסר כפורים — פסולה.</strong>
 ומעירים לגופה של ההלכה: <strong>ואף ר' יצחק סבר</strong> כי <strong>ערל אסור במעשר,</strong> ש<strong>אמר ר' יצחק: מנין לערל שאסור במעשר — נאמר "ממנו" במעשר</strong> ("ולא בערתי ממנו בטמא". דברים כו, יד), <strong>ונאמר "ממנו" בפסח</strong> (כגון: "אל תאכלו ממנו נא". שמות יב, ט), <strong>מה "ממנו" האמור בפסח ערל אסור בו — אף "ממנו" האמור במעשר ערל אסור בו.</strong>
 ומעירים: המלה "ממנו" בשני המקומות ודאי <strong>מופני</strong> <small>[מופנה,</small> מיותרת<small>]</small> כדי ללמוד גזירה שווה, <strong>דאי</strong> <small>[שאם]</small> <strong>לא מופני</strong> <small>[מופנה]</small> היא, <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> את ההשוואה באופן זה: <strong>מה לפסח שכן חייבין עליו משום פיגול ונותר וטמא</strong> וחמור הוא הרבה ממעשר, ואין איפוא ללמוד מפסח לענין מעשר. <strong>לאיי אפנויי מופני</strong> <small>[על כן</small> בהכרח ש<small>מופנה</small> הוא<small>]</small> ולכן למדים בגזירה שווה זו של "ממנו".
 ושואלים: <strong>מאי מופני</strong> <small>[מה</small> הוא ה<small>מופנה</small> בזה<small>]?</small> <strong>אמר רבא אמר ר' יצחק: תלתא</strong> <small>[שלוש</small> פעמים<small>]</small> <strong>"ממנו" כתיבי</strong> <small>[נאמרו]</small> <strong>בפסח</strong> ("אל תאכלו ממנו נא", "ולא תותירו ממנו עד בוקר", "והנותר ממנו". שמות יב, ט-י), והם נלמדים כך: <strong>חד לגופיה</strong> <small>[אחד לגופו,</small> לעצמו<small>]</small> שלא יאכל ממנו, <strong>וחד</strong> <small>[ואחד]</small> <strong>לגזירה שוה, וחד</strong> <small>[ואחד]</small> מהם בא לצורך אחר —
 <strong>למאן דאמר</strong> <small>[ל</small>דעת <small>מי שאומר]</small> ש<strong>בא הכתוב ליתן לך</strong> מצות <strong>עשה</strong> של חיוב שריפה ("והנותר ממנו... באש תשרופו") <strong>אחר לא תעשה</strong> של "לא תותירו", אם כן <strong>איידי דכתיב</strong> <small>[כיון שנאמר]</small> שם <strong>"נותר" — כתיב נמי</strong> <small>[נאמר גם כן]</small> <strong>"ממנו", ולמאן דאמר</strong> <small>[ול</small>דעת <small>מי שאומר]</small> <strong>ליתן לו בקר שני לשריפתו,</strong> שאין שורפים את הנותר מן הפסח בבוקר הראשון לאחר זמנו שהוא יום טוב, אלא ממתינים לבוקר השני, חול המועד — אם כן <strong>איידי דכתיב</strong> <small>[מכיון שנאמר]</small> <strong>"עד בקר" כתיב נמי</strong> <small>[נאמר גם כן]</small> <strong>"ממנו".</strong>
 וכן <strong>תלתא</strong> <small>[שלוש</small> פעמים<small>]</small> <strong>"ממנו" כתיבי</strong> <small>[נאמרו]</small> <strong>במעשר</strong> ("לא אכלתי באוני ממנו ולא בערתי ממנו בטמא ולא נתתי ממנו למת". דברים כו, יד): <strong>חד לגופיה</strong> <small>[אחד לגופו,</small> לעצמו<small>],</small> <strong>וחד</strong> <small>[ואחד]</small> מלמד <strong>ל</strong>מה שאמר <strong>ר' אבהו אמר ר' יוחנן,</strong> שבא הכתוב להתיר ביעור בשמן של תרומה טמאה, <strong>וחד</strong> <small>[ואחד]</small> מהם בא ללמד <strong>ל</strong>מה שאמר <strong>ריש לקיש.</strong>
 ש<strong>אמר ריש לקיש אמר ר' סמיא: מנין למעשר שני שנטמא שמותר לסוכו</strong> (לסוך בו) — <strong>שנאמר: "ולא נתתי ממנו למת"</strong> (שם כו, יד) ונדייק: <strong>"למת" הוא</strong> ש<strong>לא נתתי, הא</strong> <small>[הרי]</small> נתינה <strong>לחי דומיא</strong> <small>[בדומה]</small> לזו שנותנים ל<strong>מת — נתתי,</strong> ו<strong>איזה דבר</strong> ושימוש במעשר <strong>ששוה בחיים ובמתים — הוי אומר זו סיכה.</strong>
 <strong>מתקיף לה</strong> <small>[מקשה על כך]</small> <strong>מר זוטרא: ואימא</strong> <small>[ואמור]</small> שהכוונה היא <strong>ליקח</strong> (לקנות) <strong>לו</strong> תמורתו <strong>ארון ותכריכים</strong> שכיוצא בו בחי שהוא קונה לעצמו בגדים וכלים? <strong>אמר רב הונא בריה</strong> <small>[בנו]</small> של <strong>רב יהושע: "ממנו"</strong> משמע <strong>מגופו</strong> של מעשר, ולא דבר שמקבלים תמורתו. <strong>רב אשי אמר</strong> תירוץ אחר: <strong>"לא נתתי" דומיא</strong> <small>[בדומה]</small> ל<strong>"לא אכלתי", מה להלן</strong> אכילה היא <strong>מגופו</strong> של מעשר — <strong>אף כאן</strong> נתינה היא <strong>מגופו.</strong>
 על כל פנים שלושת "ממנו" הכתובים במעשר צריכים כל אחד לדרשה אחרת, ושואלים: <strong>ו</strong>אם כן <strong>אכתי</strong> <small>[</small>ו<small>עדיין]</small> <strong>מופנה מצד אחד הוא</strong> ש"ממנו" אחד מופנה בפסח בלבד לגזירה שווה. <strong>הניחא למאן ד</strong><strong>אמר</strong> <small>[זה נוח ל</small>שיטת <small>מי שאומר]</small> שמגזירה שווה המופנה אפילו מצד אחד <strong>למדין ואין משיבין</strong> עליה, אף שיש להשיב ולדחות מפני טעם כלשהו. <strong>אלא למאן ד</strong><strong>אמר</strong> <small>[ל</small>דעת <small>מי שאומר]</small> כי בגזירה שווה המופנה מצד אחד <strong>למדין ומשיבין, מאי איכא למימר</strong> <small>[מה</small> אם כן <small>יש לומר]?</small> שהרי כפי שאמרנו יש מה להשיב על ההשוואה בין פסח ומעשר!
 ומשיבים: <strong>הך</strong> <small>[זו]</small> ההלכה שאמר <strong>ר' אבהו</strong> לענין ביעור בשמן תרומה — <strong>מ</strong>דברי <strong>רב נחמן אמר רבה בר אבוה נפקא</strong> <small>[יוצאת],</small> ש<strong>אמר רב נחמן אמר רבה בר אבוה: מאי דכתיב</strong> <small>[מהו שנאמר]</small> <strong>"ואני הנה נתתי לך את משמרת תרומתי"</strong> (במדבר יח, ח) — <strong>בשתי תרומות הכתוב מדבר: אחת תרומה טהורה, ואחת תרומה טמאה,</strong> שאת שתיהן צריך לשמור. <strong>ו</strong>מלשון הכתוב נלמד גם כן כי <strong>אמר רחמנא</strong> <small>[אמרה תורה]</small> "נתתי <strong>לך"</strong> — משמעו: <strong>שלך תהא</strong> (תהיה), ותרומה טהורה אוכל אותה ומשתמש בה לצרכיו, וטמאה — <strong>להסקה תחת תבשילך.</strong> ומכאן שמותר לבער תרומה טמאה, ו"ממנו" שכתוב במעשר הוא מופנה, והרי כאן מופנה משני צדדים.
 <big>א</big> שנינו במשנה: <strong>וכל הטמאים</strong> וכו' אסורים לאכול בתרומה, ושואלים: <strong>מנא הני מילי</strong> <small>[מניין דברים אלו]?</small> <strong>אמר ר' יוחנן משום</strong> (בשם) <strong>ר' ישמעאל: אמר קרא</strong> <small>[הכתוב]:</small> <strong>"איש איש מזרע אהרן והוא צרוע או זב</strong> בקדשים לא יאכל<strong>"</strong> (ויקרא כב, ד), <strong>אי זהו דבר ששוה</strong>
## דף עד:
 <strong>בזרעו של אהרן,</strong> שגם בניו וגם בנותיו אוכלים בשווה — <strong>הוי אומר זו תרומה.</strong> ומקשים: <strong>ואימא</strong> <small>[ואמור]</small> <strong>בחזה ושוק</strong> של השלמים שגם אותם אוכלים כל זרע אהרן, זכרים ונקבות? ומשיבים: אין זה שווה בזרעו של אהרן, שכן <strong>אינה בחוזרת.</strong> שאם בת כהן נישאה לישראל, ונפרדה מבעלה (בגט או באלמנות) בלא בנים, אף שחוזרת לאכול בתרומה, אינה אוכלת בחזה ושוק.
 ומקשים: אם כן, <strong>תרומה נמי</strong> <small>[גם כן]</small> יש אופן שאינה אוכלת, שכן <strong>אינה בחללה!</strong> ומשיבים: <strong>חללה לאו</strong> <small>[לא]</small> כ<strong>זרעו</strong> של <strong>אהרן היא</strong> נחשבת.
 ושואלים על עיקר הדין שבברייתא שמחוסר כיפורים מותר בתרומה: <strong>וממאי דהאי</strong> <small>[וממה,</small> מניין יודע אתה, <small>שזה,</small> מה שנאמר<small>]</small> <strong>"עד אשר יטהר"</strong> פירושו: <strong>עד דאיכא</strong> <small>[שיש]</small> <strong>הערב שמש, אימא</strong> <small>[אמור]:</small> <strong>עד דמייתי</strong> <small>[שיביא]</small> <strong>כפרה</strong> ויהיה טהור טהרה גמורה?
 ומשיבים: <strong>לא סלקא דעתך</strong> <small>[יעלה על דעתך]</small> לומר כן, <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: בזב בעל שתי ראיות ובמצורע מוסגר</strong> (ולא מוחלט) שהם טמאים אבל אינם צריכים להביא קרבן כפרה <strong>הכתוב מדבר, דומיא</strong> <small>[בדומה]</small> ל<strong>"טמא נפש"</strong> הנזכר בפסוק קודם, <strong>מה טמא נפש דלאו</strong> <small>[שאין]</small> <strong>בר כפרה הוא,</strong> שאינו צריך להביא קרבן כפרה לטהרתו — <strong>הני נמי דלאו</strong> <small>[אלה,</small> זב ומצורע <small>גם כן שלא]</small> <strong>בני כפרה נינהו</strong> <small>[הם]</small> וכגון זב בעל שתי ראיות ומצורע מוסגר, שנטהרים בהערב שמש בלבד.
 ומקשים: <strong>ואימא, הני מילי</strong> <small>[ואמור</small> ש<small>דברים אלה</small> אמורים<small>]</small> במי <strong>דלאו בר</strong> <small>[שאינו בן]</small> <strong>כפרה</strong> שאיננו חייב בקרבן כפרה, וזה די לו בהערב שמש, <strong>אבל</strong> מי <strong>דבר</strong> <small>[</small>מי <small>ש</small>הוא <small>בן]</small> <strong>כפרה</strong> וצריך קרבן לגמר טהרתו, שמא אינו אוכל בתרומה <strong>עד דמייתי</strong> <small>[שמביא]</small> <strong>כפרה?!</strong>
 <strong>ותו</strong> <small>[ועוד],</small> <strong>הא דתנן</strong> <small>[זו ששנינו</small> במשנה<small>]:</small> <strong>טבל ועלה</strong> מן הטבילה — <strong>אוכל במעשר, העריב שמשו — אוכל בתרומה, הביא כפרה — אוכל בקדשים, מנא לן</strong> <small>[מניין לנו]</small> חילוקי הדינים הללו?
 <strong>אמר רבא אמר רב חסדא: תלתא קראי כתיבי</strong> <small>[שלושה כתובים נאמרו]</small> לענין טהרה לקדשים; <strong>כתיב</strong> <small>[נאמר]:</small> <strong>"ולא יאכל מן הקדשים כי אם רחץ בשרו במים"</strong> (ויקרא כב, ו), משמע <strong>הא</strong> <small>[הרי]</small> אם <strong>רחץ — טהור</strong> מיד, ואוכל מיד אחר טבילה. <strong>וכתיב</strong> <small>[ונאמר]:</small> <strong>"ובא השמש וטהר ואחר יאכל מן הקדשים"</strong> (שם ז), משמע שצריך הערב שמש. <strong>וכתיב</strong> <small>[ונאמר]:</small> <strong>"וכפר עליה הכהן וטהרה"</strong> (שם יב, ח), משמע שלפני הבאת קרבנה אין היולדת טהורה. <strong>הא כיצד? כאן למעשר, כאן לתרומה, כאן לקדשים.</strong>
 ושואלים: <strong>ואיפוך אנא</strong> <small>[ואהפוך אני]</small> ואומר שמעשר יש להחמיר בו יותר? ומשיבים: <strong>מסתברא</strong> <small>[מסתבר]</small> לומר ש<strong>תרומה עדיפא</strong> <small>[עדיפה]</small> <strong>שכן</strong> חומרות יתירות יש בה, שסימנן <strong>מחפ"ז:</strong> שטמא האוכלה חייב <strong>מ</strong>יתה, וזר האוכלה בשגגה חייב להוסיף עליה <strong>ח</strong>ומש, ואין לה <strong>פ</strong>דיון, ואסורה ל<strong>ז</strong>רים, מה שאין במעשר.
 ושואלים שוב: <strong>אדרבה</strong> (להיפך) <strong>מעשר עדיפא</strong> <small>[עדיף]</small> <strong>שכן הד"ס ט"ב:</strong> שטעון <strong>ה</strong>באת מקום לירושלים, וצריך וי<strong>ד</strong>וי, וא<strong>ס</strong>ור לאונן, ואסור לבער ממנו ב<strong>ט</strong>ומאה, וחייב ב<strong>ב</strong>יעור, וכולם אינם בתרומה!
 ומשיבים: <strong>אפילו הכי</strong> <small>[כך]</small> עונש <strong>מיתה</strong> שיש בתרומה <strong>עדיפא</strong> <small>[עדיף],</small> ומראה שהיא חמורה יותר.
 <strong>רבא אמר: בלא</strong> הנימוק של <strong>מיתה עדיפא נמי לא מצית אמרת</strong> <small>[גם כן אינך יכול לומר</small> כך<small>],</small> שכן <strong>אמר קרא</strong> <small>[הכתוב]</small> בפסוק הראשון המדבר על זה שנטהר בטבילה בלבד: "נפש אשר תגע בו" (שם כב, ו), ומהמלה <strong>"נפש",</strong> למדים: <strong>איזהו דבר ששוה בכל נפש — הוי אומר זה מעשר,</strong> מה שאין כן בתרומה שהיא לכהנים בלבד.
 ומקשים על משנה זו אותה הקושיה: <strong>ואכתי, הני מילי היכא דלאו בר</strong> <small>[ועדיין דברים אלה</small> אמורים <small>היכן שאיננו בן]</small> <strong>כפרה, אבל</strong> שמא <strong>היכא דבר</strong> <small>[היכן ש</small>הוא <small>בן]</small> <strong>כפרה</strong> כמו מצורע מוחלט — לא יאכל בתרומה <strong>עד דמייתי</strong> <small>[שיביא]</small> <strong>כפרה!</strong>
 <strong>אמר אביי: תרי קראי כתיבי</strong> <small>[שני כתובים נאמרו]</small> <strong>ביולדת; כתיב</strong> <small>[נאמר]</small> בה: <strong>"עד מלאת ימי טהרה"</strong> (שם יב, ד), משמע: <strong>כיון שמלאו ימיה</strong> והעריב השמש של היום האחרון — <strong>טהרה,</strong> ואינה צריכה תיקון אחר. <strong>וכתיב</strong> <small>[ונאמר]:</small> <strong>"וכפר עליה הכהן וטהרה"</strong> (שם ח), הרי שעדיין צריכה לכפרה?! <strong>הא כיצד? כאן</strong> שדי לה בהערב שמש — <strong>לתרומה, כאן</strong> שצריכה בנוסף לכך כפרה — <strong>לקדשים.</strong> ויולדת הרי היא מחוסרת כפרה, ומשמע שלאכילת תרומה די לה בהערב שמש!
 ומקשים: <strong>ואיפוך אנא</strong> <small>[ואהפוך אני]</small> ונחמיר בתרומה יותר! ומשיבים: <strong>מסתברא</strong> <small>[מסתבר]</small> כי <strong>קדש חמור, שכן</strong> יש בו חומרות יתירות שסימנן <strong>פנקעכ"ס:</strong> יש בו דין <strong>פ</strong> יגול, ודין <strong>נ</strong> ותר, והוא <strong>ק</strong> רבן לה', וחייבים עליו קרבן מ<strong>ע</strong> ילה, וחייבים עליו <strong>כ</strong>רת כשאוכלן בטומאת הגוף, וא <strong>ס</strong> ור לאונן.
 ושואלים שוב: <strong>אדרבה</strong> (להיפך) <strong>תרומה חמורה, שכן</strong> יש בה חומרות שסימנן <strong>מחפ"ז</strong> (<strong>מ</strong>יתה, <strong>ח</strong> ומש, <strong>פ</strong> דיון, <strong>ז</strong> ר)!
 ומשיבים: <strong>הנך נפישן</strong> <small>[אלה</small> הנימוקים להחמיר בקדשים <small>מרובים].</small> <strong>רבא אמר:</strong> גם <strong>בלא</strong> הטעם של <strong>הנך נפישן</strong> <small>[אלה מרובים]</small> <strong>לא מצית אמרת</strong> <small>[אינך יכול לומר]</small> שהפסוק המטהרה מיד נאמר בקדשים, שהרי <strong>אמר קרא</strong> <small>[הכתוב]:</small> <strong>"וכפר עליה הכהן וטהרה" — מכלל</strong> הדברים אתה למד <strong>שהיא טמאה</strong> במידה מסויימת עד הבאת הקרבן, <strong>ואי סלקא דעתך</strong> <small>[ואם עולה על דעתך]</small> לומר ש<strong>בקדשים</strong> מותר מיד בהערב שמש, הלא <strong>איקרי כאן</strong> <small>[קרא כאן]</small> את האמור בפסוק אחר: <strong>"והבשר אשר יגע בכל טמא לא יאכל"</strong> (שם ז, יט), משמע שכל דבר שיש בו עדיין כל טומאה אוסר בקדשים. <strong>אלא שמע מינה</strong> <small>[למד מכאן]</small> שמדובר שם <strong>בתרומה.</strong>
 <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי: ומי מצית אמרת</strong> <small>[והאם יכול אתה לומר]</small> כי <strong>תרומה כתיבא הכא</strong> <small>[נאמרה כאן]</small> בכתוב של "עד מלאת ימי טהרה"? <strong>והתניא</strong> <small>[והרי שנינו</small> בברייתא<small>],</small> נאמר בתחילת דיני הלידה: <strong>"דבר אל בני ישראל"</strong> (שם יב, ב), ודרשו: <strong>אין לי אלא בני ישראל</strong> — <strong>גיורת ושפחה משוחררת מנין? תלמוד לומר: "אשה"</strong> מכל מקום. <strong>ואי סלקא דעתך</strong> <small>[ואם עולה על דעתך]</small> לומר שמדובר כאן <strong>בתרומה,</strong> וכי <strong>גיורת ושפחה בנות מיכל</strong> <small>[אכילת]</small> <strong>תרומה נינהו</strong> <small>[הן]?</small> הלא הן אסורות לכהן, ואין דרך איפוא שתאכלנה תרומה!
 <strong>אמר רבא: ו</strong>כי <strong>לא</strong> מדבר הכתוב גם בתרומה?
## דף עה.
 <strong>והכתיב</strong> <small>[והרי נאמר]</small> שם בפרשת היולדת: <strong>"בכל קדש לא תגע"</strong> (ויקרא יב, ד) — <strong>לרבות התרומה</strong> שהיא נלמדת מן הריבוי "כל קודש". <strong>אלא קרא, מילי מילי קא חשיב</strong> <small>[הכתוב, דברים דברים מונה],</small> כל אחד לעצמו ולא כולם מדברים בענין תרומה.
 ושואלים: <strong>ותלתא קראי</strong> <small>[ושלושה כתובים]</small> <strong>בתרומה למה לי?</strong> ומשיבים: <strong>צריכי</strong> <small>[נצרכו]</small> כולם. <strong>דאי</strong> <small>[שאם]</small> <strong>מ"עד אשר יטהר"</strong> (שם כב, ד) בלבד, <strong>לא הוה ידענא במאי</strong> <small>[היינו יודעים במה]</small> צריכה להיות הטהרה, אם בטבילה בלבד או באופן אחר, ולכן <strong>כתב רחמנא</strong> <small>[אמרה התורה]</small> <strong>"ובא השמש וטהר"</strong> (שם ז), לומר שצריך גם הערב שמש.
 <strong>ואי כתב רחמנא</strong> <small>[ואילו אמרה התורה]</small> רק <strong>"ובא השמש",</strong> הייתי אומר: <strong>הני מילי דלאו בר</strong> <small>[דברים אלה</small> אמורים במקרה <small>שאינו בן]</small> <strong>כפרה, אבל דבר</strong> <small>[</small>מי <small>ש</small>הוא <small>בן]</small> <strong>כפרה אימא</strong> <small>[אמור]</small> שאינו נטהר <strong>עד דמייתי</strong> <small>[שיביא]</small> <strong>כפרה</strong> <small>—</small> <strong>כתב רחמנא</strong> <small>[כתבה התורה]:</small> <strong>"עד מלאת</strong> ימי טהרה
 <strong>"</strong>(שם יב, ד), שעם מלאת הימים טהורה לתרומה, ואינה צריכה קרבן כפרה. <strong>ואי כתב רחמנא</strong> <small>[ואילו אמרה התורה]</small> רק <strong>"עד מלאת" הוה אמינא</strong> <small>[הייתי אומר]</small> שנטהרת מיד כאשר עברו ימי הטומאה <strong>אפילו בלא טבילה</strong> — <strong>כתב רחמנא</strong> <small>[כתבה התורה]:</small> <strong>"עד אשר יטהר".</strong>
 ושואלים: <strong>ולהך תנא דפליג עליה דתנא דבי</strong> <small>[ולתנא זה החולק עליו,</small> על <small>התנא של בית</small> מדרשו<small>]</small> של <strong>ר' ישמעאל,</strong> ש<strong>אמר</strong> כי <strong>בזב בעל שלש ראיות ובמצורע מוחלט הכתוב מדבר,</strong> שצריכים להביא קרבן כשנטהרים, <strong>ו</strong>אם כן <strong>האי</strong> <small>[וזה]</small> הכתוב <strong>"עד אשר יטהר"</strong> יש איפוא לפרשו: <strong>עד דמייתי</strong> <small>[שיביא]</small> <strong>כפרה,</strong> ואם כן <strong>תרי קראי</strong> <small>[שני כתובים]</small> <strong>בקדשים</strong> שצריכים טהרה אף בקרבן <strong>למה לי?</strong>
 ומשיבים: <strong>צריכי</strong> <small>[צריכים</small> הם<small>],</small> <strong>דאי כתב רחמנא</strong> <small>[שאם</small> היתה <small>אומרת התורה]</small> רק <strong>ביולדת</strong> — הייתי אומר <strong>משום</strong> ש<strong>מרובה טומאתה</strong> שנמשכת ימים רבים, <strong>אבל בזב אימא</strong> <small>[אמור]</small> ש<strong>לא, ואי כתב רחמנא</strong> <small>[ואם</small> היתה <small>אומרת התורה]</small> <strong>בזב,</strong> הייתי אומר שזב חמור, מפני ש<strong>לא הותר מכללו,</strong> שהרי טומאתו היא לכל ענין ואין לה צד היתר, <strong>אבל יולדת</strong> שמותרת וטהורה לבעלה בתוך הזמן הזה בימי טהרה, <strong>אימא</strong> <small>[אמור</small> ש<strong>לא,</strong> על כן <strong>צריכא</strong> <small>[צריך]</small> את שניהם.
 ושואלים: אם כן, הכתוב האמור בדבר הנטמא בשרץ <strong>"במים יובא וטמא עד הערב</strong> וטהר<strong>"</strong> (שם יא, לב) <strong>למה לי? אמר ר' זירא: לנגיעה,</strong> שעד שלא היה הערב שמש לא רק שאסור באכילת תרומה, אלא גם מטמא אותה בנגיעה.
 <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"וטמא" — יכול</strong> יהיה טמא עד הערב <strong>לכל, תלמוד לומר: "וטהר",</strong> משמע שכבר נטהר מקודם להערב שמש לאחר שטבל. <strong>אי</strong> <small>[אם]</small> <strong>"וטהר" — יכול לכל, תלמוד לומר: "וטמא". הא</strong> <small>[הרי]</small> <strong>כיצד</strong> ניישב את הסתירה? <strong>כאן — למעשר,</strong> שנטהר בטבילה בלבד, <strong>כאן — לתרומה,</strong> צריך הערב שמש.
 ושואלים: <strong>ואיפוך אנא</strong> <small>[ואהפוך אני]</small> ואומר שיש להחמיר יותר במעשר! ומשיבים: <strong>מסתברא כי היכי דחמירא</strong> <small>[מסתבר כמו שחמורה]</small> <strong>אכילה</strong> של <strong>תרומה מאכילה</strong> של <strong>מעשר — הכי נמי</strong> <small>[כך גם כן]</small> <strong>חמירא</strong> <small>[חמורה]</small> ה<strong>נגיעה</strong> ב<strong>תרומה מנגיעה</strong> ב<strong>מעשר.</strong>
 <strong>ואיבעית אימא</strong> <small>[ואם תרצה אמור]</small> <strong>נגיעה</strong> ב<strong>תרומה מהכא נפקא</strong> <small>[מכאן</small> היא <small>יוצאת,</small> נלמדת<small>],</small> שנאמר: <strong>"בכל קדש לא תגע"</strong> (שם יב, ד) — הרי זו <strong>אזהרה לאוכל</strong> בטומאה. <strong>או אינו אלא לנוגע,</strong> כפשוטו?
 <strong>תלמוד לומר: "בכל קדש לא תגע ואל המקדש לא תבא"</strong> (שם), <strong>מקיש</strong> (משווה הכתוב) <strong>קדש למקדש, מה מקדש</strong> מדובר במקרה שעושה <strong>דבר שיש בו נטילת נשמה,</strong> כלומר, שענוש כרת על עבירה זו, <strong>אף קדש — דבר שיש בו נטילת נשמה,</strong> כגון אכילת קודש בטומאה, <strong>ובנגיעה</strong> בטומאה <strong>נטילת נשמה ליכא</strong> <small>[אין],</small>
 <strong>והאי דאפקיה</strong> <small>[וזה שהוציאו],</small> שביטא הכתוב את הדבר <strong>בלשון נגיעה — הכי קאמר</strong> <small>[כך אמר]:</small> <strong>נגיעה</strong> דינה <strong>כאכילה,</strong> שגם היא אסורה לטמא עד הערב שמש, אבל עיקרו של הכתוב הוא באכילה בטומאה.
 <big>א</big> שנינו במשנה שכהן שהוא <strong>פצוע דכא</strong> וכרות שפכה, שלא בא על אשתו, הרי היא אוכלת מכוחו בתרומה, ושואלים: <strong>מאן</strong> <small>[מי</small> הוא<small>]</small> ה<strong>תנא</strong> הסבור כי ה<strong>משתמרת לביאה פסולה,</strong> כלומר, מקודשת לאדם שביאתו פוסלת אותה, <strong>דאורייתא</strong> <small>[מן התורה]</small> <strong>אכלה</strong> <small>[אוכלת]</small> בתרומה? <strong>אמר ר' אלעזר: במחלוקת שנויה</strong> הלכה זו <strong>ו</strong>שיטת <strong>ר' אלעזר ור' שמעון היא</strong> (לעיל יבמות נו, ב), שאמרו כעין זה באלמנה המאורסת לכהן גדול, שכל עוד לא בא עליה אוכלת בתרומה בגללו.
 <strong>ר' יוחנן אמר: אפילו תימא</strong> <small>[תאמר]</small> שהיא כשיטת <strong>ר' מאיר</strong> שם, הפוסל באלמנה, ובכל זאת <strong>שאני הכא</strong> <small>[שונה כאן],</small> <strong>שכבר אכלה</strong> בתרומה, לפני שנעשה פצוע דכא. וכיון שלא נעשה בה מעשה לפוסלה הריהי בחזקתה לאכילת תרומה.
 <strong>ו</strong>אילו <strong>ר' אלעזר</strong> סבור כי הנימוק <strong>שכבר אכלה — לא אמרינן</strong> <small>[אין אנו אומרים],</small> <strong>דאי לא תימא הכי</strong> <small>[שאם אין אתה אומר כן]</small> שאין ממש בנימוק זה, <strong>בת ישראל שנשאת לכהן, ומת בעלה</strong> בלי להשאיר צאצאים <strong>תאכל</strong> בתרומה מכוחו מפני <strong>שכבר אכלה</strong> בחייו, והרי מפורש בכתוב שאינו כן. משמע, שהעובדה שכבר אכלה אינה מתירה אותה.
 <strong>ור' יוחנן</strong> סבור שאין הדברים שווים: <strong>התם</strong> <small>[שם]</small> כשמת הבעל — <strong>פקע קנייניה</strong> <small>[קניינו]</small> של הבעל בה כשמת ולכך אינה יכולה לאכול עוד מכוחו, ואולם <strong>הכא</strong> <small>[כאן]</small> כשנעשה פצוע דכא — <strong>לא פקע קנייניה</strong> <small>[קניינו]</small> ואף שבעילתו אסורה, נישואיו לא בטלו.
 <big>ב</big> שנינו במשנה <strong>איזהו פצוע</strong> דכא. <strong>תנו רבנן</strong> <small>[שנו חכמים]:</small> <strong>איזהו פצוע דכא — כל שנפצעו ביצים שלו, ואפילו אחת מהן. ו</strong>לא רק נפצעו, אלא <strong>אפילו ניקבו, ואפילו נמוקו</strong> (נרקבו מחמת מכה), <strong>ואפילו חסרו</strong> משהו מחמת סיבה אחרת. <strong>אמר ר' ישמעאל בנו של ר' יוחנן בן ברוקה: שמעתי מפי חכמים בכרם ביבנה: כל שאין לו אלא ביצה אחת — אינו אלא סריס חמה, וכשר.</strong>
 ותוהים על הלשון: <strong>סריס חמה סלקא דעתך</strong> <small>[עולה על דעתך]?!</small> הרי זה איננו סריס חמה, שהרי לא נולד כך אלא לאחר זמן נפגע! <strong>אלא</strong> כך יש לומר: <strong>הרי הוא כסריס חמה, וכשר.</strong>
 ושואלים: <strong>ו</strong>כי זה ש<strong>ניקב</strong> בביצים <strong>לא מוליד,</strong> ולכן נחשב כפצוע דכא? <strong>והא ההוא גברא דסליק לדיקלא</strong> <small>[והרי</small> מעשה ב<small>אדם אחד שעלה לדקל]</small>
## דף עה:
 <strong>וחרזיה סילוא</strong> <small>[ונקבו קוץ</small> מן הדקל<small>]</small> <strong>בביצים, ונפק מיניה</strong> <small>[ויצא ממנו]</small> <strong>כחוט דמוגלא</strong> <small>[של מוגלה],</small> שבקע הקוץ עד לתוך האשך, <strong>ואוליד</strong> <small>[והוליד]</small> בנים! ומשיבים: <strong>הא</strong> <small>[הרי]</small> <strong>שלח שמואל</strong> מקרה זה <strong>לקמיה</strong> <small>[לפני]</small> <strong>רב ואמר ליה</strong> <small>[לו]:</small> <strong>צא חזר</strong> (חפש) <strong>על בניו מאין הם,</strong> שלא האמין שאיש זה מסוגל להוליד, והבנים האלה הם בניו, אלא ודאי זנתה אשתו, והבנים הם מאחר.
 <strong>אמר רב יהודה אמר שמואל: פצוע דכא בידי שמים</strong> (מחמת מחלה) <strong>כשר. אמר רבא: היינו דקרינן</strong> <small>[זהו שאנו קוראים</small> בכתוב<small>]</small> <strong>"פצוע" ולא קרינן</strong> <small>[ואין אנו קוראים]</small> <strong>"הפצוע",</strong> ש"הפצוע" משמעו כל מי שיש בו מום זה מלידה, ואילו "פצוע דכא" משמעו רק המקרה המסויים של פציעה ממש.
 <strong>במתניתא תנא</strong> <small>[בברייתא שנה]</small> מעין זה, <strong>נאמר: "לא יבא פצוע</strong> דכה<strong>"</strong> (דברים כג, ב) <strong>ונאמר</strong> סמוך לזה <strong>"לא יבא ממזר"</strong> (שם ג), <strong>מה להלן</strong> בממזר — הרי הוא מום שנוצר <strong>בידי אדם</strong> (הוריו שחטאו), <strong>אף כאן</strong> פצוע דכא הוא <strong>בידי אדם.</strong>
 <strong>אמר רבא: פצוע</strong> הוא <strong>בכולן,</strong> הן בביצים הן בגיד, <strong>דך</strong> (שנמעך) — <strong>בכולן, כרות</strong> — הרי הוא <strong>בכולן.</strong> ומפרט: <strong>פצוע בכולן; בין שנפצע הגיד, בין שנפצעו ביצים, בין שנפצעו חוטי ביצים</strong> (צינורות הזרע). וכן <strong>דך בכולן; בין שנידך הגיד, בין שנידכו ביצים, בין שנידכו חוטי ביצים. כרות בכולן — בין שנכרת הגיד, בין שנכרתו ביצים, בין שנכרתו חוטי ביצים.</strong>
 <big>א</big> <strong>אמר ליה</strong> <small>[לו]</small> <strong>ההוא מרבנן</strong> <small>[אחד החכמים]</small> <strong>לרבא: ממאי דהאי</strong> <small>[ממה,</small> מניין יודעים אנו, <small>שזה]</small> <strong>פצוע דכא</strong> הוא <strong>באותו מקום,</strong> באבר המין? <strong>אימא</strong> <small>[אמור]</small> שפצוע <strong>מראשו? אמר ליה</strong> <small>[לו]:</small> <strong>מ</strong>כיון ש<strong>לא מנה ביה</strong> <small>[בו]</small> <strong>דורות,</strong> כמה דורות אסורים לבוא בקהל ממנו (כמו שאמרה התורה בעמוני מואבי וממזר), <strong>שמע מינה</strong> <small>[למד מכאן]</small> כי המובן הוא <strong>באותו מקום,</strong> שזהו פגם הגורם שלא יהיה מסוגל להוליד ולכן אין לו דורות היוצאים ממנו.
 ושואלים: <strong>ודלמא האי</strong> <small>[זה]</small> ש<strong>לא מנה בו דורות</strong> הוא מטעם הלכתי: <strong>דאיהו</strong> <small>[שהוא]</small> <strong>הוא</strong> ש<strong>אסור,</strong> ואולם <strong>בריה ובר בריה</strong> <small>[בנו ובן בנו]</small> <strong>כשר?</strong>
 ומשיבים, שהלימוד בדרך אחרת: <strong>דומיא</strong> <small>[בדומה]</small> ל<strong>כרות שפכה, מה כרות שפכה — באותו מקום,</strong> שממנו נשפך הזרע <strong>אף האי נמי</strong> <small>[אף זה,</small> פצוע דכא, <small>גם כן]</small> <strong>באותו מקום.</strong>
 ושואלים: <strong>וכרות שפכה גופיה</strong> <small>[עצמו]</small> <strong>ממאי</strong> <small>[ממה]</small> יודע אתה שפגם <strong>באותו מקום הוא? אימא משפתיה</strong> <small>[אמור משפתיו]</small> שהרי גם משם נשפך רוק! ומשיבים: <strong>"שפכה" כתיב</strong> <small>[נאמר]</small> — <strong>במקום ששופך</strong> (שותת) ולא שיוצא בזריקה.
 ומקשים: <strong>ואימא</strong> <small>[ואמור]</small> <strong>מחוטמו?</strong> ומשיבים: <strong>מי כתיב</strong> <small>[האם נאמר]</small> <strong>"בשפוך"</strong> במקום שלעיתים שופך בלי כריתה? <strong>"כרות שפכה" כתיב</strong> <small>[נאמר]</small> <strong>מי שעל ידי כריתה שופך,</strong> אבל <strong>שלא על ידי כריתה — אינו שופך אלא מקלח</strong> בזינוק, <strong>לאפוקי האי</strong> <small>[להוציא</small> למעט את <small>זה]</small> החוטם, <strong>דאידי ואידי</strong> <small>[שזה וזה</small> בין כרות בין אינו כרות<small>]</small> <strong>שופך הוא.</strong>
 <strong>במתניתא תנא</strong> <small>[בברייתא שנה]</small> בענין זה, <strong>נאמר: "לא יבא פצוע דכה"</strong> (שם ב) <strong>ונאמר: "לא יבא ממזר"</strong> (שם ד), <strong>מה להלן</strong> הממזרות שייכת <strong>באותו מקום,</strong> כלומר, בענין של מין, <strong>אף כאן באותו מקום</strong> השייך למין.
 <big>ב</big> ודנים במקרה מסויים: <strong>ניקב</strong> באבר <strong>למטה מעטרה,</strong> וממשיך הנקב עד <strong>שכנגדו</strong> (מולו), והצד האחר היה <strong>למעלה מעטרה, סבר ר' חייא בר אבא לאכשורי</strong> <small>[להכשירו]</small> שסבר שנקב במקום עטרה אוסר רק אם כולו במקום העטרה. <strong>אמר ליה</strong> <small>[לו]</small> <strong>ר' אסי: הכי</strong> <small>[כך]</small> <strong>אמר ר' יהושע בן לוי: עטרה כל שהיא</strong> ללא נקב <strong>מעכבת.</strong> כלומר, גבול ההיתר הוא רק כשהנקב במקום העטרה בלבד ולא כנגדו, ומכיון שעובר עד למעלה על כל אורכה של העטרה, ודאי שהוא מאבד את בכך כושר ההולדה.
 <big>ג</big> שנינו במשנה: <strong>ואם נשתייר מעטרה</strong> כמלא חוט — כשר. <strong>יתיב</strong> <small>[ישב]</small> <strong>רבינא וקמיבעיא ליה</strong> <small>[ונסתפק לו]</small> בבעיה זו: <strong>מלא החוט שאמרו, על פני כולה או על פני רובה? אמר ליה</strong> <small>[לו]</small> <strong>רבא תוספאה</strong> (בעל התוספתא) <strong>לרבינא: מלא החוט</strong> שאמרו — הכוונה <strong>על פני רובה, וכלפי רישא,</strong> כלומר, דווקא בחלק שהוא כלפי ראשו, כלפי הגוף.
 <strong>אמר רב הונא:</strong> אם נחתך הגיד <strong>כקולמוס</strong> שהוא מחודד מכל צד — <strong>כשרה,</strong> ואם נחתך <strong>כמרזב</strong> שחלקו מגולה — <strong>פסולה.</strong> והוא מסביר: <strong>האי</strong> <small>[זה]</small> כמרזב פסול — מפני ש<strong>שליט בה אוירא</strong> <small>[שולט בו האויר]</small> ואיננו יכול להזריע, <strong>והאי</strong> <small>[וזה]</small> קולמוס כשירה — מפני ש<strong>לא שליט בה אוירא</strong> <small>[שולט בו האויר].</small> <strong>ורב חסדא אמר</strong> להיפך: <strong>כמרזב — כשרה, כקולמוס — פסולה!</strong> מדוע? <strong>האי</strong> <small>[זה]</small> שהוא כמרזב — <strong>גריד</strong> <small>[מתחכך]</small> בדופני הרחם ומתחמם המזריע, <strong>והאי</strong> <small>[וזה]</small> שהוא כקולמוס — <strong>לא גריד</strong> <small>[אינו מתחכך]</small> מפני שהוא דק ביותר.
 <strong>אמר רבא: כוותיה</strong> <small>[כשיטתו]</small> של <strong>רב הונא מסתברא</strong> <small>[מסתבר]</small> לומר, ש<strong>האי לא שליט בה אוירא והאי שליט בה אוירא</strong> <small>[זה אין שולט בו האויר וזה שולט בו האויר],</small> כי <strong>אי</strong> <small>[אם]</small> <strong>משום גרידותא</strong> <small>[החיכוך]</small> — <strong>מידי דהוה אברזא דחביתא</strong> <small>[כמו שהוא</small> ב<small>ברז החבית]</small> שקצה הברז הוא מחודד, ותוחבים אותו בנקב החבית עד שהוא נוגע בו, ואף כאן יכול המגע להיות בנקודה רחוקה יותר.
 <strong>אמר ליה</strong> <small>[לו]</small> <strong>רבינא למרימר: הכי</strong> <small>[כך]</small> <strong>אמר מר זוטרא משמיה</strong> <small>[משמו]</small> של <strong>רב פפא: הלכתא</strong> <small>[הלכה]</small> <strong>בין כקולמוס בין כמרזב — כשרה. מיהו, מיבעיא ליה</strong> <small>[אבל, נשאלה לו]:</small> האם הכוונה היא <strong>למטה מעטרה,</strong> כלומר, במקום הגיד עצמו, <strong>או למעלה</strong> מעטרה? ומשיבים: <strong>פשיטא</strong> <small>[פשוט]</small> שמדובר <strong>למעלה מעטרה, דאי סלקא דעתך</strong> <small>[שאם עולה על דעתך]</small> לומר שמדובר <strong>למטה מעטרה,</strong> כלומר, בעטרה עצמה — הרי <strong>אפילו נכרת הגיד</strong> עצמו לגמרי עם חלק מהעטרה <strong>נמי</strong> <small>[גם כן]</small> הוא כשר, ובלבד שישאר משהו מן העטרה עצמה. ומעירים: <strong>ורבינא</strong> רק <strong>לשבושי</strong> <small>[להטעות]</small> את <strong>מרימר הוא דבעי</strong> <small>[שרצה],</small> שרצה לבחון אותו אם יבין את הדבר.
 מסופר: <strong>ההוא עובדא דהוה</strong> <small>[אותו מעשה שהיה]</small> <strong>ב</strong>עיר <strong>מתא מחסיא</strong> באדם שהעטרה שלו נעשתה כמרזב, <strong>שפייה</strong> <small>[גרר,</small> חתך<small>]</small> <strong>מר בר רב אשי</strong> את הבשר מכל צד עד שנעשה <strong>כקולמוס ואכשריה</strong> <small>[והכשיר אותו]</small> לבוא בקהל. <strong>ההוא עובדא דהוה</strong> <small>[אותו מעשה שהיה]</small> <strong>ב</strong>עיר <strong>פומבדיתא שאיסתתים גובתא</strong> <small>[נסתם צינור]</small> של <strong>שכבת הזרע</strong> של אותו איש, <strong>ואפיק</strong> <small>[והוציא</small> זרע<small>]</small> <strong>במקום קטנים</strong> במקום יציאת מי רגלים. <strong>סבר רב ביבי בר אביי לאכשורי</strong> <small>[להכשירו]</small> שהרי איננו בגדר פצוע וכרות. <strong>אמר רב פפי: משום דאתו</strong>
## דף עו.
 <strong>ממולאי</strong> <small>[שאתם באים מאומללים]</small> ממשפחה אומללה, מבית עלי, <strong>אמריתו מילי מוליתא</strong> <small>[אומרים אתם דברים אומללים,</small> ופגומים<small>]?</small> <strong>במקומה — מבשלה</strong> <small>[מבשלת]</small> שכבת הזרע וגומרת להזריע, <strong>שלא במקומה — לא מבשלה</strong> <small>[מבשלת],</small> וכיון שאינו יכול להוליד, הרי הוא כפצוע דכא ופסול.
 <strong>אמר רב יהודה אמר שמואל: ניקב</strong> הגיד, <strong>ונסתם</strong> אחר כך בבשר, שהפצע הגליד, <strong>כל שאילו נקרי</strong> <small>[רואה קרי]</small> <strong>ו</strong>אז <strong>נקרע</strong> שנית — <strong>פסול. ואי לאו</strong> <small>[ואם לא] —</small> <strong>כשר. הוי</strong> <small>[דן]</small> <strong>בה רבא: היכא</strong> <small>[היכן]</small> היה הנקב? <strong>אילימא</strong> <small>[אם תאמר]</small> שהיה <strong>למטה מעטרה</strong> (בקצה האיבר), מדוע יפסול שם הנקב? <strong>אפילו נכרת</strong> כולו <strong>נמי</strong> <small>[גם כן]</small> כשר, <strong>אלא</strong> הכוונה היא <strong>ב</strong>מקום <strong>עטרה עצמה,</strong> כלומר, בנקודת המגע בין העטרה והגיד. <strong>איתמר נמי</strong> <small>[נאמר גם כן]</small> <strong>אמר רב מרי בר מר אמר מר עוקבא אמר שמואל: ניקב בעטרה עצמה ונסתם, כל שאילו נקרי</strong> <small>[רואה קרי]</small> <strong>ונקרע — פסול, ואי לאו</strong> <small>[ואם לא] —</small> <strong>כשר.</strong>
 <strong>שלח ליה</strong> <small>[לו]</small> <strong>רבא בריה</strong> <small>[בנו]</small> של <strong>רבה לרב יוסף: ילמדנו רבינו, היכי עבדינן</strong> <small>[איך אנו עושים]</small> כדי לבדוק אם הנקב הזה סתום כראוי או לא? <strong>אמר ליה</strong> <small>[לו]:</small> <strong>מייתינן נהמא חמימא דשערי, ומנחינן ליה אבי פוקרי, ומקרי, וחזינן ליה</strong> <small>[מביאים אנו לחם חם של שעורים ומניחים אותו בבית</small> פי <small>הטבעת, ו</small>מחמת החום הוא <small>רואה קרי, ואנו רואים אותו]</small> אם הנקב נשאר סתום.
 <strong>אמר אביי: אטו כולי עלמא</strong> <small>[וכי כל העולם]</small> כמו <strong>יעקב אבינו הואי</strong> <small>[הוא]?</small> <strong>דכתיב ביה</strong> <small>[שנאמר בו]</small> <strong>"כחי וראשית אוני"</strong> (בראשית מט, ג), שאמרו <strong>שלא ראה קרי מימיו,</strong> וראובן בכורו בא מטיפת זרע ראשונה ("ראשית אוני") שיצאה ממנו. ובודאי אין צורך באמצעי זה כדי לגרום שאדם יראה קרי!
 <strong>אלא, אמר אביי</strong> די באמצעי אחר: <strong>מעברינן קמיה</strong> <small>[מעבירים לפניו]</small> <strong>בגדי צבעונין</strong> של אשה, והוא מהרהר ורואה קרי. <strong>אמר רבא: אטו כולי עלמא</strong> <small>[וכי כל העולם]</small> <strong>ברזילי הגלעדי הוא</strong> שדרשו עליו שהיה שטוף בזימה, ובודאי לא כל אדם רואה קרי מהרהור כזה בלבד. <strong>אלא מחוורתא כדשנין מעיקרא</strong> <small>[מחוור,</small> ברור, <small>כמו שהסברנו מתחילה]</small> כיצד עושים, אף שלא כל אדם זקוק לכך.
 <strong>תנו רבנן</strong> <small>[שנו חכמים]:</small> <strong>ניקב — פסול, מפני שהוא שותת</strong> ואין הזרע מקלח, <strong>נסתם</strong> אחר כך בבשר — <strong>כשר, מפני שהוא מוליד. וזהו פסול שחוזר להכשירו.</strong> ושואלים: ההדגשה במלה <strong>"זהו" למעוטי מאי</strong> <small>[למעט</small> את <small>מה]?</small> ומשיבים: <strong>למעוטי</strong> <small>[למעט]</small> בנושא אחר — <strong>קרום שעלה</strong> בנקב שנעשה <strong>מחמת מכה בריאה</strong> של בהמה, ש<strong>אינו</strong> <small>[שאינו]</small> נחשב <strong>קרום</strong> ואינו מחזירה להכשירה.
 <strong>שלח ליה</strong> <small>[לו]</small> <strong>רב אידי בר אבין לאביי: היכי עבדינן</strong> <small>[כיצד אנו עושים]</small> לרפואה, לסתום נקב כזה? אמר לו <strong>מייתינן שערתא</strong> <small>[מביאים שעורה]</small> שיש בה צד דק וחד, <strong>ומסרטינן ליה</strong> <small>[וסורטים אותו]</small> סביב הנקב, <strong>ומייתינן תרבא</strong> <small>[ומביאים חלב],</small> <strong>ושייפינן</strong> <small>[ומורחים]</small> על המקום, <strong>ומייתינן שומשנא גמלא ומנכתינן ליה</strong> <small>[ומביאים נמלה גדולה ו</small>גורמים לה ש<small>תנשוך אותו]</small> ועל ידי נשיכתה יוצא דם מהמקום ונוצר גלד שבמשך הזמן מתרפא בשל בשר חדש הגדל במקום, <strong>ופסקינן ליה לרישיה</strong> <small>[וחותכים את ראשה]</small> של הנמלה ומשאירים אותו שם כדי שיישאר חיבור זה עד לריפוי המוחלט. ומעירים: <strong>ודוקא</strong> על ידי <strong>שערתא</strong> <small>[שעורה]</small> עושים זאת, <strong>אבל פרזלא מזרף זריף</strong> <small>[ברזל</small> גורם ל<small>דלקת],</small> ומעירים: <strong>והני מילי</strong> <small>[ודברים אלה]</small> אמורים ב<strong>קטן</strong> (בנקב קטן), <strong>אבל גדול — מיקפולי מיקפל</strong> <small>[מתקפל]</small> לבסוף ושוב נפתח.
 <strong>אמר רבה בר רב הונא: המטיל מים משתי מקומות</strong> שנראה שיש נקב או פגם אחר באברו, <strong>פסול</strong> משום פצוע דכא. <strong>אמר רבא:</strong> בעניינים אלה <strong>לית הלכתא</strong> <small>[אין הלכה]</small> <strong>לא כברא</strong> <small>[כבן]</small> <strong>ולא כאבא</strong> <small>[כאב],</small> <strong>ברא</strong> <small>[הבן]</small> — <strong>הא דאמרן</strong> <small>[זה שאמרנו]</small> לגבי דברי רבה בר רב הונא. ומה שאמר <strong>אבא</strong> <small>[האב]</small> — ש<strong>אמר רב הונא: נשים המסוללות זו בזו</strong> שמתחככות זו בזו כדרך תשמיש, <strong>פסולות לכהונה,</strong> שלדעתו יש בכך משום זנות.
 ועל כך אמר רבה שאין הלכה כמותו, <strong>ואפילו ל</strong>דעת <strong>ר' אלעזר</strong> ש<strong>אמר פנוי הבא על הפנויה שלא לשם אישות עשאה זונה, הני מילי</strong> <small>[דברים אלה]</small> אמורים בביאה של <strong>איש, אבל</strong> ביאה של <strong>אשה — פריצותא בעלמא</strong> <small>[פריצות סתם]</small> היא ואינה עושה אותה זונה בכך.
 <big>א משנה</big> <strong>פצוע דכא וכרות שפכה מותרין בגיורת ומשוחררת, ואינן אסורין אלא מלבא בקהל</strong> של זרע ישראל בלבד, <strong>שנאמר: "לא יבא פצוע דכה וכרות שפכה בקהל ה'"</strong> (דברים כג, ב).
 <big>ב גמרא</big> <strong>בעו מיניה</strong> <small>[שאלו ממנו]</small> <strong>מרב ששת: פצוע דכא כהן מהו,</strong> האם מותר הוא <strong>בגיורת ומשוחררת?</strong> וצדדי השאלה: האם <strong>בקדושתיה קאי</strong> <small>[בקדושתו</small> ככהן הוא <small>עומד],</small> שיש בו את כל קדושת כהונה <strong>ו</strong>לכן <strong>אסיר</strong> <small>[ואסור]</small> כשאר כהן, <strong>או דלמא לאו בקדושתיה קאי ושרי</strong> <small>[שמא לא בקדושתו</small> הוא <small>עומד, ומותר]</small> בגיורת, כפצוע דכא ישראל?
 <strong>אמר להו</strong> <small>[להם]</small> <strong>רב ששת: תניתוה</strong> <small>[שניתם אותה</small> כבר<small>],</small> ששנינו: <strong>פצוע דכא ישראל מותר בנתינה. ואי סלקא דעתך בקדושתיה קאי</strong> <small>[ואם עולה בדעתך</small> לומר שישראל זה <small>בקדושתו</small> הוא <small>עומד]</small> שיש בו כל קדושת ישראל <strong>אקרי</strong> <small>[שיקרא]</small> <strong>כאן</strong> את איסור הקירבה בכנענים <strong>"</strong>ו<strong>לא תתחתן בם"</strong> (שם ז, ג), משמע שמצבו כפצוע דכא מוציא אותו מדרגת הקדושה שהיה בה. וכך זה גם בכהן.
 <strong>אמר רבא:</strong> אין זו ראיה, <strong>אטו התם</strong> <small>[וכי שם]</small> איסור זה להתחתן בכנענים <strong>משום קדושה ולאו קדושה הוא?</strong> הלא שם טעם האיסור הוא <strong>דלמא מוליד</strong> <small>[שמא יוליד]</small> <strong>בן ואזיל פלח</strong> <small>[וילך</small> ו<small>יעבוד]</small> <strong>לעבודה זרה, והני מילי</strong> <small>[ודברים אלה]</small> אמורים — <strong>בגויותן,</strong> בהיותם גוים, שדווקא אז יש לחשוש, אבל <strong>כי מגיירי</strong> <small>[כאשר</small> הם <small>מתגיירים]</small> כמו הנתינים, <strong>בישראל שרו</strong> <small>[</small>הם <small>מותרים],</small> <strong>ורבנן הוא דגזרו בהו</strong> <small>[וחכמים הם שגזרו בהם]</small> אפילו לאחר גירות ואסרו אותם כממזרים, אבל לא מחמת איסור תורה, <strong>וכי</strong> <small>[וכאשר]</small> <strong>גזרו בהו רבנן</strong> <small>[בהם חכמים]</small> שלא להתחתן בהם — הרי זה דווקא <strong>בהנך</strong> <small>[באלה]</small> שהם <strong>בני אולודי</strong> <small>[הולדה],</small> <strong>אבל האי דלאו בר אולודי</strong> <small>[זה שאינו בן הולדה]</small> <strong>לא גזרו ביה רבנן</strong> <small>[בו חכמים].</small>
 ומקשים על רבא: <strong>אלא מעתה</strong> לפי הסבר זה, <strong>ממזר</strong> שמוזהר על כל איסורים שבתורה ואסור לשאת גויה, <strong>דבר אולודי</strong> <small>[שבן הולדה]</small> הוא, <strong>הכי נמי דאסיר</strong> <small>[כך גם כן</small> תאמר <small>שאסור]</small> בנתינה מדברי סופרים? <strong>והא תנן</strong> <small>[והרי שנינו</small> במשנה<small>]:</small> <strong>ממזרים ונתינים מותרים לבא זה בזה! אלא</strong> יש לחזור מטעם זה ולומר טעם אחר: <strong>כי גזור רבנן</strong> <small>[כאשר גזרו חכמים]</small> שלא להתחתן בנתינים, גזרו רק <strong>בכשרים,</strong> שלא יתערבו בנתינים, אבל <strong>בפסולים</strong> לבוא בקהל <strong>לא גזור רבנן</strong> <small>[גזרו חכמים].</small>
 <strong>הדר</strong> <small>[חזר]</small> ו<strong>אמר רבא</strong> עצמו, שמה שהעמיד את האיסור להתחתן בהם דווקא בעודם גויים, <strong>לאו מילתא היא</strong> <small>[לא דבר הוא],</small> כלומר, אין ממש בדברים, שהאיסור שלא להתחתן בהם נאמר רק בהיותם גויים, כי <strong>בגויותן,</strong> בהיותם גוים, <strong>לית להו</strong> <small>[אין להם]</small> כלל ענין של <strong>חתנות</strong> בהם, <strong>נתגיירו — אית להו</strong> <small>[יש להם]</small> ענין של <strong>חתנות</strong> וחל עליהם איסור "לא תתחתן". ובכל זאת פצוע דכא מותר בהם.
 <strong>מתיב</strong> <small>[מקשה</small> על כך<small>]</small> <strong>רב יוסף,</strong> הרי נאמר: <strong>"ויתחתן שלמה את בת פרעה מלך מצרים"</strong> (מלכים א' ג, א), משמע שיש להם חתנות גם בהיותם גויים! ומשיבים: <strong>גייורי גיירה</strong> <small>[גייר אותה</small> לפני כן<small>],</small> ומקשים: <strong>והא</strong> <small>[והרי]</small> <strong>לא קבלו גרים לא בימי דוד ולא בימי שלמה!</strong> ומשיבים: <strong>מידי הוא טעמא</strong> <small>[כלום</small> מהו <small>טעם הדבר]</small> שלא קיבלו גרים באותם הימים — משום שחששו שהגרים אינם מתגיירים לשם שמים <strong>אלא</strong> מתאווים <strong>לשולחן מלכים</strong> של דוד ושלמה,
## דף עו:
 <strong>הא לא צריכא ליה</strong> <small>[</small>ו<small>זו,</small> בת פרעה, <small>אינה צריכה לו],</small> שהרי היא עצמה בת מלך, ולכן אין לפקפק בגיורה.
 ומקשים מצד אחר: <strong>ותיפוק ליה</strong> <small>[ותצא לו]</small> סיבה אחרת לאיסורה של בת פרעה — <strong>דהא</strong> <small>[שהרי]</small> <strong>מצרית ראשונה היא,</strong> שגם אם נתגיירה, דור ראשון של מצריים היא, ואסורה לבוא בקהל ה'! <strong>וכי תימא</strong> <small>[ואם תאמר]:</small> <strong>הנך אזלי לעלמא והני אחריני נינהו</strong> <small>[אלה</small> שגזרה בהם התורה כבר <small>הלכו</small> להם <small>ל</small>כל ה<small>עולם, ואלה</small> שנמצאים במצרים <small>אחרים הם],</small>
 <strong>והא תניא</strong> <small>[והרי שנינו</small> בברייתא<small>],</small> <strong>אמר ר' יהודה: מנימין גר מצרי, היה לי חבר מתלמידי ר' עקיבא, אמר:</strong> לאחר שהתגיירתי <strong>אני מצרי ראשון, ונשאתי</strong> גיורת שהיא <strong>מצרית ראשונה, אשיא לבני</strong> שהוא מצרי שני <strong>מצרית שניה כדי שיהא בן בני ראוי לבא בקהל,</strong> משמע: אפילו בזמן המשנה המצריים אסורים!
 <strong>אמר רב פפא: אנן</strong> <small>[אנו]</small> <strong>משלמה ליקו ונתיב</strong> <small>[נקום ונקשה]?</small> <strong>שלמה לא נסיב מידי</strong> <small>[נשא דבר],</small> <strong>דכתיב ביה</strong> <small>[שנאמר בו]:</small> <strong>"מן הגוים אשר אמר ה' אל בני ישראל לא תבאו בהם והם לא יבאו בכם אכן יטו את לבבכם אחרי אלהיהם, בהם דבק שלמה לאהבה"</strong> (מלכים א' יא, ב), וכיון שהיו לשלמה נשים אסורות אחרות אין להקשות בענין בת פרעה, ובאמת, לא היו אלה נישואים בעלי תוקף כלל. <strong>אלא קשיא</strong> <small>[קשה]</small> הלשון <strong>"ויתחתן"</strong> האמורה בבת פרעה!
 ומשיבים: <strong>מתוך אהבה יתירה שאהבה, מעלה עליו הכתוב כאילו נתחתן בה</strong> בנישואים שתופסים, אבל באמת לא היו אלה כלל נישואים תקפים.
 <strong>אמר ליה</strong> <small>[לו]</small> <strong>רבינא לרב אשי: והא אנן תנן</strong> <small>[והרי אנו שנינו</small> במשנה<small>]:</small> <strong>פצוע דכא וכרות שפכה מותרים בגיורת ומשוחררת,</strong> ונדייק: <strong>הא</strong> <small>[הרי]</small> <strong>בנתינה</strong> — <strong>אסירי</strong> <small>[אסורים]!</small> אם כן יש כאן סתירה לברייתא המתירה פצוע דכא בנתינה!
 <strong>אמר ליה</strong> <small>[לו]:</small> <strong>וליטעמיך</strong> <small>[ולטעמך,</small> לשיטתך<small>]</small> שאתה מדייק כך, <strong>אימא סיפא</strong> <small>[אמור</small> את <small>סופה</small> של המשנה<small>],</small> ששנינו: <strong>ואינן אסורין אלא מלבא בקהל</strong> ונדייק להיפך: <strong>הא</strong> <small>[הרי]</small> <strong>בנתינה שרו</strong> <small>[מותר],</small> שאינה נקראת "קהל ה'"! <strong>אלא מהא ליכא למשמע מינה</strong> <small>[מ</small>משנה <small>זו אין לשמוע,</small> להסיק, <small>ממנה]</small> בדרך דיוק, ואין לנו אלא הלכה שלמדנו במפורש.
 <big>א משנה</big> <strong>עמוני ומואבי</strong> שנתגיירו — <strong>אסורים</strong> לבוא בקהל, <strong>ואיסורן איסור עולם</strong> לכל הדורות אחריהם, <strong>אבל נקבותיהם</strong> גם אם הן עצמן התגיירו — <strong>מותרות מיד.</strong>
 <strong>מצרי ואדומי אינם אסורים אלא עד שלשה דורות, אחד זכרים ואחד נקבות. ר' שמעון מתיר את הנקבות</strong> של מצרי ואדומי <strong>מיד. אמר ר' שמעון: קל וחומר הדברים; ומה אם במקום שאסר את הזכרים איסור עולם</strong> בעמונים ומואבים — <strong>התיר את הנקבות מיד, מקום שלא אסר את הזכרים אלא עד שלשה דורות — אינו דין שנתיר את הנקבות מיד?</strong>
 <strong>אמרו לו: אם הלכה</strong> אתה מוסר, ששמעת כך — <strong>נקבל</strong> ממך, <strong>ואם לדין,</strong> שאתה רוצה רק לדון מקל וחומר — <strong>יש תשובה</strong> לקל וחומר זה. <strong>אמר להם: לא כי,</strong> אף אם אני דן קל וחומר, אינני מסכים לטענתכם שיש לכם תשובה לפורכו, אבל מכל מקום <strong>הלכה אני אומר</strong> ולא קל וחומר.
 <big>ב גמרא</big> <strong>מנא הני מילי</strong> <small>[מניין הדברים הללו]</small> שעמונית ומואבית מותרות? <strong>אמר ר' יוחנן:</strong> ש<strong>אמר קרא</strong> <small>[הכתוב]:</small> <strong>"וכראות שאול את דוד יוצא לקראת הפלשתי אמר אל אבנר שר הצבא בן מי זה הנער אבנר ויאמר אבנר חי נפשך המלך אם ידעתי"</strong> (שמואל א', יז, נה), ויש לתמוה: <strong>ו</strong>כי <strong>לא ידע,</strong> לא הכיר, <strong>ליה</strong> <small>[אותו]?</small> <strong>והכתיב</strong> <small>[והרי נאמר]</small> קודם לכן שדוד ניגן אצל שאול <strong>"ויאהבהו מאד ויהי לו נשא כלים"</strong> (שם טז, כא)! <strong>אלא</strong> תאמר כי <strong>אאבוה קא משאיל</strong> <small>[על אביו</small> של דוד <small>היה שואל].</small>
 ומוסיפים לתמוה: <strong>ו</strong>כי את <strong>אביו</strong> של דוד <strong>לא ידע,</strong> לא הכיר, <strong>ליה</strong> <small>[אותו]?</small> <strong>והכתיב</strong> <small>[והרי נאמר]</small> על ישי אבי דוד: <strong>"והאיש בימי שאול זקן בא באנשים"</strong> (שם יז, יב) <strong>ואמר רב ואיתימא</strong> <small>[ויש אומרים]</small> שאמר זאת <strong>ר' אבא: זה ישי אבי דוד שנכנס באוכלוסא</strong> <small>[בקהל גדול]</small> <strong>ויצא באוכלוסא,</strong> שאיש גדול וחשוב היה, ובודאי ידעו הכל מי הוא!
 אלא <strong>הכי קאמר</strong> <small>[כך אמר]</small> <strong>שאול,</strong> שרצה לברר את פרטי היחוס של דוד <strong>אי</strong> <small>[אם]</small> <strong>מ</strong>בני <strong>פרץ אתי</strong> <small>[</small>הוא <small>בא]</small> <strong>אי</strong> <small>[אם]</small> <strong>מ</strong>בני <strong>זרח אתי</strong> <small>[</small>הוא <small>בא].</small> ומדוע חשובה ידיעה זו? — <strong>אי</strong> <small>[אם]</small> <strong>מ</strong>בני <strong>פרץ אתי</strong> <small>[</small>הוא <small>בא] —</small> <strong>מלכא הוי</strong> <small>[מלך יהיה],</small> לפי <strong>שהמלך פורץ לעשות דרך ואין ממחין בידו,</strong> ונרמז הדבר בשם "פרץ". ו<strong>אי</strong> <small>[</small>ו<small>אם]</small> <strong>מ</strong>בני <strong>זרח אתי</strong> <small>[</small>הוא <small>בא]</small> — <strong>חשיבא בעלמא הוי</strong> <small>[</small>איש <small>חשוב בלבד יהיה]</small> אך לא מלך.
 ומסבירים: <strong>מאי טעמא</strong> <small>[מה טעם]</small> <strong>אמר ליה</strong> <small>[לו]</small> שאול לאבנר <strong>שאל עליה</strong> <small>[עליו]</small> <strong>— דכתיב</strong> <small>[שנאמר]:</small> <strong>"וילבש שאול את דוד מדיו"</strong> (שם יז, לח) ומשמעו שהיו <strong>כמדתו</strong> של דוד. <strong>וכתיב ביה</strong> <small>[ונאמר בו]</small> <strong>בשאול "משכמו ומעלה גבוה מכל העם"</strong> (שם ט, ב) וכיון שראה שדוד דומה לו, והבגדים מתאימים לו, התחיל לחשוש שמא הוא המיועד למלוכה, ולכן שאל. <strong>אמר ליה</strong> <small>[לו]</small> <strong>דואג האדומי: עד שאתה משאיל עליו</strong> (שואל אודותיו) <strong>אם הגון הוא למלכות אם לאו</strong> <small>[לא],</small> <strong>שאל עליו אם</strong> בכלל <strong>ראוי</strong> הוא <strong>לבא בקהל אם לאו</strong> <small>[לא].</small> <strong>מאי טעמא</strong> <small>[מה טעם]</small> לפקפוק זה? — <strong>דקאתי</strong> <small>[ש</small>הוא <small>בא]</small> <strong>מרות המואביה,</strong> והמואבים פסולים מלבוא בקהל לעולם.
 <strong>אמר ליה</strong> <small>[לו]</small> <strong>אבנר: תנינא</strong> <small>[</small>הלא <small>שנינו]:</small> <strong>עמוני — ולא עמונית, מואבי — ולא מואבית.</strong> אמר לו: <strong>אלא מעתה</strong> תפרש כמו כן שמה שנאמר <strong>"ממזר"</strong> הכוונה <strong>ולא ממזרת?</strong> אמר לו: <strong>"ממזר" כתיב</strong> <small>[נאמר],</small> שאיננו שם עצם אלא שם תואר, וכוונתו <strong>מום זר,</strong> מי שיש בו מום הבא מחמת פריצת גדר ערוה, ולכן שם התואר הזה כולל זכרים ונקבות כאחד.
 אמר לו: אם כן, תאמר גם: <strong>"מצרי" ולא מצרית!</strong> ענה לו: <strong>שאני הכא דמפרש טעמא דקרא</strong> <small>[שונה כאן שמפורש טעם הכתוב]</small> באיסור העמונים: <strong>"על</strong> דבר <strong>אשר לא קדמו אתכם בלחם ובמים"</strong> (דברים כג, ה), וכיון ש<strong>דרכו של איש</strong> לצאת החוצה <strong>לקדם</strong> אורחים, <strong>ולא דרכה של אשה לקדם,</strong> משום כך לא היתה סיבה לאסור את הנשים. ענה לו: <strong>היה להם לקדם אנשים לקראת אנשים ונשים לקראת נשים! אישתיק</strong> <small>[שתק]</small> אבנר, שלא ידע מה להשיב לקושיה זו.
 <strong>מיד: "ויאמר המלך שאל אתה בן מי זה העלם"</strong> (שמואל א' יז, נו), ומעירים: <strong>התם קרי ליה</strong> <small>[שם</small> בפסוק קודם <small>קורא לו]</small> <strong>"נער",</strong> ואילו <strong>הכא קרי ליה</strong> <small>[כאן קורא לו]</small> <strong>"עלם"</strong> ושינוי הלשון בא לרמז — <strong>הכי קא אמר ליה</strong> <small>[כך אמר לו]</small> לדואג: <strong>הלכה נתעלמה</strong> ("העלם") <strong>ממך</strong> ואין אתה יודע מה הדין — <strong>צא ושאל בבית המדרש.</strong> הלך לבית המדרש ו<strong>שאל, אמרו ליה</strong> <small>[לו]</small> הלכה היא: <strong>עמוני ולא עמונית, מואבי ולא מואבית.</strong>
## דף עז.
 <strong>אקשי להו</strong> <small>[הקשה להם]</small> <strong>דואג</strong> את <strong>כל הני קושייתא</strong> <small>[אלה הקושיות]</small> משאר הפסולים, <strong>אישתיקו</strong> <small>[שתקו]</small> ולא ידעו להשיב. <strong>בעי לאכרוזי עליה</strong> <small>[רצה להכריז עליו</small> על דוד<small>]</small> שהוא פסול לבוא בקהל, <strong>מיד "ועמשא בן איש ושמו יתרא הישראלי אשר בא אל אביגל בת נחש"</strong> (שמואל ב' יז, כה), <strong>וכתיב</strong> <small>[ונאמר]</small> במקום אחר, ששמו היה <strong>"יתר הישמעאלי"</strong> (דברי הימים א' ב, יז), <strong>אמר רבא: מלמד שחגר חרבו כישמעאל</strong> (כערבי), <strong>ואמר: כל מי שאינו שומע הלכה זו,</strong> כלומר, אינו מקיים אותה — <strong>ידקר בחרב.</strong> כי <strong>כך מקובלני מבית דינו של שמואל הרמתי: עמוני ולא עמונית, מואבי ולא מואבית.</strong>
 ולענין מעשה זה שואלים: <strong>ומי מהימן</strong> <small>[והאם נאמן]</small> הוא להעיד בדבר כגון זה? <strong>והאמר</strong> <small>[והרי אמר]</small> <strong>ר' אבא אמר רב: כל תלמיד חכם שמורה הלכה ובא, אם קודם המעשה</strong> הנוגע לעצמו <strong>אמרה — שומעין לו, ואם לאו</strong> <small>[לא],</small> שאמר הלכה זו רק כאשר הדבר נוגע לו — <strong>אין שומעין לו,</strong> שכיון שהוא נוגע בדבר אינו נאמן להעיד עליו. וכיון שנשא עמשא את בתו של ישי (כמפורש בספר דברי הימים שם) הרי הוא נוגע בדבר! ומשיבים: <strong>שאני הכא</strong> <small>[שונה כאן]</small> <strong>דהא</strong> <small>[שהרי]</small> <strong>שמואל ובית דינו קיים,</strong> וכיון שאפשר לשאול אותם מה היתה המסורת שבידם ודאי אינו משקר.
 ושואלים: ו<strong>מכל מקום קשיא</strong> <small>[קשה]</small> מכל אותם הדברים שהקשה דואג! ומשיבים: <strong>הכא תרגמו</strong> <small>[כאן,</small> בבבל, <small>תרגמו,</small> הסבירו<small>]:</small> <strong>"כל כבודה בת מלך פנימה"</strong> (תהלים מה, יד), כלומר, אין כבודה של אשה לצאת לחוץ כלל, ולכן לא יצאו לקראת נשי ישראל. <strong>במערבא אמרי</strong> <small>[בארץ ישראל אומרים]</small> <strong>ואיתימא</strong> <small>[ויש אומרים]</small> שאמר זאת <strong>ר' יצחק, אמר קרא</strong> <small>[הכתוב]:</small> <strong>"ויאמרו אליו איה שרה אשתך</strong> ויאמר הנה באהל
 <strong>"</strong>(בראשית יח, ט), כלומר, שבחה של אשה שתהיה בבית. ומעירים: <strong>כתנאי</strong> <small>[כתנאים]</small> שנחלקו במקור הטעם מדוע עמוניות ומואביות מותרות. ששנינו: <strong>"עמוני" ולא עמונית, "מואבי" ולא מואבית,</strong> אלו <strong>דברי ר' יהודה,</strong> כלומר, שהוא לומד זאת מלשון הכתוב המדבר בלשון זכר, ואילו <strong>ר' שמעון אומר,</strong> מקור הטעם הוא בפסוק: <strong>"על דבר אשר לא קדמו אתכם בלחם ובמים"</strong> (דברים כג, ה) — <strong>דרכו של איש לקדם,</strong> ואין דרכה של אשה לקדם.
 באותו ענין <strong>דרש רבא: מאי דכתיב</strong> <small>[מהו שנאמר]:</small> <strong>"פתחת למוסרי"</strong> (תהלים קטז, טז) — <strong>אמר דוד לפני הקדוש ברוך הוא: רבונו של עולם, שני מוסרות שהיו עלי</strong> שאפשר היה לאסור אותי ואת משפחתי מלבוא בקהל בשבילן, <strong>פתחתם,</strong> והם: <strong>רות המואביה ונעמה העמונית,</strong> כי על ידי היתר המואביות והעמוניות — מותרים אנו לבוא בקהל.
 <strong>דרש רבא: מאי דכתיב</strong> <small>[מהו שנאמר]</small> <strong>"רבות עשית אתה ה' אלהי נפלאתיך ומחשבתיך אלינו"</strong> (שם מ, ו) <strong>"אלי" לא נאמר אלא "אלינו"</strong> — <strong>מלמד שהיה רחבעם</strong> בן שלמה, נכדו של דוד <strong>יושב בחיקו של דוד, אמר לו: עלי ועליך נאמרו שתי מקראות הללו</strong> שהרי רחבעם הוא בן נעמה העמונית.
 ובאותו ענין <strong>דרש רבא: מאי דכתיב</strong> <small>[מהו שנאמר]</small> <strong>"אז אמרתי הנה באתי במגלת ספר כתוב עלי"</strong> (שם ח), <strong>אמר דוד: אני אמרתי "עתה באתי",</strong> וחיי הם ענין שנוצר רק עכשיו, <strong>ולא ידעתי שב"מגילת ספר כתוב עלי",</strong> שכבר נרמז עניני בימי קדם, שכן <strong>התם כתיב</strong> <small>[שם נאמר]</small> בבנות לוט <strong>"הנמצאת"</strong> (בראשית יט, טו), <strong>הכא כתיב</strong> <small>[כאן נאמר]:</small> <strong>"מצאתי דוד עבדי בשמן קדשי משחתיו"</strong> (תהלים פט, כא), ואם כן, מציאה זו שנמצאה בבנות לוט שמהן יצאו עמון ומואב, היא דוד ומשפחתו.
 <big>א</big> <strong>אמר עולא אמר ר' יוחנן: בת גר עמוני כשרה</strong> לא רק לישראל אלא גם <strong>לכהונה. אמר ליה</strong> <small>[לו]</small> <strong>רבא בר עולא לעולא: כמאן</strong> <small>[כ</small>דעת <small>מי]</small> אתה אומר זאת? <strong>אי</strong> <small>[אם]</small> <strong>כ</strong>דעת <strong>ר' יהודה — הא</strong> <small>[הרי]</small> <strong>אמר: בת גר זכר כבת חלל זכר,</strong> ואם כן כל בת גר פסולה לכהונה! <strong>ואי</strong> <small>[ואם]</small> <strong>כ</strong>דעת <strong>ר' יוסי, פשיטא</strong> <small>[פשוט</small> הדבר<small>],</small> <strong>הא</strong> <small>[הרי]</small> <strong>אמר: אף גר שנשא גיורת — בתו כשרה לכהונה.</strong>
 <strong>וכי תימא</strong> <small>[ואם תאמר]</small> שאמר זאת רק <strong>בהנך</strong> <small>[באלה],</small> הגרים, ש<strong>ראוין לבא בקהל, אבל האי</strong> <small>[זה]</small> גר עמוני ש<strong>אין</strong> הוא <strong>ראוי לבא בקהל — לא</strong> תהיה בתו כשירה לכהונה, <strong>מנא ליה</strong> <small>[מניין לו]</small> חילוק זה בדין?
 ומשיבים: <strong>דיליף</strong> <small>[ש</small>הוא <small>לומד]</small> <strong>מכהן גדול באלמנה,</strong> שבתו נפסלה לכהונה. ובדרך זו נדייק: <strong>מה לכהן גדול באלמנה — שכן ביאתו בעבירה,</strong> מה שאין כן בבת גר עמוני שיכולה לבוא בביאה כשירה.
 אם כן <strong>חלל יוכיח</strong> שביאתו עצמה איננה בעבירה ובניו אף הם חללים! ואם תטען: <strong>מה לחלל שכן</strong> עיקר <strong>יצירתו בעבירה</strong> ושמא משום כך פסולו מרובה —
 <strong>כהן גדול יוכיח</strong> שאין יצירתו בעבירה, ובתו מן האלמנה פסולה. <strong>וחזר הדין,</strong> כלומר, אפשר להעביר את הדיון מצד אחד לצד שני, ואם כי:
 <strong>לא ראי זה כראי זה ולא ראי זה כראי זה,</strong> לא זה דומה לזה ולא זה דומה לזה, <strong>הצד השוה שבהן:</strong> שכל <strong>שאינו ברוב קהל,</strong> שהם שונים בדינם מרוב ישראל <strong>ובתו פסולה — אף כאן</strong> גר עמוני <strong>שאינו ברוב קהל,</strong> שהרי אסור לו לבוא בקהל ישראל — <strong>ובתו פסולה.</strong>
 אולם את ההוכחה הזו אפשר לדחות: <strong>מה להצד השוה שבהן שכן יש בהן צד עבירה</strong> אם ביצירתם ואם בביאתם, ואילו בבת גר עמוני אין שום צד עבירה!
 ומשיבים: <strong>דלמא</strong> <small>[שמא]</small> <strong>ודאי ב</strong>גר <strong>עמוני שנשא בת ישראל קאמרת</strong> <small>[אמרת]</small> <strong>אף על גב</strong> <small>[אף על פי]</small> ש<strong>ביאתו בעבירה</strong> שהרי אסור לו לבוא בקהל — מכל מקום <strong>בתו כשרה</strong> לכהונה! <strong>אמר ליה</strong> <small>[לו]:</small> <strong>אין</strong> <small>[כן]</small> זה באמת היה חידושו של ר' יוחנן.
 <strong>דכי אתא</strong> <small>[שכאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: בת גר עמוני, ובת מצרי שני</strong> (שהוא עצמו אסור לבוא בקהל) שנשאו בת ישראל, <strong>ר' יוחנן אמר: כשרה</strong> לכהונה, <strong>וריש לקיש אמר: פסולה</strong> לכהונה. וטעם דבריהם: <strong>ריש לקיש אמר פסולה — דיליף לה</strong> <small>[שלומד אותה]</small> <strong>מכהן גדול באלמנה,</strong> שכל שביאתו בעבירה בתו אסורה לכהונה. <strong>ר' יוחנן אמר כשרה —</strong>
## דף עז:
 <strong>דתני</strong> <small>[ששנה]</small> <strong>ר' זכאי קמיה</strong> <small>[לפני]</small> <strong>ר' יוחנן</strong> ברייתא זו: מה שנאמר בכהן גדול: <strong>"כי אם בתולה מעמיו יקח אשה"</strong> (ויקרא כא, יד) <strong>להביא</strong> (לרבות) <strong>גיורת מכנה</strong> (מבוססת, שלימה), זו שנולדה בקדושת ישראל, שהיא ממשפחה של גרים כשרים — <strong>שהיא כשרה לכהונה. ואמר ליה</strong> <small>[לו]</small> ר' יוחנן: לריבוי זה <strong>אני שונה "עמיו",</strong> ועוד לשון ריבוי <strong>"מעמיו",</strong> כלומר, אפילו כשהיא ממקצת עמיו ומעם אחר — <strong>להביא בתולה הבאה משני עממין,</strong> כלומר, מצירוף בני זוג השייכים לשני עמים שונים, <strong>ואת אמרת</strong> <small>[ואתה אומר]</small> <strong>גיורת מכנה ותו לא</strong> <small>[ולא עוד]?</small>
 שואלים: <strong>מאי</strong> <small>[מה</small> הם<small>]</small> <strong>"שני עממין"</strong> אלה? <strong>אילימא</strong> <small>[אם תאמר]</small> <strong>עמוני שנשא עמונית, ומאי</strong> <small>[ומה]</small> פירוש <strong>משני עממין</strong> שהם מבחינת הדין נחשבים כשני עמים שונים, שכן <strong>זכרים אסורין ונקבות מותרות,</strong> אם כן <strong>היינו</strong> <small>[זהו]</small> <strong>גיורת מכנה</strong> שדובר בה, שהרי היא גיורת כשירה לכל דבר. <strong>אלא</strong> המדובר <strong>בעמוני שנשא בת ישראל</strong> שהם שני עמים.
 <strong>ואיכא דאמרי</strong> <small>[ויש שאומרים]</small> באופן אחר: <strong>אמר ליה</strong> <small>[לו]:</small> <strong>אני שונה "עמיו" "מעמיו" להביא בתולה הבאה משני עממין</strong> ישראלית וגר, <strong>ו</strong>אותו גר הוא <strong>מעם שיש בו שני עממין,</strong> כלומר, עמוני ומואבי (שהנקבות שבהם מותרות), <strong>ואת אמרת</strong> <small>[ואתה אומר]</small> <strong>גיורת מכנה ותו לא</strong> <small>[ולא עוד]?</small>
 ושואלים: <strong>ולהך לישנא</strong> <small>[וללשון</small> שניה <small>זו]</small> שאמרנו, <strong>בת מצרי שני</strong> שנשא ישראלית באיסור, אותה בת שהיא <strong>כשרה לכהונה מנא ליה</strong> <small>[מניין לו]?</small> שהרי במצרים אין חילוק בין זכרים לנקבות! <strong>וכי תימא</strong> <small>[ואם תאמר]</small> <strong>דיליף</strong> <small>[שלומד]</small> <strong>מעמוני שנשא בת ישראל</strong> — אולם אפשר להקשות: <strong>מה לעמוני שנשא</strong> באיסור <strong>בת ישראל</strong> ונולדה לו בת, שאף שהיא עמונית, הריהי מותרת, <strong>שכן נקבות</strong> עמוניות <strong>מותרות</strong> לגמרי ואיסור קל הוא, ולכן בתו מותרת לכהונה, מה שאין כן במצרי שנשא בת ישראל, שאין זרעו כשר אלא מדור שלישי.
 ואומרים: אם כן, <strong>מצרי שני שנשא מצרית שניה יוכיח,</strong> שהוולד כשר לקהל, שדור שלישי הוא, ומותר!
 ודוחים: <strong>מה למצרי שני שנשא מצרית שניה שכן אין ביאתו בעבירה,</strong> שהרי מותר לו לשאתה, מה שאין כן בעמוני שנשא בת ישראל.
 ויש לחזור לראיה הראשונה: <strong>עמוני שנשא בת ישראל יוכיח</strong> שביאתו בעבירה, ואף על פי כן הוולד כשר. <strong>וחזר הדין</strong> מצד זה לצד זה לא ראי זה כראי זה ולא ראי זה כראי זה, הצד השווה שבהם שהם מותרים.
 <strong>אמר רב יוסף: היינו דשמענא ליה</strong> <small>[זהו ששמעתי אותו]</small> את <strong>רב יהודה</strong> ש<strong>אמר</strong> בדרשתו את ענין הייתור <strong>"עמיו" "מעמיו", ולא ידענא</strong> <small>[ידעתי]</small> <strong>מאי קאמר</strong> <small>[מה הוא אומר],</small> ועכשיו אני מבין שרצה לדרוש להכשיר בת של עמוני שנשא בת ישראל וכר' יוחנן.
 <strong>כי אתא</strong> <small>[כאשר בא]</small> <strong>רב שמואל בר יהודה</strong> מארץ ישראל לבבל, <strong>אמר: הכי תנא קמיה</strong> <small>[כך שנה לפניו]</small> ר' זכאי: <strong>אשה עמונית כשרה, בנה מעמוני פסול, ובתה מעמוני כשרה. במה דברים אמורים — בעמוני ועמונית שנתגיירו, אבל בתה מעמוני</strong> גוי — <strong>פסולה.</strong>
 <strong>אמר ליה</strong> <small>[לו]:</small> <strong>פוק תני לברא</strong> <small>[צא ושנה בחוץ],</small> כלומר, ברייתא זו שהבאת אינה מן הברייתות הראויות להיכנס לבית המדרש. כי <strong>מאי דאמרת</strong> <small>[מה שאמרת]</small> <strong>אשה עמונית כשרה</strong> — דבר זה ידוע, ואין צריך לאמרו, שהרי פירשו: <strong>עמוני ולא עמונית.</strong> ומה שאמרת כי <strong>בנה מעמוני פסול</strong> — גם את זה אין צורך לומר, <strong>דהא</strong> <small>[שהרי]</small> <strong>עמוני הוא.</strong>
 אולם המשך דבריך שאמרת: <strong>ובתה מעמוני כשרה, למאי</strong> <small>[למה</small> לאיזה ענין<small>]?</small> <strong>אילימא</strong> <small>[אם לומר]</small> לענין <strong>לבא בקהל</strong> — אין צריך לומר זאת, <strong>השתא</strong> <small>[עכשיו,</small> הרי<small>]</small> <strong>אמה כשרה</strong> לקהל, <strong>היא</strong> בתה <strong>מיבעיא</strong> <small>[נצרכה]</small> לומר שכשרה? <strong>אלא</strong> ודאי הכוונה <strong>לכהונה.</strong>
 ובהמשך: <strong>במה דברים אמורים — בעמוני ועמונית שנתגיירו, אבל בתה מעמוני פסולה.</strong> ונברר <strong>מאי</strong> <small>[מה</small> פירוש<small>]</small> <strong>"בתה מעמוני"? אילימא</strong> <small>[אם תאמר]</small> <strong>עמוני שנשא עמונית</strong> ונתגיירו שניהם — אם כן <strong>היינו גיורת מכנה,</strong> זו שדובר בה קודם שכשרה! <strong>אלא עמוני שנשא בת ישראל</strong> בעבירה, ולשיטה זו הבת פסולה לכהונה, אולם הלא לדעת ר' יוחנן כשרה היא, ולכן <strong>אמר ליה</strong> <small>[לו]</small> <strong>פוק תני לברא</strong> <small>[צא</small> ו<small>שנה בחוץ],</small> שאין ברייתא זו מוסמכת ללמוד ממנה.
 <big>א</big> שנינו במשנה: <strong>מצרי ואדומי אינן אסורין</strong> אלא שלושה דורות בין זכרים בין נקבות, ור' שמעון מתיר את הנקבות מקל וחומר. ואמרו לו חכמים שלקל וחומר זה יש תשובה. ושואלים: <strong>מאי</strong> <small>[מה]</small> היא <strong>תשובה</strong> זו שרמזו לה?
 <strong>אמר רבה בר בר חנה אמר ר' יוחנן: משום דאיכא למימר</strong> <small>[שיש</small> מקום <small>לומר]</small> <strong>עריות יוכיחו שלא אסר בהן אלא עד שלשה דורות,</strong> שהרי קירבת ערוה לא נאסרה מן התורה אלא עד שלושה דורות, כגון בתו ובת בתו, או אמו ואם אמו, ואסר בהם <strong>אחד זכרים ואחד נקבות!</strong>
 את הראיה הזו דוחים: <strong>מה לעריות — שכן</strong> חמורות הן, משום שיש בהן עונש <strong>כרת!</strong> ומשיבים: <strong>ממזר יוכיח</strong> שאין בו כרת, ודינו שווה בין בזכרים בין בנקבות.
 ודוחים: <strong>מה לממזר</strong> שיש בו צד חמור, <strong>שכן אינו ראוי לבא בקהל לעולם</strong> בכל הדורות. אם כן — <strong>עריות יוכיחו</strong> שאחרי שלושה דורות אין בהן איסור, ולאחרים שאינם קרוביהן מותרים מיד. <strong>וחזר הדין</strong> מצד זה לצד זה,
 <strong>לא ראי זה כראי זה ולא ראי זה כראי זה,</strong> אין זה דומה לזה ואין זה דומה לזה, <strong>הצד השוה שבהן — שאסורין אחד זכרים ואחד נקבות, אף אני אביא מצרי ומצרית שיהיו אסורין, אחד זכרים ואחד נקבות.</strong>
 ודוחים: <strong>מה להצד השוה שבהן שכן יש בהן צד כרת,</strong> אם בביאת הערוה בעצמה ואם ביצירתו של הממזר, שהרי אין ממזר אלא מחיוב כרת.
 <strong>ורבנן</strong> <small>[וחכמים]</small> לומדים זאת <strong>מחלל</strong> שהוא נוצר <strong>מ</strong>ביאת <strong>חייבי עשה,</strong> כגון הוולד הנולד לכהן גדול מזו שאינה בתולה שאסורים בין הזכרים ובין הנקבות. <strong>וכ</strong>דעת <strong>ר' אליעזר בן יעקב</strong> שאמר שהוולד חלל.
 <strong>ומאי</strong> <small>[ומה</small> פירוש<small>]</small> <strong>"לא כי"</strong> שאמר ר' שמעון — <strong>הכי קאמר להו</strong> <small>[כך אמר להם]:</small> <strong>לדידי לא סבירא לי</strong> <small>[לי עצמי,</small> לשיטתי, <small>אינני סובר]</small> <strong>כר' אליעזר בן יעקב,</strong> ואין לכם תשובה לדברי על פי שיטתי. ו<strong>לדידכו</strong> <small>[ולכם]</small> <strong>דסבירא לכו</strong> <small>[שאתם סבורים]</small> <strong>כר' אליעזר בן יעקב</strong> — מכל מקום <strong>הלכה אני אומר,</strong> שכך מסורת בידי שנקבות של מצרי ואדומי מותרות.
 <strong>תניא</strong> <small>[שנויה</small> ברייתא<small>],</small> <strong>אמר להן ר' שמעון: הלכה אני אומר, ועוד: מקרא מסייעני,</strong> שהרי נאמר בפסוק <strong>"בנים</strong> אשר יוולדו להם<strong>"</strong> (דברים כג, ט), ודרשו: "בנים" <strong>ולא בנות.</strong>
 ומפרשים את הענין על פי ברייתא, <strong>תנו רבנן</strong> <small>[שנו חכמים]:</small> במצרי ובאדומי <strong>"בנים" ולא בנות</strong> נאסרו, אלו <strong>דברי ר' שמעון. אמר ר' יהודה, הרי הוא אומר: "בנים אשר יולדו להם דור שלישי</strong> יבא להם בקהל ה'<strong>"</strong> (דברים כג, ט), משמע ש<strong>הכתוב תלאן בלידה</strong> ("אשר יולדו") ואין מחלקים בין זכר ונקיבה, אלא בלידת הדור השלישי.
 <strong>אמר ר' יוחנן: אי לאו</strong> <small>[אם לא]</small> ש<strong>אמר ר' יהודה</strong> כי <strong>הכתוב תלאן בלידה — לא מצא ידיו ורגליו בבית המדרש.</strong> כלומר, היה מגיע לידי סתירה מתוך שיטתו שלו. ומדוע, <strong>כיון</strong> ש<strong>אמר מר</strong> <small>[החכם]</small> שלדעת ר' יהודה <strong>קהל גרים איקרי</strong> <small>[נקרא]</small> גם הוא <strong>קהל</strong> ה',
## דף עח.
 אם כן <strong>מצרי שני במאי</strong> <small>[במה]</small> <strong>יטהר</strong> זרעו שיוכל להיות דור שלישי, הרי אסור לבוא בקהל? שהרי אינו יכול לשאת לא בת ישראל ולא גיורת! ומשיבים: <strong>דלמא דאי עבר ונסיב</strong> <small>[שמא שאם עבר ונשא]</small> גיורת או בת ישראל. ודוחים: במקרה של <strong>"דאי"</strong> <small>["שאם"]</small> <strong>לא כתיב קרא</strong> <small>[נאמר</small> הכתוב<small>],</small> שאין הכתוב מדבר אודות דבר הבא רק על ידי מעשה אסור.
 ומקשים: <strong>הרי ממזר,</strong> שהוא מקרה של <strong>"דאי"</strong> <small>["שאם"],</small> <strong>וכתביה קרא</strong> <small>[ואמרו הכתוב],</small> שהרי ממזר יצירתו בעבירה! ומשיבים: <strong>"דאי" לאיסורא</strong> <small>["שאם" לאיסור] —</small> <strong>כתב, "דאי" להיתרא</strong> <small>["שאם" להיתר] —</small> <strong>לא כתב,</strong> שיתכן שיהא כתוב במקרא דבר שנעשה באיסור — כדי לאסור אותו או להחמיר עליו. אבל היתר של דבר שנוצר רק מתוך איסור — לא נכתב.
 ומקשים: <strong>הרי מחזיר גרושתו</strong> אחרי שהיתה נשואה לאחר, שיש שם <strong>"דאי" להיתרא</strong> <small>["שאם" להיתר]</small> <strong>וכתביה</strong> <small>[וכתבו]?</small> שכן מן הכתוב בענין זה "תועבה היא" למדים אנו, שאף שהיא עצמה אסורה — מכל מקום אם עברה וחזרה ונישאה לבעלה הראשון, בניה כשרים! ומשיבים: <strong>התם</strong> <small>[שם]</small> <strong>משום עיקר איסורא</strong> <small>[האיסור]</small> <strong>הוא דכתביה</strong> <small>[שכתבו]</small> שאסור לבעלה להחזירה, ואת ההיתר לגבי הבנים למדים אנו בדרך אגב.
 <big>א</big> <strong>תנו רבנן</strong> <small>[שנו חכמים],</small> נאמר: "בנים אשר יוולדו להם דור שלישי יבוא להם בקהל ה'" (דברים כג, ט), ויש לתמוה: <strong>אם נאמר</strong> בכתוב זה <strong>"בנים" למה נאמר</strong> גם <strong>"דורות", ואם נאמר "דורות" למה נאמר "בנים"?</strong> שהרי היה יכול לכתוב "בן שלישי יבוא", או "דור שלישי יבוא" ולא לכתוב כלל "בנים"! ומסבירים: <strong>אם</strong> היה <strong>נאמר "בנים"</strong> בלבד <strong>ולא נאמר "דורות", הייתי אומר</strong> שהדבר תלוי בבנים: <strong>בן ראשון ושני</strong> שנולד למצרי <strong>אסור, שלישי — מותר, לכך נאמר</strong> גם <strong>"דורות"</strong> ללמד שאין הדבר תלוי במספר הבנים אלא בדורות.
 <strong>ו</strong>להיפך, <strong>אם</strong> היה <strong>נאמר "דורות"</strong> ("דור שלישי") בלבד <strong>ולא</strong> היה <strong>נאמר "בנים", הייתי אומר</strong> שמונים את סדר הדורות רק <strong>ל</strong>מן <strong>אותן העומדים על הר סיני,</strong> שדור שלישי נחשב מאותם שהיו באותה תקופה ושלושה דורות לאחר מכן מותר, <strong>לכך נאמר "בנים".</strong>
 נאמר בפסוק: <strong>"</strong>בנים אשר יולדו להם דור שלישי יבוא <strong>להם"</strong> (דברים כג, ט), ופירושו: <strong>מהם מנה,</strong> כלומר, מאותם שנתגיירו אתה מתחיל למנות דורות, שהם עצמם נחשבים דור ראשון ובני בניהם מותרים. ועוד למדים מ<strong>"להם"</strong> הכתוב בלשון רבים — <strong>הלך אחר פסולן,</strong> שאם נשא מצרי אשה ישראלית, או שמצרית נישאה לישראלי באיסור — הנולד מהם, אף שאחד מהוריו אינו פסול — הריהו הולך אחר הפסול ומונים לו עד דור שלישי.
 ומעירים: <strong>ואיצטריך למיכתב</strong> <small>[והוצרך לכתוב]</small> <strong>"להם" ואיצטריך למיכתב</strong> <small>[והוצרך לכתוב]</small> <strong>"אשר יולדו". דאי כתב רחמנא</strong> <small>[שאילו אמרה התורה]</small> רק <strong>"אשר יולדו" הוה אמינא</strong> <small>[הייתי אומר]</small> <strong>מבניהם מנה</strong> דורות, על כן <strong>כתב רחמנא</strong> <small>[כתבה התורה]</small> <strong>"להם"</strong> — שהם עצמם נקראים דור ראשון. <strong>ואי כתב רחמנא</strong> <small>[ואילו כתבה התורה]</small> רק <strong>"להם", הוה אמינא</strong> <small>[הייתי אומר]</small> <strong>מצרית מעוברת שנתגיירה היא ובנה</strong> (העובר) הם נחשבים <strong>חד</strong> <small>[אחד],</small> שהבן נחשב כחלק ממנה, וגם הוא ייחשב מצרי ראשון, על כן <strong>כתב רחמנא</strong> <small>[אמרה התורה]</small> <strong>"אשר יולדו"</strong> שהדבר תלוי בלידה, והוולד הזה נחשב מצרי שני.
 <strong>ו</strong>עוד <strong>איצטריך למיכתב</strong> <small>[הוצרך לכתוב]</small> <strong>"להם" הכא</strong> <small>[כאן]</small> לגבי מצרי, לומר שהולכים אחרי הפסול, <strong>ואיצטריך למיכתב</strong> <small>[והוצרך לכתוב]</small> <strong>"לו" גבי</strong> <small>[אצל]</small> <strong>ממזר</strong> ("גם דור עשירי לא יבוא לו". שם ג).
 <strong>דאי כתב רחמנא הכא</strong> <small>[שאילו כתבה התורה</small> רק <small>כאן]</small> במצרי, הייתי אומר כי רק בו הולכים אחרי פסול <strong>משום</strong> שהוא <strong>בא</strong> ונוצר <strong>מטיפה</strong> (זרע) <strong>פסולה,</strong> של מי שאינו ישראלי, <strong>אבל ממזר</strong> ש<strong>בא מטיפה כשרה,</strong> שהרי הוריו, אף שחטאו, ישראלים כשרים היו — <strong>אימא</strong> <small>[אמור]</small> ש<strong>לא,</strong> לכן השמיע לנו בממזר.
 <strong>ו</strong>להיפך: <strong>אי כתב רחמנא</strong> <small>[אילו כתבה התורה]</small> <strong>גבי</strong> <small>[אצל]</small> <strong>ממזר</strong> הייתי אומר <strong>משום</strong> ש<strong>אין</strong> הוא <strong>ראוי</strong> לבוא <strong>בקהל לעולם, אבל הכא</strong> <small>[כאן]</small> <strong>אימא</strong> <small>[אמור]</small> ש<strong>לא,</strong> לכן <strong>צריכא</strong> <small>[צריך]</small> שייאמרו שניהם.
 <big>ב</big> <strong>אמר רבה בר בר חנה אמר ר' יוחנן: מצרי שני שנשא מצרית ראשונה — בנה שלישי הואי</strong> <small>[הוא].</small> ומעירים: <strong>אלמא קסבר</strong> <small>[מכאן</small> ש<small>סבור</small> הוא<small>]</small> כי <strong>בתר דידיה שדינן ליה</strong> <small>[אחריו,</small> אחר האב, <small>אנחנו מטילים,</small> מחשיבים <small>אותו]</small> ולא לפי אמו,
 <strong>מתיב</strong> <small>[מקשה]</small> <strong>רב יוסף</strong> על כך ממה ששנינו, <strong>ר' טרפון אומר: יכולין ממזרים ליטהר</strong> במשך הדורות. <strong>כיצד? ממזר נשא שפחה</strong> — הרי <strong>הולד עבד. שחררו</strong> אביו הממזר, שהוא בעל השפחה, את הוולד — <strong>נמצא</strong> הוולד <strong>בן חורין,</strong> וכשר. <strong>אלמא בתר דידה שדינן ליה</strong> <small>[מכאן</small> ש<small>אחריה,</small> אחרי האשה, <small>אנחנו מטילים,</small> מחשיבים <small>אותו],</small> שאומרים שהוולד איננו ממזר אלא עבד! ומשיבים: <strong>שאני התם</strong> <small>[שונה שם]</small> בעבדים ש<strong>אמר קרא</strong> <small>[</small>ה<small>כתוב]:</small> <strong>"האשה וילדיה תהיה לאדניה"</strong> (שמות כא, ד), ומכאן שלגבי שפחה אין הולכים כלל אחר האב.
 <strong>מתיב</strong> <small>[מקשה]</small> <strong>רבא</strong> ממה ששנינו, <strong>אמר ר' יהודה: מנימין גר מצרי, היה לי חבר, מתלמידי ר' עקיבא, ואמר: אני מצרי ראשון, ונשאתי מצרית ראשונה, אשיא לבני מצרית שניה, כדי שיהא בן בני ראוי לבא בקהל. ואי סלקא דעתך בתריה דידיה שדינן ליה</strong> <small>[ואם עולה על דעתך</small> לומר ש<small>אחריו אנחנו מטילים,</small> מחשיבים <small>אותו</small> את הוולד<small>]</small> <strong>אפילו</strong> אם ישא אותו בן מצרית <strong>ראשונה נמי</strong> <small>[גם כן]</small> יהיה בן בנו מותר! ומשיבים: <strong>הא אמר ליה</strong> <small>[הרי</small> כבר <small>אמר לו]</small> <strong>ר' יוחנן לתנא: תני</strong> <small>[שנה]</small> מצרית <strong>ראשונה.</strong>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן</strong> להיפך: <strong>מצרי שני שנשא מצרית ראשונה — בנה שני הואי</strong> <small>[הוא].</small> <strong>אלמא</strong> <small>[מכאן]</small> אנו רואים כי <strong>בתר אימיה שדינן ליה</strong> <small>[אחר אמו אנחנו מטילים,</small> מחשיבים <small>אותו],</small>
 <strong>אמר ליה</strong> <small>[לו]</small> <strong>אביי: אלא הא</strong> <small>[זו]</small> ש<strong>אמר ר' יוחנן: הפריש</strong> קרבן <strong>חטאת</strong> (המובא מן הנקיבה) כשהיא <strong>מעוברת, וילדה</strong> אחר כך נקיבה, אם <strong>רצה — מתכפר בה</strong> והוולד ירעה עד שיפול בו מום וייפדה ויפלו דמיו לנדבה, ואם <strong>רצה — מתכפר בולדה</strong> והיא עצמה תרעה עד שיפול בה מום.
 ומעתה, <strong>אי אמרת בשלמא</strong> <small>[נניח אם אתה אומר]</small> כי <strong>עובר לאו</strong> <small>[לא]</small> <strong>ירך אמו הוא</strong> אלא נחשב כיצור בפני עצמו, למרות שאיננו נפרד ממנה עדיין — <strong>הוה ליה</strong> <small>[הרי הוא]</small> <strong>כמפריש שתי חטאות לאחריות,</strong> שאדם החושש שמא יאבד קרבן חטאתו ומפריש שתים, שישתמש בכל אחת מהן שירצה, <strong>ואמר</strong> על כך <strong>רב אושעיא: הפריש שתי חטאות לאחריות — מתכפר באחת מהן, והשניה תרעה</strong> עד שיפול בה מום, ותיפדה.
 <strong>אלא אי אמרת</strong> <small>[אם אומר אתה]</small> כי <strong>עובר ירך אמו הוא</strong> ונחשב כחלק ממנה, אם כן <strong>הוה ליה</strong> <small>[הרי הוא]</small> <strong>ולד חטאת, וולד חטאת למיתה אזיל</strong> <small>[הולך],</small> שאין מניחים לוולד הזה לרעות, אלא גורמים לו שימות כיון שנתקדש בקדושת חטאת אגב אמו, ובודאי אי אפשר להתכפר בו. נמצא שר' יוחנן עצמו סבור כי אין הוולד נחשב כחלק מאמו, ומדוע בענין המצרי אומרים שהולך אחר אמו?
 <strong>אישתיק</strong> <small>[שתק]</small> רב דימי שלא מצא דרך להשיב לו לפי שעה. <strong>אמר ליה</strong> <small>[לו]</small> אביי מדעת עצמו: <strong>דלמא שאני התם</strong> <small>[שמא שונה שם]</small> בענין מצרי ומצרית, <strong>דכתיב</strong> <small>[שנאמר]</small> בהם <strong>"אשר יולדו"</strong> (דברים כג, ט), כלומר, <strong>הכתוב תלאו בלידה,</strong> ולכן הכל תלוי בלידת הבנים. <strong>אמר ליה</strong> <small>[לו]</small> רב דימי: אכן <strong>קרקפנא</strong> (בעל ראש) כלומר, אדם גדול וחשוב, <strong>חזיתיה לרישך ביני עמודי</strong> <small>[ראיתי את ראשך בין העמודים]</small> של בית המדרש בטבריה <strong>כי</strong> <small>[כאשר]</small> <strong>אמר ר' יוחנן להא שמעתא</strong> <small>[את ההלכה הזו],</small> כלומר, כיוונת ממש לדברי ר' יוחנן כאילו היית שם.
 ומבררים עוד את הנושא, <strong>טעמא</strong> <small>[הטעם],</small> דווקא כאן במצרי, משום <strong>דכתיב</strong> <small>[שנאמר]</small> <strong>"אשר יולדו"</strong> ולכן הולכים הוולדות אחר האם דווקא, <strong>הא בעלמא</strong> <small>[הרי בכלל],</small> בשאר אסורי קהל — <strong>בתר אבוה שדינן ליה</strong> <small>[אחרי אביו אנו מטילים אותו].</small> ושואלים: <strong>אלא הא</strong> <small>[זו]</small> ש<strong>אמר רבא: גויה מעוברת שנתגיירה — בנה</strong> (שהיה אז עובר), <strong>אין צריך טבילה. אמאי</strong> <small>[מדוע]</small> <strong>אין צריך טבילה?</strong> הרי אין הוא הולך אחר אמו!
 <strong>וכי תימא</strong> <small>[ואם תאמר]</small> שהטעם הוא <strong>משום</strong> מה שאמר <strong>ר' יצחק,</strong> ש<strong>אמר ר' יצחק: דבר תורה,</strong> כלומר, דין תורה עצמו לענין טבילה הוא: אם היה <strong>רובו</strong> של הטובל מכוסה <strong>ו</strong>חוצץ בדבר שהוא <strong>מקפיד עליו,</strong> שמעונין להסירו — הרי זה <strong>חוצץ</strong> כל עוד לא הסירו, והטבילה אינה טבילה, אבל <strong>רובו שאינו מקפיד עליו,</strong> שאינו מעונין להסירו — <strong>אינו חוצץ.</strong> לפי שיטה זו אפשר לומר שהעובר שהיה מכוסה במעטה (בגוף אמו) אך כיון שאיננו מקפיד עליו, שהרי צריך לה, אפשר לחשוב זאת כאילו העובר עצמו טבל במים.
## דף עח:
 <strong>והא</strong> <small>[והרי]</small> <strong>אמר רב כהנא: לא שנו</strong> שאם אין מקפיד עליו אינו חוצץ <strong>אלא</strong> כשמכוסה <strong>רובו, אבל</strong> אם מכוסה <strong>כולו</strong> — <strong>חוצץ</strong> מדין תורה, אפילו אם אינו מקפיד! ומשיבים: <strong>שאני</strong> <small>[שונה]</small> <strong>עובר דהיינו רביתיה</strong> <small>[שזהו</small> טבע <small>גידולו],</small> שמאחר וזהו מקום גידולו, אין לומר שרחם אמו מהווה חציצה עבורו, ולכן נחשב לו כאילו הוא עצמו טבל.
 <strong>כי אתא</strong> <small>[כאשר בא]</small> <strong>רבינא</strong> מארץ ישראל לבבל, <strong>אמר</strong> בשם <strong>ר' יוחנן:</strong> לענין יוחסין, <strong>באומות,</strong> בעודם גויים, <strong>הלך אחר הזכר,</strong> ואם נישאו לאחר ש<strong>נתגיירו — הלך אחר</strong> ה<strong>פגום שבשניהם.</strong> ומסבירים: <strong>באומות הלך אחר הזכר — כדתניא</strong> <small>[כ</small>מו <small>ששנינו</small> בברייתא<small>]:</small> <strong>מנין לאחד מן האומות שבא על הכנענית והוליד בן, שאתה רשאי לקנותו בעבד</strong> ואיננו קרוי כנעני שאסור לקיימו בארץ — <strong>שנאמר: "וגם מבני התושבים הגרים עמכם מהם תקנו"</strong> (ויקרא כה, מה).
 <strong>יכול אפילו אחד מן הכנענים שבא על אחת מן האומות והוליד</strong> ממנה <strong>בן, שאתה רשאי לקנותו בעבד — תלמוד לומר: "אשר הולידו בארצכם"</strong> (שם), לומר: <strong>מן הנולדים בארצכם,</strong> שאמם ודאי כנענית, שכן מדרך האשה שלא לצאת ממקומה, ואם נולד בארץ ודאי שאמו היא הכנענית ומותר לקנותו, <strong>ולא מן הגרים בארצכם,</strong> כלומר, לא מבני הכנענים שנולדו בחוץ לארץ (ואמם מן האומות ואינה כנענית, שאם היתה כנענית לא היתה יוצאת ממקומה) והיו גרים בארץ, שבאו לגור בארץ אצל אביהם, שאותם אסור להחזיק אפילו כעבדים מכיון שמתייחסים אחרי אביהם הכנעני. שמסתבר שלא בא הכתוב לאסור אלא את זה שאביו כנעני.
 שנינו שאם <strong>נתגיירו הלך אחר פגום שבשניהם.</strong> ושואלים: <strong>במאי</strong> <small>[במה,</small> באיזה מקרה מדובר כאן<small>]?</small> <strong>אילימא</strong> <small>[אם תאמר]</small> <strong>במצרי שנשא עמונית — מאי</strong> <small>[מה]</small> <strong>פגום שבשניהם אית</strong> <small>[יש]</small> <strong>בה?</strong> שכיון שההלכה היא <strong>עמוני ולא עמונית</strong> הרי היא איננה פגומה כלל! <strong>אלא</strong> מדובר <strong>בעמוני שנשא מצרית.</strong> ואז, <strong>אי</strong> <small>[אם]</small> הילד <strong>זכר הוי</strong> <small>[הוא] —</small> <strong>שדייה בתר</strong> <small>[הטל אותו אחר]</small> אביו ה<strong>עמוני,</strong> וייחשב כעמוני ופסול לבוא בקהל לעולם, <strong>אי</strong> <small>[אם]</small> <strong>נקבה הוי</strong> <small>[היא]</small> — <strong>שדייה בתר</strong> <small>[הטל אותה אחר]</small> ה<strong>מצרית</strong> ותיחשב כמצרית שניה.
 <big>א משנה</big> <strong>ממזרין ונתינין</strong> (בני הגבעונים שנתגיירו בזמן יהושע) <strong>אסורין</strong> לבוא בקהל, <strong>ואיסורן איסור עולם</strong> לכל דורותיהם, <strong>אחד זכרים ואחד נקבות.</strong>
 <big>ב גמרא</big> <strong>אמר ריש לקיש: ממזרת לאחר עשרה דורות מותרת.</strong> כיצד? <strong>יליף</strong> <small>[לומד]</small> <strong>"עשירי" "עשירי"</strong> בגזירה שווה <strong>מעמוני ומואבי,</strong> שנאמר בממזר: "לא יבוא ממזר בקהל ה' גם דור עשירי לא יבוא לו בקהל ה'" (דברים כג, ג), ונאמר בעמוני ומואבי: "לא יבוא עמוני ומואבי בקהל ה' גם דור עשירי לא יבוא להם בקהל ה'" (שם ד), וכך הוא לומד: <strong>מה להלן</strong> בעמוני ומואבי <strong>נקבות מותרות — אף כאן נקבות מותרות.</strong>
 ומקשים: <strong>אי</strong> <small>[או]</small> <strong>מה להלן</strong> בעמוני, הנקבות מותרות <strong>מיד, אף כאן</strong> בממזר יהיו מותרות <strong>מיד!</strong> ומשיבים: <strong>כי אהני</strong> <small>[כאשר הועילה]</small> ה<strong>גזירה שוה,</strong> הרי זה <strong>מ</strong>דור <strong>עשירי ואילך.</strong>
 ומקשים: <strong>והאנן תנן</strong> <small>[והרי אנו שנינו</small> במשנה<small>]:</small> <strong>ממזרים ונתינין אסורין, ואיסורן איסור עולם, אחד זכרים ואחד נקבות!</strong> ומשיבים: <strong>לא קשיא</strong> <small>[אין</small> זה <small>קשה]</small> לריש לקיש, משום שהוא סבור שיש מחלוקת בדבר; <strong>הא</strong> <small>[זה]</small> דברי ריש לקיש, <strong>כמאן דאמר דון מינה ומינה</strong> <small>[כ</small>דעת <small>מי שאומר למד ממנה וממנה],</small> כלומר, כאשר למדים דבר מדבר בגזירה שווה אין זה מוגבל רק לפרט אחד, אלא ממשיכים להשוות את שני הנושאים ככל האפשר גם בצדדים אחרים. וכן כאן, אף שעיקר הגזירה־שווה היתה לאסור ממזר איסור עולם, אולם ממשיכים עוד ולומדים היתר הנקיבה לאחר עשרה דורות.
 <strong>הא כמאן דאמר דון מינה ואוקי באתרא</strong> <small>[זה,</small> משנתנו, <small>כמי שאומר למד ממנה והעמד במקומה],</small> ולכן אפשר ללמוד דבר חדש רק למקומו, לענין מוגדר אחד, ואין ללמוד ממנו לענין אחר.
 מובא כי <strong>שאלו את ר' אליעזר: ממזרת לאחר עשרה דרי</strong> <small>[דורות]</small> <strong>מהו</strong> דינה? <strong>אמר להם: מי יתן לי דור שלישי</strong> לממזרים, <strong>ואטהרנו,</strong> כלומר, שאין הדבר שייך. ומעירים: <strong>אלמא קסבר ממזרא לא חיי</strong> <small>[מכאן</small> ש<small>סבור</small> הוא ש<small>ממזר איננו חי],</small> שמשמים גורמים לו שימות, ולכן אין שאלה זו מעשית. <strong>וכן אמר רב הונא: ממזרא לא חיי</strong> <small>[ממזר אינו חי].</small>
 ומקשים: <strong>והא אנן תנן</strong> <small>[והרי אנו שנינו</small> במשנה<small>]:</small> <strong>ממזרין אסורין ואיסורן איסור עולם</strong> וכיצד יתכן הדבר אם אינו חי עד שיהיו ממנו אפילו שלושה דורות! <strong>אמר ר' זירא: לדידי מפרשא לי מיניה</strong> <small>[לי נתפרש</small> הדבר <small>ממנו]</small> מאת <strong>רב יהודה: דידיע</strong> <small>[</small>מי <small>שידוע</small> כממזר<small>]</small> — <strong>חיי</strong> <small>[חי]</small> הוא, כיון שאין חשש שיתערבו בו, ואולם זה <strong>דלא ידיע</strong> <small>[שאינו ידוע] —</small> <strong>לא חיי</strong> <small>[אינו חי],</small> אלא משמים ממיתים אותו כדי שלא יתערבו בו. <strong>דידיע ולא ידיע</strong> <small>[שידוע ואינו ידוע</small> בבירור<small>]</small> אם ממזר הוא — <strong>עד תלתא דרי חיי</strong> <small>[שלושה דורות חי],</small> <strong>טפי</strong> <small>[יותר</small> מזה<small>]</small> — <strong>לא חיי</strong> <small>[אינו חי].</small>
 מסופר: <strong>ההוא דהוי בשבבותיה</strong> <small>[אדם אחד שהיה בשכנותו]</small> של <strong>ר' אמי</strong> ולאחר בירור <strong>אכריז עליה דממזרא הוה</strong> <small>[הכריז עליו שממזר הוא].</small> <strong>בכי ואזיל</strong> <small>[היה בוכה והולך],</small> <strong>אמר ליה</strong> <small>[לו]</small> ר' אמי: אין לך להצטער כל כך, שיש בכך גם יתרון כי <strong>חיים נתתי לך,</strong> שהרי כפי שהסברנו כאשר הממזר מפורסם הוא יכול לחיות.
 <big>ג</big> <strong>אמר רב חנא בר אדא: נתינים — דוד</strong> המלך הוא ש<strong>גזר עליהם</strong> שיהיו פסולים לבוא בקהל, <strong>שנאמר: "ויקרא המלך לגבענים ויאמר אליהם והגבענים לא מבני ישראל המה</strong> כי אם מיתר האמורי<strong>"</strong> (שמואל ב' כא, ב), שאפשר ללמוד מכאן שדוד הוא שקבע שאינם כבני ישראל, ולא יבואו בקהל ישראל, למרות שהתגיירו.
 ושואלים: <strong>מאי טעמא</strong> <small>[מה טעם]</small> <strong>גזר עלייהו</strong> <small>[עליהם]?</small> כדי להסביר את הדבר מביאים את כל השתלשלות הדברים. <strong>דכתיב</strong> <small>[שנאמר]:</small> <strong>"ויהי רעב בימי דוד שלש שנים שנה אחרי שנה"</strong> (שם כא, א). <strong>שנה ראשונה אמר להם</strong> דוד לבני ישראל: <strong>שמא עובדי עבודה זרה יש בכם,</strong> וחטא זה הוא שגורם לעצירת גשמים, <strong>דכתיב</strong> <small>[שנאמר]:</small> <strong>"ועבדתם אלהים אחרים והשתחויתם להם.</strong> וחרה אף ה' בכם <strong>ועצר את השמים ולא יהיה מטר וגו'"</strong> (דברים יא, טז-יז). <strong>בדקו, ולא מצאו</strong> עוברי עבירה זו.
 שנה <strong>שניה</strong> שלא ירדו גשמים <strong>אמר להם: שמא עוברי עבירה</strong> בזנות <strong>יש בכם, דכתיב</strong> <small>[שנאמר]:</small> <strong>"וימנעו רבבים ומלקוש לוא היה ומצח אשה זונה היה לך</strong> מאנת הכלם<strong>"</strong> (ירמיהו ג, ג) מלמד שבגלל זנות יש עצירת גשמים. <strong>בדקו, ולא מצאו.</strong>
 שנה <strong>שלישית אמר להם: שמא פוסקי צדקה ברבים יש בכם,</strong> שמפרסמים ברבים שהם נותנים צדקה <strong>ו</strong>באמת <strong>אין נותנין, דכתיב</strong> <small>[שנאמר]:</small> <strong>"נשיאים ורוח וגשם אין איש מתהלל במתת שקר"</strong> (משלי כה, יד), שמכלל זה נלמד גם שהמתהלל במתת שקר גורם שלא יהיה גשם. <strong>בדקו, ולא מצאו.</strong>
 כיון שבדקו בכל ישראל אותם דברים שגורמים לעצירת גשם ולא מצאו, <strong>אמר: אין הדבר תלוי אלא בי, מיד: "ויבקש דוד את פני ה'"</strong> (שמואל ב' כא, א). ושואלים <strong>מאי היא</strong> <small>[מה הוא]</small> כיצד עשה זאת? <strong>אמר ריש לקיש: ששאל באורים ותומים.</strong>
 שואלים: <strong>מאי משמע</strong> <small>[מה המשמעות],</small> איך משתמע הדבר מהכתוב שמדובר באורים ותומים? <strong>אמר ר' אלעזר: אתיא</strong> <small>[בא,</small> נלמד<small>]</small> הדבר בגזירה שווה <strong>"פני" "פני". כתיב הכא</strong> <small>[נאמר כאן]:</small> <strong>"ויבקש דוד את פני ה'" וכתיב התם</strong> <small>[ונאמר שם]:</small> <strong>"ושאל לו במשפט האורים לפני ה'"</strong> (במדבר כז, כא), משמע שזה הוא הקרוי "לפני ה'".
 בהמשך אותו ענין נאמר: <strong>"ויאמר ה' אל שאול ואל בית הדמים על אשר המית את הגבענים"</strong> (שמואל ב' כא, א), ומסבירים: <strong>"אל שאול"</strong> — שנענשו ישראל על <strong>שלא נספד כהלכה, "ואל בית הדמים" — "על אשר המית את הגבענים",</strong> ותוהים: <strong>וכי היכן מצינו בשאול שהמית</strong> את <strong>הגבעונים?</strong> ומסבירים: <strong>אלא מתוך שהרג נוב עיר הכהנים שהיו</strong> הכהנים <strong>מספיקין להם,</strong> לגבעונים, <strong>מים ומזון</strong> בשכר עבודתם, <strong>מעלה</strong> (מחשיב) <strong>עליו הכתוב כאילו</strong> הוא עצמו <strong>הרגן.</strong>
 ותוהים: <strong>קא תבע</strong> <small>[תובע]</small> הקדוש ברוך הוא מצד אחד <strong>אל שאול שלא נספד כהלכה וקא תבע</strong> <small>[ותובע]</small> מצד שני <strong>על אשר המית הגבעונים</strong> ונענשים על חטאיו?! ומשיבים: <strong>אין</strong> <small>[כן]</small> הוא, וכך צריך להיות, ש<strong>אמר ריש לקיש: מאי דכתיב</strong> <small>[מהו שנאמר]:</small> <strong>"בקשו את ה' כל ענוי</strong> ה<strong>ארץ אשר משפטו פעלו"</strong> (צפניה ב, ג), <strong>באשר משפטו</strong> לדין ולחובה — <strong>שם פעלו</strong> להזכיר את פעלו הטוב של האדם.
 <strong>אמר דוד:</strong> לגבי הספדו של <strong>שאול, נפקו להו</strong> <small>[יצאו להם</small> כבר<small>]</small>
## דף עט.
 <strong>תריסר ירחי שתא</strong> <small>[שנים עשר חדשי שנה],</small> כלומר, מעבר לתקופת האבל של שנים עשר חודש כבר עברו כמה וכמה שנים, <strong>ולא דרכיה למספדיה</strong> <small>[ואין הדרך לספוד אותו]</small> לאחר זמן כה רב, 
 ובנוגע ל<strong>נתינים</strong> (הגבעונים) <strong>ניקרינהו ונפייסינהו</strong> <small>[נקרא להם ונפייס אותם].</small> ולכן נאמר: <strong>"ויקרא המלך לגבענים ויאמר אליהם... מה אעשה לכם ובמה אכפר וברכו את נחלת ה'. ויאמרו לו הגבענים אין לנו כסף וזהב עם שאול ועם ביתו ואין לנו איש וגו' יתן לנו שבעה אנשים מבניו והוקענום לה' וגו'"</strong> (שמואל ב' כא, ב-ו), <strong>מיפייס ולא פייסינהו</strong> <small>[</small>ניסה ל<small>פייסם</small> בדברים אחרים <small>ולא התפייסו].</small>
 <strong>אמר</strong> דוד: <strong>שלשה סימנים יש באומה זו</strong> של ישראל, שהם <strong>הרחמנים, והביישנין, וגומלי חסדים. רחמנים — דכתיב</strong> <small>[שנאמר]:</small> <strong>"ונתן לך רחמים ורחמך והרבך"</strong> (דברים יג, יח). <strong>ביישנין — דכתיב</strong> <small>[שנאמר]:</small> <strong>"</strong>ו<strong>בעבור תהיה יראתו על פניכם"</strong> (שמות כ, יז), ויראה שעל פניו של אדם היא ביישנותו. <strong>גומלי חסדים — דכתיב</strong> <small>[שנאמר]:</small> <strong>"למען אשר יצוה את בניו ואת ביתו</strong> אחריו ושמרו דרך ה' לעשות צדקה ומשפט<strong>"</strong> (בראשית יח, יט). <strong>כל שיש בו שלשה סימנים הללו — ראוי להדבק באומה זו</strong> של ישראל, ומי שאין בו תכונות אלה איננו ראוי להיות קשור בישראל, וכיון שראה דוד את אכזריותם של הגבעונים, גזר עליהם שלעולם לא יתערבו עוד בישראל.
 וממשיכים בהסברת סיפור המעשה, שנאמר: <strong>"ויקח המלך את שני בני רצפה בת איה אשר ילדה לשאול את ארמני ואת מפבשת ואת חמשת בני מיכל בת שאול אשר ילדה לעדריאל בן ברזלי המחלתי"</strong> (שמואל ב' כא, ח). ושואלים: <strong>מאי שנא הני</strong> <small>[</small>ב<small>מה שונים אלה]</small> שבחר דווקא בהם ולא מצאצאי שאול האחרים? <strong>אמר רב הונא: העבירום</strong> את צאצאי שאול <strong>לפני ארון</strong> הברית, <strong>כל שארון קולטו</strong> שנדבק לשם ולא יכול לזוז — <strong>למיתה, כל שאין ארון קולטו — לחיים.</strong>
 <strong>מתיב</strong> <small>[מקשה]</small> <strong>רב חנא בר קטינא</strong> נאמר: <strong>"ויחמל המלך על מפיבשת בן יהונתן בן שאול"</strong> (שם ז), ואם בארון היה הדבר תלוי — מה מקום לחמלת המלך? ומשיבים: <strong>שלא העבירו</strong> לפני הארון כלל.
 ומעתה שואלים לגוף הדבר: <strong>וכי משוא פנים יש בדבר?</strong> שאם מוסרים את ההחלטה בידי שמים, מדוע התערב דוד בדיני נפשות ומדוע לא העבירו? <strong>אלא</strong> עונים בדרך אחרת: <strong>שהעבירו וקלטו</strong> הארון, <strong>ובקש עליו</strong> דוד <strong>רחמים, ופלטו.</strong> ושואלים: <strong>ואכתי</strong> <small>[ועדיין]</small> קשה: וכי <strong>משוא פנים יש בדבר? אלא, שבקש רחמים שלא יקלטנו הארון.</strong> ולא עשה מעשה אחר.
 על עצם המעשה המתואר במקרא מקשים, <strong>והא כתיב</strong> <small>[והרי נאמר]:</small> <strong>"לא יומתו אבות על בנים</strong> ובנים לא ימותו על אבות איש בחטאו יומתו<strong>"</strong> (דברים כד, טז), ובני שאול לא חטאו כלל, ומדוע הומתו? <strong>אמר ר' חייא בר אבא אמר ר' יוחנן: מוטב שתעקר אות אחת</strong> (ומצוה אחת) <strong>מן התורה</strong> באופן כזה, <strong>ואל יתחלל שם שמים בפרהסיא.</strong> שהרי המתת הגבעונים על ידי עם ישראל היה בה חילול השם, וכדי לתקן את הדבר עשו על פי דבריהם, למרות שהם נגד מצוות התורה.
 נאמר שם: <strong>"ותקח רצפה בת איה את השק ותטהו לה אל הצור מתחלת קציר עד נתך מים עליהם מן השמים ולא נתנה עוף השמים לנוח עליהם יומם ו</strong>את <strong>חית השדה לילה"</strong> (שמואל ב' כא, י), שלא ניתנו לקבורה עד ימות הגשמים. ומקשים: וכיצד זה השאירום בלא קבורה כל אותו זמן <strong>והא כתיב</strong> <small>[והרי נאמר]</small> במחוייבי מיתה: <strong>"לא תלין נבלתו על העץ"</strong> (דברים כא, כג)!
 <strong>אמר ר' יוחנן משום ר' שמעון בן יהוצדק: מוטב שתעקר אות אחת מן התורה ויתקדש שם שמים בפרהסיא.</strong> כיצד? <strong>שהיו עוברים ושבים</strong> מן הגויים <strong>אומרים: מה טיבן של אלו</strong> התלויים כאן כל אותו זמן? אמרו להם: <strong>הללו בני מלכים הם.</strong> ומששאלו <strong>ומה עשו</strong> שנידונו בכך? היו עונים להם: <strong>פשטו ידיהם</strong> וגרמו נזק <strong>בגרים גרורים,</strong> כלומר, לא גרים של אמת אלא גרים שנגררו אחר עם ישראל רק מתוך חשבון. <strong>אמרו</strong> אותם עוברים ושבים: <strong>אין לך אומה שראויה להדבק בה כזו. ומה בני מלכים</strong> הפוגעים בגרים <strong>כך</strong> עושים להם, <strong>בני הדיוטות על אחת כמה וכמה! ומה גרים גרורים כך</strong> נוהגים בהם, <strong>ישראל</strong> עצמם <strong>על אחת כמה וכמה!</strong>
 <strong>מיד נתוספו על ישראל מאה וחמשים אלף</strong> גרים, <strong>שנאמר: "ויהי לשלמה שבעים אלף נשא סבל ושמנים אלף חצב בהר"</strong> (מלכים א' ה, כט), וכל אלה, מן הגרים היו. ושואלים: <strong>ודלמא</strong> <small>[ושמא]</small> <strong>ישראל הוו</strong> <small>[היו]</small> אותם החוצבים והסבלים? ומשיבים: <strong>לא סלקא דעתך</strong> <small>[יעלה על דעתך],</small> <strong>דכתיב</strong> <small>[ש</small>הרי <small>נאמר]:</small> <strong>"ומבני ישראל לא נתן שלמה עבד"</strong> (שם ט, כב).
 ומקשים: מי אמר שפועלים אלה היו עבדים, <strong>ודלמא דוגזר בעלמא</strong> <small>[ושמא שכירות סתם]</small> היתה זו שעבדו עבור המדינה, ולא כעבדים. <strong>אלא מהכא</strong> <small>[מכאן]</small> נלמד הדבר, שנאמר: <strong>"ויספר שלמה כל האנשים הגירים אשר בארץ ישראל</strong> אחרי הספר אשר ספרם דוד אביו <strong>וימצאו מאה וחמשים אלף</strong> ושלושת אלפים ושש מאות. <strong>ויעש מהם שבעים אלף (נשא) סבל ושמנים אלף חצב בהר</strong> ושלושת אלפים ושש מאות מנצחים להעביד את העם<strong>"</strong> (דברי הימים ב' ב, טז-יז), משמע שאותם סבלים וחוצבים אכן היו גרים, ומספר זה של גרים בא מן הגרים שהתגיירו בשל קידוש השם שהיה בעונשם של צאצאי שאול. 
 ושוב חוזרים ממעשה זה לעיקרו של הדיון, <strong>ונתינים</strong> האם <strong>דוד גזר עליהם?</strong> הלא <strong>משה גזר עליהם, דכתיב</strong> <small>[שנאמר]:</small> <strong>"מחטב עציך עד שאב מימיך"</strong> (דברים כט, י), משמע שהיה מעמד מיוחד של חוטבי עצים ושואבי מים גם בימי משה, מן הגרים הגרורים שנוספו בימיו, והיו כחטיבה לעצמה שאינה ככל ישראל! ומשיבים: <strong>משה גזר לההוא דרא</strong> <small>[לאותו דור]</small> בלבד, שישארו נפרדים, ואילו <strong>דוד גזר לכולי דרי</strong> <small>[לכל הדורות].</small>
 ומקשים: <strong>ואכתי</strong> <small>[ועדיין]</small> הרי <strong>יהושע</strong> הוא ש<strong>גזר עלייהו</strong> <small>[עליהם],</small> <strong>דכתיב</strong> <small>[שנאמר]:</small> <strong>"ויתנם יהושע ביום ההוא חטבי עצים ושאבי מים לעדה ולמזבח ה'"</strong> (יהושע ט, כז)! ומשיבים: <strong>יהושע גזר</strong> גזירה זו <strong>בזמן שבית המקדש קיים</strong> ("למזבח ה"'), ו<strong>דוד גזר</strong> אף <strong>בזמן שאין בית המקדש קיים.</strong>
## דף עט:
 <strong>בימי רבי בקשו להתיר נתינים,</strong> להשוותם לכל ענין לשאר ישראל ולהתירם לבוא בקהל. <strong>אמר להם רבי:</strong> אם אמנם שאת <strong>חלקנו נתיר</strong> ונאמר שבית דין מפקיר את זכות עם ישראל להעביד את הגבעונים, וייעשו כעבדים משוחררים, אולם את <strong>חלק</strong> ה<strong>מזבח מי יתיר?</strong> והלא הם שייכים גם למקדש ולמזבח!
 ומעירים: <strong>ופליגא</strong> <small>[וחלוקה]</small> דעה זו על מה שאמר <strong>ר' חייא בר אבא.</strong> ש<strong>אמר ר' חייא בר אבא אמר ר' יוחנן: חלק עדה,</strong> אותו חלק בשיעבוד הגבעונים לעדה — <strong>לעולם אסור</strong> ואין לו היתר, <strong>חלק מזבח, בזמן שבית המקדש קיים — אסור,</strong> בזמן ש<strong>אין בית המקדש קיים — שרי</strong> <small>[מותר].</small>
 <big>א משנה</big> <strong>אמר ר' יהושע: שמעתי</strong> בשם רבותי <strong>שהסריס חולץ וחולצין לאשתו, ו</strong>שמעתי גם ש<strong>הסריס לא חולץ ולא חולצין לאשתו, ואין לי</strong> דרך <strong>לפרש</strong> את הסתירה הזו שבין המסורות הללו.
 <strong>אמר ר' עקיבא: אני אפרש, סריס אדם,</strong> כלומר, מי שנסתרס לאחר שנולד — <strong>חולץ וחולצין לאשתו, מפני שהיתה לו שעת הכושר</strong> (שעה שהיה כשר בה). ואילו <strong>סריס חמה,</strong> שנולד כשהוא סריס — <strong>לא חולץ ולא חולצין לאשתו, מפני שלא היתה לו שעת הכושר,</strong> שהרי מתחילתו היה בגדר סריס, שלא היה מסוגל להוליד.
 <strong>ר' אליעזר אומר: לא כי, אלא</strong> להיפך: <strong>סריס חמה — חולץ וחולצין לאשתו, מפני שיש לו רפואה, סריס אדם — לא חולץ ולא חולצין לאשתו, מפני שאין לו רפואה.</strong>
 <strong>העיד ר' יהושע בן בתירא על</strong> אחד ושמו <strong>בן מגוסת שהיה בירושלים</strong> והיה <strong>סריס אדם, ויבמו את אשתו, לקיים</strong> ולאשר את <strong>דברי ר' עקיבא.</strong>
 <strong>הסריס</strong> חמה <strong>לא חולץ ולא מייבם, וכן איילונית,</strong> אשה שיש בה פגם מהותי בכושר הרבייה ואינה יכולה ללדת — <strong>לא חולצת ולא מתייבמת.</strong>
 <strong>הסריס שחלץ ליבמתו — לא פסלה</strong> על ידי כך לכהונה, שחליצתו אינה נחשבת לחליצה. אולם אם <strong>בעלה — פסלה,</strong> ומדוע, <strong>מפני שהיא בעילת זנות.</strong> שכן ביאתו אין בה מצות ייבום ויש בה עבירה שבא על אשת אחיו. <strong>וכן איילונית שחלצו לה אחין</strong> — <strong>לא פסלוה,</strong> אבל אם <strong>בעלוה — פסלוה, מפני שבעילתה</strong> להם <strong>בעילת זנות</strong> היא.
 <big>ב גמרא</big> שואלים: <strong>מכדי</strong> <small>[הרי]</small> <strong>שמעינן</strong> <small>[שומעים,</small> יודעים <small>אנו]</small> כי <strong>ל</strong>דעת <strong>ר' עקיבא</strong> ש<strong>אמר</strong> ש<strong>חייבי לאוין כחייבי כריתות דמו</strong> <small>[נחשבים]</small> לענין תפיסת קידושין, וכל הנובע מכך, <strong>וחייבי כריתות לאו</strong> <small>[לא]</small> <strong>בני חליצה וייבום נינהו</strong> <small>[הם],</small> וכיון שסריס אדם הוא בגדר פצוע דכא, יש לגביו איסור לא תעשה שישא אשה מישראל, ואם עבר ונשא — אין נישואיו תופסים לר' עקיבא, ומדוע תיחשב איפוא חליצתו חליצה!
 <strong>אמר ר' אמי: הכא במאי עסקינן</strong> <small>[כאן במה אנו עוסקים] —</small> <strong>כגון שנשא אחיו</strong> של סריס <strong>גיורת, ור' עקיבא סבר לה</strong> <small>[סבור</small> בזה<small>]</small> <strong>כ</strong>שיטת <strong>ר' יוסי,</strong> ש<strong>אמר</strong> כי <strong>קהל גרים לא אקרי</strong> <small>[אינו נקרא]</small> <strong>קהל,</strong> ולכן גם האסורים לבוא בקהל מותרים לשאת גיורת.
 ומקשים: <strong>אי הכי</strong> <small>[אם כך]</small> <strong>יבומי נמי מייבם</strong> <small>[</small>יוכל הסריס <small>גם כן לייבם]</small> את הגיורת! ומשיבים: <strong>אין הכי נמי</strong> <small>[</small>אמנם <small>כן, כך</small> הוא <small>גם כן]</small> <strong>ואיידי</strong> <small>[ומתוך]</small> ש<strong>אמר ר' יהושע חולץ</strong> שלדעתו קהל גרים נקרא קהל, <strong>אמר איהו נמי</strong> <small>[הוא גם כן]</small> <strong>חולץ,</strong> והוא הדין שלדעתו גם מייבם.
 ומעירים: <strong>דיקא נמי</strong> <small>[מדוייק גם כן]</small> שכך הוא פירוש הדברים, <strong>דקתני</strong> <small>[ששנה</small> במשנתנו<small>]:</small> <strong>העיד ר' יהושע בן בתירא על בן מגוסת שהיה בירושלים</strong> והיה <strong>סריס אדם ויבמו את אשתו לקיים</strong> ולחזק את <strong>דברי ר' עקיבא,</strong> משמע שלשיטת ר' עקיבא גם לייבם מותר. ומסכמים: אכן, <strong>שמע מינה</strong> <small>[למד מכאן]</small> שכך הוא.
 <strong>מתיב</strong> <small>[מקשה]</small> <strong>רבה:</strong> ממה ששנינו: <strong>פצוע דכא, וכרות שפכה, סריס אדם, והזקן</strong> שאינם יכולים להוליד — <strong>או חולצין או מייבמין.</strong> ומבואר <strong>כיצד: מתו</strong> אלה <strong>ולהם נשים, ולהם אחין, ועמדו אחין ועשו מאמר בנשותיהן,</strong> או <strong>נתנו גט, או שחלצו — מה שעשו עשו, ואם בעלו</strong> האחים וייבמו את הנשים הללו — <strong>קנו,</strong> כפי שזה בכל יבמה.
 ואם <strong>מתו אחין</strong> של אלו, <strong>ועמדו הן ועשו מאמר בנשותיהן</strong> של האחים, או <strong>נתנו גט או חלצו — מה שעשו עשו. ואם בעלו</strong> וייבמו את נשותיהם של האחים שמתו — <strong>קנו, ואסור</strong> להם <strong>לקיימן, משום שנאמר: "לא יבא פצוע דכה וכרות שפכה בקהל ה'"</strong> (דברים כג, ב), <strong>אלמא</strong> <small>[מכאן]</small> ש<strong>ב</strong>תוך <strong>קהל</strong> ה' <strong>עסקינן</strong> <small>[אנו עוסקים]</small> שיש בהם איסור זה, ולא בגרים!
 <strong>אלא אמר רבה:</strong> יש לפרש את המשנה <strong>כגון שנפלה לו</strong> לאדם יבמה, <strong>ולבסוף נפצע</strong> ונסתרס, שמתחילה חלה עליו מצות ייבום, ולפיכך חולצת.
 <strong>אמר ליה</strong> <small>[לו]</small> <strong>אביי:</strong> אם כן <strong>ליתי</strong> <small>[שיבוא]</small> <strong>איסור פצוע</strong> דכא <strong>ונידחי</strong> <small>[וידחה]</small> את ה<strong>עשה</strong> של <strong>ייבום! מי לא תנן</strong> <small>[האם לא שנינו</small> במשנה<small>]</small> בכגון זה, <strong>רבן גמליאל אומר:</strong> שני אחים נשואים לשתי אחיות ואחת מהן קטנה שהשיאוה אחיה, שאין נישואיה מדברי תורה, ומת הנשוי לגדולה, <strong>אם מיאנה</strong> הקטנה בבעלה — <strong>מיאנה,</strong> ובטלו נישואיה, ומייבם את אחותה,
 <strong>ואם לאו</strong> <small>[לא]</small> <strong>— תמתין</strong> הקטנה, ולא יבעל אותה <strong>עד שתגדיל,</strong> שהרי היא אסורה משום אחות זקוקתו, <strong>ו</strong>אז <strong>תצא הלזו,</strong> האחרת, <strong>משום אחות אשה. אלמא, אתי</strong> <small>[מכאן</small> ש<small>בא]</small> <strong>איסור אחות אשה ודחי</strong> <small>[ודוחה]</small> את מצות הייבום שחלה עליו קודם. <strong>הכא נמי</strong> <small>[כאן גם כן]</small> <strong>ניתי</strong> <small>[יבוא]</small> <strong>איסור פצוע</strong> דכא, <strong>ונידחי</strong> <small>[וידחה]</small> את חיוב הייבום!
 <strong>אלא אמר רב יוסף:</strong> שיטת <strong>האי תנא</strong> <small>[תנא זה]</small> של משנתנו — שיטת <strong>הך תנא דבי</strong> <small>[תנא זה של בית</small> מדרשו<small>]</small> של <strong>ר' עקיבא היא.</strong> ש<strong>אמר:</strong> רק <strong>מחייבי לאוין</strong> של <strong>שאר</strong> (שיש בהם צד של קירבת משפחה) <strong>הוי</strong> <small>[הריהו]</small> <strong>ממזר, מחייבי לאוין גרידי</strong> <small>[סתם]</small> <strong>לא הוי</strong> <small>[אינו]</small> <strong>ממזר,</strong> ויש איפוא תפיסת נישואין גם לסריס ויכול לחלוץ.
 לגופה של ההלכה שואלים: מדוע חלה בכלל על הסריס מצות ייבום, <strong>איקרי</strong> <small>[אקרא]</small> <strong>כאן</strong> את האמור בפרשת ייבום <strong>"להקים לאחיו שם"</strong> (שם כה, ז), <strong>והא לאו בר הכי</strong> <small>[וזה אינו</small> יכול לעשות <small>כן]</small> עכשיו, גם אם היתה לו קודם שעת הכושר, ומה מקום לדין ייבום כזה?
 <strong>אמר רבא: אם כן,</strong> שאתה אומר שכל שאינו ראוי להוליד אין מצות ייבום חלה עליו, גם אם היתה לו שעת הכושר מקודם, אם כן <strong>אין לך אשה שכשרה ליבם,</strong> שגם אם מת בעלה בדרך הטבע, מן הנמנע <strong>שלא נעשה בעלה סריס חמה שעה אחת קודם למיתתו,</strong> שוודאי באותה שעה לא היה מסוגל להוליד והריהו איפוא כסריס, ולא חלה כלל מצות ייבום! אלא ודאי, כיון שהיתה לו שעת הכושר לפני כן — נחשב הוא ראוי.
 ומעירים: <strong>ל</strong>שיטת <strong>ר' אליעזר</strong> במשנה שסריס אדם אינו חולץ, ואינו מתקשר בנישואין גם אם היתה לו קודם שעת הכושר, <strong>פירוקא</strong> <small>[התירוץ]</small> של <strong>רבא</strong> שמוכיח מכל אדם שסמוך למותו הרי הוא כסריס, <strong>פירכא</strong> <small>[קושיה]</small> <strong>היא!</strong>
 ומשיבים: ר' אליעזר סבור כי אין אדם סמוך למיתה נחשב לסריס, ומה שאינו מסוגל להוליד אז הוא כי <strong>התם כחישותא דאתחילה ביה</strong> <small>[שם, חולשה שהתחילה בו]</small> סמוך למותו, שאינו מסוגל לבוא על אשה, אבל אין זה פגם בכושר ההולדה שלו.
 ובבירור הדברים למעשה שואלים: <strong>היכי דמי</strong> <small>[כיצד זה בדיוק]</small> <strong>סריס חמה? אמר רב יצחק בר יוסף אמר ר' יוחנן: כל</strong>
## דף פ.
 <strong>שלא ראה שעה אחת בכשרותו,</strong> אלא שנולד סריס. ושואלים: <strong>מנא ידעינן</strong> <small>[מניין יודעים אנו]</small> באדם שהוא סריס חמה ולא היה ראוי מימיו? <strong>אמר אביי: כל המטיל מים ואינו עושה כיפה</strong> (כעין קשת) בהטלת המים, אלא מי הרגליים שלו שותתים תחתיו — סריס הוא מתחילתו.
 ואגב שואלים: <strong>ממאי הואי</strong> <small>[ממה הוא</small> נעשה<small>]</small> מום זה? ומשיבים: <strong>דאפיה אימיה בטיהרא ושתיא שיכרא מרקא</strong> <small>[שאופה אמו</small> לחם <small>ב</small>שעת <small>הצהריים ושותה שיכר חריף]</small> בזמן ההריון, שמחמת חימום הגוף נוצר ליקוי זה בילד. <strong>אמר רב יוסף: היינו דשמענא לאמי דאמר</strong> <small>[הוא ששמעתי</small> מר' <small>אמי שהיה אומר]</small> ביטוי זה: <strong>"כל שממעי אמו לקוי", ולא ידענא מאי ניהו</strong> <small>[ידעתי מה הוא,</small> מה מובנו<small>]</small> ולאיזה ענין הוא נוגע, ועכשיו אני מבין שפירש מהו סריס חמה.
 ושואלים: <strong>וליחוש</strong> <small>[ונחשוש]</small> <strong>שמא הבריא בינתים,</strong> במשך הזמן, בלא שנדע, והיתה לו שעת הכושר! ומשיבים: <strong>כיון</strong> ש<strong>תחלתו וסופו לקוי — לא חיישינן</strong> <small>[אין אנו חוששים]</small> לכך.
 <strong>מתיב</strong> <small>[מקשה]</small> <strong>רב מרי</strong> ממה ששנינו בהלכות בכורות, <strong>ר' חנינא בן אנטיגנוס אומר: בודקין אותו</strong> את הבכור שנפל בו מום של סנוורים בעין <strong>שלש פעמים בתוך שמונים יום</strong> שמא הבריא. משמע שאין אנחנו סומכים על החזקה בזה, וחוששים שמא הבריא בינתים אף שבתחילה ובסוף היה חולה, וממילא היתה לו שעת הכושר!
 ומשיבים: <strong>לחד אבר חיישינן</strong> <small>[לאבר אחד,</small> כגון עין, <small>חוששים אנו]</small> שמא הבריא ואחר כך חלה שוב, ואולם <strong>לכוליה גופא לא חיישינן</strong> <small>[לכל הגוף אין אנו חוששים],</small> כי הסריס איננו לקוי באבר אחד בלבד, אלא יש בו פגם המשפיע על כל גופו, ואין לחשוש שנעשה בו שינוי כזה וחזר בינתיים שוב לבריאותו.
 <big>א</big> שנינו במשנה: <strong>ר' אליעזר אומר לא כי</strong> אלא סריס חמה חולץ, ולא סריס אדם <strong>וכו'. ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>בן עשרים שנה ולא הביא שתי שערות</strong> שהם סימן בגרות — <strong>יביאו ראיה שהוא בן עשרים, והוא הסריס,</strong> ולענין ייבום — <strong>לא חולץ ולא מייבם.</strong> היתה אשה <strong>בת עשרים ולא הביאה שתי שערות — יביאו ראיה שהיא בת עשרים, והיא האילונית — לא חולצת ולא מתייבמת,</strong> אלו <strong>דברי בית הלל. ובית שמאי אומרים: זה וזה בני שמנה עשרה</strong> ולא בני עשרים.
 <strong>ר' אליעזר אומר: הזכר כדברי בית הלל, ונקבה כדברי בית שמאי, מפני שהאשה ממהרת לבא</strong> לבגרות <strong>לפני האיש,</strong> ואם לא נראו בה הסימנים עד גיל שמונה עשרה מן הסתם איילונית היא. על כל פנים מובן מן הדברים שסריס כזה, שהוא סריס חמה, אינו חולץ ואינו מייבם, וגם ר' אליעזר מסכים לכך!
 <strong>אמר רמי בר דיקולי אמר שמואל: חזר בו ר' אליעזר</strong> ושינה את דעתו. <strong>איבעיא להו</strong> <small>[נשאלה להם</small> ללומדים<small>]:</small> <strong>מהי הדר ביה</strong> <small>[מאיזו חזר בו]?</small> האם חזר בו ממה שאמר במשנה שסריס חמה חולץ וחולצים לאשתו, או שמא במשנתנו מובאת דעתו האחרונה שחזר בו ממה שאמר במשנה אחרת. ומציעים: <strong>תא שמע</strong> <small>[בא</small> ו<small>שמע],</small> <strong>דתניא</strong> <small>[ששנויה</small> ברייתא<small>],</small> <strong>ר' אליעזר אומר: סריס חמה חולץ וחולצין לאשתו, שכן במינן מתרפאין באלכסנדריא של מצרים.</strong> משמע ממקור נוסף זה שלא חזר בו מן הדעה שאמר במשנתנו, אלא ממה שאמר כדברי בית הלל ובית שמאי ודעתו כפי שהיא מובאת במשנתנו, היא האחרונה.
 <strong>ר' אלעזר אומר: לעולם לא הדר ביה</strong> <small>[חזר בו]</small> כלל ולא שינה דעתו. <strong>וכי תנן</strong> <small>[וכאשר שנינו]</small> את המשנה <strong>ההיא</strong> מה שאמר ר' אליעזר בדבר גילו של סריס — <strong>ל</strong>ענין <strong>עונשין</strong> נאמר, ממתי הוא נחשב כמבוגר ובן עונשין, ולא לענין חליצה וייבום.
 ואכן <strong>איתמר</strong> <small>[נאמר]:</small> מי ש<strong>אכל חלב,</strong> או עבר עבירה אחרת שחייבים עליה מלקות או כרת, כשהיה <strong>מבן שתים עשרה</strong> שנה <strong>ויום אחד עד בן שמנה עשרה, ונולדו בו סימני סריס</strong> המפורשים להלן, <strong>ולאחר מכאן הביא שתי שערות. רב אמר: נעשה סריס למפרע,</strong> כלומר, שערות אלה אינן נחשבות סימן בגרות מהרגע שבאו, אלא אנו דנים אותו כסריס מתחילתו, ולכן קובעים שהגיע לבגרותו בגיל שלוש עשרה, כשאר האנשים, ומתחייב על מה שעבר בינתיים. <strong>ושמואל אמר:</strong> לא, ודאי <strong>קטן היה באותה שעה,</strong> ושתי שערות שהביא הן סימן בגרותו, אלא שנתאחרה בגרותו.
 <strong>מתקיף לה</strong> <small>[מקשה על כך]</small> <strong>רב יוסף:</strong> אם כן, <strong>ל</strong>שיטת <strong>רב,</strong> ה<strong>אילונית לר' מאיר יהא לה קנס,</strong> שלשיטת ר' מאיר רק נערה שנאנסה משלמים לה קנס ולא קטנה, ואיילונית שנאנסה אין לה קנס, משום שהיא נחשבת קטנה שהרי לא הביאה סימני בגרות, והרי לדעת רב היא נעשית בוגרת למפרע!
 <strong>אמר ליה</strong> <small>[לו]</small> <strong>אביי:</strong> יש לומר שהאיילונית <strong>מקטנותה יצתה לבגר.</strong> כלומר, היא איננה עוברת שלב של נערות, אלא, בזמן שהיא קטנה — קטנה היא, ומיד לאחר מכן הופכת היא להיות בוגרת, ואין בה שלב ביניים של נערה, ולבוגרת אין קנס.
 <strong>אמר ליה</strong> <small>[לו]</small> רב יוסף שקיבל את דבריו, ונהנה מהם: יפה אמרת, <strong>כל כי הני מילי מעלייתא יתאמרו משמאי</strong> <small>[דברים מעולים כאלה</small> הייתי רוצה ש<small>ייאמרו בשמי].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין הסריס נידון כבן סורר ומורה — לפי שאין בן סורר ומורה נידון אלא ב</strong>זמן <strong>חתימת זקן התחתון</strong> (שער הערוה), כשהגיע לבגרות אבל עדיין אינו איש גמור (והוא מקביל לנערה בנשים), והסריס אין לו סימנים אלה, ואין בו שלב ביניים בין קטנות לבגרות גמורה. <strong>ואין אילונית נידונית כנערה המאורסה — שמקטנותה יצתה לבגר,</strong> הרי ברייתא מפורשת כדבריך.
 <strong>אמר ר' אבהו: סימני סריס, ו</strong>כן סימני <strong>אילונית, ו</strong>סימני ילד <strong>בן שמנה,</strong> כלומר, ילד שנולד לשמונה חודשים של הריון, שאין יודעים אם יחיה או לא יחיה — <strong>אין עושין בהן מעשה</strong> להחשיב את הסריס והאיילונית כמבוגרים, ולהחשיב ילד בן שמונה כבן קיימא — <strong>עד שיהו בן עשרים.</strong>
 שואלים: <strong>ובן שמנה מי קחיי</strong> <small>[האם הוא חי]?</small> <strong>והתניא</strong> <small>[והרי שנינו</small> בברייתא<small>]:</small> ילד שנולד <strong>בן שמנה — הרי הוא כאבן</strong> לענין דין מוקצה, ולכן <strong>אסור לטלטלו</strong> בשבת, שאנחנו מניחים שאין בו חיוניות כלל, <strong>אבל אמו שוחה</strong> (מתכופפת) <strong>עליו ומניקתו</strong>
## דף פ:
 <strong>מפני הסכנה</strong> הן משום הסכנה של הילד (שמא יחיה לבסוף), והן לגבי החלב שיש לה, שאם אינו יוצא גורם לה כאבים העשויים להביאה למיתה. ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כשגמרו סימניו</strong> ונראה שהוא וולד מושלם. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>איזהו</strong> שנולד <strong>בן שמנה</strong> חודשים להריון? <strong>כל שלא כלו לו חדשיו,</strong> שנולד לפני הזמן הראוי. <strong>רבי אומר: סימנין מוכיחין עליו? שערו וצפרניו שלא גמרו.</strong> ומעתה, <strong>טעמא</strong> <small>[הטעם,</small> דווקא<small>]</small> ש<strong>לא גמרו</strong> שערו וציפורניו, <strong>הא</strong> <small>[הרי</small> אם<small>]</small> <strong>גמרו, אמרינן</strong> <small>[אומרים אנו]</small> <strong>האי בר</strong> <small>[זה בן]</small> <strong>שבעה</strong> חודשים <strong>הוא, ואישתהויי</strong> <small>[ושהות]</small> <strong>הוא דאישתהי</strong> <small>[שהשתהה]</small> ברחם אמו, ולא נולד לשבעה, אבל כבר בסוף חודש שביעי היה ראוי ללידה.
 ושואלים: <strong>אלא הא דעבד</strong> <small>[זה שעשה]</small> <strong>רבא תוספאה עובדא</strong> <small>[מעשה]</small> <strong>באשה שהלך בעלה למדינת הים ואישתהי</strong> <small>[והשתהה]</small> הוולד <strong>עד תריסר ירחי שתא</strong> <small>[שנים עשר חודשי שנה]</small> לאחר שנסע הבעל, <strong>ואכשריה</strong> <small>[והכשירו]</small> ואמר שיש לתלות את הוולד בבעל, ואיננו ממזר. <strong>כמאן</strong> <small>[כ</small>שיטת <small>מי]</small> עשה כן — <strong>כרבי,</strong> ש<strong>אמר</strong> שלא תמיד נולד הילד בזמנו אלא לפעמים <strong>משתהא</strong> <small>[משתהה]</small> הוא זמן מסויים. ואיך פסק כדעת רבי שהיא דעת יחיד!
 ומשיבים: <strong>כיון דאיכא</strong> <small>[שישנו]</small> גם <strong>רבן שמעון בן גמליאל</strong> ש<strong>אמר משתהי</strong> <small>[משתהה]</small> הוולד, אם כן <strong>כרבים עבד</strong> <small>[עשה]</small> רבא תוספאה, ואין דעת רבי דעת יחיד. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>רבן שמעון בן גמליאל אומר: כל ששהה שלשים יום באדם</strong> ונשאר חי — <strong>אינו נפל.</strong> משמע שגם אם לא כלו לו חודשיו אומרים שהוכח שאינו נפל, והטעם — שיכול להיות שהשתהה ונולד לאחר זמן.
 <big>א</big> <strong>תנו רבנן</strong> <small>[שנו חכמים]:</small> <strong>איזהו סריס חמה? כל שהוא בן עשרים, ולא הביא</strong> עדיין <strong>שתי שערות. ואפילו הביא</strong> שערות <strong>לאחר מכאן — הרי הוא כסריס לכל דבריו</strong> (דיניו). <strong>ואלו הן סימניו: כל שאין לו זקן, ושערו לקוי,</strong> שאין השיער דומה לשיער כל אדם, <strong>ובשרו מחליק</strong> (שאיננו שעיר). <strong>רבן שמעון בן גמליאל אומר משום ר' יהודה בן יאיר: כל שאין מימיו</strong> (מי רגליו) <strong>מעלין רתיחות.</strong>
 <strong>ויש אומרים: כל המטיל מים ואין עושה כיפה</strong> (כעין קשת). <strong>ויש אומרים: כל ששכבת זרעו דוחה,</strong> שאיננה נקרשת כשכבת זרע של בריא. <strong>ויש אומרים: כל שאין מימי רגליו מחמיצין. אחרים אומרים: כל שרוחץ בימות הגשמים ואין בשרו מעלה הבל. ר' שמעון בן אלעזר אומר: כל שקולו לקוי, ואין ניכר</strong> בו ההבדל <strong>בין איש לאשה.</strong>
 <strong>ואיזו היא אילונית? כל שהיא בת עשרים ולא הביאה שתי שערות, ואפילו הביאה</strong> שערות <strong>לאחר מכאן — הרי היא כאילונית לכל דבריה. ואלו הן סימניה: כל שאין לה דדים</strong> (שדיים), <strong>ומתקשה בשעת תשמיש,</strong> שהתשמיש קשה ומכאיב לה. <strong>רבן שמעון בן גמליאל אומר: כל שאין לה שיפולי מעים כנשים,</strong> שאין לה בשר תפוח מעל איבר המין שלה. <strong>ר' שמעון בן אלעזר אומר: כל שקולה עבה, ואינה ניכרת בין אשה לאיש.</strong>
 <strong>איתמר</strong> <small>[נאמר]</small> שחלקו חכמים ב<strong>סימני סריס</strong> אלה. <strong>רב הונא אמר: עד שיהו כולם,</strong> שרק זה שמצויים בו כל הסימנים שנמנו — הוא הקרוי סריס. <strong>ר' יוחנן אמר: אפילו באחד מהן.</strong> ומעירים: <strong>היכא</strong> <small>[היכן,</small> כאשר<small>]</small> <strong>הביא שתי שערות בזקן — כולי עלמא לא פליגי</strong> <small>[הכל אינם חולקים]</small> ש<strong>עד שיהו</strong> בו הסימנים <strong>כולן,</strong> רק אז ייחשב כסריס למרות השערות. <strong>כי פליגי</strong> <small>[כאשר נחלקו] —</small> <strong>בשלא הביא</strong> שתי שערות.
 ושואלים: <strong>אלא הא</strong> <small>[זה]</small> ש<strong>אמר להו</strong> <small>[להם]</small> <strong>רבה בר אבוה לרבנן</strong> <small>[לחכמים]:</small> <strong>עיינו ביה</strong> <small>[הסתכלו בו]</small> <strong>ברב נחמן</strong> כשהולך לרחוץ, <strong>אי</strong> <small>[אם]</small> <strong>בשרו מעלה הבל איתיב ליה ברת</strong> <small>[אתן לו</small> את ה<small>בת</small> שלי<small>]</small> לאשה. <strong>כמאן</strong> <small>[כ</small>שיטת <small>מי]</small> אמר זאת, האם לא <strong>כרב הונא</strong> שצריכים להיות בו כל הסימנים, שהרי מן הסתם ראה שאין לו זקן! ומשיבים: <strong>לא, רב נחמן סיכי דיקנא הויא ליה</strong> <small>[היו לו זיפי זקן]</small> ורצה לדעת אם יש בו סימני סריס אחרים.
 <big>ב</big> שנינו במשנה: <strong>הסריס לא חולץ ולא מייבם, וכן אילונית וכו'.</strong> ומעירים: <strong>קתני</strong> <small>[שנה]</small> כאן <strong>סריס דומיא</strong> <small>[</small>ב<small>דומה]</small> ל<strong>אילונית</strong> ונלמד עוד מכאן: <strong>מה אילונית</strong> הוא דבר ש<strong>בידי שמים — אף סריס</strong> הוא <strong>בידי שמים, וסתמא</strong> <small>[וסתמה]</small> של משנה זו הוא <strong>כ</strong>דעת <strong>ר' עקיבא,</strong> ש<strong>אמר:</strong> סריס <strong>בידי אדם — אין</strong> <small>[כן]</small> הוא נחשב ככל אדם וחולץ, ואילו סריס <strong>בידי שמים — לא</strong> חולץ <strong>.</strong>
 <big>ג</big> שנינו במשנה ש<strong>הסריס שחלץ ליבמתו לא פסלה,</strong> ואם בעל אותה פסלה. ומדייקים: <strong>טעמא</strong> <small>[הטעם,</small> דווקא<small>]</small> ש<strong>בעלה הוא</strong> משום שזו היא בעילת זנות, שהרי אינו בר הולדה ונמצא שהיא נבעלת לאחי בעלה שלא במקום מצוה. <strong>הא</strong> <small>[הרי]</small> אם היה בא עליה אדם <strong>אחר — לא</strong> היתה נפסלת,
## דף פא.
 <strong>לימא תיהוי תיובתא</strong> <small>[</small>האם <small>נאמר</small> ש<small>תהא</small> זו <small>קושיה חמורה]</small> על <strong>רב המנונא,</strong> ש<strong>אמר: שומרת יבם שזינתה — פסולה ליבמה,</strong> שדינה כאשת איש שזנתה! ודוחים: <strong>לא,</strong> מכאן אין קושיה. אפשר לומר כי <strong>הוא הדין אפילו</strong> שנבעלה <strong>לאחר, נמי</strong> <small>[גם כן]</small> פסולה, <strong>ואיידי דתנא רישא בדידיה</strong> <small>[ומתוך ששנה תחילה בו]</small> בסריס שחלץ, <strong>תנא נמי סיפא בדידיה</strong> <small>[שנה גם כן</small> ב<small>סוף בו]</small> בסריס שחלץ, אבל בענין זה הוא הדין גם כשנבעלה לאחרים.
 שנינו: <strong>וכן איילונית שחלצו לה אחין</strong> — לא פסלוה, בעלוה — פסלוה. ונדייק: <strong>טעמא</strong> <small>[הטעם,</small> דווקא<small>]</small> ש<strong>בעלוה, הא</strong> <small>[הרי</small> אם<small>]</small> <strong>לא בעלוה — לא,</strong> אינה פסולה. <strong>כמאן</strong> <small>[כמי] —</small> ש<strong>לא כ</strong>שיטת <strong>ר' יהודה, דאי</strong> <small>[שאם]</small> כשיטת <strong>ר' יהודה, האמר</strong> <small>[הרי אמר]:</small> <strong>איילונית זונה היא,</strong> ואסורה לכהן בכל מקרה.
 <big>א משנה</big> <strong>סריס חמה כהן שנשא בת ישראל — מאכילה בתרומה. ר' יוסי ור' שמעון אומרים: אנדרוגינוס</strong> (שיש לו איברי זכר ואיברי נקיבה) <strong>כהן שנשא בת ישראל — מאכילה בתרומה.</strong>
 <strong>ר' יהודה אומר: טומטום</strong> (שאין ניכרים בו אברי המין) <strong>שנקרע</strong> מעטה העור שהיה על אברו <strong>ונמצא זכר — לא יחלוץ, מפני שהוא כסריס. אנדרוגינוס נושא</strong> אשה <strong>אבל לא נישא</strong> לאיש מפני שהוא כזכר. <strong>ר' אליעזר אומר: אנדרוגינוס חייבין עליו סקילה כזכר</strong> אם בא אדם אחר עליו.
 <big>ב גמרא</big> על האמור במשנה לגבי כהן סריס שנישא לבת ישראל שהוא מאכילה בתרומה, שואלים: <strong>פשיטא</strong> <small>[פשוט,</small> מובן מאליו<small>],</small> ולמה לא יאכילנה? ומשיבים: <strong>מהו דתימא</strong> <small>[שתאמר]</small> כי כיון שנאמר "ויליד ביתו הם יאכלו בלחמו" (ויקרא כב, יא), יש לומר שהדבר תלוי בזה שהוא בר הולדה, שמי ש<strong>מוליד — מאכיל</strong> גם את אשתו, ומי <strong>שאינו מוליד — אינו מאכיל,</strong> על כן <strong>קא משמע לן</strong> <small>[השמיע לנו]</small> שאין הדבר תלוי בכך.
 <big>ג</big> שנינו במשנה ש<strong>ר' יוסי ור' שמעון אומרים: אנדרוגינוס</strong> מאכיל בתרומה. <strong>אמר ריש לקיש: מאכילה,</strong> את אשתו, <strong>בתרומה, ואין מאכילה בחזה ושוק</strong> של שלמים. <strong>ר' יוחנן אומר: אף מאכילה בחזה ושוק.</strong> ושואלים: <strong>ולריש לקיש מאי שנא</strong> <small>[</small>ב<small>מה שונה]</small> <strong>חזה ושוק,</strong> אם תאמר מפני שהם <strong>דאורייתא</strong> <small>[מן התורה],</small> הלא <strong>תרומה נמי דאורייתא</strong> <small>[גם כן מן התורה]</small> היא, ומדוע מתיר בה?
 ומשיבים: <strong>הכא במאי עסקינן</strong> <small>[כאן במה אנו עוסקים] —</small> <strong>בתרומה בזמן הזה,</strong> שהיא <strong>דרבנן</strong> <small>[מדברי סופרים]</small> בלבד. ושואלים: <strong>אבל בזמן שבית המקדש קיים מאי</strong> <small>[מה]</small> יהיה הדין — <strong>לא,</strong> שאינו מאכיל אפילו בתרומה. ואם כן קשה: <strong>אדתני</strong> <small>[עד ש</small>הוא <small>שונה]</small> <strong>אין מאכילה בחזה ושוק, ליפלוג וליתני בדידה</strong> <small>[שיחלק וישנה בה</small> בתרומה <small>עצמה]</small> וכך יאמר: <strong>במה דברים אמורים — בתרומה דרבנן</strong> <small>[שמדברי סופרים],</small> <strong>אבל בתרומה דאורייתא</strong> <small>[שמן התורה] —</small> <strong>לא!</strong>
 ומשיבים: <strong>הכי נמי קאמר</strong> <small>[כך גם כן אמר],</small> כלומר, אכן, זו היתה כוונת הדברים, וכך יש להבין: <strong>כשהוא מאכילה — מאכילה בתרומה בזמן הזה</strong> שהיא <strong>דרבנן</strong> <small>[מדברי סופרים],</small> <strong>ואין מאכילה בזמן</strong> שהיו <strong>חזה ושוק</strong> ניתנים לכהנים, כלומר, בזמן שהיה המקדש קיים, <strong>ואפילו בתרומה דרבנן</strong> <small>[שמדברי סופרים],</small> וזאת מתוך החשש <strong>דלמא אתי</strong> <small>[שמא יבוא]</small> <strong>לאוכלה</strong> (להאכילה) <strong>בתרומה דאורייתא.</strong>
 <strong>ור' יוחנן אמר: אף מאכילה בחזה ושוק.</strong> לגוף המחלוקת <strong>אמר ליה</strong> <small>[לו]</small> <strong>ר' יוחנן לריש לקיש: מי סברת</strong> <small>[האם סבור אתה]</small> כי <strong>תרומה בזמן הזה דרבנן</strong> <small>[מדברי סופרים]</small> היא? <strong>אמר ליה</strong> <small>[לו]:</small> <strong>אין</strong> <small>[כן],</small> וראיה לדבר, <strong>שאני שונה: עיגול בעגולים עולה,</strong> שאם עיגול דבילה (תאנים מיובשות וכבושות) של תרומה נתערב במאה עיגולים אחרים, ואין אנו יודעים איזה הוא — הרי הוא מתבטל בעיגולים האחרים ואין צריך לנהוג בהם כבתרומה. ומאחר שאפילו עיגול, שהוא דבר חשוב לעצמו, בטל — הרי זה בודאי מפני שעיקר תרומה שבו היא רק מדברי סופרים, ולא מדברי תורה.
 <strong>אמר ליה</strong> <small>[לו]</small> ר' יוחנן: <strong>והלא אני שונה: חתיכה בחתיכות עולה,</strong> שאפילו חתיכה של חטאת שנתערבה בחתיכות בשר אחרות בטלה בהן, שלדעתו דין ביטול חל אפילו בדברים האסורים מן התורה. <strong>מי סברת</strong> <small>[האם סבור אתה]</small> <strong>"כל שדרכו לימנות" שנינו,</strong> כלומר, כל דבר שיש לו חשיבות לעצמו, עד שהוא נמנה לעיתים כיחידה לעצמו ומוכרים אותו לבדו — חשוב הוא, ואינו בטל? לא כך, אלא <strong>"את שדרכו לימנות" שנינו,</strong> רק דבר שהוא מיוחד בחשיבותו, שמונים אותו תמיד לעצמו, ואינו נמכר באומד בלבד, ועיגול תאנים לא תמיד נמנה לעצמו.
 ושואלים: <strong>מאי</strong> <small>[מה]</small> <strong>היא</strong> ההלכה שר' יוחנן רומז לה — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שהיו לו חבילי תלתן</strong> שהיו <strong>של כלאי הכרם — ידלקו</strong> (יישרפו באש), שכלאי הכרם אסורים בהנאה. <strong>נתערבו</strong> חבילות אלה <strong>באחרות</strong>
## דף פא:
 <strong>כולן ידלקו,</strong> אלו <strong>דברי ר' מאיר. וחכמים אומרים: יעלו</strong> (יתבטלו) <strong>באחד ומאתים. שהיה ר' מאיר אומר: כל שדרכו לימנות,</strong> שהוא דבר חשוב לעצמו, שאינו נמכר במשקל או בכמויות גדולות, אלא כל פרט ממנו נמנה — <strong>מקדש,</strong> ופוסל את הכל, ואינו בטל. <strong>וחכמים אומרים: אינו מקדש</strong> בשל אי־התבטלותם, <strong>אלא ששה דברים בלבד. ר' עקיבא אומר: שבעה.</strong>
 <strong>אלו הן</strong> הדברים שאינם בטלים, מפני שהם חשובים כשלעצמם: <strong>אגוזי פרך, ורמוני</strong> המקום <strong>בדן, וחביות סתומות</strong> של יין, <strong>וחלפי תרדין</strong> מיני תרד מיוחדים, <strong>וקולחי</strong> (גבעולי) <strong>כרוב, ודלעת יונית. ור' עקיבא מוסיף</strong> כשביעי <strong>אף ככרות של בעל הבית.</strong> אלו מהן <strong>הראוין לערלה,</strong> שאיסור ערלה חל עליהם, מדובר בהם לענין <strong>ערלה,</strong> כגון אגוזים ורימונים. הראויים <strong>ל</strong>היאסר באיסור <strong>כלאי הכרם</strong> כגון תרדין, כרוב ודלעת — משום <strong>כלאי הכרם,</strong> שאיסורים אלה הם איסורי הנאה, אבל בטלים ברוב, חוץ מדברים אלה שהם חשובים.
 <strong>ר' יוחנן סבר</strong> וגרס בדברי ר' מאיר: <strong>"את שדרכו לימנות" שנינו</strong> שרק אותם דברים הנמכרים תמיד אחד אחד מפני חשיבותם אינם בטלים. <strong>וריש לקיש סבר: "כל שדרכו לימנות" שנינו,</strong> ובכלל זה גם שאר דברים שיש להם חשיבות.
 ועוד מסבירים: <strong>מאי</strong> <small>[מה</small> היא<small>]</small> <strong>חתיכה</strong> שרמז לה ר' יוחנן — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חתיכה של חטאת טמאה שנתערבה במאה חתיכות של חטאות טהורות, וכן פרוסה של לחם הפנים טמאה שנתערבה במאה פרוסות של לחם הפנים טהורות — תעלה</strong> (תתבטל). <strong>ר' יהודה אומר: לא תעלה.</strong>
 <strong>אבל חתיכה של חטאת טהורה שנתערבה במאה חתיכות של חולין טהורות, וכן פרוסה של לחם הפנים</strong> שהיתה <strong>טהורה שנתערבה במאה פרוסות של חולין טהורות — דברי הכל לא תעלה.</strong>
 ושואלים: <strong>קתני מיהת רישא</strong> <small>[</small>הלא <small>שנינו על כל פנים</small> ב<small>תחלה]</small> שחתיכה של חטאת טמאה <strong>תעלה</strong> (תתבטל), ואם כן קשה לריש לקיש, שהרי חתיכת חטאת היא דבר שדרכו להימנות, שפעמים נחשבת לעצמה, ואיסורה מן התורה, ובכל זאת בטילה! <strong>אמר ר' חייא בריה</strong> <small>[בנו]</small> של <strong>רב הונא:</strong> מדובר כשחתיכה זו כבר לא היתה שלימה, אלא <strong>בנימוחה</strong> ונתפרקה לחלקים קטנים, שכיון שאיננה עוד חתיכה שלימה — בטלה חשיבותה ממנה.
 ושואלים: <strong>אי הכי</strong> <small>[אם כך]</small> שמדובר בנימוחה, <strong>מאי טעמא</strong> <small>[מה הטעם]</small> של <strong>ר' יהודה</strong> שאומר שלא תתבטל?
## דף פב.
 <strong>ר' יהודה</strong> הולך בענין זה <strong>לטעמיה</strong> <small>[לטעמו,</small> לשיטתו<small>]</small> ש<strong>אמר</strong> כלל: <strong>מין במינו — לא בטיל</strong> בכל אופן.
 וממשיכים להקשות: <strong>אבל לא נימוח מאי</strong> <small>[מה]</small> יהיה הדין — <strong>לא תעלה,</strong> אם כן <strong>אדתני</strong> <small>[עד ש</small>הוא <small>שונה]</small> בסוף המשנה מקרה אחר: <strong>אבל חתיכה של חטאת טהורה שנתערבה במאה חתיכות של חולין טהורות לא תעלה — ניפלוג וניתני בדידה</strong> <small>[שיחלק וישנה בה עצמה]</small> חלוקה זו: <strong>במה דברים אמורים בשנימוחה, אבל לא נימוחה — לא תעלה!</strong>
 ומשיבים: אף על פי כן <strong>טהורות בטהורות עדיף ליה</strong> <small>[לו]</small> לומר, ולגלות לנו דין חדש, ואף שהיה יכול לחלק בדינה של חתיכה טמאה עצמה.
 ושואלים: <strong>ולריש לקיש</strong> שמעמיד בחתיכה שנימוחה, אם כן <strong>מאי שנא רישא ומאי שנא סיפא</strong> <small>[</small>ב<small>מה שונה</small> ב<small>ראש ו</small>ב<small>מה שונה</small> ב<small>סוף],</small> מדוע יש ביטול בטמאה ולא בטהורה? <strong>אמר רב שישא בריה</strong> <small>[בנו]</small> של <strong>רב אידי: רישא</strong> <small>[</small>ב<small>ראש]</small> מדובר שנטמאה החתיכה <strong>בטומאת משקין</strong> שהיא רק טומאה <strong>דרבנן</strong> <small>[</small>ש<small>מדברי סופרים],</small> שכיון שנטמא הקודש רק בטומאה מדברי סופרים, אין לאבד בשל כך קדשים ביודעין, ולכן היא מתבטלת. ואילו <strong>סיפא</strong> <small>[</small>ב<small>סוף]</small> שמדובר בקודש שנתערב בחולין, כיון שהוא איסור <strong>דאורייתא</strong> <small>[מן התורה]</small> שאסור לזר לאכול קודש, לכן אין החתיכה מתבטלת.
 ושואלים: אם כן, שמפרשים שבחלק הראשון מדובר בטומאת משקין בלבד, <strong>אבל</strong> אם נטמא הקודש <strong>בטומאת שרץ</strong> שהיא טומאה מן התורה <strong>מאי</strong> <small>[מה]</small> יהא הדין — <strong>לא תעלה</strong> (תתבטל) חתיכת הקודש אף לשיטת ריש לקיש, ואם כן,
 <strong>אדתני סיפא</strong> <small>[עד ש</small>הוא <small>שונה</small> ב<small>סוף]:</small> <strong>אבל חתיכה של חטאת טהורה שנתערבה במאה חתיכות של חולין טהורות לא תעלה, ניפלוג וליתני בדידה</strong> <small>[שיחלק וישנה בה עצמה]:</small> <strong>במה דברים אמורים בטומאת משקין, אבל בטומאת שרץ — לא!</strong> ומשיבים: אף על פי כן, <strong>טהורה בטהורות עדיף ליה</strong> <small>[לו]</small> לחדש בה.
 <strong>רבה אמר</strong> טעם אחר להבדל בין ראשית המשנה לסופה: <strong>רישא</strong> <small>[</small>ב<small>ראשה]</small> מדובר כאשר בגלל התערובת של אכילת קדשים טמאים החשש הוא רק של <strong>איסור לאו,</strong> וב<strong>סיפא</strong> <small>[</small>וב<small>סוף]</small> החשש חמור יותר — חשש <strong>איסור כרת</strong> על אכילת קדשים טהורים על ידי זר.
 ושואלים: <strong>והא</strong> <small>[והרי]</small> <strong>רבה</strong> עצמו <strong>הוא</strong> ש<strong>אמר</strong> כי <strong>כל</strong> דבר שהוא אסור <strong>דאורייתא</strong> <small>[</small>מדברי <small>תורה]</small> שנתערב בהיתר, <strong>לא שנא</strong> <small>[אינו שונה]</small> אם הוא <strong>איסור לאו ולא שנא</strong> <small>[ואינו שונה]</small> אם הוא <strong>איסור כרת,</strong> אין הבדל ביניהם לגבי ביטול! ומסכמים: אכן, <strong>קשיא</strong> <small>[קשה]</small> על דברי רבה.
 <strong>רב אשי אמר</strong> תירוץ אחר: <strong>סיפא</strong> <small>[הסוף]</small> שמדובר בה על קודש טהור שנתערב בדבר טהור אינו בטל — זהו <strong>משום דהוי ליה</strong> <small>[שהריהו]</small> <strong>דבר שיש לו מתירין,</strong> שיש דרך להתירו. שהרי חתיכה זו אינה אסורה לכול, והיא מותרת באכילה לכהן, <strong>ו</strong>כלל הוא: <strong>כל דבר שיש לו מתירין אפילו באלף לא בטיל</strong> <small>[אינו בטל].</small>
 ומעירים: <strong>והא</strong> <small>[ו</small>מימרה <small>זו]</small> של <strong>רב אשי בדותא</strong> <small>[בדויה]</small> <strong>היא,</strong> אינה נכונה. כי על מימרא זו, בהקשר לדברים כאן, יש לשאול: <strong>למאן</strong> <small>[למי]</small> יש לה מתירים? <strong>אי</strong> <small>[אם]</small> <strong>לכהן — מישרא שרי</strong> <small>[מותר]</small> הדבר לגמרי גם לפני התערובת, שהרי מותר לכהן לאכול גם קודש וגם חולין ולגביו אין כאן צד של תערובת איסור כלל. <strong>אי</strong> <small>[אם]</small> <strong>לישראל — לעולם אסור,</strong> ואין לה מתירים! <strong>אלא הא</strong> <small>[זו]</small> שאמר <strong>רב אשי</strong> ודאי <strong>בדותא</strong> <small>[בדויה]</small> <strong>היא,</strong> אינה נכונה.
 ולעצם שיטת ר' יוחנן שואלים: <strong>וסבר</strong> <small>[ו</small>האם <small>סבור]</small> <strong>ר' יוחנן</strong> כי <strong>תרומה בזמן הזה דאורייתא</strong> <small>[מן התורה]</small> היא? <strong>והתניא</strong> <small>[והרי שנינו</small> בברייתא<small>]:</small> <strong>שתי קופות</strong> (סלים גדולים) מלאות תבואה, <strong>אחת של חולין ואחת של תרומה, ולפניהם שתי סאין,</strong> כלים בני סאה, <strong>אחת של חולין ואחת של תרומה, ונפלו אלו בתוך אלו,</strong> ואין אנחנו יודעים מה נפל לתוך מה, ויש לחשוש שמא התרומה נפלה לקופת החולין, ולהיפך — <strong>הרי אלו</strong> שהיו בהן חולין <strong>מותרים</strong> באכילה לזרים, <strong>שאני אומר</strong> ומניח ש<strong>תרומה לתוך תרומה נפלה, וחולין בתוך חולין נפלו.</strong>
 <strong>ואמר ריש לקיש: והוא שרבו חולין על התרומה,</strong> כלומר, שגם אם נפלה התרומה לתוך החולין, קופת החולין גדולה דיה, כך שמכל מקום בטילה התרומה ברוב. <strong>ור' יוחנן אמר: אף על פי שלא רבו חולין על התרומה</strong> — מותרים, ואפשר לסמוך על ההנחה שכל מין נפל לתוך מינו.
 ומעתה, <strong>בשלמא</strong> <small>[נניח]</small> <strong>לריש לקיש</strong> אפשר להבין את שיטתו, כי <strong>קסבר</strong> <small>[סבור הוא]</small> שאפילו <strong>ב</strong>תרומה האסורה באיסור <strong>דרבנן</strong> <small>[מדברי סופרים]</small> <strong>נמי רבויא הוא דבעינן</strong> <small>[גם כן ריבוי הוא שאנו צריכים]</small> כדי שיהיה ביטול ברוב. <strong>אלא לר' יוחנן קשיא</strong> <small>[קשה],</small> שאם הוא סבור שתרומה אף בזמן הזה היא מן התורה, כיצד אנו מתירים על ידי הנחה זו של "שאני אומר" ואין חוששים לאיסור?
 ומשיבים: <strong>הא מני</strong> <small>[</small>ברייתא <small>זו</small> לענין סאה שנפלה בקופה כשיטת <small>מי</small> היא<small>] —</small> כדעת <strong>רבנן</strong> <small>[חכמים]</small> <strong>היא</strong> בענין תרומה בזמן הזה,
## דף פב:
 <strong>ואנא דאמרי</strong> <small>[ואני שאמרתי]</small> את פירוש משנתנו, פירשתיה <strong>כ</strong>דעת <strong>ר' יוסי,</strong> שאף תרומה בזמן הזה מן התורה היא, ולשיטתו אין הבדל בין תרומה לחזה ושוק.
 <strong>דתניא</strong> <small>[ש</small>כן <small>שנינו</small> בברייתא<small>]</small> <strong>ב</strong>ספר <strong>"סדר עולם"</strong> על הכתוב המדבר בחזרת ישראל לארץ אחר הגלות: <strong>"</strong>והביאך ה' אלהיך אל הארץ <strong>אשר ירשו אבתיך וירשתה"</strong> (דברים ל, ה), ששתי לשונות ירושה אלה באו ללמד: <strong>ירושה ראשונה</strong> בזמן יהושע, <strong>ושניה</strong> בזמן עולי בבל — <strong>יש להן</strong> לישראל. שכשגלו לבבל בטלה קדושת הארץ, וכשחזרו בימי בית שני וירשוה — חזרה ונתקדשה. <strong>ושלישית — אין להן</strong> ואינם צריכים לירושה נוספת כדי לקדשה, שכן מאותו זמן נתקדשה ארץ ישראל לעולם, ולא בטלה קדושתה.
 <strong>ואמר ר' יוחנן: מאן תנא</strong> <small>[מי שנה]</small> את <strong>"סדר עולם" — ר' יוסי.</strong> וכיון שר' יוחנן מסביר לפי שיטת ר' יוסי הרי לדעתו לא בטלה קדושת ארץ ישראל, ותרומות ומעשרות שבה הן מן התורה מראשית ימי בית המקדש השני עד עולם.
 ושואלים מצד אחר על שיטת ר' יוחנן: <strong>וסבר</strong> <small>[ו</small>האם <small>סבור]</small> <strong>ר' יוחנן</strong> כי <strong>ב</strong>דבר שהוא אסור <strong>דרבנן</strong> <small>[מדברי סופרים]</small> <strong>לא בעינן רבויא</strong> <small>[צריכים אנו</small> ביטול ב<small>רוב]</small> ואפילו כשאין רוב חולין — התרומה בטילה? <strong>והא תנן</strong> <small>[והרי שנינו</small> במשנה<small>]:</small> <strong>מקוה שיש בו ארבעים סאה מכוונות</strong> (מדוייקות), לא פחות ולא יותר, אם <strong>נתן</strong> במקוה זה <strong>סאה</strong> משקה שאינו מים, <strong>ונטל</strong> אחר כך <strong>סאה</strong> מן המקוה — <strong>כשר,</strong> שאנו אומרים שהמשקים שהכניס למקוה בטלים בתוכו והם משלימים את ארבעים הסאה. <strong>ואמר ר' יהודה בר שילא אמר ר' אסי אמר ר' יוחנן:</strong> דין זה קיים <strong>עד רובו</strong> של המקוה.
 <strong>מאי לאו</strong> <small>[האם לא]</small> הכוונה ש<strong>נשתייר רובו,</strong> שרוב המשקה שבמקוה הוא עדיין מים כשרים, כלומר, עד שיתן בו תשע עשרה סאין של משקים אחרים, ואותם המשקים בטלים במי המקוה הכשרים, אבל אם היה רוב משקים אחרים — לא. הרי שאף באיסור שמדברי חכמים יש צורך בביטול ברוב! ודוחים: <strong>לא,</strong> הכוונה היא ש<strong>לא נשקול</strong> <small>[ניקח,</small> נוציא<small>]</small> את <strong>רובו,</strong> אבל מחצה על מחצה — כשר, ואין צריך רוב לבטלו.
 <strong>ואיבעית אימא</strong> <small>[ואם תרצה אמור]</small> הסבר אחר לשיטת ר' יוחנן: <strong>שאני הכא</strong> <small>[שונה כאן]</small> בקופות שאחת מהן תרומה, <strong>דאיכא למימר</strong> <small>[שיש</small> מקום <small>לומר]</small> את הטעם <strong>"שאני אומר",</strong> וכיון שיש אפשרות במקרה זה שהתרומה נפלה לתרומה, אפשר לסמוך על כך, ואין זקוקים לביטול ברוב בתרומה שמדברי סופרים.
 <big>א</big> <strong>תנן</strong> <small>[שנינו</small> במשנתנו<small>]:</small> <strong>אנדרוגינוס נושא,</strong> משמע שנושא אשה לכתחילה כיון שנחשב כזכר ודאי. ואם כן זהו כדברי ר' יוחנן, וקשה לריש לקיש שסבור שאין נישואיו אלא ספק! ומתקנים: <strong>תני</strong> <small>[שנה]</small> <strong>"אם נשא",</strong> שלא נמלך, אלא עשה מעשה ונשא.
 ומקשים: <strong>והא</strong> <small>[והרי]</small> <strong>"נושא" קתני</strong> <small>[שנינו]</small> ומשמעו שנושא לכתחילה! ודוחים: <strong>ולטעמיך</strong> <small>[ולטעמך,</small> לשיטתך<small>],</small> <strong>מאי</strong> <small>[מה</small> פירוש<small>]</small> <strong>"אבל לא נישא"?</strong> שהוא ודאי לשון בדיעבד, שאם זכר גמור הוא, אין כל טעם לומר שאינו נישא לכתחילה, <strong>אלא מאי</strong> <small>[מה</small> פירוש<small>]</small> <strong>"נישא" — דיעבד,</strong> ולא לכתחילה, שאפילו בדיעבד אינו נישא, אם כן <strong>"נושא" נמי</strong> <small>[גם כן]</small> הוא <strong>דיעבד!</strong>
 <strong>אמרי</strong> <small>[אומרים]:</small> <strong>לא,</strong> כי לשון <strong>"נושא" — לכתחלה משמע, "אבל לא נישא" — דיעבד נמי</strong> <small>[גם כן]</small> <strong>לא,</strong> ונשארה הקושיה על ריש לקיש במקומה.
 ומקשים על פירוש זה: <strong>והא מדקתני סיפא</strong> <small>[והרי ממה ששנה</small> ב<small>סוף]</small> <strong>ר' אליעזר אומר: אנדרוגינוס חייבין עליו סקילה כזכר, מכלל</strong> הדברים אתה למד שה<strong>תנא קמא</strong> <small>[הראשון]</small> <strong>ספוקי מספקא ליה</strong> <small>[מסופק לו]</small> אם האנדרוגינוס אכן נחשב כזכר גמור, ומכאן קשה לר' יוחנן!
 ומשיבים: לא, <strong>בין למר</strong> <small>[לחכם זה]</small> <strong>בין למר</strong> <small>[לחכם זה]</small> <strong>מפשט פשיטא ליה</strong> <small>[פשוט לו]</small> שאנדרוגינוס זכר הוא, אלא <strong>איכא בינייהו</strong> <small>[יש ביניהם]</small> הבדל בפרטים לגבי <strong>סקילה משני מקומות.</strong> אם בא עליו גבר אחר, <strong>דמר סבר</strong> <small>[שחכם זה,</small> תנא קמא <small>סבור]</small> כי <strong>חייבין עליו סקילה משני מקומות,</strong> שגם אם בא עליו באבר הנקבות שלו, מכל מקום כיון שהוא כזכר — חייב עליו סקילה. <strong>ומר סבר</strong> <small>[וחכם זה,</small> ר' אליעזר <small>סבור]</small> שרק כשבא עליו <strong>כ</strong>דרך שבא על <strong>זכר</strong> אחר, חייב סקילה, ולא כשבא במקום נקבות.
 <strong>אמר רב:</strong>
## דף פג.
 <strong>ליתא למתניתין מקמי</strong> <small>[אין ל</small>קבל את <small>משנתנו מפני]</small> ה<strong>ברייתא</strong> שבה שנויה שיטה אחרת, <strong>דתניא</strong> <small>[ש</small>כן <small>שנינו</small> בתוספתא<small>]:</small> <strong>ר' יוסי אומר: אנדרוגינוס בריה בפני עצמה הוא, ולא הכריעו בו חכמים אם זכר אם נקבה.</strong> ולכן איננו יכול לשאת אשה, ואם קידש אשה — אינו מאכיל אותה בתרומה.
 ושואלים: <strong>אדרבה</strong> (להיפך) <strong>ליתא</strong> <small>[אין</small> מקום<small>]</small> <strong>לברייתא מקמי מתניתין</strong> <small>[מפני משנתנו],</small> שהרי מסתבר לומר שהברייתא היא פחות מוסמכת מהמשנה! ומשיבים: <strong>מדשבקיה</strong> <small>[מ</small>כיון <small>שעזבו]</small> <strong>ר' יוסי לבר זוגיה</strong> <small>[את בן זוגו]</small> את ר' שמעון, שבמשנה נאמרים הדברים בשם ר' יוסי ור' שמעון יחד, ובברייתא — בשם ר' יוסי לבד, <strong>שמע מינה הדר ביה</strong> <small>[למד מכאן</small> ש<small>חזר בו]</small> ר' יוסי מן השיטה שהחזיק בה עם ר' שמעון והגיע למסקנה אחרת.
 <strong>ושמואל אמר</strong> להיפך: <strong>ליתא</strong> <small>[אין</small> מקום<small>]</small> <strong>לברייתא מקמי מתניתין</strong> <small>[מפני משנתנו].</small> ומקשים: <strong>אדרבה</strong> (להיפך), <strong>ליתא למתניתין מקמי</strong> <small>[אין</small> מקום <small>למשנתנו מפני]</small> ה<strong>ברייתא,</strong> ויתר מכן: <strong>דהא שמעינן ליה</strong> <small>[שהרי שמענו אותו]</small> את <strong>שמואל דחייש ליחידאה</strong> <small>[ש</small>הוא <small>חושש</small> גם <small>ל</small>דעת <small>יחיד]</small> הנאמרת בברייתא! ומשיבים: <strong>הני מילי כי לא מתעקרא מתניתין</strong> <small>[דברים אלה</small> אמורים <small>כאשר אין משנתנו</small> עצמה <small>נעקרת],</small> אלא יש דעה אחרת, שהיא נוספת על המשנה, <strong>אבל כי מתעקרא מתניתין לא חייש</strong> <small>[כאשר נעקרת משנתנו</small> ונאמר דבר בברייתא בניגוד לה <small>איננו חושש].</small>
 <strong>אמרי בי</strong> <small>[אמרו</small> החכמים ב<small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב: הלכה כר' יוסי,</strong> הן <strong>ב</strong>דין <strong>אנדרוגינוס, ו</strong>הן <strong>ב</strong>דין <strong>הרכבה. ושמואל אמר:</strong> הלכה כמותו <strong>בקושי, ובקידוש.</strong>
 ומסבירים: <strong>אנדרוגינוס — הא דאמרן</strong> <small>[זו שאמרנו],</small> שהוא סבור שבריה בפני עצמה הוא (ר"ח). <strong>הרכבה — דתנן</strong> <small>[ש</small>כן <small>שנינו</small> במשנה<small>]:</small> <strong>אין נוטעין ואין מבריכין</strong> ענף בקרקע, <strong>ואין מרכיבין</strong> אילנות זה בזה <strong>ערב</strong> שנת ה<strong>שביעית</strong> (השמיטה) <strong>פחות משלשים יום לפני ראש השנה,</strong> שאסור שתהיה הקליטה בשנת השמיטה. <strong>ואם נטע, ו</strong>כן אם <strong>הבריך</strong> או <strong>הרכיב — יעקור. ר' יהודה אומר: כל הרכבה שאינה קולטת בשלשה ימים — שוב אינה קולטת,</strong> ואסור איפוא לנטוע לשיטה זו רק שלושה ימים לפני ראש השנה. <strong>ר' יוסי ור' שמעון אומרים:</strong> זמן הקליטה הוא <strong>שתי שבתות</strong> (שני שבועות).
 <strong>ואמר רב נחמן אמר רבה בר אבוה: לדברי האומר שלשים</strong> — כוונתו ש<strong>צריך שלשים</strong> יום לקליטה <strong>ושלשים</strong> יום לתוספת "ערב שביעית", שמוסיפים מחול על הקודש, ואסור איפוא לנטוע שישים יום קודם ראש השנה. <strong>לדברי האומר שלשה — צריך</strong> לחשבון זה לנטוע לפחות <strong>שלשה ושלשים</strong> יום לפני שמיטה, <strong>לדברי האומר שתי שבתות — צריך שתי שבתות ושלשים</strong> יום. ומכל מקום פסק רב כר' יוסי.
 <strong>ושמואל אמר:</strong> הלכה כמותו גם <strong>בקושי ו</strong>גם ב<strong>קידוש.</strong> ומסבירים: <strong>קושי</strong> מהו — <strong>דתנן</strong> <small>[ש</small>כן <small>שנינו</small> במשנה<small>]:</small> שיש דין מיוחד לגבי אשה המקשה ללדת וזב ממנה דם, שגם אם ראתה דם כמה ימים רצופים, אין אומרים שהדם הזה ייחשב כדם זיבה (שכל אשה הרואה דם שלושה ימים שלא בעת הוסת נחשבת לזבה), אלא דינו כדם לידה.
 אלא שדנו בשאלה: <strong>כמה יהא קישויה,</strong> כלומר, כמה זמן לפני הלידה אנחנו רואים זאת כקישוי מחמת לידה — <strong>ר' מאיר אומר: או ארבעים או חמשים יום</strong> קודם הלידה. <strong>ר' יהודה אומר: דייה חדשה,</strong> כלומר, מראשית אותו חודש שבו ילדה מספיק לחשבון זה. <strong>ר' יוסי ור' שמעון אומרים: אין קישוי</strong> לידה <strong>יותר משתי שבתות</strong> (שבועות). ופסק שמואל כר' יוסי גם בזה.
 <strong>קידוש</strong> מהו — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המסכך גפנו על גבי תבואתו של חברו — הרי זה קדש,</strong> כלומר, נאסר הכל משום כלאי הכרם, <strong>וחייב באחריותו,</strong> שהעושה זאת צריך לשלם עבור הנזקים, שהרי גם התבואה של חבירו נאסרת בהנאה, אלו <strong>דברי ר' מאיר. ר' יוסי ור' שמעון אומרים:</strong>
## דף פג:
 <strong>אין אדם אוסר דבר שאינו שלו,</strong> וכיון שאין התבואה שלו, אינו יכול לאסור אותה. ולדברי שמואל, הלכה כר' יוסי גם בזה.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>באנדרוגינוס מה לי אמר שמואל,</strong> כלומר, מה דעתו של שמואל? שהרי בשם רב פסקו הלכה באנדרוגינוס כר' יוסי, ושמואל לא פירש מה דעתו בענין זה. ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר שמואל לרב ענן: ליתא</strong> <small>[אין</small> מקום<small>]</small> <strong>לברייתא מקמי מתניתין</strong> <small>[מפני משנתנו],</small> משמע ששמואל אינו מקבל את דעת ר' יוסי בברייתא שאנדרוגינוס הוא בריה בפני עצמה.
 ושואלים: ב<strong>הרכבה מה לי אמר שמואל,</strong> מה דעת שמואל? ומציעים, <strong>תא שמע</strong> <small>[בוא</small> ו<small>שמע],</small> ש<strong>אמר ליה</strong> <small>[לו]</small> <strong>שמואל לרב ענן: תני</strong> <small>[שנה]</small> <strong>כמאן דאמר</strong> <small>[כ</small>דעת <small>מי שאומר]</small> <strong>שלשה ושלשים,</strong> הרי שפסק בענין זה לא כר' יוסי אלא כר' יהודה.
 ועוד שואלים: בענין <strong>קושי מה לי אמר רב,</strong> מה היא דעת רב, האם פסק כר' יוסי? לשאלה זו לא נמצאה תשובה, ומסכמים: <strong>תיקו</strong> <small>[תעמוד]</small> השאלה במקומה.
 ועוד שאלה נשאלה: ב<strong>קידוש</strong> תבואה בכלאי הכרם <strong>מה לי אמר רב? אמר רב יוסף: תא שמע</strong> <small>[בוא</small> ו<small>שמע]</small> ראיה ממה ש<strong>אמר רב הונא אמר רב: אין הלכה כר' יוסי. אמר ליה</strong> <small>[לו]</small> <strong>אביי: מאי חזית דסמכת אהא</strong> <small>[מה ראית שאתה סומך על זה]?</small> <strong>סמוך אהא</strong> <small>[על זה]!</small> שיש מקור אחר — ש<strong>אמר רב אדא אמר רב: הלכה כר' יוסי.</strong> ואם כן יש גם מסורת שפסק הלכה כר' יוסי! ומשיבים: כשאמרו <strong>"אמרי בי</strong> <small>[אמרו</small> חכמי <small>בית</small> מדרשו<small>]</small> של <strong>רב"</strong> — <strong>מנו</strong> <small>[מי הוא],</small> למי התכוונו? — הרי זה כינוי ל<strong>רב הונא, ו</strong>הלא <strong>רב הונא אמר: אין הלכה</strong> כר' יוסי. ולכן שמועה זו שמסרה רב אדא בשם רב איננה מדוייקת, ויש לסמוך על דברי רב הונא תלמידו המובהק.
 <big>א</big> שנינו במשנה, <strong>ר' יהודה אומר: טומטום</strong> שנקרע ונמצא זכר — אינו חולץ, מפני שהוא כסריס. <strong>אמר ר' אמי: מאי עביד ליה</strong> <small>[מה</small> היה <small>עושה לו]</small> <strong>ר' יהודה לטומטום</strong> שהיה בעיר <strong>בירי דאותבוה אבי כורסיה</strong> <small>[שהושיבו אותו על כסא]</small> לצורך ניתוח, <strong>ואיקרע</strong> <small>[ונקרע]</small> הקרום המכסה את אברו <strong>ו</strong>אחר כך <strong>אוליד שבע בנין</strong> <small>[הוליד שבעה בנים],</small> הרי שאנרוגינוס שנקרע אינו בהכרח סריס<small>!</small> <strong>ו</strong>משיבים: <strong>ר' יהודה אמר לך</strong> <small>[היה אומר לך]:</small> <strong>חזר</strong> (חפש) <strong>על בניו מאין הם,</strong> שאינו מאמין שבנים אלו הם שלו, אלא מאיש אחר הם.
 <strong>תניא</strong> <small>[שנויה</small> ברייתא<small>],</small> <strong>ר' יוסי בר' יהודה אומר: טומטום לא יחלוץ, שמא יקרע ונמצא סריס חמה.</strong> ושואלים: מדוע מנסח הוא את דבריו כך? <strong>אטו</strong> <small>[וכי]</small> <strong>כל</strong> טומטום <strong>דמקרע</strong> <small>[שנקרע]</small> <strong>זכר הוי</strong> <small>[הוא]?</small> הלא ייתכן שיימצא נקיבה! ומסבירים: <strong>הכי קאמר</strong> <small>[כך אמר],</small> כך יש להבין את דבריו: <strong>שמא יקרע ונמצא נקבה</strong> וודאי אינו יכול לחלוץ, <strong>ואפילו נמצא זכר — שמא ימצא סריס חמה.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין ר' יהודה ובין בנו ר' יוסי הלכה למעשה? <strong>אמר רבא:</strong> לענין <strong>לפסול במקום אחין,</strong> שאם היו עוד אחים למת מלבד הטומטום, והטומטום חלץ, הרי לדעת ר' יהודה, שודאי סריס הוא, אין חליצתו כלום, ואינו פוסל את האחים האחרים מלייבם. ולדעת ר' יוסי בר' יהודה ספק סריס הוא ופוסל. <strong>ו</strong>כן לענין <strong>לחלוץ שלא במקום אחין,</strong> שאם אין אחים אחרים, האם צריך הטומטום לחלוץ, שלדעת ר' יהודה ודאי אינו צריך, ולדעת ר' יוסי בר' יהודה צריך מספק. אלה ההבדלים ש<strong>איכא בינייהו</strong> <small>[</small>ש<small>יש ביניהם].</small>
 <big>ב</big> <strong>אמר רב שמואל בר יהודה אמר ר' אבא אחוה</strong> <small>[אחיו]</small> של <strong>ר' יהודה בר זבדי אמר רב יהודה אמר רב: אנדרוגינוס חייבין עליו סקילה,</strong> אם בא אחר עליו <strong>משתי מקומות;</strong> הן כשבא עליו בפי הטבעת כדרך שבא על הזכר, והן שבא עליו באבר הנקבות שלו. <strong>מיתיבי</strong> <small>[מקשים]</small> על כך ממה ששנינו, <strong>ר' אליעזר אמר: אנדרוגינוס חייבין עליו סקילה כבזכר. במה דברים אמורים</strong> — שבא עליו <strong>בזכרות שלו,</strong> כלומר כדרך שבאים על הזכר, <strong>אבל</strong> אם בא <strong>בנקבות שלו — פטור!</strong>
 ומשיבים: <strong>הוא,</strong> רב, ש<strong>אמר,</strong> סבור, <strong>כי האי תנא</strong> <small>[כמו תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' סימאי אומר: אנדרוגינוס חייבין עליו סקילה משתי מקומות.</strong> ושואלים: <strong>מאי טעמא</strong> <small>[מה הטעם]</small> של <strong>ר' סימאי? אמר רבא:</strong> החכם <strong>בר המדורי אסברא</strong> <small>[הסביר]</small> <strong>לי</strong> את הדבר, ומצא לו רמז מן המקרא, שנאמר: <strong>"ואת זכר לא תשכב משכבי אשה"</strong> (ויקרא יח, כב), <strong>אי זהו זכר שיש בו שני משכבות — הוי אומר זה אנדרוגינוס,</strong> שמלשון רבים "משכבי", נראה שמחייב בפועל על שניהם.
 <strong>ורבנן</strong> <small>[וחכמים],</small> החולקים על ר' סימאי מה הם אומרים? — <strong>אף על גב דאית ביה</strong> <small>[אף על פי שיש בו]</small> <strong>שני משכבות</strong> — <strong>"</strong>ו<strong>את זכר" כתיב,</strong> ולכן נסקלים עליו דווקא כששכיבתו היתה כזכר.
 ושואלים: <strong>ורבנן</strong> <small>[וחכמים]</small> המפרשים כל פסוק זה לגבי אנדרוגינוס, ואינם למדים ממנו על שני משכבות, <strong>זכר גרידא</strong> <small>[בלבד]</small> <strong>מנא להו</strong> <small>[מניין להם]</small> שאסור לבוא עליו? ומשיבים: <strong>מ"אשה"</strong> (שנאמר: "משכבי אשה"). ושואלים: <strong>באשה</strong> אסורה, לחייב את הבא עליה ביאה <strong>שלא כדרכה, מנא להו</strong> <small>[מניין להם]?</small> ומשיבים: <strong>מ</strong>ריבוי ה־ו' של <strong>"ו</strong> את... <strong>אשה".</strong>
 <big>ג</big> <strong>אמר רב שזבי אמר רב חסדא: לא לכל אמר ר' אליעזר</strong> ש<strong>אנדרוגינוס זכר מעליא</strong> <small>[מעולה,</small> גמור<small>]</small> <strong>הוא, שאם אתה אומר כן</strong> שאנדרוגינוס הוא זכר לכל דבר, אם כן <strong>במוקדשים,</strong> כלומר, לענין קרבנות, אם הקדיש עוף אנדרוגינוס, <strong>יקדש</strong> אם מקדישים אותו.
 <strong>ומנלן דלא קדש</strong> <small>[ומניין לנו שאינו קדוש] —</small> <strong>דתנו רבנן</strong> <small>[ששנו חכמים]:</small> עוף <strong>הנרבע</strong> לאדם, <strong>והמוקצה</strong> כדי להשתמש בו לצורך עבודה זרה, <strong>והנעבד,</strong> שאותו עצמו עבדו כעבודה זרה, <strong>והאתנן</strong> שנתנו לזונה, <strong>ו</strong>כן <strong>מחיר</strong> כלב, שהחליף אותו תמורת כלב, <strong>ו</strong>כן <strong>טומטום ואנדרוגינוס</strong> — כל אלה אם נהג בהם כבקרבנות ומלק (ולא שחט) אותם, <strong>מטמאין בגדים אבית</strong> <small>[בבית]</small> <strong>הבליעה,</strong> שכיון שנכנס הבשר לבית הבליעה שבאדם — נטמא האדם, ומטמא גם את הבגדים שעליו. וזאת כיון שקרבן העוף נעשה, במקום בשחיטה — במליקה, ומליקה מכשירה לאכילה רק עוף שהוא קרבן, ואילו עוף אחר שנמלק נעשה נבילה, ונבלת עוף טהור מטמאה בבית הבליעה. וכל אלה לא חלה עליהם כלל קדושת קרבן, ולכן מליקתם עושה אותם נבילה, ומטמאים בבית הבליעה.
 <strong>ר' אליעזר אומר: טומטום ואנדרוגינוס אין מטמאין בגדים אבית</strong> <small>[בבית]</small> <strong>הבליעה,</strong> שכן חלה עליהם קדושת קרבן. <strong>שהיה ר' אליעזר אומר: כל מקום שנאמר</strong> במפורש בתורה <strong>זכר ונקבה — אתה מוציא טומטום ואנדרוגינוס מביניהם,</strong> שטומטום ואנדרוגינוס אינם נכללים ביניהם, משום שהם ספק, ודבר זה נכון לגבי בהמות, שכן נתפרש בתורה קרבן זכר ונקיבה, אבל <strong>עוף, הואיל ולא נאמר בו זכר ונקבה,</strong> אלא נאמר סתם תורים ובני יונה, על כן <strong>אי</strong> <small>[אין]</small> <strong>אתה מוציא טומטום ואנדרוגינוס מביניהם,</strong> וכשרים הם. ולענייננו רואים מכאן כי ר' אליעזר סבור שלענין קרבנות אנדרוגינוס אינו נחשב כזכר גמור.
 <strong>אמר רב נחמן בר יצחק: אף אנן נמי תנינא</strong> <small>[אנו גם כן שנינו]</small> דבר זה במפורש בברייתא: ש<strong>ר' אליעזר אומר:</strong>
## דף פד.
 <strong>הכלאים, וטרפה, ויוצא דופן, טומטום ואנדרוגינוס — לא קדושין</strong> כשמקדישים אותם לקרבן, <strong>ולא מקדשין</strong> אחרים בתמורתם.
 <strong>ואמר שמואל: לא קדושין — בתמורה,</strong> שאם היתה לו בהמה שהוקדשה כקרבן ורצה להמירה בטומטום או באנדרוגינוס — אין חלה עליהם קדושה. <strong>ולא מקדשין — בעושה תמורה,</strong> שאם היו אלה מוקדשים, אינם עושים תמורה. ומסכמים: אכן, <strong>שמע מינה</strong> <small>[למד מכאן]</small> ראיה גמורה שר' אליעזר אינו סבור שאנדרוגינוס הוא כזכר לכל דבר.
 <big>א</big> על אותו קטע במשנתנו ש<strong>ר' אליעזר אומר</strong> שאנדרוגינוס <strong>חייבין עליו סקילה כזכר, תניא</strong> <small>[שנויה</small> ברייתא<small>],</small> <strong>אמר רבי: כשהלכתי ללמוד תורה אצל ר' אלעזר בן שמוע, חברו עלי תלמידיו כתרנגולים של בית בוקיא</strong> שהם תוקפנים מאד, ואינם מניחים לתרנגול אחר להיות ביניהם, <strong>ולא הניחוני ללמוד</strong> שם, ולא הספקתי ללמוד <strong>אלא דבר אחד במשנתינו</strong> — ש<strong>ר' אליעזר אומר: אנדרוגינוס חייבין עליו סקילה כזכר.</strong>
 
 <strong>א משנה יש</strong> נשים ש<strong>מותרות לבעליהן ואסורות ליבמיהן,</strong> ולהיפך, יש <strong>מותרות ליבמיהן ואסורות לבעליהן.</strong> ויש <strong>מותרות לאלו ולאלו, ו</strong>יש <strong>אסורות לאלו ולאלו.</strong>
 ומפרטים: <strong>ואלו מותרות לבעליהן ואסורות ליבמיהן: כהן הדיוט שנשא את האלמנה, ויש לו אח כהן גדול</strong> הרי אלמנה זו היתה מותרת לבעלה, ואסורה ליבמה שהוא כהן גדול. וכן <strong>חלל</strong> (כגון בנם של כהן וגרושה) <strong>שנשא כשרה ויש לו אח</strong> מאביו שהוא כהן <strong>כשר.</strong>
 שאותה אשה היתה מותרת לחלל, אבל אסורה לאחיו הכהן, כיון שחילל אותה האח החלל בביאתו, או <strong>ישראל שנשא</strong> את <strong>בת ישראל ויש לו אח</strong> מאביו שהוא <strong>ממזר,</strong> שאסור לממזר לבוא בקהל ואסור ביבמתו, או <strong>ממזר שנשא ממזרת, ויש לו אח</strong> מאביו שהוא <strong>ישראל</strong> כשר, שהנישואין הראשונים של הממזר היו כשרים, שהרי ממזר מותר בממזרת, אבל האשה הממזרת אסורה ליבם הכשר — כל אלו <strong>מותרות לבעליהן ואסורות ליבמיהן.</strong>
 <strong>ואלו מותרות ליבמיהן ואסורות לבעליהן: כהן גדול שקידש את האלמנה</strong> שאסור לו לשאתה (ודווקא כשקידשה בלבד, אבל אם בא עליה — עשאה חללה ואסורה לכל כהן), <strong>ויש לו אח כהן הדיוט</strong> שמותר באלמנה, וכן כהן <strong>כשר שנשא חללה ויש לו אח חלל,</strong> וכן <strong>ישראל שנשא ממזרת ויש לו אח ממזר,</strong> וכן <strong>ממזר שנשא בת ישראל ויש לו אח ישראל</strong> — הרי כל אלו <strong>מותרות ליבמיהן ואסורות לבעליהן.</strong>
 <strong>ואלו אסורות לאלו ולאלו: כהן גדול שנשא את האלמנה ויש לו אח כהן גדול, או כהן הדיוט</strong> שהוא כהן <strong>כשר שנשא חללה ויש לו אח</strong> כהן <strong>כשר,</strong> שהאשה אסורה לשניהם משום חללה, וכן <strong>ישראל שנשא ממזרת ויש לו אח ישראל</strong> כשר, <strong>או ממזר שנשא בת ישראל ויש לו אח ממזר</strong> — הרי הן <strong>אסורות לאלו ולאלו. ושאר כל הנשים מותרות לבעליהן וליבמיהן.</strong>
 <strong>שניות</strong> לעריות, שהן קרובות־משפחה האסורות רק <strong>מדברי סופרים,</strong> אם היתה <strong>שנייה לבעל ולא שנייה ליבם</strong> — הרי זו <strong>אסורה לבעל ומותרת ליבם. שנייה ליבם ולא שנייה לבעל — אסורה ליבם ומותרת לבעל. שנייה לזה ולזה — אסורה לזה ולזה.</strong>
 ובכל מקרה שאדם נושא שנייה, קנסוה חכמים, ולכך <strong>אין לה לא כתובה</strong> בשעת גירושיה, <strong>ולא</strong> זכאית לקבל בחזרה תשלום מבעלה בעד <strong>פירות</strong> של נכסיה שהשתמש בהם, <strong>ולא</strong> זכאית ב<strong>מזונות</strong> ממנו <strong>ולא</strong> מקבלת בחזרה <strong>בלאות</strong> של בגדים וחפצים שהביאה בשעת נישואין. <strong>ו</strong>מכל מקום, <strong>הולד</strong> הנולד משנייה <strong>כשר, וכופין אותו</strong> בבית דין <strong>להוציא</strong> (לגרשה).
 ואילו <strong>אלמנה לכהן גדול,</strong> וכן <strong>גרושה</strong> או <strong>חלוצה לכהן הדיוט, ממזרת</strong> או <strong>נתינה לישראל, בת ישראל לנתין</strong> או <strong>לממזר</strong> אף שנישואיהן בעבירה — <strong>יש להן כתובה.</strong>
 <big>ב גמרא</big> בקטע הראשון במשנה דובר בכהן הדיוט שנשא את האלמנה ונפלה לייבום לפני אחיו כהן גדול. ושואלים: <strong>מאי איריא דתני</strong> <small>[מה שייך,</small> מדוע דווקא, <small>שנה]</small> <strong>"נשא"? ליתני</strong> <small>[שישנה]</small> רק <strong>"קידש"!</strong> שבקידושין בלבד כבר זקוקה היא לייבום כשמת בעלה.
 <strong>וכי תימא</strong> <small>[ואם תאמר]:</small> <strong>טעמא</strong> <small>[</small>ש<small>הטעם]</small> ששנה <strong>"נשא",</strong> משום <strong>דהוה ליה</strong> <small>[שהרי הוא]</small> לגבי היבם הכהן הגדול <strong>עשה</strong> (של בתולה) <strong>ולא תעשה</strong> של אלמנה, ואין מצות עשה של ייבום דוחה עשה ולא תעשה, <strong>אבל</strong> אם <strong>קידש</strong> בלבד ועדיין בתולה היא, תאמר ש<strong>אתי</strong> <small>[</small>ש<small>באה</small> מצות<small>]</small> <strong>עשה</strong> של ייבום <strong>ודוחה</strong> את <strong>לא תעשה,</strong> ולא תיחשב כ"אסורות ליבמיהן" — אולם אי אפשר לפרש כך, <strong>והא כולה פירקין</strong> <small>[והרי כל פרקנו]</small> דוגמאות של <strong>עשה ולא תעשה הוא,</strong> שיש עשה של ייבום נגד לא תעשה של איסור נישואין, <strong>ולא אתי</strong> <small>[בא]</small> <strong>עשה ודחי</strong> <small>[ודוחה]</small> את <strong>לא תעשה!</strong> ואם כן, לא זה הטעם ששנה "נשא".
 ומשיבים: באמת, במקרה זה היה יכול לומר גם "קידש", אלא <strong>משום דקבעי למיתני סיפא</strong> <small>[שרצה לשנות</small> ב<small>סוף]</small> <strong>כהן גדול שנשא את האלמנה</strong> ויש לו אח כהן הדיוט, ושם מדובר <strong>דוקא</strong> ב<strong>נשא, דשוייה</strong> <small>[שעשה אותה]</small> <strong>חללה</strong> בביאתו, <strong>אבל</strong> אם <strong>קידש</strong> בלבד ולא נעשתה חללה — <strong>שריא ליה</strong> <small>[מותרת לו]</small> לאחיו, שהוא כהן הדיוט ומותר באלמנה, לכן <strong>תנא נמי רישא</strong> <small>[שנה גם כן</small> ב<small>תחילה]</small> <strong>"נשא"!</strong>
 ומקשים על תירוץ זה: <strong>ואדתני</strong> <small>[ועד ש</small>הוא <small>שונה]</small> לשון "נשא" <strong>משום סיפא</strong> <small>[סופה]</small> של המשנה, <strong>ליתני</strong> <small>[שישנה]</small> "קידש" <strong>משום מציעתא</strong> <small>[אמצעה],</small> שהרי המקרה האחר הוא <strong>כהן גדול שקידש את האלמנה ויש לו אח כהן הדיוט! אלא</strong> לא מפני טעם זה אמר, ויש לומר כי <strong>משום בת בוקתא</strong> <small>[דירתה],</small> הגרה בצידה, כלומר, משום המקרה שנאמר בסמוך לקטע זה, <strong>דקבעי למיתני</strong> <small>[שרצה לשנות]</small> <strong>חלל שנשא כשרה, טעמא</strong> <small>[</small>ו<small>הטעם]</small> שם דווקא משום ש<strong>נשא, דשוייה</strong> <small>[שעשה אותה]</small> <strong>חללה</strong> בביאתו, <strong>אבל</strong> אם <strong>קידש</strong> בלבד <strong>— שריא ליה</strong> <small>[מותרת</small> גם <small>לו]</small> לאח היבם, ו<strong>משום הכי</strong> <small>[כך]</small> <strong>קתני</strong> <small>[שנה]</small> <strong>"נשא".</strong>
 ועוד שואלים על הלשון: נאמר בכהן הדיוט שנשא את האלמנה, <strong>ומאי איריא</strong> <small>[ומה שייך,</small> מדוע דווקא<small>]</small> <strong>דקתני</strong> <small>[ששנה]</small> כהן הדיוט שנשא <strong>אלמנה? ליתני</strong> <small>[שישנה]</small> שנשא <strong>בתולה,</strong> שהרי היא נעשית אלמנה במותו, ומה ההבדל אם היתה אלמנה קודם לכן, או לא היתה?
## דף פד:
 <strong>וכי תימא</strong> <small>[ואם תאמר]:</small> <strong>קסבר האי תנא</strong> <small>[סבור תנא זה]</small> ש<strong>נישואין הראשונים מפילין,</strong> כלומר, לגבי חיוב הייבום, הזמן הקובע אינו זמן מותו של האח אלא זמן נישואיו, ואם נשא בתולה הלא היתה כשרה גם לכהן גדול — אולם אי אפשר לומר כן, ש<strong>הרי</strong> שנינו: <strong>חלל שנשא כשרה</strong> שאסורה להתייבם לאח הכשר, <strong>ולא אמרינן</strong> <small>[ואין אנו אומרים]</small> <strong>נישואין הראשונים מפילין</strong> ומכיון שהיתה כשרה, הריהי כשרה עכשיו לאחיו. שאם כן — הלא בזמן שקידש אותה היתה כשרה וראויה גם לאחיו, ונתחללה רק אחר כך כשבא עליה!
 ומשיבים: <strong>הא</strong> <small>[זה]</small> <strong>ודאי</strong> נאמר בלשון זו <strong>משום סיפא</strong> <small>[סופה]</small> של המשנה, <strong>משום דקבעי למיתנא סיפא</strong> <small>[שרצה לשנות</small> את <small>סופה]</small> של המשנה <strong>כהן גדול שנשא את האלמנה ויש לו אח כהן גדול או כהן הדיוט,</strong> ושם <strong>דוקא אלמנה</strong> מן הנישואין, שנעשתה חללה על ידי ביאת הכהן הגדול, <strong>אבל</strong> אם היתה האשה <strong>בתולה</strong> בנישואיה <strong>חזיא ליה</strong> <small>[ראויה</small> היתה <small>לו]</small> לאח הכהן ההדיוט, שהרי היא אלמנה המותרת לכהן הדיוט, ו<strong>משום הכי</strong> <small>[כך]</small> <strong>קתני</strong> <small>[כך שנה]</small> <strong>אלמנה</strong> גם ברישא.
 <big>א</big> <strong>מתקיף לה</strong> <small>[מקשה עליה,</small> על המשנה<small>]</small> <strong>רב פפא: אם איתא להא</strong> <small>[יש</small> מקום <small>ל</small>הלכה <small>זו]</small> <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן: מצרי שני שנשא מצרית ראשונה — בנה שני הוי</strong> <small>[הוא],</small> שבזה הולכים אחר האם ולא אחר האב, אם כן <strong>לתני נמי</strong> <small>[שישנה גם כן</small> במשנתנו<small>]</small> מקרה כזה:
 <strong>מצרי שני שנשא שתי מצריות, אחת ראשונה ואחת שנייה, והיו לו בנים מראשונה ושנייה, אי נסוב כי אורחייהו</strong> <small>[אם</small> שני אלה הבנים <small>נשאו כדרכם],</small> כלומר, בהיתר, שהאחד שהוא מצרי שלישי נשא בת ישראל המותרת לו, והשני נשא מצרית שניה המותרת לו, הרי הן מאותן ש<strong>מותרות לבעליהן ואסורות ליבמיהן,</strong> שהמצרי השני אסור ביבמתו הישראלית, והמצרי השלישי דינו כישראל לכל דבר ואסור במצרית שניה.
 <strong>ואי איפוך ונסוב</strong> <small>[ואם הפכו ונשאו],</small> שהמצרי השלישי נשא מצרית שניה והמצרי השני נשא ישראלית — הרי אלו <strong>מותרות ליבמיהן ואסורות לבעליהן.</strong> וכן <strong>מותרות לאלו ולאלו</strong> אם נשאו הבנים הללו <strong>גיורות,</strong> שגם מצרי שני מותר בגיורת, שאינה בכלל "קהל ה'". ו<strong>אסורות לאלו ולאלו — אילוניות,</strong> שאם נשא מצרי שני ישראלית איילונית הריהי אסורה לו משום ישראלית, ולאחיו אסורה משום שהיא איילונית שאין מייבמים אותה. ומאחר שלא שנה דבר זה במשנתנו, משמע שאין הלכה כדברי ר' יוחנן!
 ומשיבים: אין מכאן הוכחה להלכה, כי התנא לא שנה במשנתנו את כל המקרים אלא <strong>תנא</strong> <small>[שנה]</small> <strong>ושייר</strong> מקרים נוספים. ושואלים: <strong>מאי</strong> <small>[מה]</small> <strong>שייר</strong> עוד שאתה אומר <strong>דהאי</strong> <small>[ש</small>גם את <small>זה]</small> <strong>שייר?</strong> ומשיבים: <strong>שייר פצוע דכא,</strong> שאם הבעל או היבם הוא פצוע דכא, אפשר שיהיו מקרים של אשה האסורה לבעלה ומותרת ליבמה, ולהיפך.
 ושואלים: <strong>אי</strong> <small>[אם]</small> <strong>משום פצוע דכא — לאו שיורא</strong> <small>[אין</small> זה <small>שיור],</small> <strong>דהא תנא ליה</strong> <small>[שהרי שנה אותו]</small> כדין כללי של <strong>חייבי לאוין,</strong> ואף פצוע דכא בכלל זה!
 ודוחים: <strong>אטו</strong> <small>[וכי]</small> <strong>חייבי לאוין מי לא קתני והדר תני</strong> <small>[האם לא שנה</small> בכלל <small>וחזר</small> ו<small>שנה</small> בפרט<small>]?</small> <strong>והא קתני</strong> <small>[והרי שנה]</small> <strong>כהן הדיוט שנשא אלמנה, וחלל שנשא כשרה,</strong> שהם חייבי לאוין לגבי היבם!
 ומשיבים: הקטע <strong>ההוא</strong> אינו בא כפירוט בלבד של ההלכה הכללית, אלא <strong>איצטריכא ליה לאשמועינן</strong> <small>[הוצרך לו</small> כדי <small>להשמיענו]</small> על ידו הלכה נוספת <strong>כ</strong>פי שאמר <strong>רב יהודה אמר רב,</strong> ש<strong>אמר רב יהודה אמר רב: לא הוזהרו</strong> כהנות <strong>כשרות להנשא לפסולין,</strong> ומותר לכשרה להינשא לחלל. והלכה זו הוא שבא ללמדנו.
 ומקשים: <strong>והא קתני</strong> <small>[והרי שנה]</small> במשנה גם <strong>חלל שנשא כשרה, וישראל שנשא בת ישראל ויש לו אח ממזר,</strong> והרי זה פירוט של לאו שאין בו חידוש! ומשיבים: <strong>הא נמי לא מהדר מיתנא היא</strong> <small>[גם זה איננו לחזור ולשנות]</small> <strong>דאשמועינן</strong> <small>[שהשמיע לנו]</small> בשתי דוגמאות אלה חידוש, גם <strong>לאו שאין שוה בכל,</strong> כגון בלאוים שאינם מתייחסים אלא לכהנים, <strong>וקמשמע לן</strong> <small>[והשמיע לנו]</small> גם <strong>לאו השוה בכל</strong> כגון ממזר שהוא איסור בין בישראל בין בכהנים.
 ומקשים: <strong>הא קתני</strong> <small>[הרי</small> כבר <small>שנה]</small> <strong>ישראל שנשא ממזרת ויש לו אח ישראל, וממזר שנשא ממזרת ויש לו אח ישראל,</strong> הרי שלגבי לאו השווה בכל נשנה הדבר כמה פעמים, <strong>אלא לאו שמע מינה</strong> <small>[</small>האם <small>לא תלמד מכאן]</small> כי <strong>תנא</strong> <small>[שנה]</small> <strong>ושייר</strong> ולא פירט הכל, ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> <strong>גופא</strong> לגופו של דבר שהזכרנו קודם אגב הדיון. <strong>אמר רב יהודה אמר רב: לא הוזהרו כשרות להנשא לפסולין,</strong> ומותר להן הדבר אפילו לכתחילה. ומציעים: <strong>לימא, מסייע ליה</strong> <small>[</small>האם <small>נאמר</small> ש<small>מסייע לו]</small> מה ששנינו: <strong>חלל שנשא כשרה, מאי לאו</strong> <small>[האם לא]</small> הכוונה היא ל<strong>כהנת הראויה לו, ומאי</strong> <small>[ומה]</small> פירוש <strong>"כשרה" — כשרה לכהונה?</strong>
 ודוחים: <strong>לא,</strong> אפשר לומר שהכוונה היא ל<strong>ישראלית, ומאי</strong> <small>[ומה]</small> פירוש <strong>"כשרה" — כשרה לקהל.</strong>
 ומקשים: <strong>אי הכי</strong> <small>[אם כך],</small> מה ששנינו שם: <strong>יש לו אח כשר נמי,</strong> <small>[גם כן]</small> עליך לפרש כיוצא בו שמדובר שהוא <strong>כשר לקהל,</strong> הרי <strong>מכלל</strong> הדברים אתה למד ש<strong>הוא</strong> <small>[שהוא]</small> החלל שמת <strong>פסול לקהל?</strong> והרי חלל הוא רק פסול כהונה! <strong>אלא לאו</strong> <small>[</small>האם <small>לא]</small> הכוונה שם ודאי ל<strong>כהן</strong> כשר, <strong>ומ</strong>כיון שבהכרח האח <strong>הוא כהן,</strong> גם <strong>היא</strong> האשה ודאי <strong>כהנת!</strong> ודוחים: <strong>מידי איריא</strong> <small>[וכי</small> הדברים <small>שייכים</small> זה לזה<small>]</small> — <strong>הא כדאיתא והא כדאיתא</strong> <small>[זה כמו שהוא וזה כמו שהוא],</small> שייתכן ש"כשר" האמור בו הוא כהן כשר, והאמור בה משמעו ישראלית כשרה.
 <strong>מתיב</strong> <small>[מקשה]</small> <strong>רבין בר נחמן</strong> על רב מברייתא ששנינו בה, נאמר: <strong>"</strong>אשה זונה וחללה <strong>לא יקחו"</strong> (ויקרא כא, ז), ונאמר גם: "ואשה גרושה מאישה <strong>לא יקחו"</strong> (שם), ומכפילות זו של "לא יקחו" <strong>מלמד שהאשה מוזהרת על ידי האיש,</strong> כלומר, איסור הנישואין הזה חל לא רק על הכהן שלא לשאת אשה שאסורה עליו, אלא גם על אשה כשרה שלא להינשא לכהן פסול!
 <strong>אמר רבא:</strong> זו אינה קושיה, כי <strong>כל היכא</strong> <small>[מקום]</small> ש<strong>הוא מוזהר</strong> ואסור — <strong>היא מוזהרת</strong> ואסור גם לה, אבל <strong>כל היכא</strong> <small>[מקום]</small> ש<strong>הוא לא מוזהר, היא,</strong> האשה, גם <strong>לא מזדהרא</strong> <small>[מוזהרת],</small> ולא נאמרה דרשה זו אלא לומר שיש איסור לאו גם על האשה כשהיא פסולה להינשא לכשר, ואכן כשהיא כשירה אינה מוזהרת.
 על עצם הדרשה בברייתא שואלים: <strong>והא מהכא נפקא</strong> <small>[ו</small>דבר <small>זה מכאן יוצא,</small> נלמד<small>]?</small> הלא <strong>מ</strong>דבריו של <strong>רב יהודה אמר רב נפקא</strong> <small>[יוצא,</small> נלמד<small>]!</small> ש<strong>אמר רב יהודה אמר רב, וכן תנא דבי</strong> <small>[שנה</small> החכם מ<small>בית</small> מדרשו<small>]</small> של <strong>ר' ישמעאל</strong> נאמר: <strong>"איש או אשה כי יעשו מכל חטאת האדם"</strong> (במדבר ה, ו) — הרי <strong>השוה הכתוב</strong> בפסוק זה <strong>אשה לאיש לכל עונשין שבתורה,</strong> ואם כן איסורי נישואין חלים על האשה כשם שחלים על האיש! ולשם מה הלימוד הנוסף בענין זה?
 ומשיבים: <strong>אי מההיא, הוה אמינא</strong> <small>[אם</small> רק <small>מאותו</small> פסוק, <small>הייתי אומר]</small> שדבר זה נכון לגבי <strong>לאו השוה בכל, אבל לאו שאינו שוה בכל,</strong> כגון איסורי הכהנים, <strong>לא,</strong> שכיון שהלאו הזה מוטל רק על כהנים בלבד ולא על אחרים, שמא אין הלאו חל גם על הנשים, על כן השמיע לנו שאין הדבר כן.
## דף פה.
 <strong>והרי</strong> איסור <strong>טומאה</strong> של כהנים שהוא <strong>לאו שאין שוה בכל,</strong> שהרי רק לכהנים אסור להיטמא למת, <strong>וטעמא</strong> <small>[והטעם]</small> שאנחנו יודעים שאיסור זה ישנו רק בכהנים זכרים, משום <strong>דכתב רחמנא</strong> <small>[שכתבה התורה]</small> <strong>"בני אהרן"</strong> ("אמור אל הכהנים בני אהרן... לנפש לא יטמא..." ויקרא כא, א), ללמוד מכאן: <strong>ולא בנות אהרן, הא לאו הכי, הוה אמינא</strong> <small>[הרי לולא כן, הייתי אומר]</small> שגם <strong>נשים חייבות</strong> בו, <strong>מאי טעמא</strong> <small>[מה הטעם]</small> בדבר? <strong>לאו</strong> <small>[</small>האם <small>לא]</small> <strong>משום</strong> שיטת <strong>רב יהודה אמר רב,</strong> שאיש ואשה שוים לכל עונשים ואיסורים שבתורה ואפילו בלאו שאינו שווה בכל, כמו הלאו של טומאה?
 ודוחים: <strong>לא, דגמרינן</strong> <small>[שאנו לומדים]</small> את הסברה הזו <strong>מ"לא יקחו",</strong> שההנחה הראשונה שמא בנות אהרון חייבות להיזהר מטומאה אינה נלמדת מן ההכללה של רב יהודה אמר רב, אלא דווקא ממה שנאמר "לא יקחו" — שלמדים שגם בלאו של איסור כהונה מוזהרות הנשים, ולכן היינו יכולים לחשוב שמא הדבר קיים לא רק בדיני אישות של כהנים אלא לכל דיניהם ובכלל זה איסור טומאה.
 <strong>איכא דאמרי</strong> <small>[יש שאומרים]:</small> פסוק זה של <strong>קיחה</strong> ("לא יקחו") האמור אצל כהנים <strong>אצטריכא ליה</strong> <small>[היה נצרך לו]</small> לאומרו במפורש, שכן <strong>סלקא דעתך אמינא</strong> <small>[היה עולה על דעתך לומר]:</small> <strong>ליגמר</strong> <small>[נלמד]</small> דין זה <strong>מטומאה,</strong> שכשם שבטומאה רק בני אהרון הזכרים מצווים — כך בדיני נישואין, חלים האיסורים רק על גברים ולא על נשים, על כן <strong>קמשמע לן</strong> <small>[השמיע לנו]</small> הכתוב "לא יקחו" שאינו כן.
 ומסופר: <strong>רב פפא ורב הונא בריה</strong> <small>[בנו]</small> של <strong>רב יהושע איקלעו</strong> <small>[הזדמנו]</small> <strong>ל</strong>עיר <strong>הינצבו, לאתריה</strong> <small>[למקומו]</small> של <strong>רב אידי בר אבין, בעו מינייהו</strong> <small>[שאלו מהם]</small> האם <strong>הוזהרו</strong> נשים <strong>כשרות</strong> מ<strong>להנשא לפסולין, או לא?</strong>
 <strong>אמר להו</strong> <small>[להם]</small> <strong>רב פפא</strong> בתשובה: <strong>תניתוה</strong> <small>[</small>כבר <small>שניתם אותה]</small> במשנה: <strong>עשרה יוחסין עלו מבבל: כהנים לוים וישראלים, חללים, גרים, וחרורים</strong> (עבדים משוחררים), <strong>וממזרים, נתינים</strong> (גבעונים), <strong>שתוקי</strong> (שידועה זהות אמו ולא זהות אביו), <strong>ואסופי</strong> (שנאסף מן השוק ואין ידועה לא זהות אביו ולא זהות אמו). <strong>כהנים, לוים</strong> ו<strong>ישראלים — מותרין לבא זה בזה. לוים, ישראלים, חללים, גרים, חרורים — מותרין לבא זה בזה. גירי, חרורי, וממזרי, נתיני, שתוקי, ואסופי — מותרים לבא זה בזה. ואילו כהנות</strong> שמותרות <strong>לחלל — לא קתני</strong> <small>[שנה],</small> משמע שלכהנות אסור להינשא לחללים.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע:</strong> מכאן אין ראיה, כי <strong>כל היכא</strong> <small>[מקום]</small> <strong>דהני נסבי מהני והני נסבי מהני</strong> <small>[שאלה נושאים מאלה ואלה נושאים מאלה] —</small> <strong>קתני</strong> <small>[שנה],</small> שבכל מקום שנאמר שמותרים לבוא זה בזה פירושו שההיתר הוא משני הצדדים, ואילו <strong>כהן, כיון</strong> ש<strong>אילו בעי למינסב</strong> <small>[</small>היה <small>רוצה לשאת]</small> <strong>חללה</strong> הלא <strong>אסירא ליה</strong> <small>[אסורה לו],</small> ולכן <strong>לא קתני</strong> <small>[שנה],</small> ואין להוכיח מכאן שאסור לכהנות להינשא לחללים. ומסופר: <strong>אתו לקמיה</strong> <small>[באו לפני]</small> <strong>רב אידי בר אבין</strong> וסיפרו לו על השאלה ועל הספק שהיה להם. <strong>אמר להו</strong> <small>[להם]:</small> <strong>דרדקי</strong> <small>[ילדים],</small> <strong>הכי</strong> <small>[כך]</small> <strong>אמר רב יהודה אמר רב: לא הוזהרו כשרות לינשא לפסולים.</strong>
 <big>א</big> שנינו במשנה כי <strong>שניות מדברי סופרים</strong> פעמים שהן אסורות לבעל ופעמים ליבם <strong>וכו'. בעו מיניה</strong> <small>[שאלו אותו]</small> <strong>בני</strong> העיר <strong>בירי מרב ששת:</strong> אשה שהיא <strong>שניה לבעל ולא שניה ליבם,</strong> האם <strong>יש לה כתובה מיבם או לא?</strong> ואלה צדדי השאלה: <strong>כיון</strong> ש<strong>אמר מר</strong> <small>[החכם]</small> שיבמה <strong>כתובתה על נכסי בעלה הראשון,</strong> וזו כיון שהיא שניה לבעל הלא אין לה כתובה מבעלה, ואם כן <strong>לית לה</strong> <small>[אין לה]</small> גם מן היבם,
 <strong>או דלמא</strong> <small>[שמא]</small> <strong>כיון</strong> שכלל אמרו ביבמה ש<strong>אילו לית</strong> <small>[אין]</small> <strong>לה</strong> אפשרות לגבות כתובתה <strong>מראשון,</strong> וכגון שלא השאיר נכסים, <strong>תקינו לה רבנן</strong> <small>[תיקנו לה חכמים]</small> כתובה <strong>משני,</strong> אם כן, גם זו <strong>אית</strong> <small>[יש]</small> <strong>לה</strong> כתובה מנכסי היבם?
 <strong>אמר להו</strong> <small>[להם]</small> <strong>רב ששת: תניתוה</strong> <small>[</small>כבר <small>שניתם אותה]</small> בברייתא: יבמה <strong>כתובתה על נכסי בעלה הראשון, ואם היתה שניה לבעל — אפילו מיבם אין לה,</strong> והרי זה איפוא פתרון מפורש לשאלה.
 כיון שנזכרה ברייתא זו, שואלים: <strong>מכלל</strong> דברי הברייתא יוצא <strong>דאיכא דאית</strong> <small>[שיש</small> אשה <small>שיש]</small> <strong>לה</strong> כתובה <strong>מיבם,</strong> כיצד? ומשיבים: <strong>חסורי מיחסרא, והכי קתני</strong> <small>[חסרה</small> ברייתא זו, <small>וכך יש לשנותה]:</small> <strong>כתובתה</strong> של יבמה <strong>על נכסי בעלה הראשון, ואי לית</strong> <small>[ואם אין]</small> <strong>לה מראשון,</strong> שלא השאיר נכסים — <strong>תקינו</strong> <small>[תיקנו]</small> <strong>לה משני. ואם היתה שניה לבעל — אפילו מיבם אין לה.</strong>
 <strong>בעא מיניה</strong> <small>[שאל אותו]</small> <strong>ר' אלעזר מר' יוחנן: אלמנה לכהן גדול, גרושה וחלוצה לכהן הדיוט</strong> וכיוצא בהן, <strong>יש להן מזונות</strong> מבעליהן <strong>או אין להן מזונות?</strong> ושואלים: <strong>היכי דמי</strong> <small>[כיצד בדיוק הדבר]</small> <strong>אילימא דיתבה תותיה</strong> <small>[אם תאמר ש</small>היא <small>יושבת תחתיו],</small> שהם חיים עדיין יחד, הלא <strong>ב"עמוד והוצא" קאי</strong> <small>[עומד</small> הוא<small>]</small> שחייב לגרשה, וכי <strong>מזונות אית</strong> <small>[יש]</small> <strong>לה? לא צריכא</strong> <small>[נצרכה]</small> אלא במקרה <strong>שהלך הוא למדינת הים</strong> מיד, ואיננו כאן שיגרש אותה, <strong>ו</strong>היא <strong>לותה</strong> בינתיים <strong>ואכלה.</strong> והשאלה היא זו: <strong>מאי</strong> <small>[מה]</small> יהיה הדין?
 האם נאמר כי <strong>מזוני</strong> <small>[מזונות]</small> <strong>תנאי כתובה נינהו</strong> <small>[הם]</small> שהם תנאי בנישואין הנובע וצמוד לכתובה, <strong>מדאית</strong> <small>[מ</small>כיון <small>שיש]</small> <strong>לה כתובה אית</strong> <small>[יש]</small> <strong>לה</strong> גם <strong>מזוני</strong> <small>[מזונות],</small> ולכן היא מקבלת גם מזונות ויצטרך לשלם מה שלוותה, <strong>או דלמא</strong> <small>[שמא]</small> יש להבדיל: <strong>כתובה דלמשקל ומיפק</strong> <small>[ש</small>היא עשויה <small>לקחת ולצאת</small> ממנו<small>]</small> — <strong>אית</strong> <small>[יש]</small> <strong>לה,</strong> שבזה לא רצו חכמים לקונסה, ואולם <strong>מזוני</strong> <small>[מזונות]</small> שיש לחשוש <strong>דלמא תיעכב גביה</strong> <small>[שמא תתעכב אצלו],</small> שלא תהיה לה סיבה למהר להתגרש ולכן <strong>לית</strong> <small>[אין]</small> <strong>לה? אמר ליה</strong> <small>[לו]</small> ר' יוחנן: <strong>לית</strong> <small>[אין]</small> <strong>לה</strong> מזונות.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>יש לה</strong> מזונות! ומשיבים: <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> שיש לה מזונות — הרי זה במזונות שמגיעים לה <strong>לאחר מיתה,</strong> שהאיסור של היותה עמו כבר אינו קיים, ומכל מקום עדיין עומדת התחייבותו לפרנסה. עד כאן נוסח אחד של הדברים.
 <strong>אית</strong> <small>[יש]</small> מי ש<strong>אמר</strong> שכך <strong>אמר ליה</strong> <small>[לו]</small> ר' יוחנן: <strong>תניא</strong> <small>[שנויה</small> ברייתא<small>]</small> ש<strong>יש לה</strong> מזונות. והקשה לו: <strong>הא</strong> <small>[הרי]</small> <strong>ב"עמוד והוצא" קאי</strong> <small>[</small>הוא <small>עומד],</small> ומדוע יתן לה מזונות? וחזר ושאל: <strong>ואלא התניא</strong> <small>[הרי שנינו</small> בברייתא<small>]</small> ש<strong>יש לה?</strong> ענה לו: <strong>כי תניא</strong> <small>[כאשר שנויה</small> הברייתא<small>]</small> <strong>ההיא,</strong> הרי הוא <strong>לאחר מיתה,</strong> ולא בחייו.
 <strong>תנו רבנן</strong> <small>[שנו חכמים]:</small> <strong>אלמנה לכהן גדול, גרושה וחלוצה לכהן הדיוט — יש לה כתובה,</strong> וכן מחזיר לה את <strong>פירות</strong> נכסיה, וכן יש לה <strong>מזונות,</strong> וכן <strong>בלאות</strong> (של בגדים ונכסים שהכניסה בנדונייתה), <strong>והיא פסולה</strong> בביאה זו משום חללה, <strong>וולדה פסול</strong> כחלל, <strong>וכופין אותו להוציא. שניות</strong> שגזרו <strong>מדברי סופרים — אין לה</strong> לא <strong>כתובה, לא פירות, לא מזונות, ולא בלאות, והיא כשירה</strong> לכהונה, <strong>וולדה כשר, וכופין אותו להוציא.</strong>
 <strong>אמר ר' שמעון בן אלעזר: מפני מה אמרו אלמנה לכהן גדול יש לה כתובה — מפני שהוא פסול</strong> על ידי נישואין לה, שכהן שנשא אשה האסורה לו פסול לעבודה עד שיגרשה ויקבל עליו שלא להחזירה, <strong>והיא פסולה</strong> שמתחללת בביאתו, <strong>וכל מקום שהוא פסול והיא פסולה</strong>
## דף פה:
 <strong>קנסו אותו כתובה,</strong> כלומר, לא פטרוהו חכמים מלתת לה כתובה, שכיון שיש פסול, הנישואין הללו לא יתקיימו, ולכן לא קנסו אותה להפסיד את כתובתה. <strong>ומפני מה אמרו</strong> כי <strong>שניות</strong> שהן אסורות <strong>מדברי סופרים אין להן כתובה — מפני שהוא כשר והיא כשרה,</strong> ולכן אין להם סיבה להתגרש, <strong>וכל מקום שהוא כשר והיא כשרה, קנסו אותה</strong> ב<strong>כתובה</strong> כדי להחיש את גירושיהם.
 <strong>רבי אומר</strong> טעם אחר: <strong>הללו</strong> כגון אלמנה לכהן גדול וגרושה וחלוצה לכהן הדיוט — <strong>דברי תורה</strong> הם, <strong>ודברי תורה אין צריכין חיזוק,</strong> אין עושים להם תקנה מיוחדת כדי לחזקם. <strong>והללו</strong> השניות מ<strong>דברי סופרים</strong> הם, <strong>ודברי סופרים צריכין חיזוק</strong> ולכן קנסוהו יותר. <strong>דבר אחר: זה,</strong> במקרה ששניהם פסולים — <strong>הוא</strong> זה ש<strong>מרגילה</strong> ומושך אותה לחיות עמו, <strong>וזו</strong> כששניהם כשרים, אף שיש בנישואיהם איסור — <strong>היא מרגילתו,</strong> ולכן קנסו אותה.
 ושואלים: <strong>דבר אחר</strong> זה, <strong>מאן קתני לה</strong> <small>[מי שנה אותה],</small> לפי איזו שיטה נאמרו הדברים? <strong>איכא דאמר</strong> <small>[יש</small> מי <small>שאומר]</small> ש<strong>ר' שמעון בן אלעזר קתני לה</strong> <small>[שנה אותה]</small> כתוספת לדבריו הקודמים, <strong>ו</strong>בסגנון <strong>מה טעם קאמר</strong> <small>[אמר],</small> כלומר, <strong>מה טעם אמרו</strong> שכאשר <strong>הוא פסול והיא פסולה קנסו אותו כתובה — מפני שהוא מרגילה,</strong> שהרי עיקר הפסול נוגע בעיקר לה, ולכן קנסו אותו שלא ירגילנה. <strong>ומה טעם</strong> אמרו ש<strong>הוא כשר והיא כשרה קנסו אותה כתובה — מפני שהיא מרגילתו</strong> שהרי איננה נפסלת על ידי כך, ולא איכפת לה בעבירה, ולכן תיקנו שמפסידה כל זכויותיה.
 <strong>איכא דאמר</strong> <small>[יש</small> מי <small>שאומר]:</small> <strong>רבי קתני לה</strong> <small>[שנה אותה]</small> כתוספת לדבריו, <strong>ו</strong>כך יש להבין טעמה של תוספת זו, כי <strong>חלוצה</strong> לכהן <strong>קא קשיא ליה</strong> <small>[היה קשה לו]:</small> <strong>והא</strong> <small>[והרי]</small> <strong>חלוצה</strong> שהיא <strong>דרבנן</strong> <small>[מדברי סופרים]</small> ולא מן התורה, <strong>ו</strong>בכל זאת <strong>אית</strong> <small>[יש]</small> <strong>לה כתובה</strong> ולא עשו חכמים חיזוק לדבריהם! <strong>הדר</strong> <small>[חזר]</small> ו<strong>אמר</strong> טעם אחר: חלוצה לכהן <strong>כיון דפסיל לה מדרבנן</strong> <small>[שפוסל אותה</small> לכהונה לפחות <small>מדברי סופרים],</small> <strong>זה — הוא מרגילה</strong> שהוא לא איכפת לו בכך, והיא זו שמעוניינת להתגרש, <strong>וזו</strong> שניה ששניהם אינם נפסלים — <strong>היא מרגילתו.</strong>
 ושואלים: <strong>מאי איכא</strong> <small>[מה יש]</small> הבדל למעשה <strong>בין רבי לר' שמעון בן אלעזר? אמר רב חסדא:</strong> לגבי <strong>ממזרת ונתינה לישראל איכא בינייהו</strong> <small>[יש ביניהם]</small> הבדל למעשה:
 <strong>מאן דאמר</strong> <small>[מי שאומר]</small> שהטעם הוא מפני שהדברים הם <strong>דאורייתא</strong> <small>[מן התורה] —</small> <strong>הא נמי דאורייתא</strong> <small>[זו גם כן מן התורה]</small> ולכן מקבלת כתובה, <strong>מאן דאמר</strong> <small>[מי שאומר]</small> <strong>מפני שהוא מרגילה — הא</strong> <small>[הרי]</small> פה <strong>היא מרגלא ליה</strong> <small>[מרגילה אותו],</small> שהרי הממזרת או הנתינה פסולה בעצמה, והיא מעוניינת להינשא לישראל, שעל ידי כך יש דרך כלשהי במשך הדורות להכשיר את הצאצאים לבוא בקהל, אם יקח בנה הממזר שפחה ויוליד ממנה ילדים שהם עבדים, ואחר כך ישחרר אותם.
 ושואלים: <strong>ול</strong>דעת <strong>ר' אליעזר ש</strong><strong>אמר</strong> <small>[שאמר]</small> שגם אם נשא ממזר שפחה — <strong>הרי זה</strong> הילד <strong>עבד וממזר,</strong> ואם כן, מאחר שאין לה כל תקוה להכשיר את ילדיה, אם כן <strong>הא</strong> <small>[הרי]</small> היא <strong>לא מרגלא ליה</strong> <small>[מרגילה אותו]</small> <strong>ולא מידי</strong> <small>[כלום]!</small> <strong>אלא אמר רב יוסף:</strong> לגבי <strong>מחזיר גרושה משניסת</strong> <small>[משנישאת]</small> לאחר <strong>איכא בינייהו</strong> <small>[יש ביניהם]</small> הבדל להלכה; <strong>מאן דאמר</strong> <small>[מי שאומר]</small> שהדבר תלוי אם האיסור הוא <strong>דאורייתא</strong> <small>[מן התורה] —</small> <strong>הא נמי דאורייתא</strong> <small>[זה גם כן מן התורה],</small> <strong>ומאן דאמר</strong> <small>[ומי שאומר]</small> <strong>מפני שהוא מרגילה — הא</strong> <small>[הרי]</small> <strong>היא מרגלא ליה</strong> <small>[מרגילה אותו]</small> שהרי אין היא וזרעה נפסלים על ידי נישואין אלה.
 ושואלים: <strong>ולר' עקיבא,</strong> ש<strong>אמר</strong> כי <strong>יש ממזר מחייבי לאוין</strong> ובכלל זה גם גרושה שחזרה ונישאה לבעלה הראשון לאחר שנישאה לאחר, <strong>הא</strong> <small>[הרי]</small> היא <strong>לא מרגלא ליה</strong> <small>[מרגילה אותו]</small> <strong>ולא מידי</strong> <small>[כלום],</small> שהרי זרעה נפסל בכך! <strong>אלא אמר רב פפא:</strong> לענין <strong>בעולה לכהן גדול איכא בינייהו</strong> <small>[יש ביניהם]</small> הבדל, <strong>מאן דאמר דאורייתא</strong> <small>[מי שאומר</small> שהטעם הוא אם האיסור <small>מן התורה]</small> <strong>הא נמי דאורייתא</strong> <small>[זה גם כן מן התורה],</small> <strong>ומאן דאמר</strong> <small>[ומי שאומר]</small> שטעם האיסור הוא <strong>מפני שהוא מרגילה — הא היא מרגלא ליה</strong> <small>[זה היא מרגילה אותו],</small> שהרי יש כאן רק איסור עשה ואינו פוסל את הילדים.
 שואלים: <strong>ול</strong>דעת <strong>ר' אליעזר בן יעקב</strong> ש<strong>אמר</strong> ש<strong>יש חלל</strong> גם <strong>מחייבי עשה,</strong> כגון בעולה לכהן גדול, <strong>הא</strong> <small>[הרי]</small> היא <strong>לא מרגלא ליה</strong> <small>[מרגילה אותו]</small> <strong>ולא מידי</strong> <small>[כלום] !</small> <strong>אלא אמר רב אשי:</strong> לענין <strong>מחזיר ספק סוטתו איכא בינייהו</strong> <small>[יש ביניהם]</small> הבדל. שאם חשד באשתו שזינתה, וקינא לה, אבל לא הביאה לבית המקדש כדי שתיבדק במים המרים, והמשיך לחיות עימה ועבר על דברי תורה (כי אשה שקינא לה בעלה ונסתרה, אסורה עליו) —
 <strong>מאן דאמר</strong> <small>[מי שאומר]</small> שהטעם הוא אם הדבר אסור <strong>דאורייתא</strong> <small>[מן התורה] —</small> <strong>הא נמי דאורייתא</strong> <small>[זה גם כן מן התורה],</small> <strong>ומאן דאמר</strong> <small>[ומי שאומר]</small> שהטעם הוא <strong>מפני שהוא מרגילה — הא</strong> <small>[זה]</small> <strong>היא מרגלא ליה</strong> <small>[מרגילה אותו],</small> שהרי היא איננה נפסלת בכך, ולא איכפת לה. ושואלים: <strong>ולר' מתיא בן חרש ש</strong><strong>אמר: אפילו הלך בעלה להשקותה, ובא עליה בדרך — עשאה זונה,</strong> ואם כן פסל אותה לכהונה, <strong>הא</strong> <small>[הרי]</small> היא <strong>לא מרגלא ליה</strong> <small>[מרגילה אותו]</small> <strong>ולא מידי</strong> <small>[כלום]</small> שהרי היא נפסלת בכך! <strong>אלא אמר מר בר רב אשי</strong> ב<strong>סוטה ודאי איכא בינייהו</strong> <small>[יש ביניהם]</small> הבדל, שאם זנתה אשתו — הריהי אסורה עליו, אבל הכל מודים שהילדים הנולדים ממנה אינם ממזרים, ולכן היא מרגילה אותו, למרות שהדבר אסור מן התורה.
 <big>א משנה</big> <strong>בת ישראל</strong> שהיא <strong>מאורסת לכהן,</strong> או שהיא <strong>מעוברת מכהן</strong> ומת, או שהיא <strong>שומרת יבם לכהן. וכן בת כהן</strong> שהיתה מאורסת, מעוברת או שומרת יבם <strong>לישראל — לא תאכל בתרומה. בת ישראל</strong> שהיתה <strong>מאורסת ללוי,</strong> או <strong>מעוברת מלוי,</strong> או <strong>שומרת יבם ללוי, וכן בת לוי</strong> מאורסת, מעוברת או שומרת יבם <strong>לישראל — לא תאכל במעשר</strong> ראשון.
 <strong>בת לוי</strong> שהיתה <strong>מאורסת לכהן,</strong> או שהיתה <strong>מעוברת מכהן</strong> או <strong>שומרת יבם לכהן, וכן בת כהן ללוי — לא תאכל לא בתרומה ולא במעשר.</strong> לפי הכלל שהאירוסין, העובר והיבם, יפה כוחם לפסול מאכילת תרומה אם היא בת כהן, ולא להאכיל כשבעלה כהן.
 <big>ב גמרא</big> שנינו במשנה שבת ישראל המאורסת ללוי לא תאכל במעשר, ותוהים: <strong>ותהא</strong> אפילו <strong>זרה</strong> גמורה, <strong>זרה מי לא אכלה</strong> <small>[האם איננה אוכלת]</small> <strong>במעשר?!</strong> הרי במעשר אין קדושה, והוא רק רכושו של הלוי, ומה ההבדל אם היא לויה או איננה לויה? ומשיבים, <strong>אמר רב נחמן אמר שמואל: הא מני</strong> <small>[זו</small> כשיטת <small>מי היא]</small> — כשיטת <strong>ר' מאיר היא,</strong> ש<strong>אמר: מעשר ראשון אסור</strong> באכילה <strong>לזרים. דתניא</strong> <small>[ש</small>כן <small>שנינו</small> בברייתא<small>]:</small>
## דף פו.
 <strong>תרומה לכהן, ומעשר ראשון ללוי</strong> בלבד, אלו <strong>דברי ר' מאיר. ר' אלעזר בן עזריה מתירו לכהן,</strong> שאף לכהן (שכן גם הוא משבט לוי) מותר לאכול מעשר ראשון. ותוהים: <strong>מתירו?! מכלל</strong> הדברים אתה שומע <strong>דאיכא מאן</strong> <small>[שיש מי]</small> ש<strong>אסר</strong> על כהן לאכול מעשר? והלא כהן לוי הוא ואינו נקרא זר! <strong>אלא אימא</strong> <small>[אמור]</small> כך: <strong>נותנו אף לכהן,</strong> שאין חייבים לתת דווקא רק ללוי, אלא אף כהנים בכלל זה.
 ומבררים: <strong>מאי טעמא</strong> <small>[מה הטעם]</small> של <strong>ר' מאיר? אמר רב אחא בריה</strong> <small>[בנו]</small> של <strong>רבה משמיה דגמרא</strong> <small>[בשם המסורת</small> המקובלת<small>],</small> נאמר: <strong>"כי את מעשר בני ישראל אשר ירימו לה' תרומה</strong> נתתי ללוים לנחלה<strong>"</strong> (במדבר יח, כד), ומאחר שבפסוק זה המעשר קרוי תרומה, למדים: <strong>מה תרומה אסורה לזרים, אף מעשר ראשון אסור לזרים,</strong> שאינם לויים. ויש לשאול: <strong>אי</strong> <small>[או]</small> <strong>מה תרומה חייבין עליו מיתה וחומש</strong> אם אכלוה זרים — <strong>אף מעשר</strong> כן יהיה דינו ויהיו <strong>חייבין עליו מיתה וחומש?</strong>
 <strong>אמר קרא</strong> <small>[הכתוב]:</small> <strong>"ומתו בו כי יחללהו"</strong> (ויקרא כב ט), ונאמר: <strong>"ויסף חמשיתו עליו"</strong> (שם יד), ומדיוק הלשון אנחנו למדים שבא הכתוב להדגיש: <strong>"בו" — ולא במעשר,</strong> וכן: <strong>"עליו" — ולא על מעשר.</strong> ושואלים: <strong>ורבנן</strong> <small>[וחכמים]</small> החולקים כיצד מפרשים הם השוואה זו שבפסוק — לא לענין היתר אכילה, אלא ללמד: <strong>מה תרומה טובלת,</strong> שתבואה שלא הפרישו ממנה תרומה היא טבל, ואסורה באכילה, <strong>אף מעשר ראשון נמי</strong> <small>[גם כן]</small> <strong>טובל.</strong>
 <strong>וכדתניא</strong> <small>[וכפי ש</small>אכן <small>שנינו</small> בברייתא<small>]</small> <strong>ר' יוסי אומר: יכול לא יהא חייב אלא על טבל שלא הורם ממנו</strong> תרומות ומעשרות <strong>כל עיקר,</strong> אבל אם <strong>הורם ממנו תרומה גדולה ולא הורם ממנו מעשר ראשון</strong> או שהורם ממנו <strong>מעשר ראשון ולא מעשר שני, ואפילו מעשר עני</strong> שאין בו כשלעצמו קדושה אלא הוא צדקה לעניים בלבד, <strong>מנין</strong> שאף עליו חייב?
 <strong>תלמוד לומר: "לא תוכל לאכל בשעריך</strong> מעשר דגנך...<strong>"</strong> (דברים יב, יז), <strong>ולהלן הוא אומר</strong> במעשר עני: <strong>"ואכלו בשעריך ושבעו"</strong> (שם כו, יב), <strong>מה "שעריך" האמור להלן</strong> הכוונה היא ל<strong>מעשר עני, אף "שעריך" האמור כאן</strong> הוא <strong>מעשר עני, ואמר רחמנא</strong> <small>[ואמרה התורה]</small> <strong>"לא תוכל",</strong> משמע שאסור לאוכלו אלא אחר הפרשה.
 <strong>ואי מהתם</strong> <small>[ואם משם]</small> ממעשר עני בלבד <strong>הוה אמינא</strong> <small>[הייתי אומר]</small> שהוא <strong>ל</strong>איסור <strong>לאו</strong> בלבד <strong>אבל</strong> ל<strong>מיתה — לא,</strong> על כן <strong>קא משמע לן</strong> <small>[השמיע לנו]</small> את ההשוואה לתרומה, לומר שיש גם חיוב מיתה באכילת טבל.
 <strong>לישנא אחרינא</strong> <small>[לשון אחרת]</small> של דיון זה מנוסחת בצורת שאלה: <strong>מעשר ראשון דטביל</strong> <small>[ש</small>הוא <small>טבל],</small> כלומר, שאי הפרשתו משאירה את הדבר בתורת טבל, הלא <strong>מ</strong>דברי <strong>ר' יוסי נפקא</strong> <small>[יוצא,</small> נלמד<small>]!</small> ומשיבים: <strong>אי</strong> <small>[אם]</small> <strong>מ</strong>ההוכחה <strong>ההיא</strong> בלבד, <strong>הוה אמינא</strong> <small>[הייתי אומר]</small> רק <strong>ללאו, אבל</strong> ל<strong>מיתה — לא,</strong> על כן <strong>קא משמע לן</strong> <small>[השמיע לנו]</small> שיש בו כל חומרת איסור טבל.
 <big>א</big> ושואלים: <strong>במאי אוקימתא</strong> <small>[במה העמדת]</small> את המשנה — <strong>כ</strong>שיטת <strong>ר' מאיר,</strong> אם כן <strong>אימא סיפא</strong> <small>[אמור</small> את <small>סופה]:</small> <strong>"בת לוי מאורסת לכהן, ובת כהן ללוי — לא תאכל לא בתרומה ולא במעשר", הכא מאי</strong> <small>[</small>ו<small>כאן מה]</small> <strong>זרות איכא</strong> <small>[יש]</small> שתהא פסולה, שאפילו לדעה האוסרת מעשר ראשון למי שאינו לוי, הלא מכל צד לויה היא! <strong>אמר רב ששת: מאי</strong> <small>[מה</small> פירוש<small>]</small> <strong>"אינה אוכלת" דקתני</strong> <small>[ששנה] —</small> <strong>אינה נותנת רשות לתרום.</strong> והכוונה היא שבעודה ארוסה אינה יכולה לומר לשליח לתרום עבור הארוס תרומת מעשר מן המעשר כדי להכשירו, שכיון שעדיין אינה אשתו, אינה זכאית לעשות זאת עבורו.
 ושואלים: <strong>מכלל</strong> הדברים אתה למד כי ה<strong>נשואה נותנת רשות?</strong> ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן כן <small>שנינו</small> בברייתא<small>],</small> נאמר: <strong>"ואכלתם אתו בכל מקום אתם וביתכם"</strong> (במדבר יח, לא) — <strong>לימד על</strong> ה<strong>נשואה</strong> ללוי ("ביתכם") שהיתה <strong>בת ישראל שנותנת רשות לתרום</strong> תרומת מעשר מן המעשר הניתן ללוי.
 וממשיכה הברייתא במשא ומתן: <strong>אתה אומר</strong> שיכולה לתת <strong>רשות לתרום, או אינו אלא</strong> שמותרת <strong>לאכול? אמרת: תרומה חמורה — אוכלת</strong> ישראלית שנישאה לכהן, <strong>מעשר הקל לא כל שכן?!</strong> ואם כן דבר זה אינו צריך להיאמר, <strong>אלא לימד על נשואה בת ישראל שנותנת רשות לתרום.</strong>
 <strong>מר בריה</strong> <small>[בנו]</small> של <strong>רבנא אמר:</strong> אין כוונת המשנה לומר שבת לוי המאורסת לכהן לא תאכל במעשר, אלא <strong>לומר שאין חולקין לה מעשר בבית הגרנות.</strong> ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שטעם התקנה שלא יחלקו לאשה בגורן הוא <strong>משום ייחוד</strong> שלא תבוא להתייחד עם גבר זר בגורן, שהוא מקום מבודד, <strong>אלא למאן דאמר</strong> <small>[ל</small>דעת <small>מי שאומר]</small> שאסרו זאת <strong>משום גרושה,</strong> שמא תתגרש האשה, ולא יידעו ששוב אין לה זכות בתרומה, והלא <strong>בת לוי מי לא אכלה</strong> <small>[האם אינה אוכלת]</small> <strong>במעשר</strong> בזכות עצמה, אפילו נתגרשה מבעלה?! ומדוע לא יחלקו לה בגורן כשנתארסה לכהן?
 ודוחים: <strong>וליטעמיך</strong> <small>[ולטעמך,</small> לשיטתך<small>]</small> שאין אתה מקבל את טעמו של מר בריה דרבנא בבת לוי, וכי <strong>גרושה בת כהן מי לא אכלה</strong> <small>[האם אינה אוכלת]</small> <strong>בתרומה?</strong> ומדוע אין חולקים לבת כהן הנשואה לכהן תרומה בגורן! <strong>אלא</strong> עיקר <strong>גזירה</strong> זו היא <strong>משום גרושה</strong> של כהן שהיתה <strong>בת ישראל,</strong> שלאחר גירושיה שוב אינה אוכלת בתרומה. ומאותו טעם גזרו גם באשת לוי שלא תחלוק בגורן אף שהיא עצמה בת לוי.
 ומקשים: <strong>אי הכי</strong> <small>[אם כן]</small> שטעם המשנה הוא משום הגזירה שלא תקבל אשה מתנות כהונה בגורן, <strong>מאי איריא</strong> <small>[מה שייך,</small> למה דווקא<small>]</small> <strong>מאורסת? אפילו נשואה נמי</strong> <small>[גם כן]</small> אינה מקבלת מטעם זה! ומשיבים: באמת לענין זה אין הבדל, אלא <strong>איידי דתנא רישא</strong> <small>[מתוך ששנה</small> ב<small>ראש</small> המשנה<small>]</small> <strong>מאורסת, תנא נמי סיפא</strong> <small>[שנה גם כן</small> ב<small>סופה]</small> <strong>מאורסת</strong> ואין זה דווקא משום אירוסין.
 <big>ב</big> <strong>תנו רבנן</strong> <small>[שנו חכמים]:</small> <strong>תרומה</strong> ניתנת <strong>לכהן, ומעשר ראשון</strong> ניתן <strong>ללוי</strong> דווקא, אלו <strong>דברי ר' עקיבא. ר' אלעזר בן עזריה אומר:</strong>
## דף פו:
 <strong>לכהן.</strong> ותוהים: <strong>לכהן ולא ללוי?</strong> הלא כתוב בתורה שמעשר ראשון ניתן ללוים! ומשיבים: <strong>אימא</strong> <small>[אמור]</small> <strong>אף לכהן.</strong> ומסבירים: <strong>מאי טעמא</strong> <small>[מה הטעם]</small> של <strong>ר' עקיבא — דכתיב</strong> <small>[שנאמר]:</small> <strong>"ואל הלוים תדבר ואמרת אלהם"</strong> (במדבר יח, כו) — <strong>בלוים קא משתעי קרא</strong> <small>[מדבר הכתוב]</small> ולא בכהנים. <strong>ואידך</strong> <small>[והאחר,</small> ר' אלעזר<small>]</small> סבור <strong>כ</strong>שיטת <strong>ר' יהושע בן לוי.</strong> ש<strong>אמר ר' יהושע בן לוי: בעשרים וארבעה מקומות</strong> בכתוב <strong>נקראו כהנים "לוים", וזה אחד מהם,</strong> שמפורש בו: <strong>"והכהנים הלוים בני צדוק"</strong> (יחזקאל מד, טו), ואף הכתוב המדבר במעשר הוא מן המקומות הללו.
 <strong>ור' עקיבא</strong> אומר: <strong>הכא לא מצית אמרת</strong> <small>[כאן אין אתה יכול לומר]</small> שמדובר בכהנים, <strong>דכתיב</strong> <small>[ש</small>הרי <small>נאמר]:</small> <strong>"ואכלתם אתו בכל מקום"</strong> (במדבר יח, לא), לומר: המעשר ניתן ל<strong>מי שיכול לאוכלו בכל מקום, יצא כהן, שאין יכול לאוכלו בבית הקברות</strong> שאסור לו להיכנס שם. ואם כן לא בו מדבר הכתוב. <strong>ואידך</strong> <small>[והאחר,</small> ר' אלעזר<small>]</small> מה הוא אומר על כך? הוא מסביר את הפסוק כך: <strong>כל היכא דבעי</strong> <small>[מקום שרוצה]</small> יכול לאכול — כוונתו בכל עיר, <strong>דלא בעי</strong> <small>[שאין צריך]</small> <strong>חומה</strong> של ירושלים לאכלו (כמו מעשר שני), אלא בכל מקום בארץ. ועוד: <strong>ואי אכיל ליה</strong> <small>[ואם אוכל אותו]</small> את המעשר <strong>בטומאת הגוף — לא לקי</strong> <small>[איננו לוקה],</small> ולכן אפשר לומר כי המעשר נאכל אף על ידי כהנים בכל מקום.
 מסופר: <strong>ההיא גינתא דהוה שקיל</strong> <small>[גינה אחת שהיה לוקח]</small> <strong>ר' אלעזר בן עזריה</strong> שהיה כהן <strong>מעשר ראשון מינה</strong> <small>[ממנה],</small> שהרי לדעתו ניתן המעשר הראשון אף לכהן. <strong>אזל</strong> <small>[הלך]</small> <strong>ר' עקיבא אהדריה לפתחא לבי קברי</strong> <small>[</small>סגר את הגינה ו<small>החזיר,</small> הזיז, <small>את הפתח</small> שלה <small>ל</small>עבר <small>בית הקברות]</small> שר' אלעזר בן עזריה, שהיה כהן, לא יוכל להיכנס. <strong>אמר</strong> ר' אלעזר בהפרזה ובבדיחות־דעת: <strong>עקיבא,</strong> רועה לשעבר, בא <strong>בתרמילו</strong> ובו מזון כדי צרכו, <strong>ואנא חיי</strong> <small>[ואני אחיה]!</small> כלומר, ממה אחיה מעתה אם אין לי מעשר? ואף שר' אלעזר עשיר גדול היה, רצה לומר שר' עקיבא עושה מעשה כדי למנוע ממנו דבר המגיע לו, לדעתו.
 <big>א</big> <strong>איתמר</strong> <small>[אמר],</small> שנחלקו חכמים בשאלה <strong>מפני מה קנסו לוים במעשר,</strong> שנותנים אותו בזמן הזה גם לכהנים? <strong>פליגי בה</strong> <small>[נחלקו בכך]</small> <strong>ר' יונתן וסביא</strong> <small>[והזקנים,</small> החכמים<small>]</small> שהיו עימו. <strong>חד</strong> <small>[אחד</small> מהם<small>]</small> <strong>אמר:</strong> משום <strong>שלא עלו</strong> לארץ ישראל <strong>בימי עזרא. וחד</strong> <small>[ואחד</small> מהם<small>]</small> <strong>אמר:</strong> לא משום קנס ללוים, אלא <strong>כדי שיסמכו כהנים עליו בימי טומאתן.</strong> שכיון שאסור לאכול תרומה בטומאה, אין לכהנים אז מה לאכול.
 ושואלים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> שסיבת הקנס משום <strong>שלא עלו — משום הכי</strong> <small>[כך]</small> <strong>קנסינהו</strong> <small>[קנסו אותם]</small> שלא יקבלו את כל המעשר, ויתחלקו עם הכהנים. <strong>אלא למאן דאמר</strong> <small>[ל</small>דעת <small>מי שאומר]</small> שטעם הדבר <strong>כדי שיסמכו עליו כהנים בימי טומאתן — וכי משום</strong> טובתם של <strong>כהנים קנסינהו</strong> <small>[קונסים אותם]</small> את ה<strong>לוים? אלא</strong> יש לומר אחרת: <strong>כולי עלמא</strong> <small>[</small>לדעת <small>הכל]</small> <strong>קנסא</strong> <small>[הקנס]</small> הוא על <strong>שלא עלו בימי עזרא. והכא בהא קמיפלגי</strong> <small>[וכאן בכך נחלקו]:</small> <strong>מר סבר</strong> <small>[חכם</small> זה <small>סבור]</small> כי <strong>קנסא</strong> <small>[הקנס]</small> צריכים לתת <strong>לעניים</strong> שינתן המעשר ראשון לעניים, <strong>ומר סבר</strong> <small>[וחכם</small> זה <small>סבר]</small> ש<strong>כהנים בימי טומאתן</strong> בגדר <strong>עניים נינהו</strong> <small>[הם].</small>
 ושואלים: <strong>בשלמא למאן דאמר קנסא</strong> <small>[נניח ל</small>דעת <small>מי שאומר</small> ש<small>הקנס]</small> ניתן <strong>לעניים — משום הכי</strong> <small>[כך]</small> <strong>אהדריה</strong> <small>[החזירו]</small> <strong>ר' עקיבא לפתחא לבי קברי</strong> <small>[את פתח</small> הגינה <small>ל</small>עבר <small>בית הקברות],</small> שכן רבי אלעזר בן עזריה עשיר היה. <strong>אלא למאן דאמר</strong> <small>[ל</small>דעת <small>מי שאומר]</small> שהקנס ניתן <strong>לכהנים</strong> לכתחילה, אם כן <strong>אמאי אהדריה לפתחא לבי קברי</strong> <small>[מדוע החזיר את הפתח ל</small>עבר <small>בית הקברות]?</small> ומשיבים: <strong>הכי קאמר ליה</strong> <small>[כך אמר לו],</small> כך היתה כוונתו: <strong>אי דקא אתית</strong> <small>[אם אתה בא</small> ומקבל<small>]</small> <strong>בתורת קנסא</strong> <small>[קנס] —</small> <strong>אית לך</strong> <small>[יש לך]</small> מעשר, <strong>ואי קא אתית</strong> <small>[אם אתה בא</small> ומקבל<small>]</small> <strong>בתורת חלוקה,</strong> לחלוק עם שאר הלויים — <strong>לית לך</strong> <small>[אין לך],</small> ולכן אם ירצה בעל השדה לתת לך — יכול הוא עדיין לתת, אבל אתה לא תוכל לקחת כרצונך.
 ושואלים על הדבר שהוזכר קודם בענין הקנס שקנסו את הלויים: <strong>ומנא לן דלא סליקו</strong> <small>[ומניין לנו שלא עלו]</small> הלוים <strong>בימי עזרא? דכתיב</strong> <small>[שנאמר]:</small> <strong>"ואקבצם אל הנהר הבא אל אהוא ונחנה שם ימים שלשה ואבינה בעם ובכהנים ומבני לוי לא מצאתי שם"</strong> (עזרא ח, טו). ואגב דבר זה <strong>אמר רב חסדא: בתחלה לא היו מעמידים שוטרים</strong> על העם <strong>אלא מן הלוים, שנאמר: "ושטרים הלוים לפניכם"</strong> (דברי הימים ב' יט, יא), ואולם <strong>עכשיו אין מעמידין שוטרים אלא מישראל, שנאמר: "ושוטרים הרבים בראשיכם",</strong> שממנים שוטרים מאלה שהם רובו ("הרבים") של העם — מישראל.
 <big>ב משנה</big> <strong>בת ישראל שניסת</strong> (שנישאה) <strong>לכהן — תאכל בתרומה. מת</strong> הכהן, <strong>ולה,</strong> לאשתו הישראלית, <strong>הימנו</strong> (ממנו) <strong>בן — תאכל בתרומה</strong> בשביל בנה. <strong>ניסת</strong> אחר כך <strong>ללוי</strong> — אינה אוכלת עוד בתרומה אבל <strong>תאכל</strong> בשבילו <strong>במעשר. מת ולה הימנו בן</strong> — תמשיך ו<strong>תאכל במעשר</strong> בשביל בנה. <strong>ניסת</strong> אחר כך <strong>לישראל — לא תאכל לא בתרומה, ולא במעשר. מת</strong> בעלה הישראלי <strong>ולה הימנו בן</strong> — עדיין <strong>לא תאכל לא בתרומה ולא במעשר.</strong>
 <strong>מת</strong> גם <strong>בנה מישראל</strong> ונשאר לה בנה מן הלוי — <strong>תאכל במעשר</strong> משום בנה הלוי. <strong>מת בנה מלוי</strong> ונשאר לה בנה מן הכהן — תשוב ו<strong>תאכל בתרומה. מת בנה מכהן — לא תאכל</strong> עוד <strong>לא בתרומה ולא במעשר.</strong>
## דף פז.
 <strong>בת כהן שניסת לישראל — לא תאכל בתרומה. מת ולה הימנו בן — לא תאכל בתרומה</strong> כל עוד יש לה זרע ממנו. <strong>ניסת</strong> אחר כך <strong>ללוי — תאכל במעשר. מת ולה הימנו בן — תאכל במעשר.</strong> חזרה ו<strong>ניסת לכהן — תאכל בתרומה. מת ולה הימנו בן — תאכל בתרומה.</strong>
 <strong>מת בנה מכהן — לא תאכל בתרומה,</strong> שהרי יש לה בן מלוי. <strong>מת בנה מלוי — לא תאכל</strong> עוד גם <strong>במעשר. מת בנה מישראל — חוזרת לבית אביה</strong> ואוכלת בתרומה, <strong>ועל זו נאמר: "ושבה אל בית אביה כנעוריה מלחם אביה תאכל"</strong> (ויקרא כב, יג).
 <big>א גמרא</big> שנינו במשנה: <strong>מת בנה מלוי תאכל בתרומה.</strong> ושואלים: הלכה זו שאשה שהיתה נשואה לכהן, ונישאה לאחר, ונפרדה ממנו <strong>דהדרא אכלה</strong> <small>[שחוזרת</small> ו<small>אוכלת]</small> <strong>משום בנה</strong> מכהן <strong>מנלן</strong> <small>[מניין לנו]?</small> <strong>אמר ר' אבא אמר רב:</strong> נאמר "ובת כהן כי תהיה אלמנה וגרושה וזרע אין לה ושבה אל בית אביה" (שם), שהיה יכול להיאמר <strong>"בת</strong> כהן <strong>"</strong>ונאמר <strong>"ובת</strong> כהן
 <strong>",</strong> והרי זו לשון ריבוי, לרבות גם את זו שחוזרת ואוכלת בתרומה. ושואלים: <strong>כמאן</strong> <small>[כמי]</small> שיטת דרשה זו — <strong>כר' עקיבא, דדריש ווי</strong> <small>[שדורש וו"ים]</small> כריבויים? ודוחים: <strong>אפילו תימא רבנן</strong> <small>[תאמר</small> כשיטת <small>חכמים]</small> שאינם רואים כל ו' כלשון ריבוי, מכל מקום, כאן <strong>כולא</strong> <small>[כל</small> המלה<small>]</small> <strong>"ובת" קרא יתירא</strong> <small>[כתוב מיותר]</small> <strong>הוא,</strong> שכן גם בפסוק הקודם נזכרת "בת כהן", ולא היה צריך לחזור ולהזכיר אותה, לכן לדעת הכל יש לראות בכך לשון ריבוי.
 <strong>תנו רבנן</strong> <small>[שנו חכמים]:</small> בת כהן <strong>כשהיא חוזרת</strong> לבית אביה — <strong>חוזרת ל</strong>אכילת <strong>תרומה ואינה חוזרת ל</strong>אכילת <strong>חזה ושוק</strong> מן השלמים. <strong>אמר רב חסדא אמר רבינא בר שילא: מאי קרא</strong> <small>[מהו הכתוב]</small> המלמד על כך — <strong>"היא בתרומת הקדשים לא תאכל"</strong> (שם יב), ופירושו: <strong>במורם,</strong> מאותו דבר שנותנים תרומה לכהן, <strong>מן הקדשים — לא תאכל. רב נחמן אמר</strong> בשם <strong>רבה בר אבוה</strong> מקור אחר: נאמר <strong>"מלחם</strong> אביה<strong>"</strong> (שם יג), ומדייקים: "מלחם" — <strong>ולא כל לחם, פרט לחזה ושוק.</strong>
 <strong>מתקיף לה</strong> <small>[מקשה על כך]</small> <strong>רמי בר חמא: אימא</strong> <small>[אמור]</small> שמא בא הכתוב לומר: <strong>פרט להפרת נדרים,</strong> שאף לאחר "ושבה אל בית אביה כנעוריה" (שם), אין הכוונה שתיעשה לכל ענין כנערה, ואין אביה רשאי להתיר את נדרה, וזה שבא הכתוב ללמדנו! <strong>אמר רבא:</strong> את הקשר ביניהם לגבי נדרים <strong>כבר פסקה</strong> <small>[חתך אותה],</small> שלא תהיה עוד קשורה לבית אביה, ה<strong>תנא דבי</strong> <small>[</small>ה<small>חכם</small> ב<small>בית</small> מדרשו<small>]</small> של <strong>ר' ישמעאל, דתנא דבי</strong> <small>[ששנה</small> החכם ב<small>בית</small> מדרשו<small>]</small> של <strong>ר' ישמעאל,</strong> נאמר: <strong>"ונדר אלמנה וגרושה</strong> כל אשר אסרה על נפשה <strong>יקום עליה"</strong> (במדבר ל, י) ולכאורה <strong>מה תלמוד לומר,</strong> מה בא הדבר ללמד? <strong>והלא מוצאה מכלל</strong> רשות <strong>אב,</strong> שהרי כבר נישאה, <strong>ומוצאה מכלל בעל</strong> שהרי היא אלמנה או גרושה, ולא הוצרך הכתוב לומר שאין התרה לנדריה!
 <strong>אלא, הרי</strong> כגון <strong>שמסר האב</strong> את בתו <strong>לשלוחי הבעל</strong> לשם נישואין, שיצאה כבר מבית אביה, <strong>או שמסרו שלוחי האב לשלוחי הבעל, ונתארמלה</strong> (נתאלמנה) <strong>או נתגרשה בדרך</strong> עד שהגיעה לבית בעלה, <strong>היאך אני קורא בה: בית אביה של זו, או בית בעלה של זו,</strong> שהרי אין לה לא בית אב ולא בית בעל, <strong>אלא לומר לך: כיון שיצתה</strong> (שיצאה) <strong>שעה אחת מרשות האב</strong> לחלוטין, כגון שמסרה לשליחי הבעל — <strong>שוב אינו יכול להפר.</strong> ואם כן, ממקור זה למדנו שאין האב יכול להפר נדרי בתו לאחר שהיתה נשואה. ואין צורך בכתוב נוסף.
 <strong>רב ספרא אמר:</strong> ההוכחה לכך שהחוזרת לבית אביה אינה אוכלת בחזה ושוק היא מדיוק הכתוב <strong>"מלחם אביה תאכל",</strong> — <strong>"לחם"</strong> של תרומה <strong>ולא בשר,</strong> להוציא חזה ושוק. <strong>רב פפא אמר</strong> לימוד אחר: <strong>"מלחם אביה תאכל",</strong> פירושו: <strong>לחם הקנוי לאביה</strong> כגון תרומה שהיא רכוש הכהן, <strong>פרט לחזה ושוק</strong> שאינם קניין של הכהן, כי באלה ש<strong>משלחן גבוה</strong> (הקדוש ברוך הוא) <strong>קא זכו</strong> <small>[הם זוכים],</small> שאינם זוכים בחזה ושוק כמתנה ישירה לעצמם, אלא לאחר שניתן הקרבן לשמים, מקבלים הכהנים חלק ממנו כמתנת ה' להם מן הזבח.
 <strong>ורבא אמר,</strong> נאמר: <strong>"ואת חזה התנופה ואת שוק התרומה תאכלו</strong> במקום טהור <strong>אתה ובניך ובנתיך אתך"</strong> (ויקרא י, יד), והדגשת הכתוב "אתך" באה ללמד: <strong>בזמן ש</strong>הם <strong>אתך,</strong> אבל כאשר יצאו מאתך, כגון שנישאו לישראל — שוב אינם אוכלים.
 <strong>אמר רב אדא בר אהבה, תנא</strong> <small>[שנה]</small> החכם: בת כהן <strong>כשהיא חוזרת לבית אביה,</strong> לאחר שנישאה ונפרדה מבעלה ואין לה צאצאים ממנו — <strong>חוזרת לתרומה, ואינה חוזרת לחזה ושוק.</strong> אבל בת ישראל שהיתה אוכלת <strong>בשביל בנה</strong> מכהן, ומת בעלה ונישאה לישראל ומת אף הוא — <strong>חוזרת אף לחזה ושוק.</strong>
 <strong>אזל</strong> <small>[הלך]</small> <strong>רב מרדכי אמרה לשמעתא</strong> <small>[להלכה</small> זו<small>]</small> <strong>קמיה</strong> <small>[לפני]</small> <strong>רב אשי. אמר</strong> לו רב אשי: <strong>מהיכא קא מתרביא</strong> <small>[מהיכן</small> <small>הוא</small> <small>מתרבה]</small> מה מקור הריבוי המלמד שאוכלת בשביל בנה — <strong>מ</strong>מה שנאמר <strong>"ובת", מי עדיפא לה מינה</strong> <small>[האם</small> היא <small>עדיפה ממנה]</small> מבת כהן עצמה שאינה חוזרת לאכול חזה ושוק? ומשיבים: <strong>התם כתיבי מיעוטי</strong> <small>[שם נאמרו מיעוטים]</small> כפי שלמדנו, למעט שאיננה חוזרת לכל דבר, ואולם <strong>הכא</strong> <small>[כאן]</small> בבת ישראל זו החוזרת לאכול בשביל בנה מן הכהן לאחר מיתת בעלה הישראל, <strong>לא כתיבי מיעוטי</strong> <small>[נאמרו מיעוטים],</small> ולכן, אף שעצם הדין נלמד מבת כהן החוזרת לבית אביה — מרובה כוחה יותר מזו שחוזרת.
 <big>ב</big> ולפירוש פרטי המשנה, שנינו: <strong>בת כהן שניסת לישראל</strong> — לא תאכל בתרומה. <strong>תנו רבנן</strong> <small>[שנו חכמים]</small> מדרש הלכה זה, נאמר: <strong>"ושבה אל בית אביה"</strong> (שם כב, יג) — כוונתו: <strong>פרט לשומרת יבם,</strong> כי מאחר שהיא שומרת וממתינה ליבם עדיין אינה יכולה לשוב. <strong>"כנעוריה"</strong> בא ללמד — <strong>פרט למעוברת,</strong> שההריון משנה אותה ממה שהיתה בנעוריה.
 ודנים: לכאורה, <strong>והלא דין</strong> (קל וחומר) <strong>הוא,</strong> שאפשר ללמדו מן הסברה ואין צורך בכתוב מיוחד: <strong>ומה במקום שלא עשה</strong> את ה<strong>ולד מן הראשון כולד מן השני לפוטרה מן הייבום,</strong> שאם נישאה לאיש והיה לה בן ממנו, ואחר כך מת בעלה ונישאה לאחר, ומת השני בלא בנים — שצריכה ייבום, למרות שיש לה ילד. שהוולד מן הראשון איננו נחשב כדי לפוטרה מן הייבום, ולמרות הגבלה זו <strong>עשה</strong> לענין ייבום את ה<strong>עובר כילוד,</strong> שהמעוברת איננה חייבת בייבום —
 <strong>מקום שעשה</strong> את ה<strong>ולד מן הראשון כולד מן השני לפוסלה מן התרומה,</strong> שאם בת כהן נישאה לישראל וילדה לו ומת, ואחר כך נישאה שוב לישראל ומת בלי בנים, אסור לה לאכול תרומה בגלל הוולד מן הראשון — וכי <strong>אינו דין שנעשה</strong> לענין תרומה את ה<strong>עובר כילוד,</strong> שכשהיא מעוברת לא תחזור לאכול?!
 אולם את הראיה הזו אפשר לדחות: <strong>לא, מה לי</strong> לענין ש<strong>עשה</strong> את ה<strong>עובר כילוד לענין ייבום — שהרי</strong> בדין ייבום <strong>עשה מתים כחיים,</strong> שאם היה לה בן בזמן שמת בעלה — נפטרה על ידו לגמרי מן הייבום אף שמת אחר כך, ונמצא שלדין ייבום נחשב הבן המת כאילו היה חי, אולם האם <strong>נעשה</strong> את ה<strong>עובר כילוד לענין תרומה, שלא עשה</strong> לענין תרומה <strong>מתים כחיים?!</strong> שהרי בתרומה כל עוד יש לבת כהן ילד חי מבעלה הישראלי — פוסל הוא אותה מן התרומה, מת הילד — הרי היא כשרה, ואין אומרים שהוא נחשב כחי. על כן אין ללמוד דין תרומה מייבום גם לענין עובר כילוד. ולכן <strong>תלמוד לומר "כנעוריה" — פרט למעוברת.</strong>
 ומעירים: <strong>ואיצטריך למכתב</strong> <small>[והוצרך לומר]</small> כתוב זה ללמד על ה<strong>מעוברת, ואיצטריך למכתב</strong> <small>[והוצרך לומר]</small> <strong>"וזרע אין לה"</strong> (שם). <strong>דאי כתב רחמנא</strong> <small>[שאילו אמרה התורה]</small> רק <strong>"וזרע אין לה"</strong> הייתי אומר: כיון ש<strong>מעיקרא</strong> <small>[מתחילה]</small> כשאכלה בתרומה היתה רק <strong>חד גופא</strong> <small>[גוף אחד]</small> <strong>והשתא תרי גופי</strong> <small>[ועכשיו</small> כשחוזרת <small>שני גופים]</small> שוב אין זו "בנעוריה", <strong>אבל מעוברת, דמעיקרא חד גופא והשתא חד גופא</strong> <small>[שמתחילה</small> היתה <small>גוף אחד ועכשיו</small> עדיין <small>גוף אחד] —</small> <strong>אימא תיכול</strong> <small>[אמור</small> ש<small>תאכל]</small> בתרומה עד שתלד, על כן <strong>צריכא</strong> <small>[צריך]</small> הדבר להיאמר. ולהיפך: <strong>ואי כתב רחמנא</strong> <small>[ואילו אמרה התורה]</small> רק לענין <strong>מעוברת,</strong> הייתי אומר כך: דווקא מעוברת <strong>דמעיקרא גופא</strong>
## דף פז:
 <strong>סריקא והשתא גופא מליא</strong> <small>[מתחילה</small> היה <small>גוף ריק,</small> שלא היה בו דבר, <small>ועכשיו גוף מלא</small> בעובר<small>]</small> <strong>אבל "זרע אין לה", דמעיקרא גופא סריקא והשתא גופא סריקא</strong> <small>[שמתחילה</small> היה <small>גוף ריק ועכשיו</small> הוא <small>גוף ריק]</small> לאחר שילדה, <strong>אימא</strong> <small>[אמור]</small> ש<strong>לא</strong> תיפסל על ידי כך, לכן <strong>צריכא</strong> <small>[צריך]</small> שייאמרו שני הכתובים.
 <big>א</big> <strong>סימן</strong> של ראשי הפרקים שיידונו להלן: <strong>אמ"ר לי"ה ל"א נעש"ה מעשי"ה במית"ה נעש"ה ול"א נעש"ה בול"ד יב"ם ותרומ"ה יבו"ם ותרומ"ה — סימן.</strong>
 <strong>אמר ליה</strong> <small>[לו]</small> <strong>רב יהודה מדאסקרתא לרבא,</strong> כהמשך לדיון שבברייתא: <strong>לא נעשה מתים כחיים לענין יבום מקל וחומר,</strong> וכך נאמר: <strong>ומה במקום שעשה ולד מן הראשון כולד מן השני לפוסלה מן התרומה,</strong> שהרי כל עוד יש לה ולד שאינו כהן פסולה לאכילת התרומה, ובכל זאת <strong>לא עשה</strong> ילדים <strong>מתים כחיים — מקום שלא עשה ולד מן הראשון כולד מן השני לפוטרה מן הייבום — אינו דין שלא נעשה מתים כחיים?</strong> ומדוע באמת נפטרת היבמה מחובת הייבום אם מת הבן שנולד לה מבעלה לאחר מות הבעל?
 <strong>תלמוד לומר: "דרכיה דרכי נעם וכל נתיבתיה שלום"</strong> (משלי ג, יז), כלומר, דרכי התורה דרכי נועם הן, ואין לחייב אשה מספק שמא נישאה כבר לאחר, לחזור ולחלוץ, כדי שלא תתגנה על בעלה.
 ויש לשאול גם מצד אחר: אם כן, <strong>ונעשה</strong> ילדים <strong>מתים כחיים לענין תרומה, מקל וחומר: ומה</strong> בייבום, <strong>במקום שלא עשה ולד מן הראשון כולד מן השני</strong> לענין <strong>לפוטרה מן הייבום, עשה</strong> בכל זאת <strong>מתים כחיים — מקום שעשה ולד מן הראשון כולד מן השני, לפוסלה מן התרומה, אינו דין שנעשה מתים כחיים? תלמוד לומר: "וזרע אין לה"</strong> (ויקרא כב, יג), <strong>והא</strong> <small>[והרי]</small> כעת <strong>אין לה.</strong>
 ודנים עוד: <strong>ונעשה ולד מן הראשון כולד מן השני לענין יבום מקל וחומר,</strong> וכך נאמר: <strong>ומה במקום שלא עשה מתים כחיים לענין תרומה,</strong> בכל זאת <strong>עשה ולד מן הראשון כולד מן השני — מקום שעשה מתים כחיים, לענין יבום, אינו דין שנעשה</strong> ונדון <strong>ולד מן הראשון כ</strong>אילו היה <strong>ולד מן השני</strong> ותיפטר מן הייבום?! <strong>תלמוד לומר: "ובן אין לו"</strong> (דברים כה, ה), <strong>והא</strong> <small>[והרי]</small> <strong>אין לו</strong> בנים לאחר שמת.
 ודנים מצד אחר: <strong>ולא נעשה ולד מן הראשון כולד מן השני לתרומה מקל וחומר,</strong> ונאמר: <strong>מה במקום שעשה מתים כחיים</strong> לענין <strong>לפוטרה מן הייבום,</strong> בכל זאת <strong>לא עשה ולד מן הראשון כולד מן השני — מקום שלא עשה מתים כחיים לענין תרומה, אינו דין שלא נעשה ולד מן הראשון כולד מן השני?! תלמוד לומר: "</strong>וזרע <strong>אין לה", והא</strong> <small>[והרי]</small> <strong>יש לה.</strong> ואם כן על ידי מדרש הכתובים הובהרו ההבדלים בין שתי הלכות אלה.
 
 <big>א משנה</big> <strong>האשה שהלך בעלה למדינת הים, ובאו</strong> עדים <strong>ואמרו לה "מת בעליך", וניסת</strong> (נישאה) על סמך עדות זו לאדם אחר, <strong>ואחר כך בא בעלה</strong> ממדינת הים — <strong>תצא מזה ומזה,</strong> משני הבעלים, ששניהם אסורים בה, <strong>וצריכה גט מזה ומזה,</strong>
 <strong>ואין לה כתובה, ולא פירות</strong> מהנכסים שהשתמשו אלה בהם, <strong>ולא מזונות, ולא בלאות</strong> (נכסי צאן ברזל שהביאה ונתבלו) — <strong>לא על זה ולא על זה,</strong> לא מן הראשון ולא מן השני. <strong>ואם נטלה</strong> אחד מכל אלה <strong>מזה</strong> או <strong>מזה — תחזיר</strong> להם.
 <strong>והולד ממזר מזה ומזה,</strong> כלומר, הוולד מבעלה השני ממזר גמור, ואם חזרה לבעלה הראשון גזרו חכמים שגם הוולד הנולד ממנו ממזר. <strong>ולא זה וזה מטמא לה</strong> במיתתה אם היו כהנים, <strong>ולא זה וזה זכאים</strong> בזכויות הנובעות מקשר הנישואין: <strong>לא במציאתה, ולא במעשה ידיה, ולא בהפרת נדריה.</strong>
 אם <strong>היתה בת ישראל — נפסלה מן הכהונה</strong> שכן ביאה זו על ידי הבעל השני היא ביאת זנות. ואף גזרו בה שאם היא <strong>בת לוי</strong> נפסלת <strong>מן המעשר, ו</strong>אם היא <strong>בת כהן</strong> נפסלת <strong>מן התרומה. ואין יורשין של זה ויורשין של זה יורשין את כתובתה,</strong> שאינה נחשבת כאילו היתה נשואה, אף לא לאחד מהם. <strong>ואם מתו</strong> שני אלו בלי בנים — <strong>אחיו של זה ואחיו של זה חולצין ולא מייבמין.</strong>
 <strong>ר' יוסי</strong> חולק על תנא קמא ו<strong>אומר:</strong> יש לה כתובה ו<strong>כתובתה על נכסי בעלה הראשון. ר' אלעזר אומר: הראשון זכאי במציאתה ובמעשה ידיה ובהפרת נדריה,</strong> שכיון שנישואיה לשני היו בטעות, אין היא מוצאת על ידי כך מבעלה הראשון. <strong>ר' שמעון</strong> מוסיף ו<strong>אומר: ביאתה או חליצתה מאחיו של</strong> ה<strong>ראשון פוטרת</strong> אפילו את <strong>צרתה,</strong> שהיא חליצה גמורה, ובודאי שאינה צריכה חליצה מאחיו של שני. <strong>ו</strong>אם חזרה לראשון ונולד לה ממנו בן — <strong>אין הולד ממנו ממזר.</strong>
 כל זה כשנישאה ברשות בית דין לאחר ששמעה שמת בעלה, <strong>ואם ניסת שלא ברשות</strong> בית דין אלא על פי העדים בלבד, ובא בעלה — <strong>מותרת לחזור לו</strong> לבעלה הראשון. ועוד הבדל בין המקרים: <strong>ניסת על פי בית דין — תצא</strong> משניהם, <strong>ופטורה מן הקרבן</strong> קרבן חטאת על שגגה באיסור ניאוף, שהרי עשתה בהוראת בית דין, והיא נחשבת כאנוסה ואם
 <strong>לא ניסת על פי בית דין</strong> אלא על פי עדים — <strong>תצא</strong> מבעלה השני, <strong>וחייבת בקרבן</strong> על השגגה ששגגה באיסור ערוה. ובזה <strong>יפה כח בית דין, שפוטרה מן הקרבן.</strong> אם <strong>הורוה בית דין לינשא</strong> על סמך עדות בלתי נכונה, <strong>והלכה וקלקלה,</strong> כלומר, נבעלה לאדם בזנות — <strong>חייבת בקרבן, שלא התירוה אלא לינשא,</strong> ומה שעשתה לא היה בגדר ההיתר של בית דין.
 <big>ב גמרא</big> <strong>מדקתני סיפא</strong> <small>[מ</small>מה <small>ששנינו</small> ב<small>סופה]</small> של המשנה: <strong>נשאת שלא ברשות</strong> בית דין — <strong>מותרת לחזור לו,</strong> משמע <strong>שלא ברשות בית דין</strong> כוונתו: <strong>אלא בעדים,</strong> שמאחר שהיו שני עדים — אינה זקוקה להיתר מיוחד של בית דין ו<strong>מכלל</strong> הדברים אתה למד <strong>דרישא</strong> <small>[ש</small>ב<small>ראשה]</small> של המשנה שמדובר בה <strong>ברשות בית דין,</strong> הכוונה שעשתה זאת <strong>בעד אחד, אלמא</strong> <small>[מכאן]</small> ש<strong>עד אחד נאמן</strong> להעיד שמת הבעל, ובית הדין יתיר לאשה להינשא על פי עדות זו.
 <strong>ותנן נמי</strong> <small>[ושנינו גם כן</small> במשנה<small>]:</small> <strong>הוחזקו להיות משיאין</strong> אשה, שהעידו שמת בעלה, גם <strong>עד מפי עד, ו</strong>כן <strong>אשה מפי אשה, ו</strong>אף בעדות <strong>אשה מפי עבד ומפי שפחה, אלמא</strong> <small>[מכאן]</small> ש<strong>עד אחד מהימן</strong> (נאמן) לענין זה, שכל מקום שעד אחד נאמן, גם עד מפי עד וכל הפסולים לעדות נאמנים וכשרים,
 <strong>ותנן נמי</strong> <small>[ושנינו</small> במשנה <small>גם כן]:</small> אם <strong>עד אחד אומר</strong> לאדם <strong>"אכלת חלב" והוא אומר "לא אכלתי" — פטור</strong> האיש מלהביא קרבן. ונדייק: <strong>טעמא</strong> <small>[הטעם,</small> דווקא<small>]</small> ש<strong>אמר</strong> אותו אדם <strong>"לא אכלתי"</strong> והכחיש את הדבר, <strong>הא אישתיק</strong> <small>[הרי</small> אם <small>שתק]</small> ולא הכחיש — <strong>מהימן</strong> <small>[נאמן]</small> העד האחד. <strong>אלמא</strong> <small>[מכאן],</small> ש<strong>עד אחד מהימן מדאורייתא</strong> <small>[נאמן מן התורה]</small> לדברים מסויימים.
 ושואלים: <strong>מנא לן</strong> <small>[מניין לנו]</small> הדבר? ומביאים, <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בחטאת הבאה על השגגה: <strong>"או הודע אליו חטאתו"</strong> (ויקרא ד, כג. ושם כח), משמע — שהחטא צריך להיות ידוע לו בידיעת עצמו <strong>ולא שיודיעוהו אחרים,</strong> שעל ידי עדות אחרים איננו מביא קרבן, גם אם הם מעידים עליו שחטא. <strong>יכול אף על פי שאינו מכחישו יהא פטור</strong> מלהביא קרבן? — <strong>תלמוד לומר: "או הודע אליו" — מכל מקום.</strong>
 ומעתה מבררים: <strong>היכי דמי</strong> <small>[כיצד</small> בדיוק <small>היה הדבר],</small> <strong>אילימא דאתו תרי ולא קא מכחיש להו</strong> <small>[אם תאמר שבאים שני</small> עדים ומודיעים לו <small>והוא</small> <small>אינו מכחיש אותם],</small> <strong>קרא</strong> <small>[הכתוב]</small> <strong>למה לי</strong> לשם כך? הרי יש שני עדים הנאמנים לכל דבר. <strong>אלא לאו</strong> <small>[האם לא]</small> מדובר ב<strong>חד</strong> <small>[</small>בעד <small>אחד],</small> <strong>וכי לא קא מכחיש ליה</strong> <small>[וכאשר אינו מכחיש אותו] —</small> <strong>מהימן</strong> <small>[נאמן</small> הוא<small>],</small> <strong>שמע מינה</strong> <small>[למד מכאן]</small> ש<strong>עד אחד נאמן</strong> באיסורים. את ההוכחה הזאת דוחים: <strong>וממאי</strong> <small>[וממה]</small> מסיק אתה שהטעם הוא <strong>דמשום דמהימן</strong> <small>[שנאמן]?</small> <strong>דלמא</strong> <small>[שמא]</small> עיקר הטעם <strong>משום דקא שתיק</strong> <small>[שהוא שותק],</small> <strong>ו</strong>אנו אומרים כי <strong>שתיקה כהודאה דמיא</strong> <small>[נחשבת]?</small>
 ו<strong>תדע</strong> שזהו אכן הטעם, <strong>דקתני סיפא</strong> <small>[ששנה</small> ב<small>סופה</small> של אותה ברייתא<small>]:</small> <strong>אמרו</strong> לו <strong>שנים "אכלת חלב" והוא אומר "לא אכלתי" — פטור. ר' מאיר מחייב. אמר ר' מאיר</strong> בטעם דבריו: <strong>קל וחומר</strong> בדבר; <strong>אם הביאוהו שנים לידי מיתה חמורה,</strong> שאם יבואו שני עדים ויעידו עליו שעבר במזיד עבירה שחייבים עליה מיתה — הלא יוציאוהו להורג בשל כך, והאם שני עדים <strong>לא יביאוהו לידי</strong> הבאת <strong>קרבן הקל?</strong>
 <strong>אמרו לו</strong> חכמים: יש מקום לחלק, שכן לענין קרבן <strong>מה אם ירצה לומר "מזיד הייתי"!</strong> והמזיד אינו חייב קרבן, שהרי אין העדים יכולים להכחישו בדבר זה, וכיון שבענין קרבן יש בכוחו לבטל את העדות, יש בכוחו גם להכחיש את המעשה עצמו, מה שאין כן כשמעידים עליו שעשה מעשה שחייבים עליו מיתה, שאז אין הכחשתו מעלה ומורידה דבר. ומבררים: <strong>רישא</strong>
## דף פח.
 <strong>מאי טעמא קא מחייבי רבנן</strong> <small>[בראש</small> הברייתא, כששותק, <small>מה טעם מחייבים חכמים]</small> קרבן על פי עד אחד? <strong>אילימא</strong> <small>[אם תאמר]</small> <strong>משום דמהימן</strong> <small>[ש</small>הוא, העד, <small>נאמן] —</small> <strong>והא תרי בעלמא, דאף על גב דקא מכחיש להו אינהו מהימני</strong> <small>[והרי שניים,</small> עדים <small>סתם, שאף על פי ש</small>הוא <small>מכחיש אותם הם נאמנים]</small> <strong>ו</strong>בכל זאת לענין קרבן <strong>קא פטרי רבנן</strong> <small>[פוטרים חכמים],</small> וכל שכן שהיו חכמים צריכים לפטור בעד אחד. <strong>אלא לאו</strong> <small>[</small>האם <small>לא]</small> <strong>משום דאישתיק</strong> <small>[ששתק]</small> <strong>ושתיקה כהודאה דמיא</strong> <small>[נחשבת]</small> ורק משום כך מביא קרבן, ואם כן, אין להביא מכאן ראיה שסומכים על עד אחד.
 <strong>אלא</strong> צריך לומר כי <strong>סברא היא</strong> בענין זה, <strong>מידי דהוה</strong> <small>[כמו שהוא]</small> ביחס ל<strong>חתיכה</strong> שהיא <strong>ספק של חלב ספק של שומן</strong> ואי אפשר לברר זאת, <strong>ואתא</strong> <small>[ובא]</small> <strong>עד אחד ואמר: ברי</strong> (ברור) <strong>לי,</strong> ש<strong>שומן הוא — דמהימן</strong> <small>[שנאמן],</small> ואף כאן העד האחד בא לברר ולהתיר לנו את הספק.
 ומקשים: <strong>מי דמי</strong> <small>[האם</small> זה <small>דומה]?</small> <strong>התם</strong> <small>[שם]</small> <strong>לא איתחזק איסורא</strong> <small>[הוחזק האיסור],</small> שהרי לא היתה חזקה שחתיכה זו ודאי אסורה ולכן סומכים על העד שהתיר אותה, אבל <strong>הכא</strong> <small>[כאן]</small> הלא <strong>איתחזק איסורא</strong> <small>[הוחזק האיסור]</small> של <strong>אשת איש, ו</strong>כלל הוא: <strong>אין דבר שבערוה</strong> נקבע על פי <strong>פחות משנים</strong> המעידים!
 אלא, <strong>הא לא דמיא</strong> <small>[זה אינו דומה]</small> <strong>אלא ל</strong>מקרה של <strong>חתיכה</strong> שידוע לנו ש<strong>ודאי חלב</strong> היא, <strong>ואתא</strong> <small>[ובא]</small> <strong>עד אחד, ואמר: ברי לי</strong> ש<strong>שומן הוה</strong> <small>[היה],</small> <strong>דלא מהימן</strong> <small>[שאינו נאמן]!</small> ודוחים: <strong>מי דמי</strong> <small>[האם</small> זה <small>דומה],</small> הרי <strong>התם</strong> <small>[שם],</small> כאשר מוחזק וברור לנו בודאי שחלב היא <strong>אפילו</strong> אם <strong>אתו בי מאה לא מהימני</strong> <small>[יבואו מאה</small> עדים <small>אינם נאמנים],</small> <strong>הכא</strong> <small>[כאן]</small> <strong>כיון דכי אתו בי תרי מהימני</strong> <small>[שכאשר יבואו שניים</small> יהיו <small>נאמנים</small> שמת<small>]</small> — <strong>חד נמי להימניה</strong> <small>[אחד גם כן נאמין לו],</small> <strong>מידי דהוה</strong> <small>[כמו שהוא]</small> הדין לגבי <strong>טבל, הקדש, וקונמות</strong> (נדר שאדם אוסר על עצמו דבר כאילו הוא קרבן), שאף על פי שהוחזק האיסור — נאמן.
 ושואלים: <strong>האי</strong> <small>[זה]</small> ה<strong>טבל</strong> שהבאנו כדוגמא, <strong>היכי דמי</strong> <small>[כיצד הוא בדיוק]?</small> <strong>אי דידיה</strong> <small>[אם שלו</small> הוא<small>]</small> ומעיד עליו שהוא מתוקן, יש טעם אחר שמאמינים לו — <strong>משום</strong> ש<strong>בידו לתקנו</strong> בכל עת שירצה, ומה לו אם כן לשקר. <strong>אלא</strong> אם תאמר שמעיד על טבל של <strong>אחר,</strong> יש לדון, <strong>מאי קסבר</strong> <small>[מה הוא סבור]:</small>
 <strong>אי קא סבר</strong> <small>[אם הוא סבור]</small> שה<strong>תורם משלו על של חברו — אינו צריך דעת בעלים,</strong> שיכול לתקן טבל של חבירו מתי שירצה, אם כן זה שמאמינים לו שהטבל מתוקן, הרי זה גם כן <strong>משום</strong> ש<strong>בידו לתקנו. ואי קסבר</strong> <small>[ואם הוא]</small> ש<strong>צריך דעת בעלים</strong> כדי לתרום, אלא שכאן הוא בא <strong>ואמר: אנא ידענא ביה דמתקן</strong> <small>[אני יודע בו ש</small>הוא <small>מתוקן],</small> ומקבלים את דבריו, אך <strong>היא גופה</strong> <small>[עצמה]</small> <strong>מנלן</strong> <small>[מניין לנו]?</small> ומדוע יהיה ברור הדין בטבל יותר מבעדות אשה.
 כיוצא בו <strong>הקדש נמי</strong> <small>[גם כן],</small> <strong>אי</strong> <small>[אם]</small> קדוש הוא רק ב<strong>קדושת דמים,</strong> שאין זה קרבן אלא חפץ שהוקדש לצרכי המקדש, הרי הטעם שסומכים בזה על עד אחד המעיד שאין הוא קדוש עכשיו, הוא <strong>משום</strong> ש<strong>בידו לפדותו</strong> ובכך להפקיע קדושתו. <strong>ואי</strong> <small>[אם]</small> תאמר שהוא קדוש ב<strong>קדושת הגוף,</strong> יש לברר: <strong>אי דידיה</strong> <small>[אם</small> הוא קרבן <small>שלו]</small> — אף בכך נאמן <strong>משום</strong> ש<strong>בידו לאיתשולי עליה</strong> <small>[להישאל עליו],</small> שילך לחכם והחכם יתיר לו את נדר ההקדש, כמו שהוא מתיר שאר נדרים. <strong>אלא</strong> תאמר שהוא קרבן של <strong>אחר ואמר</strong> אותו עד: <strong>ידענא ביה דאיתשיל מריה עליה</strong> <small>[יודע אני בו שנשאל בעליו עליו],</small> יש לשאול: <strong>היא גופה</strong> <small>[עצמה]</small> <strong>מנלן</strong> <small>[מניין לנו]</small> שהוא נאמן?
 <strong>קונמות נמי</strong> <small>[גם כן]</small> <strong>אי קסבר</strong> <small>[אם סבור הוא]</small> ש<strong>יש מעילה בקונמות,</strong> ושדין קונם הוא כדין הקדש, <strong>וקדושת דמים נחתא להו</strong> <small>[ירדה עליהם],</small> יש לומר שנאמין לו שאין הוא קדוש עכשיו — <strong>משום</strong> ש<strong>בידו לפדותו, ואי קסבר</strong> <small>[ואם סבור</small> הוא<small>]</small> ש<strong>אין מעילה בקונמות, ואיסור בעלמא</strong> <small>[סתם]</small> <strong>הוא דרכיב להו אכתפיה</strong> <small>[שרוכב על כתיפו],</small> כלומר, יש בהם איסור של מעין־הקדש, ואין דינו כהקדש ממש, אולם גם אז אפשר לחלק: <strong>אי דידיה</strong> <small>[אם שלו</small> הוא<small>]</small> הדבר שמעיד עליו — אפשר לומר <strong>משום</strong> ש<strong>בידו לאיתשולי עליה</strong> <small>[להישאל עליו]</small> ולהתיר את הנדר,
 <strong>אלא</strong> תאמר שהוא קונם של <strong>אחר, ואמר</strong> אותו עד: <strong>אנא ידענא דאיתשיל מריה עליה</strong> <small>[אני יודע שנשאל בעליו עליו],</small> והותר איסורו — <strong>היא גופה</strong> <small>[עצמה]</small> <strong>מנלן</strong> <small>[מניין לנו]?</small> ולאחר שנדחה טעם זה להסביר את הדין, נשארת השאלה במקומה: מדוע סומכים בעדות אשה על עד אחד בלבד?
 <strong>אמר ר' זירא: מתוך חומר שהחמרת עליה</strong> על אשה הנישאת על פי עד אחד <strong>בסופה,</strong> שאם יתברר שהעדות לא היתה נכונה והבעל עודנו חי — מחמירים עליה ביותר והיא יוצאת נפגעת מכל צד — <strong>הקלת עליה בתחלה</strong> שלא יזדקקו לשני עדים כדי להתירה ודי בעד אחד. ושואלים: <strong>לא ליחמיר</strong> <small>[נחמיר</small> בסופה<small>]</small> <strong>ולא ליקיל</strong> <small>[נקל</small> בתחילתה<small>]!</small>
 ומשיבים: <strong>משום עיגונא</strong> <small>[עיגון]</small> <strong>אקילו</strong> <small>[הקילו]</small> <strong>בה רבנן</strong> <small>[חכמים],</small> שהרי לא תמיד יש שני עדים על המוות, ואם לא יקלו לסמוך על עדותו של עד אחד עלולה האשה להישאר עגונה. אבל כדי שלא לגרום בכך לתקלה והפקרות, החמירו בה מאד בסופה כדי שתיזהר האשה ולא תקבל עדות בלתי מהימנה.
 <big>א</big> שנינו במשנה שאם אמרו לה שמת בעלה ונישאה על פי עדות זו, ואחר כך בא בעלה — <strong>תצא מזה ומזה וכו'. אמר רב: לא שנו אלא שניסת</strong> (שנישאת) על פי <strong>עד אחד, אבל</strong> אם <strong>ניסת על פי</strong> עדות <strong>שני עדים — לא תצא. מחכו עליה במערבא</strong> <small>[צחקו עליו בארץ ישראל]</small> ואמרו: <strong>אתא גברא וקאי, ואת אמרת</strong> <small>[בא האיש</small> בעלה הראשון <small>ועומד</small> לפנינו, <small>ואתה אומר]</small> ש<strong>לא תצא</strong> מבעלה השני? גם אם היו בשעתו שני עדים כשרים, הלא הוא עצמו עומד לפנינו! ומשיבים: <strong>לא צריכא</strong> <small>[נצרכה]</small> אלא במקום, <strong>דלא ידעינן ליה</strong> <small>[שאין אנחנו יודעים,</small> מכירים <small>אותו]</small> והוא טוען שהוא הבעל.
 ושואלים: <strong>אי דלא ידעינן ליה</strong> <small>[אם</small> במקרה <small>שאיננו יודעים,</small> מכירים <small>אותו],</small> גם אם נישאה <strong>בעד אחד אמאי</strong> <small>[מדוע]</small> <strong>תצא?</strong> נסמוך לגמרי על העד שאמר שמת! ומשיבים: <strong>לא צריכא</strong> <small>[נצרכה]</small> אלא במקרה כזה: <strong>דאתו בי תרי ואמרי</strong> <small>[שבאו שניים</small> אחרים <small>ואמרו]:</small> <strong>אנן הוינן בהדיה מכי נפק</strong> <small>[אנחנו היינו איתו מאז שיצא]</small> <strong>ועד השתא</strong> <small>[עכשיו],</small> <strong>ואתון הוא דלא ידעיתו ליה</strong> <small>[ואתם הם שאינכם מכירים אותו],</small> משום שהשתנה במשך הזמן, וכעין <strong>דכתיב</strong> <small>[שנאמר]:</small> <strong>"ויכר יוסף את אחיו והם לא הכירהו"</strong> (בראשית מב, ח), <strong>ואמר רב חסדא:</strong> פסוק זה <strong>מלמד שיצא</strong> יוסף מאחיו <strong>בלא חתימת זקן, ובא,</strong> כלומר, כשפגש אותם היה <strong>בחתימת זקן,</strong> ולכן לא הכירוהו. ומכאן שעשויים אנשים להשתנות במשך השנים עד שלא יכירום אפילו קרוביהם.
 ושואלים: אפילו במקרה זה, <strong>סוף סוף תרי ותרי נינהו</strong> <small>[שניים</small> מול <small>שניים הם]</small> כי היו שני עדים שהעידו שאותו אדם מת, ועכשיו יש שני עדים שמעידים שהוא חי, ומדוע סומכים דווקא על העדים שאומרים שמת ולא תצא, הרי יש עדים אחרים שאומרים שהוא חי, והספק נשאר במקומו,
## דף פח:
 <strong>והבא עליה באשם תלוי קאי</strong> <small>[עומד,</small> מחוייב<small>],</small> שכיון שיש עדים האומרים שהיא אשת איש, ועדים אחרים האומרים שהיא עכשיו אלמנה — נמצא שיש בכך ספק איסור כרת, וכל העושה בשגגה דבר שיש בו ספק שמא הוא איסור כרת — חייב להביא קרבן אשם תלוי. ובודאי שצריך לגרשה! <strong>אמר רב ששת:</strong> מדובר <strong>כגון שניסת</strong> (שנישאת) אותה אשה <strong>לאחד מעדיה</strong> שהעידו שמת בעלה, והרי העד בטוח בדבר, ולגביו אין כאן אשם תלוי.
 ושואלים: מכל מקום <strong>היא גופה</strong> <small>[עצמה]</small> כן <strong>באשם תלוי קיימא</strong> <small>[עומדת],</small> שהרי אינה יודעת את הדבר בוודאות, וסומכת רק על העדים! ומשיבים: <strong>באומרת "ברי</strong> (ברור) <strong>לי",</strong> שמשום מה היא בטוחה בדבר הזה, ובשבילה אין כאן ספק. ושואלים: <strong>אי הכי, מאי למימרא</strong> <small>[אם כך, מה</small> יש <small>לומר]</small> דבר זה? שאם דברי רב מתייחסים רק למקרה זה, אין בהם איפוא כל חידוש, שהרי <strong>אפילו ר' מנחם בר' יוסי לא קאמר</strong> <small>[אמר]</small> מה שאמר <strong>אלא כשבאו עדים ואחר כך ניסת, אבל</strong> אם <strong>ניסת ואחר כך באו עדים — לא אמר.</strong>
 ומהו הענין — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שנים אומרים "מת"</strong> בעלה של אשה זו <strong>ושנים אומרים "לא מת",</strong> או ש<strong>שנים אומרים "נתגרשה"</strong> אשה זו <strong>ושנים אומרים "לא נתגרשה" — הרי זו לא תנשא, ואם</strong> בכל זאת <strong>ניסת</strong> — <strong>לא תצא,</strong> שהרי אין עדות ברורה כדי להוציאה. <strong>ר' מנחם בר' יוסי אמר: תצא. אמר ר' מנחם בר' יוסי: אימת</strong> (מתי) <strong>אני אומר תצא — בזמן שבאו</strong> ה<strong>עדים</strong> השניים, אשר הכחישו את העדים הראשונים ואמרו שאין היא פנויה, <strong>ואחר כך ניסת</strong> למרות העדות הסותרת. <strong>אבל</strong> אם <strong>ניסת, ואחר כך באו עדים</strong> המכחישים — <strong>הרי זו לא תצא!</strong>
 ומשיבים: <strong>כי קאמר</strong> <small>[כאשר אמר]</small> <strong>רב</strong> את דבריו <strong>נמי</strong> <small>[גם כן]</small> <strong>בזמן שבאו</strong> תחילה ה<strong>עדים</strong> השניים והעידו בניגוד לעדות הראשונה שהוא חי <strong>ואחר כך ניסת,</strong> ואפילו אז לדבריו לא תצא, ודבריו הם <strong>לאפוקי</strong> <small>[להוציא,</small> למעט<small>]</small> <strong>מ</strong>דברי <strong>ר' מנחם בר' יוסי,</strong> ולפסוק כתנא קמא. <strong>ואיכא דאמר</strong> <small>[ויש</small> מי <small>שאומר]</small> שכך צריך להבין את דברי רב: <strong>טעמא</strong> <small>[הטעם,</small> דווקא<small>]</small> משום שתחילה <strong>ניסת ואחר כך באו עדים, אבל</strong> אם תחילה <strong>באו</strong> ה<strong>עדים</strong> השניים <strong>ואחר כך ניסת — תצא. כמאן</strong> <small>[כ</small>דעת <small>מי] —</small> <strong>כ</strong>דעת <strong>ר' מנחם בר' יוסי.</strong>
 <strong>מתיב</strong> <small>[מקשה]</small> <strong>רבא</strong> ממה ששנינו בברייתא: <strong>מנין שאם לא רצה</strong> הכהן להיזהר מאשה פסולה — <strong>דפנו,</strong> כלומר, כפה אותו במלקות, ובעל כורחו יהיה מקודש — <strong>תלמוד לומר</strong> מן האמור בסוף פרשת איסורי כהונה: <strong>"וקדשתו...</strong> קדוש יהיה לך<strong>"</strong> (ויקרא כא, ח), כלומר, אפילו <strong>בעל כרחו.</strong>
 ומעתה נברר: <strong>היכי דמי</strong> <small>[כיצד בדיוק</small> היה <small>הדבר],</small> אם נאמר שמדובר בכהן שנשא ספק גרושה או ספק זונה, <strong>אילימא</strong> <small>[אם תאמר]</small> ש<strong>לא ניסת לאחד מעדיה ולא קאמרה</strong> <small>[אמרה]</small> <strong>"ברי לי"</strong> שהעדים המכחישים הם עדי אמת, וכי <strong>צריכא למימר</strong> <small>[האם צריך לומר]</small> <strong>דדפנו,</strong> שיש לכפותו? שברור לנו שהוא עובר על איסור והיא עוברת על איסור וצריך להפרישו ממנה. <strong>אלא לאו</strong> <small>[</small>האם <small>לא]</small> מדובר באופן ש<strong>ניסת לאחד מעדיה, וקאמרה</strong> <small>[ואמרה]</small> <strong>"ברי לי"</strong> שעדות המכחישים אמת, <strong>ו</strong>בכל זאת <strong>קתני</strong> <small>[ושנה]</small> <strong>דפנו, אלמא, מפקינן לה מיניה</strong> <small>[מכאן</small> ש<small>מוציאים אותה ממנו],</small> וקשה על רב שאמר שהנישאת על פי שניים לא תצא!
 ומשיבים: <strong>איסור כהונה שאני</strong> <small>[שונה],</small> שבאיסור כהונה אנו מחמירים בספק כאילו היה זה ודאי. <strong>ואיבעית אימא</strong> <small>[ואם תרצה אמור]:</small> <strong>מאי</strong> <small>[מה</small> פירוש<small>]</small> <strong>"דפנו"</strong> שאמרו — <strong>דפנו בעדים,</strong> שרק כשבאו עדים נוספים וביררו את הדבר, אומרים דפנו שלא תינשא לכתחילה, אבל נישאת כבר לא תצא. <strong>ואיבעית אימא</strong> <small>[ואם תרצה אמור]:</small> שזהו דווקא <strong>כשבאו עדים ואחר כך ניסת, ו</strong>ברייתא זו האומרת שבמקרה זה כופים אותו להוציאה, כשיטת <strong>ר' מנחם בר' יוסי היא.</strong>
 <strong>רב אשי אומר: מאי</strong> <small>[מה</small> פירוש<small>]</small> <strong>"לא תצא" דקאמר</strong> <small>[שאמר]</small> <strong>רב</strong> — כוונתו היתה: <strong>לא תצא מהיתירה הראשון</strong> לבעלה הראשון. שכיון שנישאה בדין על פי עדים הרי מה שעשתה נחשב כאונס, וכשאר אנוסה היא ומותרת לחזור לבעלה הראשון.
 ושואלים: אם זהו פירוש הדברים ו<strong>הא</strong> <small>[והרי]</small> כבר <strong>אמרה רב חדא זימנא</strong> <small>[פעם אחת],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ניסת שלא ברשות</strong> בית דין, אלא על פי עדים — <strong>מותרת לחזור לו. ואמר רב הונא אמר רב: הכי הלכתא</strong> <small>[כך ההלכה].</small> ואם כן הרי כבר אמר אותה הלכה שלא תצא מהיתרה הראשון! ומשיבים: <strong>חדא מכללא</strong> <small>[אחת מכלל]</small> <strong>חברתה איתמר</strong> <small>[נאמרה],</small> כלומר, רב לא אמר את שתי ההלכות במפורש, אלא אמר את אחת מהן, ואת השניה הסיקו מכלל דבריו.
 <big>א</big> <strong>אמר שמואל: לא שנו</strong> שתצא האשה מבעלה השני, <strong>אלא</strong> כ<strong>שלא מכחשתו</strong> את העד שמעיד שבעלה חי, <strong>אבל</strong> אם <strong>מכחשתו — לא תצא.</strong> ומבררים: <strong>במאי עסקינן</strong> <small>[במה אנו עוסקים]</small> <strong>אילימא בבי תרי</strong> <small>[אם תאמר בשניים],</small> שבאו שני עדים והעידו שבעלה חי, <strong>כי מכחשתא ליה מאי הוי</strong> <small>[כאשר מכחישה אותו מה הוא</small> מה בכך<small>]</small> הלא עדות זו כשרה ונאמנה לכל ענין! <strong>אלא בחד</strong> <small>[ב</small>עד <small>אחד],</small> ומעתה <strong>טעמא</strong> <small>[הטעם,</small> דווקא<small>]</small> משום ש<strong>מכחשתו, הא שתקה</strong> <small>[הרי</small> אם היא <small>שותקת]</small> ואינה מכחישה — <strong>תצא.</strong>
 ושואלים: <strong>והאמר</strong> <small>[והרי אמר]</small> <strong>עולא: כל מקום,</strong> בכל עדות <strong>שהאמינה</strong> ה<strong>תורה</strong> ל<strong>עד אחד, הרי כאן</strong> עדות שיש לה תוקף כמו עדות של <strong>שנים, ו</strong>ממילא <strong>אין דבריו של אחד</strong> המכחיש את העד הראשון נחשבים <strong>במקום שנים!</strong> ומשיבים: <strong>הכא במאי עסקינן</strong> <small>[כאן במה אנו עוסקים] —</small> שאותם עדים שאמרו שלא מת היו <strong>פסולי עדות, וכ</strong>שיטת <strong>ר' נחמיה.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נחמיה אומר: כל מקום שהאמינה</strong> ה<strong>תורה</strong> ל<strong>עד אחד — הלך</strong> בעדות כזו <strong>אחר רוב דעות.</strong> שבעדות כשרה, רואים שני עדים כעדות גמורה ומושלמת, ואין הבדל בין רבים ומעטים, ואילו כאן שאינה עדות גמורה, הולכים לפי מספר האנשים ואפילו הם פסולים, <strong>ועשו</strong> במקרה זה ש<strong>שתי נשים</strong> המעידות <strong>באיש אחד</strong> (נגד עדות איש אחד שהעיד שמת) תיחשבנה <strong>כשני אנשים</strong> המעידים <strong>באיש אחד</strong> שאינו נחשב כשניים — ובטלה עדותו, אבל כשגם היא מכחישה אין הפסולים נאמנים.
 <strong>ואיבעית אימא</strong> <small>[ואם תרצה אמור]</small> כך: <strong>כל היכא דאתא</strong> <small>[מקום שבא]</small> <strong>עד אחד כשר מעיקרא</strong> <small>[מתחילה]</small> והעיד שמת הבעל — <strong>אפילו מאה נשים</strong> מעידות שהוא חי — <strong>כעד אחד דמיין</strong> <small>[</small>הן <small>נחשבות]</small> ואינן נאמנות להכחישו, שהוא נחשב כשניים, ו<strong>הכא במאי עסקינן</strong> <small>[</small>ו<small>כאן במה אנו עוסקים]</small> <strong>כגון דאתיא</strong> <small>[שבאה]</small> <strong>אשה מעיקרא</strong> <small>[מתחילה]</small> והעידה.
 <strong>ותרצה</strong> <small>[ותרץ,</small> הסבר, <small>אותה],</small> את ההלכה של <strong>ר' נחמיה הכי</strong> <small>[כך],</small> <strong>ר' נחמיה אומר: כל מקום שהאמינה</strong> ה<strong>תורה</strong> ל<strong>עד אחד — הלך אחר רוב דעות, ועשו שתי נשים באשה אחת כשני אנשים באיש אחד. אבל שתי נשים באיש אחד — כפלגא ופלגא דמי</strong> <small>[כמחצה ומחצה</small> נחשבים<small>].</small> ולענייננו, כיון שעדות האשה הראשונה שמת הבעל לא בטלה לגמרי, שבאו שתי נשים והכחישו אותה, אם האשה מצטרפת לעד הראשון — לא תצא.
 <big>ב</big> שנינו במשנה שאם נישאה לאחר בטעות, וחזר בעלה — <strong>צריכה גט מזה ומזה.</strong> ושואלים: <strong>בשלמא</strong> <small>[נניח]</small> ש<strong>מ</strong>ה<strong>ראשון תבעי</strong> <small>[תצטרך]</small> <strong>גט,</strong> שהרי אשתו גמורה היא, <strong>אלא מ</strong>ה<strong>שני, אמאי</strong> <small>[מדוע]</small> צריכה היא גט? הלא <strong>זנות בעלמא</strong> <small>[בלבד]</small> <strong>הוא!</strong> שכיון שהיה בעלה הראשון קיים לא תפסו כלל נישואיה לשני!
 <strong>אמר רב הונא: גזירה</strong> היא, <strong>שמא יאמרו</strong> אנשים שלא ידעו את כל המעשה ש<strong>גירש זה</strong> הבעל הראשון, <strong>ו</strong>אחר כך <strong>נשא זה</strong> השני, <strong>ו</strong>אם תצא בלא גט, חושבים כי <strong>נמצאת אשת איש יוצאה בלא גט.</strong> ושואלים: <strong>אי הכי</strong> <small>[אם כך],</small> <strong>סיפא דקתני</strong> <small>[סופה</small> של המשנה הבאה <small>ששנינו]</small> בה: <strong>אמרו לה "מת בעליך" ונתקדשה</strong> לאחר ועדיין לא נישאה לו, <strong>ואחר כך בא בעלה — מותרת לחזור לו</strong> לבעלה הראשון. <strong>התם נמי נימא</strong> <small>[שם גם כן נאמר]</small> שמא יחשבו אנשים <strong>גירש זה וקדש זה, ונמצאת אשת איש יוצאה שלא בגט!</strong>
 ומשיבים: <strong>לעולם</strong> גם כשנתקדשה בלבד <strong>בעיא</strong> <small>[צריכה]</small> <strong>גט,</strong> שאמנם מותרת היא לחזור לבעלה הראשון, אבל צריכה גט מן השני. ושואלים: <strong>אי הכי</strong> <small>[אם כך]</small> יחשבו ש<strong>נמצא זה</strong> כאילו <strong>מחזיר גרושתו משנתארסה</strong> לאחר! ומשיבים: התנא שלנו סבור בענין זה <strong>כר' יוסי בן כיפר,</strong> ש<strong>אמר</strong> ככלל: גרושה שיצרה קשר עם אדם אחר, אם היה זה קשר <strong>מן הנשואין — אסורה</strong> לחזור לבעלה הראשון, <strong>מן האירוסין — מותרת.</strong> ואם כן, אין מקום לחשש.
 ומקשים: <strong>הא מדקתני סיפא</strong> <small>[הרי מ</small>מה <small>ששנינו</small> ב<small>סופה]:</small> <strong>אף על פי</strong>
## דף פט.
 <strong>שנתן לה אחרון גט — לא פסלה מן הכהונה,</strong> ואינה נחשבת כלל כגרושה, <strong>מכלל</strong> הדברים אתה למד <strong>דלא בעיא</strong> <small>[שאינה צריכה]</small> <strong>גט</strong> ממנו, <strong>דאי בעיא</strong> <small>[שאם צריכה]</small> היא <strong>גט</strong> אפילו מפני הספק, <strong>אמאי</strong> <small>[מדוע]</small> אם כן <strong>לא פסלה מן הכהונה?</strong> שהרי כאשר יש לגט תוקף כלשהו, דיו כדי לפסול מכהונה! אלא ודאי יש לומר כי גט שנותן לאשה שאינה אשתו, אין בו כל ממש. <strong>אלא</strong> כך צריך לומר: <strong>סיפא</strong> <small>[</small>ב<small>סוף</small> המשנה<small>],</small> במקרה של קידושין, <strong>אמרי</strong> <small>[אומרים]</small> אנשים <strong>קידושי טעות הוו</strong> <small>[היו],</small> שאנשים סבורים שנתברר שהיתה טעות בקידושין, ולכן בטלו הקידושין מעיקרם ללא צורך בגט.
 ושואלים: אם כן, <strong>רישא נמי</strong> ב<small>תחילה גם כן]</small> <strong>אמרי</strong> <small>[אומרים]</small> <strong>נישואי טעות הוו</strong> <small>[היו]?</small> ומשיבים: <strong>קנסוה רבנן</strong> <small>[חכמים]</small> בכל זאת שתצטרך גט, משום החשש שמא יאמרו גירש זה ונשא זה. ושואלים: אם כן <strong>סיפא נמי ליקנסוה</strong> <small>[</small>במקרה שב<small>סוף</small> המשנה <small>גם כן שיקנסוה]!</small> ומשיבים: <strong>רישא, דעבדא איסורא</strong> <small>[</small>במקרה שב<small>תחילה, שעשתה איסור],</small> שנבעלה באיסור — <strong>קנסוה</strong> חכמים, ואולם <strong>סיפא</strong> <small>[</small>במקרה שב<small>סוף],</small> ש<strong>לא עבדא איסורא</strong> <small>[עשתה איסור]</small> בקידושין בלבד — <strong>לא קנסוה רבנן</strong> <small>[חכמים].</small>
 <big>א</big> שנינו במשנה שאשה זו <strong>אין לה כתובה.</strong> ומסבירים: <strong>מאי טעמא תקינו</strong> <small>[מה טעם תיקנו]</small> <strong>לה רבנן</strong> <small>[חכמים]</small> <strong>כתובה</strong> לאשה בכלל — <strong>כדי שלא תהא קלה בעיניו להוציאה,</strong> שמתוך שצריך לטרוח להשיג כסף לפרעון כתובתה, הריהו מהרהר ומתחרט, אולם <strong>הא</strong> <small>[</small>אשה <small>זו]</small> אדרבא רצו חכמים ש<strong>תהא קלה בעיניו להוציאה,</strong> שהרי נישואיה באיסור, ואסור לה להיות עמו, ולכן קנסוה שתצא בלי כתובה, כדי שימהר לגרש אותה.
 <big>ב</big> עוד שנינו במשנה ש<strong>אין לה פירות ולא מזונות ולא בלאות.</strong> ומדוע — <strong>תנאי כתובה,</strong> כלומר, כל הזכויות שיש לאשה שהן כתנאי נוסף על הכתובה, <strong>ככתובה דמי</strong> <small>[</small>הן <small>נחשבות],</small> וכיון שאין לה כתובה — גם תנאי כתובה אין לה.
 <big>ג</big> עוד שנינו שאם <strong>נטלה מזה ומזה,</strong> מחזירה לזה ולזה. ושואלים: <strong>פשיטא</strong> <small>[פשוט,</small> מובן מאליו<small>]!</small> כיון שאמרנו שאין לה זכות לכך — ודאי שצריכה להחזיר! ומשיבים: <strong>מהו דתימא</strong> <small>[שתאמר]</small> כי <strong>כיון</strong> ש<strong>תפשה</strong> כבר <strong>לא מפקינן מינה</strong> <small>[מוציאים ממנה],</small> שהרי רק קנס היה הדבר, ולא נטלה מה שלא היה שייך לה, על כן <strong>קא משמע לן</strong> <small>[השמיע לנו]</small> שאף מוציאים ממנה.
 <big>ד</big> שנינו במשנה ש<strong>הולד ממזר</strong> מזה ומזה. לשם בירור הענין מביאים סוגיה אחרת, <strong>תנן התם</strong> <small>[שנינו</small> במשנה <small>שם]:</small> <strong>אין תורמין</strong> תרומה <strong>מן הטמא על הטהור, ואם תרם</strong> דבר טמא, <strong>בשוגג — תרומתו תרומה.</strong> ואם עשה <strong>במזיד — לא עשה ולא כלום.</strong> ונחלקו בשאלה: <strong>מאי</strong> <small>[מה]</small> פירוש <strong>לא עשה ולא כלום? אמר רב חסדא: לא עשה ולא כלום כל עיקר,</strong> ופירושו: ש<strong>אפילו ההיא גריוא הדר לטיבליה</strong> <small>[אותה סאה</small> שתרם, שהפרישה לתרומה <small>חזרה ל</small>היות <small>טבל],</small> כמו שהיתה לפני כן, שאנחנו אומרים שכל מעשה התרומה בטל מעיקרו לגמרי.
 <strong>רב נתן בר' אושעיא אמר: לא עשה ולא כלום,</strong> הוא לענין, <strong>לתקן את השירים,</strong> את התבואה שנשארה לאחר שהפריש ממנה תרומה, <strong>אבל תרומה הוי</strong> <small>[הריהי],</small> שחלה קדושת תרומה על מה שהפריש, אבל אין זה מועיל לתקן את תבואת החולין הטהורה. ומסבירים את שיטותיהם: <strong>רב חסדא לא אמר כרב נתן בר' אושעיא, דאי אמרת</strong> <small>[שאם אומר אתה]</small> <strong>הוי</strong> <small>[הריהי</small> נעשית<small>]</small> <strong>תרומה,</strong> יש לחשוש שמא <strong>זימנין דפשע</strong> <small>[פעמים ש</small>הוא <small>מתרשל]</small> <strong>ולא מפריש</strong> עוד, מפני שהוא סבור שמאחר שתפסה קדושת תרומה במופרש, בודאי גם ניתקן כל מה שהיה צריך לתקן ונמצא שאוכל טבל.
 ושואלים: <strong>מאי שנא מהא דתנן</strong> <small>[</small>ב<small>מה שונה</small> הדבר <small>מזו ששנינו</small> במשנה<small>]:</small> <strong>התורם קישות</strong> (מלפפון) <strong>ונמצאת מרה,</strong> או <strong>אבטיח ונמצאת סרוח</strong> — הרי זו <strong>תרומה, ו</strong>בכל זאת <strong>יחזור ויתרום</strong> פעם נוספת קישות או אבטיח ראוי, ואין חוששים שמא לא יחזור ויתרום! ומשיבים: מ<strong>שוגג</strong> על <strong>מזיד קרמית</strong> <small>[אתה מטיל,</small> מראה סתירה<small>]?</small> הרי יש לחלק ביניהם כי <strong>שוגג לא עבד איסורא</strong> <small>[עשה איסור]</small> בכוונה ולא קנסוהו, מה שאין כן <strong>מזיד קעבד איסורא</strong> <small>[עשה איסור].</small>
 <strong>ורמי</strong> <small>[ומטילים,</small> מראים סתירה<small>]</small> בין ענין <strong>שוגג אשוגג</strong> <small>[על שוגג]:</small> <strong>הכא קתני</strong> <small>[כאן שנה]</small> שאם תרם מן הטמא על הטהור <strong>בשוגג — תרומתו תרומה,</strong> משמע לגמרי, שאינו צריך לחזור ולתרום, ואילו <strong>התם קתני</strong> <small>[שם</small> בפרי שהיה מקולקל <small>שנה]</small> שהוא כן <strong>תרומה, ויחזור ויתרום!</strong>
 ומסבירים: <strong>התם</strong> <small>[שם]</small> במקרה שהפרי היה מקולקל — הרי זה <strong>שוגג קרוב למזיד, דאיבעי ליה למיטעמיה</strong> <small>[שהיה צריך לטעום אותו]</small> תחילה וליבדוק מה הוא תורם, וכיון שלא בדק, יש בזה צד קרוב למזיד, ולכן קנסוהו שיחזור ויתרום, מה שאין כן בתרומה טמאה, שאינו יכול תמיד לברר את הדבר בשעת הפרשה.
 <strong>ורמי</strong> <small>[ומטילים,</small> מראים סתירה<small>]</small> מ<strong>מזיד</strong> על <strong>מזיד: הכא קתני</strong> <small>[כאן שנה]</small> שאם תרם <strong>במזיד לא עשה כלום, התם תנן</strong> <small>[שם</small> במשנה <small>שנינו]</small> במקרה אחר: <strong>התורם מ</strong>דבר הצומח בכלי <strong>שאין</strong> (שאינו) <strong>נקוב</strong> (שכיון שאין הכלי נקוב, אינו חייב בתרומה מן התורה כלל) <strong>על</strong> מה שצמח בכלי <strong>נקוב</strong> הנחשב כמחובר לקרקע, ונדון כמוה — הרי זו <strong>תרומה, ויחזור ויתרום,</strong> ואין אומרים שכיון שצריך לחזור ולתרום לא תחול תרומה גם ממה שהפריש!
 ומשיבים: <strong>בתרי מאני</strong> <small>[ב</small>מקום שיש בו <small>שני כלים] —</small> <strong>ציית</strong> <small>[מציית],</small> כיון שרואה שאחד נקוב ואחד איננו נקוב, אנחנו מניחים שאם נחייב אותו לחזור ולתרום יציית לדברי חכמים, מפני שהוא מבין את ההבדל, מה שאין כן <strong>בחד מנא לא ציית</strong> <small>[בכלי אחד</small> ש<small>איננו מציית],</small> כיון שהטמא והטהור נראים בעיניו דומים זה לזה, ואם יאמרו לו שחלה קדושת תרומה על המופרש ובכל זאת צריך לחזור לתרום לא יציית לדברי חכמים ולא יתרום.
 ושואלים מצד אחר: <strong>ול</strong>דעת <strong>רב נתן בר' אושעיא, ש</strong><strong>אמר</strong> כי <strong>לא עשה ולא כלום</strong> כוונתו לענין <strong>לתקן שירים, אבל תרומה הוי</strong> <small>[הריהי]</small> נעשית, אם כן
## דף פט:
 <strong>מאי שנא מהא דתנן</strong> <small>[</small>ב<small>מה שונה</small> הדבר <small>מזו ששנינו</small> במשנתנו<small>]:</small> התורם <strong>מן הנקוב על שאין</strong> (שאינו) <strong>נקוב — תרומתו תרומה, ולא תאכל עד שיוציא עליה תרומה ומעשר ממקום אחר.</strong> כלומר, שמה שהפריש לתרומה לא חלה עליו קדושת תרומה לגמרי, ואף נחשב כטבל שחייבים לתקן אותו ולהפריש ממנו תרומה, ואילו המפריש תרומה טמאה, אינו צריך לתקן את המופרש!
 ומשיבים: <strong>שאני הכא</strong> <small>[שונה כאן]</small> בענין התורם תרומה טמאה, <strong>דמדאורייתא</strong> <small>[שמן התורה]</small> בעצם <strong>תרומה מעלייתא</strong> <small>[מעולה]</small> <strong>היא,</strong> ורק גזירת חכמים היא לקונסו. ו<strong>כ</strong>דברי <strong>ר' אלעאי,</strong> ש<strong>אמר ר' אלעאי: מנין לתורם מן הרעה על היפה שתרומתו תרומה — דכתיב</strong> <small>[שנאמר]</small> בענין תרומה: <strong>"ולא תשאו עליו חטא בהרימכם את חלבו ממנו"</strong> (במדבר יח, לב), "חלבו" — כוונתו המובחר שבו, כלומר, אם מפרישים לצורך תרומה מן המובחר — עושים בכך דבר ראוי שאין בו חטא, ומכאן משמע שאם מפרישים דבר גרוע — נושאים חטא על כך.
 <strong>ואם אין</strong> אותו דבר הגרוע שנתן <strong>קדוש</strong> כלל בקדושת תרומה ולא עשה דבר — <strong>נשיאות חטא למה?</strong> אלא <strong>מיכן</strong> (מכאן) <strong>לתורם מן הרעה על היפה — שתרומתו תרומה</strong> בדיעבד, ומכאן שגם המפריש מן הטמא על הטהור תרומתו תרומה מן התורה.
 עד כאן לבירור השיטות עצמן, ומעתה לבירור נוסף, <strong>אמר ליה</strong> <small>[לו]</small> <strong>רבה לרב חסדא: לדידך דאמרת</strong> <small>[לך,</small> לשיטתך <small>שאומר אתה]</small> <strong>לא עשה ולא כלום כל עיקר,</strong> והכוונה היא ש<strong>אפילו ההוא גריוא הדר לטיבליה</strong> <small>[אותה סאה</small> שתרם <small>חוזרת ל</small>היות <small>טבל</small> כבתחילה<small>],</small> <strong>מאי טעמא</strong> <small>[מה טעם]</small> הדבר — <strong>גזירה דלמא פשע</strong> <small>[שמא יתרשל]</small> <strong>ולא מפריש</strong> <small>[יפריש]</small> פעם שניה, ואולם, <strong>מי איכא מידי דמדאורייתא הוי</strong> <small>[האם יש דבר שמן התורה הריהו]</small> <strong>תרומה</strong> כפי שאמר ר' אלעאי, <strong>ומשום</strong> החשש <strong>דלמא פשע אפקוה רבנן</strong> <small>[שמא יתרשל הוציאו אותה חכמים]</small> <strong>לחולין, וכי בית דין מתנין</strong> כלומר, עושים תקנה, <strong>לעקור דבר מן התורה?</strong>
 <strong>אמר ליה</strong> <small>[לו]:</small> <strong>ואת לא תסברא</strong> <small>[ואתה אינך סבור]</small> שיש כוח כזה ביד חכמים? <strong>והתנן</strong> <small>[והרי שנינו</small> במשנתנו פה<small>]:</small> <strong>הולד ממזר מזה ומזה. בשלמא</strong> <small>[נניח]</small> מה שאמרו שהוולד <strong>משני ממזר</strong> — מובן, שהרי הוא ילד שנולד לאשת איש שלא מבעלה, <strong>אלא מראשון אמאי</strong> <small>[מדוע]</small> יהיה הוולד ממזר? הלא <strong>אשתו היא, ו</strong>מן התורה <strong>ישראל מעליא</strong> <small>[מעולה]</small> <strong>הוא,</strong> הבן, וכיון שגוזרים עליו חכמים שיהא ממזר, אין זה קנס בלבד אלא גם <strong>וקא שרינן ליה</strong> <small>[ומתירים אותו]</small> בכך <strong>בממזרת,</strong> ונמצא שעוקרים איסור מן התורה משום גזירת חכמים!
 <strong>אמר ליה</strong> <small>[לו]</small> רבה: <strong>הכי</strong> <small>[כך]</small> <strong>אמר שמואל</strong> בענין זה: הוולד מן הבעל הראשון אף על פי שנחשב כממזר, מכל מקום <strong>אסור בממזרת. וכן כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אסור בממזרת. ואמאי קרי ליה</strong> <small>[ומדוע קורא לו]</small> <strong>"ממזר"</strong> — הרי זה רק להחמיר עליו <strong>לאוסרו בבת ישראל,</strong> אבל לא להתירו בממזרת, ואין כאן איפוא עקירת איסור מן התורה.
 <strong>שלח ליה</strong> <small>[לו]</small> <strong>רב חסדא לרבה ביד רב אחא בר רב הונא</strong> ראיה אחרת: <strong>ו</strong>כי <strong>אין בית דין מתנין לעקור דבר מן התורה? והתניא</strong> <small>[והרי שנינו</small> בברייתא<small>]:</small> <strong>מאימתי אדם יורש את אשתו קטנה</strong> שהשיאוה אמה או אחיה, כפי תקנת חכמים, ואינם נישואין גמורים מן התורה? <strong>בית שמאי אומרים: משתעמוד בקומתה,</strong> כלומר, משתגדל ותגיע לפירקה בבגרות, <strong>ובית הלל אומרים: משתכנס לחופה, ר' אליעזר אומר: משתבעל.</strong> וכאשר היא נחשבת לאשתו גמורה נוהג בה כאשתו לכל דבר, <strong>ויורשה, ומיטמא לה</strong> אם היה כהן, <strong>ואוכלת בגינו</strong> (בשלו) <strong>תרומה.</strong>
 ותחילה מבררים כמה פרטים שבברייתא לגופם, <strong>בית שמאי אומרים: משתעמוד בקומתה.</strong> ותוהים: <strong>אף על גב</strong> <small>[אף על פי]</small> שעדיין <strong>לא נכנסה לחופה?</strong> והרי אפילו אשתו גדולה אינו יורשה על ידי קידושין בלבד, אלא אם כן נכנסה גם לחופה! ומשיבים, <strong>אימא</strong> <small>[אמור]:</small> <strong>משתעמוד בקומתה ותכנס לחופה. והכי קאמרו ליה</strong> <small>[וכך אמרו להם]</small> <strong>בית שמאי לבית הלל: דקאמריתו</strong> <small>[שאומרים אתם]</small> <strong>משתכנס לחופה</strong> — אין זה מספיק אלא, <strong>אי</strong> <small>[אם]</small> <strong>עמדה בקומתה — מהניא</strong> <small>[מועילה]</small> <strong>לה חופה, ואי</strong> <small>[ואם]</small> <strong>לא — לא מהניא</strong> <small>[מועילה]</small> <strong>לה חופה.</strong>
 <strong>ר' אליעזר אומר: משתבעל.</strong> ותוהים, <strong>והאמר</strong> <small>[והרי אמר]</small> <strong>ר' אליעזר: אין מעשה קטנה כלום,</strong> וממילא אין לנישואיה ולבעילתה תוקף כמעשה קניין! אלא <strong>אימא</strong> <small>[אמור],</small> תקן והסבר: <strong>משתגדיל ותבעל.</strong>
 <strong>קתני מיהת</strong> <small>[שנינו על כל פנים]</small> ש<strong>יורשה</strong> — <strong>והא הכא, דמדאורייתא אבוה ירית לה</strong> <small>[והרי כאן, שמן התורה אביה יורש אותה]</small> ובמיתתו — קרובי אביה, שהרי מדין תורה אין נישואין לקטנה יתומה, <strong>ומדרבנן ירית לה</strong> <small>[ומדברי סופרים יורש אותה]</small> ה<strong>בעל?!</strong> ומשיבים: אין מכאן ראיה, כי בענייני ממון <strong>הפקר בית דין הפקר,</strong> ובוודאי יש כוח בידי חכמים להפקיר את ממונו, 
 ש<strong>אמר ר' יצחק: מנין שהפקר בית דין הפקר — שנאמר: "</strong>ו<strong>כל אשר לא יבוא לשלשת הימים כעצת השרים והזקנים יחרם כל רכושו והוא יבדל מקהל הגולה"</strong> (עזרא י, ח), משמע שבית דין רשאי להחרים רכושו של אדם.
 <strong>ר' אלעזר אמר</strong> ראיה שהפקר בית דין הפקר, <strong>מהכא</strong> <small>[מכאן]:</small> <strong>"אלה הנחלת אשר נחלו אלעזר הכהן ויהושע בן נון וראשי האבות למטות בני ישראל"</strong> (יהושע יט, נא), <strong>וכי מה ענין ראשים אצל אבות?</strong> שהרי הביטוי "ראשי האבות למטות" אינו רגיל ואינו ברור, <strong>אלא לומר לך: מה אבות מנחילין בניהם כל מה שירצו — אף ראשים</strong> (מנהיגי העם ושופטיו) <strong>מנחילין את העם כל מה שירצו.</strong> משמע שראשי העם יכולים להפקיע רכוש של אדם אחד ולתתו לאחר.
 שנינו שבעלה של הקטנה <strong>מיטמא לה,</strong> ושואלים: <strong>והא הכא</strong> <small>[והרי כאן]</small> <strong>דמדאורייתא</strong> <small>[שמן התורה]</small> <strong>אביה מיטמא לה</strong> ולא זה שנשאה, שהרי אינה אשתו מדין תורה, <strong>ומדרבנן</strong> <small>[ומדברי סופרים]</small> <strong>מיטמא לה</strong> ה<strong>בעל!</strong> ומשיבים: הטעם כאן הוא <strong>משום דהויא לה</strong> <small>[שהריהי,</small> נעשית<small>]</small> כ<strong>מת מצוה</strong> שאפילו כהן מיטמא לו, שלאחר שנישאה אין הקרובים מבית אביה דואגים לה עוד, ונמצא שבעלה הוא היחיד שעליו מוטל הדבר.
 ושואלים: <strong>ומי הוי</strong> <small>[והאם היא]</small> <strong>מת מצוה? והתניא</strong> <small>[והרי שנינו</small> בברייתא<small>]:</small> <strong>אי זהו מת מצוה — כל שאין לו קוברין,</strong> ואם זה היה במקום שאם <strong>קורא ואחרים עונין אותו — אין זה</strong> כבר <strong>מת מצוה,</strong> ואשה זו הלא יש לה קרובים שיקברו אותה! ומשיבים: <strong>הכא נמי</strong> <small>[כאן גם כן]</small> <strong>כיון דלא ירתי לה</strong> <small>[שאין</small> יורשיה מצד האב <small>יורשים אותה]</small> — <strong>קריא ולא ענו</strong> <small>[</small>היא <small>קוראה ואין עונים]</small> <strong>לה,</strong> שאינם רוצים לטפל בה. וכיון שהבעל יורשה, מוטלת עליו גם החובה לקוברה, ומיטמא לה כמת מצוה.
## דף צ.
 <strong>ואוכלת בגינו תרומה</strong> ומסבירים: המדובר דווקא <strong>בתרומה דרבנן</strong> <small>[</small>ש<small>מדברי סופרים]</small> ולא בתרומה שקדושתה מן התורה. ומנסים להביא ראיה לעיקר הדבר, <strong>תא שמע</strong> <small>[בא</small> ו<small>שמע]</small> ראיה מברייתא: <strong>אכל תרומה טמאה</strong> של כהן — <strong>משלם</strong> לו <strong>חולין טהורים.</strong> ואם <strong>שילם חולין טמאים</strong> — <strong>סומכוס אומר משום</strong> (בשם) <strong>ר' מאיר:</strong> אם עשה זאת <strong>בשוגג — תשלומיו תשלומין, במזיד — אין תשלומיו תשלומין</strong> כלל. <strong>וחכמים אומרים: אחד זה ואחד זה תשלומיו תשלומין,</strong> וחלה עליהם קדושת תרומה, למרות שזו תרומה טמאה, <strong>וחוזר ומשלם חולין טהורין.</strong>
 <strong>והוינן</strong> <small>[ועסקנו]</small> <strong>בה</strong> בשאלה זו: מדוע לשיטת ר' מאיר כשמשלם לו חולין טמאים <strong>במזיד אין תשלומיו תשלומין?</strong> אדרבה, צריך לומר — <strong>תבא עליו ברכה,</strong> ש<strong>אכל מיניה מידי</strong> <small>[ממנו דבר]</small> <strong>דלא קחזי ליה</strong> <small>[שאינו ראוי לו]</small> אפילו <strong>בימי טומאתו,</strong> שהרי תרומה טמאה טעונה שריפה, <strong>וקא משלם</strong> <small>[ומשלם]</small> לו חולין טמאים, שהם <strong>מידי דקחזי ליה</strong> <small>[דבר שראוי לו]</small> <strong>בימי טומאתו</strong> (ואף שאחר כך כשחלה קדושה על התשלומים הם נעשים תרומה טמאה, מכל מקום בשעה ששילם נתן דבר הראוי).
 <strong>ואמר רבא ואמרי לה כדי</strong> <small>[ו</small>יש <small>אומרים אותה,</small> את השמועה הזאת, <small>סתם,</small> בלי שם אומרה<small>]:</small> <strong>חסורי מיחסרא והכי קתני</strong> <small>[חסרה</small> הברייתא <small>וכך</small> יש <small>לשנותה]:</small> <strong>אכל תרומה טמאה — משלם כל דהו</strong> <small>[כלשהו,</small> כל דבר<small>]</small> אפילו חולין טמאים. <strong>אכל תרומה טהורה — משלם חולין טהורין,</strong> ואם <strong>שילם חולין טמאים</strong> — בזה נחלקו, ש<strong>סומכוס אומר משום</strong> (בשם) <strong>ר' מאיר: בשוגג — תשלומיו תשלומין, במזיד — אין תשלומיו תשלומין. וחכמים אומרים: בין בשוגג בין במזיד — תשלומיו תשלומין, וחוזר ומשלם חולין טהורין.</strong>
 ומכאן לענייננו, <strong>והא הכא</strong> <small>[והרי כאן]</small> <strong>דמדאורייתא תשלומי מעליא הוי</strong> <small>[שמן התורה תשלום מעולה,</small> גמור, <small>הוא]</small> מה ששילם, ונעשה קניינו של הכהן לגמרי, <strong>דאי מקדש בהו</strong> <small>[שאם מקדש בהם]</small> <strong>כהן אשה — תפסו לה קידושי</strong> <small>[תופסים בה</small> ה<small>קידושין],</small> <strong>ואמור רבנן</strong> <small>[ואמרו חכמים]</small> לשיטת סומכוס ש<strong>אין תשלומיו תשלומין, וקשרינן</strong> <small>[ומתירים אנו]</small> על ידי כך <strong>אשת איש לעלמא</strong> <small>[לעולם,</small> לכול<small>].</small> נמצא שעל ידי קנס זה שמדברי סופרים אנו מבטלים את הקידושין, למרות שמן התורה הם חלים!
 ומשיבים: <strong>מאי</strong> <small>[מה</small> פירוש<small>]</small> <strong>אין תשלומיו תשלומין דקאמר</strong> <small>[שאמר]</small> <strong>ר' מאיר</strong> — כוונתו היא: <strong>דבעי למיהדר שלומי</strong> <small>[שצריך לחזור</small> ו<small>לשלם]</small> <strong>חולין טהורין,</strong> אבל קדושה חלה גם על מה שהפריש תחילה. ושואלים: <strong>אי הכי</strong> <small>[אם כך]</small> היא שיטת <strong>סומכוס,</strong> אם כן <strong>היינו</strong> <small>[זהו]</small> כדעת <strong>רבנן</strong> <small>[חכמים]</small> שלפי פירוש זה שניהם אומרים אותו דבר!
 ומשיבים: <strong>אמר רב אחא בריה</strong> <small>[בנו]</small> של <strong>רב איקא:</strong> לענין <strong>קנסו שוגג אטו</strong> <small>[משום]</small> <strong>מזיד איכא בינייהו</strong> <small>[יש ביניהם</small> הבדל<small>].</small> ובזה הם חלוקים: שלדעת סומכוס אם הפריש בשוגג תשלומיו תשלומים ולא קנסו אותו שיחזור וישלם אחרים, ולדעת חכמים אפילו בשוגג צריך לחזור ולשלם אחרים, שגזרו שוגג משום מזיד.
 ומציעים עוד, <strong>תא שמע</strong> <small>[בא</small> ו<small>שמע]</small> ראיה אחרת: <strong>דם</strong> קרבנות <strong>שנטמא, וזרקו</strong> על גבי המזבח, אם לא ידע שטמא היה וזרקו <strong>בשוגג — הורצה,</strong> ונתקבל הקרבן, ויצא בו בעליו ידי חובתו. ואם זרקו <strong>במזיד — לא הורצה.</strong>
 <strong>והא הכא דמדאורייתא ארצויי מרצה</strong> <small>[והרי כאן שמן התורה מרצה</small> הוא<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>על מה הציץ</strong> של הכהן גדול <strong>מרצה — על הדם, ועל הבשר, ועל החלב שנטמא, בין בשוגג בין במזיד, בין באונס בין ברצון, בין ביחיד בין בצבור. ואמרי רבנן</strong> <small>[ואמרו חכמים]</small> כי במזיד <strong>לא הורצה</strong> וצריך להביא קרבן אחר, אבל הקרבן האחר הרי לא היה חייב מן התורה, <strong>ו</strong>אם כן <strong>קא הדר מעייל</strong> <small>[וחוזר</small> ו<small>מכניס]</small> <strong>חולין לעזרה!</strong>
 <strong>אמר ר' יוסי בר חנינא:</strong> אין מכאן ראיה, כי <strong>מאי</strong> <small>[מה</small> פירוש<small>]</small> <strong>"לא הורצה" דקאמר</strong> <small>[שאמר] —</small> הכוונה היא לא הורצה עד כדי <strong>להתיר בשר</strong> הקרבן <strong>באכילה, אבל בעלים נתכפרו בו,</strong> ואינם חייבים בקרבן אחר.
 ומקשים: <strong>סוף סוף קמתעקרא</strong> <small>[נעקרת]</small> <strong>אכילת בשר</strong> מקרבן זה, שמדין תורה היה מצוה לאכול אותו, <strong>וכתיב</strong> <small>[ונאמר]:</small> <strong>"ואכלו אתם אשר כפר בהם"</strong> (שמות כט, לג), <strong>מלמד</strong> בכתוב זה <strong>שהכהנים אוכלים ובעלים מתכפרים</strong> על אכילה זו! <strong>אמר ליה</strong> <small>[לו]:</small> <strong>שב ואל תעשה שאני</strong> <small>[שונה].</small> שיש לומר כי בידי חכמים רשות לעקור מצוה מן התורה על ידי "שב ואל תעשה", כלומר, על ידי מניעה מלעשות דבר, אבל אין בכוחם לעקור מצוה בעשיית מעשה בפועל.
## דף צ:
 <strong>אמר ליה</strong> <small>[לו]</small> רב חסדא לרבה: <strong>בעאי לאותובך</strong> <small>[רציתי להקשות עליך]</small> מדין <strong>ערל,</strong> שגזרו חכמים במי שהתגייר בערב פסח שאסור לו לאכול בקרבן פסח, משום שנחשב כטמא, אף שחובה עליו מן התורה להקריב, ומדין <strong>הזאה</strong> של מי חטאת לטהר את מי שנטמא במת, שאוסרים חכמים להזות על הטמא בערב פסח שחל להיות בשבת, למרות שבכך מבטלים אותו ממצות קרבן פסח.
 <strong>ו</strong>מדין <strong>אזמל</strong> של מילה, שגזרו חכמים שלא להוליכו בשבת, אף על פי שמבטלים בכך מצות מילה בזמנה שהיא מהתורה, ומדין <strong>סדין</strong> של פשתן, שאסרו חכמים להטיל <strong>ב</strong>סדין <strong>ציצית</strong> של צמר, גזירה משום כסות לילה שפטורה מציצית, שאם היו בה ציציות צמר חייב על לבישתה משום שעטנז, ומבטלים בכך מצות ציצית.
 <strong>ו</strong>כן מדין <strong>כבשי עצרת,</strong> שגזרו חכמים שלא לזרוק דמם של כבשי עצרת שנשחטו שלא לשמם כשחלה עצרת בשבת, אף על פי שמן התורה אין זריקה זו אסורה ובכך מבטלים שלוש מצוות שמן התורה: זריקת הדם, הקטרת אימורים ואכילת הבשר. <strong>ו</strong>כן <strong>שופר</strong> שמצוה לתקוע בו בראש השנה, וגזרו חכמים שלא לתקוע בו כשחל בשבת, שמא יטלטלנו ארבע אמות ברשות הרבים.
 <strong>ו</strong>כן <strong>לולב</strong> שבגזירת חכמים אין נוטלים אותו ביום הראשון של חג הסוכות שחל בשבת, מאותו הטעם. <strong>השתא דשנית לן</strong> <small>[עכשיו שתרצת לנו]</small> כי <strong>"שב ואל תעשה" לא מיעקר הוא</strong> <small>[איננו</small> נקרא <small>עקירה],</small> <strong>כולהו נמי</strong> <small>[כל אלה גם כן]</small> <strong>"שב ואל תעשה" נינהו</strong> <small>[הם].</small>
 <strong>תא שמע</strong> <small>[בא</small> ו<small>שמע]</small> ראיה אחרת, נאמר לגבי נביא אמת: <strong>"אליו תשמעון"</strong> (דברים יח, טו) — <strong>אפילו אומר לך</strong> הנביא: <strong>עבור על אחת מכל מצות שבתורה, כגון אליהו בהר הכרמל</strong> שהקריב קרבן לה' בזמן שיש איסור כרת להקריב קרבנות מחוץ לבית המקדש, <strong>הכל</strong> אם מתיר <strong>לפי שעה — שמע לו.</strong> משמע שעוקרים דבר מן התורה על ידי מעשה!
 ומשיבים: <strong>שאני התם</strong> <small>[שונה שם]</small> <strong>דכתיב</strong> <small>[שנאמר]:</small> <strong>"אליו תשמעון"</strong> ומצות עשה היא לשמוע בקול הנביא, ועשה זה דוחה מצות לא תעשה. ושואלים: <strong>וליגמר מיניה</strong> <small>[ושנלמד ממנו]</small> גם לדברי חכמים, שכוחם לענין זה ככוח הנביא! ומשיבים: <strong>מיגדר מילתא שאני</strong> <small>[לגדור דבר</small> זה <small>שונה].</small> שכיון שנעשה הדבר כדי לעשות תקנה ולהרחיק את ישראל מעבודה זרה, בכגון זה מותר לעקור דבר מן התורה במעשה, אבל אין חכמים רשאים לעשות כן משום גזירה או חשש בלבד.
 <strong>תא שמע</strong> <small>[בא</small> ו<small>שמע]</small> ראיה ממקום אחר: אמרו חכמים שלא יבטל אדם גט ששלח לאשתו לאחר שמסרו לשליח, בלי ידיעת האשה שמא תחשוב שהיא גרושה ותינשא לאחר באיסור. ואם <strong>בטלו</strong> בכל זאת — <strong>מבוטל,</strong> אלו <strong>דברי רבי. רבן שמעון בן גמליאל אומר: אינו יכול לא לבטלו, ו</strong>גם <strong>לא להוסיף על תנאו</strong> שהיה בו. ש<strong>אם כן,</strong> שיכול לבטלו — <strong>מה כח בית דין יפה</strong> שגזרו שלא יבטל.
 <strong>והא הכא</strong> <small>[והרי כאן]</small> בגט זה, <strong>דמדאורייתא</strong> <small>[שמן התורה]</small> <strong>בטל</strong> ה<strong>גט ומשום</strong> הטעם של <strong>"מה כח בית דין"</strong> אין הביטול נחשב ו<strong>קא שרינן</strong> <small>[</small>ו<small>מתירים אנו]</small> על ידי כך <strong>אשת איש לעלמא</strong> <small>[לעולם,</small> להינשא לכל אדם<small>]!</small> ומשיבים: מדיני נישואין אין ראיה, כי <strong>מאן</strong> <small>[מי]</small> ש<strong>מקדש</strong> אשה — <strong>אדעתא דרבנן</strong> <small>[על דעת חכמים]</small> הוא <strong>מקדש, ו</strong>במקרה כזה <strong>אפקעינהו רבנן</strong> <small>[הפקיעו חכמים]</small> את ה<strong>קידושין</strong> קידש אותה בתחילה,
 <strong>אמר ליה</strong> <small>[לו]</small> <strong>רבינא לרב אשי: התינח דקדיש בכספא</strong> <small>[זה נוח</small> במקרה <small>שקידש בכסף]</small> שאז אפשר לומר שהפקירו חכמים את כסף הקידושין וממילא בטלו הקידושין, אולם אם <strong>קדיש</strong> <small>[קידש]</small> <strong>בביאה, מאי איכא למימר</strong> <small>[מה יש לומר]?</small> ומשיבים: <strong>שויוה רבנן</strong> <small>[עשו אותה חכמים]</small> <strong>לבעילתו</strong> שבעל אותה, כ<strong>בעילת זנות.</strong> שהרי אף כאן הקידושין, כלומר, כוח הקנין שבדבר, הוא על דעת חכמים, והם אמרו שבמקרה כזה לא ייחשב הדבר לקנין.
 <strong>תא שמע</strong> <small>[בוא</small> ו<small>שמע],</small> <strong>אמר ר' אלעזר בן יעקב: שמעתי שבית דין מכין ועונשין שלא מן התורה,</strong> כלומר, בדברים שלא נאמר בתורה שיש להעניש עליהם, <strong>ולא</strong> משום <strong>לעבור</strong> (שעברו) <strong>על דברי תורה, אלא לעשות סייג לתורה. ו</strong>כגון <strong>מעשה באדם אחד שרכב על סוס בשבת בימי יונים,</strong> ורכיבה על סוס אינה אסורה אלא מדברי סופרים — <strong>והביאוהו לבית דין וסקלוהו</strong> כמחלל שבת, <strong>לא מפני ש</strong>היה <strong>ראוי לכך,</strong> שהרי, כאמור, אין ברכיבה איסור סקילה, <strong>אלא שהשעה</strong> היתה <strong>צריכה לכך</strong> שהיו מזלזלים באיסורי שבת.
 <strong>ושוב מעשה באדם אחד שהטיח</strong> (בעל) <strong>באשתו</strong> שלו <strong>תחת התאנה</strong> בחוץ, <strong>והביאוהו לבית דין והלקוהו, לא מפני שראוי לכך</strong> שהרי אין איסור תורה אם הוא בועל את אשתו בכל מקום שירצה, <strong>אלא שהשעה</strong> היתה <strong>צריכה לכך</strong> מפני שרצו למעט את הפריצות. משמע שבית דין עוקרים דבר מן התורה אפילו על ידי מעשה בפועל כמו סקילה! ומשיבים: <strong>מיגדר מילתא שאני</strong> <small>[לגדור דבר שונה]</small> ובזה כבר אמרנו שבית דין (כנביא) מותר להם לעקור דבר מן התורה, כדי לחזק את קיום התורה בכללה.
 <big>א</big> שנינו במשנה: <strong>ולא זה וזה</strong> בעלה הראשון והשני <strong>מטמאין לה</strong> אם היו כהנים. ושואלים: <strong>מנלן</strong> <small>[מניין לנו]</small> הדבר? ומסבירים: <strong>דכתיב</strong> <small>[שנאמר]:</small> <strong>"כי אם לשארו הקרב אליו"</strong> (ויקרא כא, ב), <strong>ואמר מר</strong> <small>[החכם]:</small> <strong>"שארו" — זו אשתו,</strong>
 <strong>וכתיב</strong> <small>[ונאמר]:</small> <strong>"לא יטמא בעל בעמיו להחלו"</strong> (שם ד), וכדי שלא תהיה סתירה בפסוקים יש לומר ש<strong>יש בעל שמיטמא</strong> לאשתו, <strong>ויש בעל שאין מיטמא. הא כיצד? מיטמא הוא לאשתו</strong> ה<strong>כשרה, ואינו מיטמא לאשתו</strong> ה<strong>פסולה</strong> וכיון שזו פסולה לשניהם אינם מיטמאים לה.
 <big>ב</big> עוד שנינו במשנה ש<strong>לא זה וזה זכאין במציאתה וכו'.</strong> ומסבירים: <strong>טעמא מאי אמור רבנן</strong> <small>[מה טעם אמרו חכמים]</small> ש<strong>מציאת אשה</strong> שייכת <strong>לבעלה — כי היכי</strong> <small>[כדי]</small> ש<strong>לא תיהוי ליה</strong> <small>[תהיה לו]</small> <strong>איבה</strong> כלפיה, אם היא מוצאת דבר ואיננה נותנת לו, ומשתמשת בדברים לעצמה. אבל <strong>הכא — תיהוי ליה</strong> <small>[כאן</small> ש<small>תהיה לו]</small> <strong>איבה ואיבה,</strong> שהרי אנו רוצים שיוציאנה.
 <big>ג</big> <strong>ו</strong>כן שנינו במשנה ששניהם אינם זכאים <strong>במעשה ידיה. טעמא מאי אמרי רבנן</strong> <small>[מה טעם אמרו חכמים]</small> ש<strong>מעשה ידיה</strong> של אשה שייכים <strong>לבעלה — משום דקאכלה מזוני</strong> <small>[שאוכלת מזונות]</small> משלו, <strong>הכא</strong> <small>[כאן]</small> <strong>כיון דמזוני לית</strong> <small>[שמזונות אין]</small> <strong>לה</strong> ממנו — <strong>מעשה ידיה לאו דידיה</strong> <small>[אינם שלו].</small>
 <big>ד</big> <strong>ו</strong>עוד שנינו: <strong>לא מיפר נדריה,</strong> ומסבירים: <strong>טעמא מאי אמר רחמנא</strong> <small>[מה טעם אומרת התורה]</small> כי <strong>בעל מיפר</strong> את נדרי אשתו — <strong>כדי שלא</strong> תידור נדר כזה שתגרום בכך ש<strong>תתגנה</strong> עליו על ידי נדר זה, כגון שלא תתרחץ או תתקשט, <strong>הכא</strong> <small>[כאן]</small> <strong>תתגנה ותתגנה,</strong> שהרי רוצים אנו שיוציאנה.
 <big>ה</big> עוד שנינו במשנה: <strong>היתה בת ישראל — נפסלה מן הכהונה וכו'.</strong>
## דף צא.
 <strong>פשיטא</strong> <small>[פשוט]</small> הוא שנפסלה, הרי זונה היא! ומשיבים: <strong>בת לוי מן המעשר איצטריכא ליה</strong> <small>[נצרכה לו</small> לומר<small>]</small> ואגב כך גם אמר בת ישראל מן הכהונה.
 ושואלים: <strong>ובת לוי מן המעשר מי מיפסלא</strong> <small>[האם</small> היא <small>נפסלת]</small> <strong>ב</strong>של <strong>זנות? והתניא</strong> <small>[והרי שנינו</small> בברייתא<small>]:</small> <strong>לויה שנשבית</strong> ויש חשש שנבעלה על ידי אחד השובים, <strong>או ש</strong>ודאי <strong>נבעלה בעילת זנות — נותנין לה מעשר, ואוכלת.</strong> משמע שזנות איננה פוסלת מאכילת מעשר! <strong>אמר רב ששת: קנסא</strong> <small>[קנס]</small> הוא, שקנסו אשה זו במיוחד על שלא דקדקה, ונישאה בלא עדים.
 <big>א</big> שנינו במשנה: <strong>בת כהן</strong> נפסלת <strong>מן התרומה.</strong> ומסבירים: אין הדבר חידוש לגבי תרומה מן התורה, שהרי ודאי פסולה היא מלאוכלה, אלא <strong>אפילו בתרומה דרבנן</strong> <small>[שמדברי סופרים]</small> גזרו עליה שלא תאכל.
 <big>ב</big> עוד שנינו במשנה: <strong>ואין יורשיו של זה ויורשיו של זה יורשין כתובתה וכו'.</strong> ושואלים: <strong>כתובה מאי עבידתה</strong> <small>[מה מעשיה,</small> מה עניינה כאן<small>]</small> הרי אמרנו שאין לה כתובה! ומשיבים: <strong>אמר רב פפא: כתובת בנין דיכרין</strong> <small>[בנים זכרים],</small> שאחד מתנאי הכתובה הוא שבנים זכרים שייוולדו לאשה זו כשיירשו את אביהם יקבלו סכום כתובת אמם יתר על ירושתם עם שאר אחיהם.
 ושואלים: <strong>פשיטא</strong> <small>[פשוט]</small> הדבר, שכיון שאין לה כתובה — אין גם תנאי כתובה! ומשיבים: <strong>מהו דתימא</strong> <small>[שתאמר]</small> כי דווקא <strong>לדידה דעבדא איסורא</strong> <small>[לה</small> עצמה <small>שעשתה איסור]</small> <strong>קנסוה רבנן</strong> <small>[חכמים],</small> אולם <strong>לזרעה לא קנסו רבנן</strong> <small>[חכמים],</small> שהרי הם לא חטאו — על כן <strong>קא משמע לן</strong> <small>[השמיע לנו]</small> שבטלה הכתובה וכל התנאים הכתובים בה.
 <big>ג</big> שנינו במשנה: <strong>אחיו של זה ואחיו של זה חולצין ולא מייבמין.</strong> ומסבירים: <strong>אחיו של ראשון חולץ — מדאורייתא</strong> <small>[מ</small>דין <small>תורה]</small> שהרי בעצם היא אשתו של הראשון, וצריך לחלוץ לה. <strong>ולא מייבם — מדרבנן</strong> <small>[מדברי סופרים]</small> שהרי קנסו בה שלא תחזור לבעלה הראשון. <strong>אחיו של שני חולץ — מדרבנן</strong> <small>[מדברי סופרים],</small> כדי שלא יאמרו שאשה שלא היו לה בנים יצאה בלא חליצה, <strong>ולא מייבם — לא מדאורייתא</strong> <small>[מ</small>דברי <small>תורה]</small> <strong>ולא מדרבנן</strong> <small>[מ</small>דברי <small>סופרים],</small> שהרי נישואיה לשני היו בטעות.
 <big>ד</big> שנינו במשנה ש<strong>ר' יוסי אומר: כתובתה על נכסי בעלה</strong> הראשון. <strong>אמר רב הונא: בתראי</strong> <small>[</small>החכמים <small>האחרונים],</small> כלומר, ר' אלעזר ור' שמעון <strong>מודו לקמאי</strong> <small>[מודים לראשונים]</small> ומוסיפים על דבריהם. אבל <strong>קמאי לא מודו לבתראי</strong> <small>[הראשונים אינם מודים לאחרונים],</small> שדברי הראשונים הם רק במה שפירשו, והאחרונים באו והוסיפו עליהם.
 ומפרטים: <strong>ר' שמעון מודי ליה</strong> <small>[מודה לו]</small> <strong>לר' אלעזר.</strong> ומדוע: שכן <strong>מה ביאה</strong> שהיא <strong>עיקר איסורא</strong> <small>[האיסור]</small> הוא <strong>לא קניס</strong> <small>[קונס],</small> שהרי הוא אומר שביאתה על ידי יבם, אחי בעלה הראשון, קונה אותה קנין גמור עד שפוטרת את צרתה, <strong>וכל שכן מציאתה ומעשה ידיה דממונא</strong> <small>[ש</small>ענין <small>ממון]</small> בלבד <strong>הוא,</strong> ודאי שזוכה בהם בעלה הראשון. <strong>ור' אלעזר לא מודי ליה</strong> <small>[מודה לו]</small> <strong>לר' שמעון,</strong> ומדוע — <strong>מציאתה ומעשה ידיה דממונא</strong> <small>[ש</small>ענין <small>ממון]</small> <strong>הוא —</strong> הריהו <strong>לא קניס</strong> <small>[קונס],</small> <strong>אבל ביאה דאיסורא</strong> <small>[ש</small>ענין <small>איסור]</small> <strong>הוא — קניס</strong> <small>[קונס].</small>
 <strong>ותרוייהו מודו ליה</strong> <small>[ושניהם מודים לו]</small> <strong>לר' יוסי</strong> לענין כתובה, שאם <strong>הני דיתבא תותיה</strong> <small>[אלה</small> הדברים שעושה כ<small>שיושבת תחתיו]</small> ונוהג בה כבאשה נשואה <strong>לא קניס</strong> <small>[קונס]</small> ומציאתה ומעשה ידיה שלו, ונחשבת כאשתו, <strong>וכל שכן כתובה דלמשקל ומיפק קאי</strong> <small>[שלקחת ולצאת</small> היא <small>עומדת],</small> ובוודאי לא קנסוה בכתובה. <strong>ו</strong>אילו <strong>ר' יוסי לא מודי להו</strong> <small>[מודה להם],</small> שהוא סבור כי <strong>כתובה דלמשקל ומיפק</strong> <small>[ש</small>היא <small>לקחת ולצאת] —</small> <strong>הוא</strong> ש<strong>לא קניס</strong> <small>[קנס]</small> בה, <strong>אבל הני</strong> <small>[</small>תנאים <small>אלה]</small> המתקיימים <strong>דיתבא תותיה</strong> <small>[</small>כ<small>שיושבת</small> עדיין <small>תחתיו] —</small> <strong>קניס</strong> <small>[קונס]</small> בכך.
 ואילו <strong>ר' יוחנן אמר: קמאי מודו לבתראי, בתראי לא מודו לקמאי</strong> <small>[</small>ה<small>ראשונים מודים לאחרונים</small> אך ה<small>אחרונים אינם מודים לראשונים],</small> שלדעתו דברי הראשונים כוללים יותר, ודברי האחרונים מגבילים ומצמצמים אותם. כיצד? <strong>ר' יוסי מודי ליה</strong> <small>[מודה לו]</small> <strong>לר' אלעזר,</strong> וכך הוא מסביר את טעמיהם: אם <strong>כתובה, דמדידיה לדידה</strong> <small>[ש</small>הוא נותן <small>ממנו אליה]</small> — הריהו <strong>לא קניס</strong> <small>[קונס]</small> בה, וסבור שכיון שלא עשתה בזדון מגיעה לה כתובה, <strong>וכל שכן מציאתה ומעשה ידיה דמדידה לדידיה</strong> <small>[שממנה אליו],</small> שדבר שהיא חייבת לתת לו אין לקנוס אותו בהם, וודאי שהיא צריכה לתת לו.
 <strong>ור' אלעזר לא מודי ליה</strong> <small>[מודה לו]</small> בכתובה, כי <strong>מציאתה ומעשה ידיה הוא דמדידה לדידיה</strong> <small>[</small>כיון <small>שממנה אליו]</small> — הריהו <strong>לא קניס</strong> <small>[קונס],</small> <strong>אבל כתובה דמדידיה לדידה</strong> <small>[שממנו אליה] — הריהו</small> <strong>קניס</strong> <small>[קונס]</small> אותה שלא תקבל ממנו.
 <strong>ותרוייהו מודו ליה</strong> <small>[ושניהם מודים לו]</small> <strong>לר' שמעון,</strong> וטעמם: <strong>ומה הני</strong> <small>[אלה]</small> שהם ניתנים <strong>מחיים — לא קנסי</strong> <small>[קונסים]</small> בהם, <strong>ביאה</strong> של יבם ש<strong>לאחר מיתה</strong> של הבעל היא — <strong>לא כל שכן</strong> שלא יקנסו אותה, ומותרת. <strong>ו</strong>אילו <strong>ר' שמעון לא מודי להו</strong> <small>[מודה להם],</small> כי רק <strong>ביאה הוא</strong> שהיא <strong>לאחר מיתה</strong> ולכן הוא <strong>לא קניס</strong> <small>[קונס]</small> בה, <strong>אבל הני</strong> <small>[אלה]</small> הדברים שהם באים <strong>מחיים</strong> של הבעל, בזה <strong>קניס</strong> <small>[קונס]</small> אותה ומפסידה.
 <big>ה</big> שנינו במשנה שלדעת ר' שמעון אם <strong>נשאת שלא ברשות</strong> — מותרת לחזור לו. <strong>אמר רב הונא אמר רב: הכי הלכתא</strong> <small>[כך הלכה].</small> <strong>אמר ליה</strong> <small>[לו]</small> <strong>רב נחמן: גנבא גנובי</strong> <small>[לגנוב</small> דברים<small>]</small> <strong>למה לך?</strong> כלומר, למה לך לומר דבריך בדרך עקיפין והסתר ולא לאומרם במפורש? <strong>אי סבירא לך</strong> <small>[אם סבור אתה]</small> <strong>כר' שמעון — אימא</strong> <small>[אמור]</small> במפורש: <strong>הלכה כ</strong>דעת <strong>ר' שמעון, דשמעתיך</strong> <small>[ש</small>הרי <small>שמועתך,</small> ההלכה שלך<small>]</small> <strong>כ</strong>דעת <strong>ר' שמעון קאזלה</strong> <small>[</small>היא <small>הולכת,</small> תואמת<small>]</small>.
 <strong>וכי תימא</strong> <small>[ואם תאמר]:</small> <strong>אי אמינא</strong> <small>[אם אומר]</small> <strong>הלכה כ</strong>דעת <strong>ר' שמעון,</strong> יהיה <strong>משמע אפילו בקמייתא</strong> <small>[בראשונה],</small> כלומר, באשת איש שנישאת בעד אחד, אם כן <strong>אימא</strong> <small>[אמור]</small> בלשון זו: <strong>הלכה כר' שמעון באחרונה!</strong> ומעירים, אכן <strong>קשיא</strong> <small>[קשה]</small> שלא פירש רב הונא את הדברים בצורה זו.
 <strong>אמר רב ששת: אמינא</strong> <small>[אומר אני]</small> <strong>כי ניים ושכיב</strong> <small>[כאשר נמנם ושכב]</small> <strong>רב אמרה להא שמעתתא</strong> <small>[את ההלכה הזו],</small> כלומר, לא דקדק יפה בדבר, כי ההלכה שקבע איננה נחוצה שהרי אם קבע <strong>הלכה — מכלל דפליגי</strong> <small>[מכאן שחולקים]</small> אחרים עליו, אולם בענין זה אין כל מחלוקת, כי <strong>מאי הוה</strong> <small>[מה היה]</small> <strong>לה למיעבד</strong> <small>[לעשות]</small> — הרי כאילו <strong>מיאנס</strong> <small>[לאנוס]</small> <strong>אנסה,</strong> שהלא מה שעשתה, באונס עשתה, שכיון שהיה הדבר ברור לפי העדים שהיא מותרת — מדוע לא תינשא, והרי פשוט שהאנוסה מותרת לבעלה?
 <strong>ועוד תניא</strong> <small>[שנויה</small> ברייתא<small>]:</small> <strong>כל עריות שבתורה אין צריכות הימנו גט</strong> אפילו כאשר נשא אחת מהן בדרך נישואין כשרים <strong>חוץ מאשת איש שניסת על פי בית דין.</strong> ונדייק מכאן: הנישאת <strong>על פי בית דין הוא דבעיא גיטא</strong> <small>[שצריכה גט],</small> ואילו הנישאת <strong>על פי עדים לא בעיא גיטא</strong> <small>[אינה צריכה גט],</small> 
 ונברר: <strong>מני</strong> <small>[</small>כשיטת <small>מי היא]</small> ברייתא זו? <strong>אילימא</strong> <small>[אם תאמר]</small> שהיא כדעת <strong>ר' שמעון,</strong> אולם לדעתו זו הנישאת <strong>על פי בית דין מי בעיא</strong> <small>[האם צריכה]</small> <strong>גט</strong> משני? <strong>והתניא</strong> <small>[והרי שנינו</small> בברייתא<small>],</small> <strong>ר' שמעון אומר: עשו בית דין בהוראתן,</strong> כאשר הורו לאשה להינשא ובא בעלה, כאילו היה זה <strong>זדון איש באשה,</strong> וקונסים אותה בכל הדברים כאילו היתה זו ביאה בזדון. ואם נישאה <strong>על פי עדים</strong> — עושים זאת <strong>כשגגת איש באשה.</strong> ועל כל פנים <strong>אידי ואידי לא בעיא</strong> <small>[זו וזו אינה צריכה]</small> <strong>גט.</strong> שוודאי אין אשת איש שנאפה (בזדון או בשוגג) צריכה לקבל גט מן הנואף.
 <strong>אלא לאו רבנן</strong> <small>[האם לא</small> כשיטת <small>חכמים]</small> <strong>היא</strong> ברייתא זו האומרת שעריות אינן צריכות גט וגם הנישאת על פי עדים בכלל זה, ואם כן, לא היה צורך לפסוק שהלכה כדעה זו — כי בזה מודים הכל.
 ודוחים: <strong>לעולם</strong> תפרש שברייתא זו כדעת <strong>ר' שמעון היא, ותריץ הכי</strong> <small>[ותרץ,</small> ישב אותה <small>כך],</small> <strong>ר' שמעון אומר: עשו בית דין בהוראתן</strong> — הרי זה <strong>ככוונת איש באשה,</strong> כמו איש שבא על אשה מתוך כוונה לשאתה, <strong>ו</strong>אם כן <strong>בעיא</strong> <small>[צריכה]</small> <strong>גט</strong> ממנו, וכשנישאת <strong>על פי עדים</strong> — הרי זה <strong>כ</strong>אילו <strong>שלא בכוונת איש באשה,</strong> שבא על אשה שלא לכוונת נישואין, <strong>ו</strong>במקרה כזה <strong>לא בעיא</strong> <small>[ואינה צריכה]</small> <strong>גט.</strong>
 <strong>רב אשי אמר</strong> שמעיקר הדברים אין כאן קושי, ויש להסביר את דברי ר' שמעון בדרך אחרת, כי ר' שמעון <strong>לענין איסורא קתני</strong> <small>[איסור שנה]</small> ולא לענין גט, <strong>והכי קאמר</strong> <small>[וכך אמר]:</small> <strong>עשו בית דין בהוראתן</strong> — כאילו היה זה <strong>כזדון איש באשה,</strong> וכוונתו: <strong>ומיתסרא</strong> <small>[ונאסרת]</small> <strong>על בעלה,</strong> כאילו נבעלה האשה בזדון. ואם נישאת <strong>על פי עדים</strong> — עשו זאת <strong>כשגגת איש באשה, ולא מיתסרא</strong> <small>[ואינה נאסרת]</small> <strong>על בעלה.</strong>
## דף צא:
 <strong>רבינא אמר: לענין קרבן קתני</strong> <small>[שנה]</small> ברייתא זו, וכך יש לפרשה: <strong>עשו בית דין בהוראתן</strong> — הרי זה <strong>כזדון איש באשה ולא מתיא</strong> <small>[ואינה מביאה]</small> <strong>קרבן,</strong> שהרי על עבירת זדון אין מביאים קרבן. אם נישאת <strong>על פי עדים</strong> — עשו זאת <strong>כשגגת איש באשה, ומתיא</strong> <small>[ומביאה]</small> <strong>קרבן.</strong>
 <strong>ואיבעית אימא</strong> <small>[ואם תרצה אמור]</small> לדחות את קושיית רב ששת באופן אחר: <strong>הא קמייתא</strong> <small>[זו</small> הברייתא ה<small>ראשונה]</small> הפוטרת מגט עריות שנישאו — כדעת <strong>רבנן</strong> <small>[חכמים]</small> <strong>היא,</strong> האוסרים אותה על בעלה גם בנישאת על פי עדים, <strong>ותריץ הכי</strong> <small>[ותרץ,</small> ישב אותה, <small>כך]:</small> <strong>חוץ מאשת איש</strong> שנישאת על פי עדים, <strong>ו</strong>בכלל זה גם זו <strong>שניסת על פי בית דין</strong> שצריכות גט.
 <big>א</big> לגבי עצם הסברה שהעלה רב ששת <strong>מתיב</strong> <small>[מקשה]</small> <strong>עולא: מי אמרינן</strong> <small>[האם אומרים אנו]</small> נימוק זה של <strong>מאי הוה</strong> <small>[מה היה]</small> <strong>לה למיעבד</strong> <small>[לעשות],</small> שאם לאשה לא היתה כלל דרך להימנע מעבירה דנים אותה כאנוסה? <strong>והתנן</strong> <small>[והרי שנינו</small> במשנה<small>]:</small> <strong>כתב</strong> גט וכתב בו תאריך <strong>לשם מלכות שאינה הוגנת,</strong> שאיננה המלכות שבה הם נמצאים, או <strong>לשם מלכות מדי, לשם מלכות יון</strong> שכבר בטלו מן העולם, או כתב תאריך <strong>לבנין הבית</strong> או <strong>לחורבן הבית,</strong> וכן אם <strong>היה</strong> הגט ניתן <strong>במזרח וכתב</strong> בו מקום <strong>במערב,</strong> או שניתן <strong>במערב וכתב</strong> בו מקום <strong>במזרח</strong> — הרי גט זה פסול, ולכן אם נישאה לאחר —
 <strong>תצא מזה ומזה,</strong> גם מזה שנתגרשה ממנו, וגם מבעלה החדש, <strong>וכל הדרכים האלו</strong> המוזכרות במשנה של קנסות שקנסו אשה נשואה שחזרה ונישאה שלא כדין — קיימים גם <strong>בה. ואמאי</strong> <small>[ומדוע]?</small> <strong>לימא</strong> <small>[נאמר]:</small> <strong>מאי הוה</strong> <small>[מה היה]</small> <strong>לה למיעבד</strong> <small>[לעשות],</small> הרי כאנוסה היא שחשבה שהגט כשר ולכן הלכה ונישאה! ומשיבים: זו אינה אנוסה, כי <strong>איבעי לה לאקרויי לגיטא</strong> <small>[היתה צריכה להקריא את הגט]</small> לחכם, והוא היה אומר לה שגט זה פסול הוא.
 <strong>אמר רב שימי בר אשי: תא שמע</strong> <small>[בא</small> ו<small>שמע]</small> ראיה אחרת, ממה ששנינו: <strong>הכונס את יבמתו והלכה צרתה</strong> של היבמה <strong>ונשאת</strong> לאדם אחר, <strong>ונמצאת זו</strong> היבמה לבסוף <strong>אילונית</strong> ולא היתה זקוקה לייבום, ואם כן בעילתה לא פטרה את צרתה מן הייבום ואותה צרה שנישאה לאחר, בעבירה נישאה — <strong>תצא</strong> הצרה <strong>מזה ומזה</strong> מבעלה ומהיבם, שלא תתייבם, <strong>וכל הדרכים האלו בה. ואמאי</strong> <small>[ומדוע]?</small> <strong>נימא</strong> <small>[נאמר]:</small> <strong>מאי הוה</strong> <small>[מה היה]</small> <strong>לה למיעבד</strong> <small>[לעשות]?</small> ומשיבים: מכאן אין להוכיח, כי <strong>איבעי</strong> <small>[היה]</small> <strong>לה לאמתוני</strong> <small>[להמתין]</small> עד שיתברר אם האשה האחרת היא איילונית.
 <strong>אמר אביי: תא שמע</strong> <small>[בא</small> ו<small>שמע]</small> מה ששנינו: <strong>כל</strong> ה<strong>עריות שאמרו</strong> שהן <strong>פוטרות צרותיהן,</strong> אם <strong>הלכו</strong> ה<strong>צרות ונישאו ונמצאו אלו</strong> (העריות) <strong>אילונית,</strong> שנישאו בטעות ולא היו בכלל חובת הייבום, ונמצא שהיו הצרות צריכות להתייבם — <strong>תצא מזה ומזה, וכל הדרכים האלו בה. ואמאי</strong> <small>[ומדוע]?</small> <strong>נימא</strong> <small>[נאמר]:</small> <strong>מאי הוה</strong> <small>[מה היה]</small> <strong>לה למיעבד</strong> <small>[לעשות]?</small> ומשיבים, כפי שאמרנו כבר: <strong>איבעי</strong> <small>[היה]</small> <strong>לה לאמתוני</strong> <small>[להמתין].</small>
 <strong>אמר רבא, תא שמע</strong> <small>[בוא</small> ו<small>שמע]:</small> <strong>כתב סופר גט לאיש ושובר לאשה</strong> שהאיש יתן את הגט לאשה והאשה תתן לו שובר לכשתקבל את כתובתה, לאשר שקיבלה את כל הסכום, <strong>וטעה</strong> הסופר <strong>ונתן</strong> את ה<strong>גט לאשה ו</strong>את ה<strong>שובר</strong> נתן <strong>לאיש.</strong> והאיש חשב שגט בידו, והאשה חשבה ששובר בידה, <strong>ונתנו זה לזה וזה לזה</strong>
 <strong>ולאחר זמן</strong> התברר ש<strong>הרי הגט יוצא מתחת ידי האיש, ושובר</strong> יוצא <strong>מתחת ידי האשה</strong> ולא היה כאן מעשה גירושין כלל, אם בינתיים נישאה האשה לאחר — <strong>תצא מזה ומזה, וכל הדרכים האלו בה. ואמאי</strong> <small>[ומדוע]?</small> <strong>נימא</strong> <small>[נאמר]:</small> <strong>מאי הוה</strong> <small>[מה היה]</small> <strong>לה למיעבד</strong> <small>[לעשות]!</small> ומשיבים: גם שם, <strong>איבעי לה לאקרויי לגיטא</strong> <small>[היתה צריכה להקריא את הגט]</small> לבקי.
 <strong>אמר רב אשי: תא שמע</strong> <small>[בוא</small> ו<small>שמע]:</small> <strong>שינה</strong> אדם בגט את <strong>שמו</strong> או את <strong>שמה</strong> של אשתו, או <strong>שם עירו</strong> או את <strong>שם עירה — תצא מזה ומזה, וכל הדרכים האלו בה. ואמאי</strong> <small>[ומדוע]?</small> <strong>נימא</strong> <small>[נאמר]:</small> <strong>מאי הוה</strong> <small>[מה היה]</small> <strong>לה למיעבד</strong> <small>[לעשות]!</small> ומשיבים: <strong>איבעי לה לאקרויי לגיטא</strong> <small>[היתה צריכה להקריא את הגט]</small> לחכם.
 <strong>אמר רבינא: תא שמע</strong> <small>[בוא</small> ו<small>שמע]:</small> <strong>כנסה בגט קרח,</strong> שכן כאשר עושים סוג גט מיוחד (מקושר) צריך שיהיו בו עדים כמנין השורות שבו, וגט זה לא היו בו מספיק עדים ("קרח"), והוא פסול, ואם נישאה — <strong>תצא מזה ומזה</strong> וכל הדרכים האלו בה. ומה היה לה לעשות? ומשיבים: <strong>איבעי לה לאקרויי לגיטא</strong> <small>[היתה צריכה להקריא את הגט]</small> לחכם, והוא היה אומר לה שגט זה פסול.
 מסופר: <strong>רב פפא סבר למיעבד עובדא</strong> <small>[חשב לעשות מעשה]</small> ולהתיר לאשה לחזור לבעלה על סמך הנימוק של <strong>במאי הוה</strong> <small>[במה היה]</small> <strong>לה למיעבד</strong> <small>[לעשות],</small> שכיון שלא היתה לה דרך לברר את הדברים יש לראותה כאנוסה. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: והתניא כל הני מתנייתא</strong> <small>[והרי שנויות כל המשניות הללו]</small> שמהן הוכחנו פעם אחרי פעם שהנימוק של מה היה לה לעשות אינו תופס!
 <strong>אמר ליה</strong> <small>[לו]</small> רב פפא: <strong>ולאו שנינהו</strong> <small>[ו</small>כי <small>לא תירצנו אותן],</small> שבכל המקרים הללו היתה לה דרך לברר את הדינים! <strong>אמר ליה: ואשינויי ליקו וליסמוך</strong> <small>[ועל תירוצים נעמוד ונסמוך]!</small> שאמנם תירצנו ודחינו את הקושיות בדרך כלשהי, אבל סיכומם של הקשיים מצטבר כדי הוכחה שאין סומכים על הנימוק "מה היה לה לעשות". <strong>ופסק,</strong> כלומר, לא עשה רב פפא מעשה.
 <big>ב</big> <strong>אמר רב אשי: ולקלא לא חיישינן</strong> <small>[ולקול אין אנו חוששים]</small> שאם יצא קול בלי עדות מוכחת שבעלה חי אין אנחנו חוששים לכך. ושואלים: <strong>הי קלא</strong> <small>[איזה קול],</small> כלומר, איך היה בדיוק הדבר, <strong>אילימא קלא דבתר</strong> <small>[אם תאמר קול ש</small>יצא <small>לאחר]</small> <strong>נשואין</strong> של אשה זו לאחר<small>]</small> <strong>הא</strong> <small>[הרי]</small> כבר <strong>אמרה רב אשי חדא זימנא</strong> <small>[פעם אחת],</small> ש<strong>אמר רב אשי:</strong>
## דף צב.
 <strong>כל קלא דבתר</strong> <small>[קול שלאחר]</small> <strong>נשואין לא חיישינן</strong> <small>[אין אנו חוששים],</small> שאם יצא קול על אשה לאחר נישואיה, שהיה צד פסול או איסור בה — אין חוששים לו! ומשיבים: יש בכך חידוש, שכן <strong>מהו דתימא</strong> <small>[שתאמר]:</small> <strong>הואיל ואתאי לבי דינא ושרינן</strong> <small>[ובאה לבית דין והתרנו</small> אותה<small>]</small> שהיה צורך לדון בה כדי להתירה, אם כן אין היתרה ברור כל כך, ונאמר כי <strong>כקלא דקמי</strong> <small>[כקול שלפני]</small> <strong>נשואין דמי ותיתסר</strong> <small>[ייחשב, ותיאסר],</small> על כן <strong>קא משמע לן</strong> <small>[השמיע לנו]</small> שגם במקרה זה, כיון שנישאה — נישאה, ואין חוששים לקול.
 <big>א</big> שנינו במשנה, שאם <strong>ניסת על פי בית דין תצא,</strong> אבל אינה חייבת להביא קרבן חטאת. על זה <strong>אמר זעירי: ליתא דמתניתין מדתני בי מדרשא</strong> <small>[אין למשנתנו,</small> דחויה היא משנתנו, <small>מ</small>מה <small>ששנו</small> ב<small>בית המדרש],</small> שההלכה היא כפי הברייתא ששנו בבית המדרש. <strong>דתני בי מדרשא</strong> <small>[ששנו</small> ב<small>בית המדרש]:</small> <strong>הורו בית דין ששקעה חמה</strong> ביציאת השבת, ומותר לעשות מלאכה, <strong>ולבסוף זרחה — אין זו</strong> נחשבת כ<strong>הוראה</strong> שהאשמה בה תלויה בבית דין, <strong>אלא</strong> כ<strong>טעות</strong> ואין בית הדין צריך להביא קרבן על שגגת הציבור, אלא כל יחיד ויחיד נחשב כשוגג. ואף כאן, למרות שנישאה האשה בהוראת בית דין אין זו הוראה בלתי נכונה אלא טעות בעובדות, ובכגון זה נחשב לשגגה שיחיד מביא עליה קרבן.
 <strong>ורב נחמן אמר:</strong> מה שהתירה בית הדין, <strong>הוראה היא.</strong>
 <strong>אמר רב נחמן: תדע</strong> ש<strong>הוראה היא</strong> בענין הנישואין, שהרי <strong>בכל</strong> דיני <strong>התורה כולה עד אחד לא מהימן</strong> <small>[נאמן]</small> <strong>והכא מהימן</strong> <small>[וכאן נאמן],</small> <strong>מאי טעמא</strong> <small>[מה</small> ה<small>טעם]?</small> — <strong>לאו</strong> <small>[</small>האם <small>לא]</small> <strong>משום</strong> ש<strong>הוראה היא,</strong> ולא על העד סמכו, אלא בית הדין הם שהורו והתירו. ומצד שני <strong>אמר רבא: תדע</strong> ש<strong>טעות הוא,</strong> ש<strong>אילו הורו בית דין בחלב ובדם להיתירא</strong> <small>[להיתר],</small> <strong>והדר חזו טעמא לאיסורא</strong> <small>[וחזרו וראו טעם לאיסור]</small> ואסרו, <strong>כי הדרי ואמרי להיתירא לא משגחינן להו</strong> <small>[כאשר</small> הם <small>חוזרים ואומרים להיתר אין אנחנו משגיחים בהם],</small> שאם לא מצאו הוכחה מכרעת אלא רק נימוק חדש — אין סומכים על נימוק כזה לבטל הוראה לאיסור,
 <strong>ואילו</strong> בענין נישואין, <strong>היכא דאתא</strong> <small>[היכן,</small> כאשר <small>בא]</small> <strong>עד אחד — שרינא</strong> <small>[מתירים אנו],</small> <strong>אתו תרי</strong> <small>[באו שנים]</small> ומעידים שהוא חי — <strong>אסרנא</strong> <small>[אוסרים אנו]</small> אותה, <strong>כי הדר אתא</strong> <small>[כאשר חוזר</small> ו<small>בא]</small> <strong>עד אחרינא</strong> <small>[אחר]</small> ומעיד שמת האיש — <strong>שרינן</strong> <small>[מתירים אנו]</small> אותה. <strong>מאי טעמא</strong> <small>[מה</small> ה<small>טעם],</small> <strong>לאו</strong> <small>[</small>האם <small>לא]</small> <strong>משום שטעות הוא,</strong> שאין בית דין מתירים ואוסרים כאן על פי סברתם, אלא על פי הידיעות שבידיהם שנמסרות על ידי העדים, ולכן יש לראות זאת כטעות בעובדות של בית הדין, ולא כהוראה בלתי נכונה.
 <strong>ואף ר' אליעזר סבר</strong> ש<strong>טעות הוא, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר:</strong> אשה שנישאת על פי בית דין והתברר שבעלה חי עדיין — <strong>יקוב הדין את ההר,</strong> כלומר, נמצה את הדבר עד סופו, וכיון שהיתה זו טעות, בטלה ההוראה <strong>ותביא חטאת שמינה. אי אמרת בשלמא</strong> <small>[נניח אם אומר אתה]</small> ש<strong>טעות הוא — משום הכי</strong> <small>[כך]</small> <strong>מתיא</strong> <small>[מביאה]</small> <strong>קרבן, אלא אי אמרת</strong> <small>[אם אומר אתה]</small> ש<strong>הוראה היא, אמאי מתיא</strong> <small>[מדוע מביאה]</small> <strong>קרבן?</strong> הלא בית דין הוא שצריך להביא קרבן על שגגתו!
 ומקשים: <strong>ודלמא קסבר</strong> <small>[ושמא סבור]</small> <strong>ר' אליעזר</strong> כי <strong>יחיד שעשה</strong> מעשה שלא כדין <strong>בהוראת בית דין</strong> גם הוא <strong>חייב</strong> להביא קרבן, ולכן ר' אליעזר מחייב את האשה בקרבן, אף שעשתה בהוראת בית הדין?! ודוחים: <strong>אם כן,</strong> שכך סבור ר' אליעזר בכלל, <strong>מה "יקוב הדין את ההר"</strong> יש כאן במיוחד, די היה לו לומר שצריכה להביא קרבן. אלא ודאי בכלל סבור הוא שאין יחיד מביא קרבן כאשר עבר בשגגה על הוראת בית דין, אבל כאן, כיון שטעות היתה — יביא קרבן.
 <big>ב</big> שנינו במשנה שאם <strong>הורוה בית דין להנשא</strong> והלכה וקלקלה — חייבת בקרבן. ושואלים: <strong>מאי</strong> <small>[מה</small> פירוש<small>]</small> <strong>"קלקלה"? ר' אליעזר אומר: זינתה,</strong> כלומר, נבעלה לאדם שלא לשם נישואין. <strong>ר' יוחנן אמר:</strong> שנישאה בנישואין אסורים, כגון: <strong>אלמנה</strong> שנישאה <strong>לכהן גדול, גרושה וחלוצה לכהן הדיוט.</strong>
 ומסבירים: <strong>מאן דאמר</strong> <small>[מי שאומר]</small> <strong>זינתה — כל שכן</strong> ש<strong>אלמנה לכהן גדול</strong> חייבת להביא קרבן, שכן עשתה מעשה האסור מן התורה. אבל <strong>מאן דאמר</strong> <small>[מי שאומר]</small> שמשנתנו עוסקת ב<strong>אלמנה לכהן גדול,</strong> דווקא במקרה זה חייבת בקרבן, <strong>אבל</strong> אם <strong>זינתה — לא. מאי טעמא</strong> <small>[מה</small> ה<small>טעם] —</small> כי <strong>אמרה: אתון</strong> <small>[אתם]</small> <strong>הוא דשויתין</strong> <small>[שעשיתם אותי]</small> <strong>פנויה,</strong> ואף שאין הדבר נאה, מותר לי כפנויה לחיות עם כל מי שארצה.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: הורוה בית דין להנשא והלכה וקלקלה, כגון: אלמנה לכהן גדול, גרושה וחלוצה לכהן הדיוט — חייבת בקרבן על כל ביאה וביאה,</strong> שכל ביאה היתה מעשה עבירה נפרד, אלו <strong>דברי ר' אלעזר,</strong>
 <strong>וחכמים אומרים:</strong> מביאה <strong>קרבן אחד על הכל,</strong> שהרי השגגה והעלם הדבר שהיה כאן אחד הוא. <strong>ומודים חכמים לר' אלעזר שאם נשאת</strong> אשת איש בטעות למשל <strong>לחמשה בני אדם — שחייבת בקרבן על כל אחד ואחד, הואיל וגופין מוחלקין</strong> ועל כל איש ואיש ("גוף") חייבת בקרבן מיוחד.
 <big>ג משנה</big> <strong>האשה שהלך בעלה ובנה למדינת הים, ובאו ואמרו לה: מת בעליך ואחר כך מת בנך,</strong> וכיון שבזמן מות בעלה היה לה בן, הרי שלא נזקקה לייבום, והלכה <strong>ונשאת</strong> לאדם אחר, <strong>ואחר כך אמרו לה: חילוף היו הדברים,</strong> כלומר, שמת הבן תחילה ואחר כך הבעל, והיתה זקוקה לייבום, ונמצאת עתה שהיא יבמה שנישאה לחוץ, ללא חליצה — <strong>תצא</strong> מבעלה, <strong>והולד ראשון</strong> שנולד לפני השמועה, <strong>ואחרון</strong> שנולד לאחר השמועה — <strong>ממזר.</strong>
 ולהיפך, אם <strong>אמרו לה: מת בנך ואחר כך מת בעליך ו</strong>משום כך <strong>נתייבמה, ואחר כך אמרו לה: חילוף היו הדברים,</strong> ונמצא שנישאה לאחי בעלה שלא במקום ייבום — <strong>תצא</strong> מבעלה, <strong>והולד ראשון ואחרון ממזר. אמרו לה: מת בעליך וניסת</strong> (נישאה), <strong>ואחר כך אמרו לה: קיים</strong> (חי) <strong>היה</strong> באותה שעה שנישאה <strong>ומת</strong> אחר כך — <strong>תצא</strong> מבעלה השני, <strong>והולד ראשון</strong> שנולד בשעה שהיה בעלה חי — <strong>ממזר, ואחרון</strong> שנולד לאחר מיתת הבעל הראשון — <strong>אינו ממזר.</strong>
 <strong>אמרו לה: מת בעליך, ונתקדשה. ואחר כך בא בעלה — מותרת לחזור לו</strong> שאינה נאסרת על בעלה משום קידושין בלבד. <strong>אף על פי שנתן לה אחרון גט — לא פסלה</strong> על ידי כך אפילו <strong>מן הכהונה,</strong> שהרי התברר שלא היתה כלל אשתו ולא תפסו בה קידושיו, ואין גט פוסל באשתו של אדם זר. <strong>את זו דרש ר' אלעזר בן מתיא: "ואשה גרושה מאישה</strong> לא יקחו<strong>"</strong> (ויקרא כא, ז), <strong>ולא</strong> זו שנתגרשה <strong>מאיש שאינו אישה,</strong> והרי השני איננו אישה.
 <big>ד גמרא</big> לגבי הקטע הראשון במשנה שואלים: <strong>מאי</strong> <small>[מה</small> פירוש<small>]</small> <strong>"ראשון", ומאי</strong> <small>[ומה</small> פירוש<small>]</small> <strong>"אחרון"</strong> שנאמרו כאן? <strong>אילימא</strong> <small>[אם תאמר]</small> כי <strong>ראשון</strong> הוא זה שנולד <strong>לפני</strong> ה<strong>שמועה</strong> שלא כך היו הדברים, <strong>ואחרון לאחר שמועה — ליתני</strong> <small>[שישנה]</small> סתם: <strong>הולד ממזר,</strong> שהרי אין הבדל בין הדינים!
 ומסבירים: <strong>משום דקבעי למיתני סיפא</strong> <small>[שרצה לשנות</small> ב<small>סוף]</small> <strong>אמרו לה מת בעלך ונשאת, ואחר כך אמרו לה קיים היה ומת, הראשון ממזר והאחרון אינו ממזר — תנא נמי רישא</strong> <small>[שנה גם כן</small> ב<small>תחילה]</small> <strong>ראשון ואחרון ממזר,</strong> אף שבמקרים אלה אין הבדל אם היה זה לפני השמועה או אחריה.
 <big>ה</big> <strong>תנו רבנן</strong> <small>[שנו חכמים]:</small> משנתנו <strong>זו דברי ר' עקיבא</strong> היא, <strong>שהיה אומר: אין קדושין תופסין בחייבי לאוין,</strong> ולפיכך הוולד מיבמה שנישאה לחוץ ועברה על לאו — ממזר. <strong>אבל חכמים אומרים: אין ממזר מיבמה.</strong> ושואלים: <strong>ולימא</strong> <small>[ושיאמר]</small> בדברי חכמים בצורה כוללת: <strong>אין ממזר מחייבי לאוין!</strong>
 ומשיבים: <strong>האי תנא הך תנא</strong> <small>[תנא זה</small> המובא בשם חכמים, <small>הוא התנא</small> האחר<small>]</small> שאמר בשם <strong>ר' עקיבא,</strong> ש<strong>אמר</strong> כך: וולד הנולד <strong>מחייבי לאוין</strong> של <strong>שאר,</strong> כלומר, מתוך קירבת משפחה — <strong>הוי</strong> <small>[הריהו</small> ממזר<small>]</small> <strong>ממזר,</strong> והנולד <strong>מחייבי לאוין גרידי</strong> <small>[סתם],</small> כלומר, מחיוב לאו שאיננו תלוי בקירבת משפחה, כגון האיסור ביבמה של "לא תהיה אשת המת החוצה לאיש זר" — <strong>לא הוי</strong> <small>[אינו]</small> <strong>ממזר. אמר רב יהודה</strong>
## דף צב:
 <strong>אמר רב: מנין שאין קדושין</strong> של איש זר <strong>תופסין ביבמה — שנאמר: "לא תהיה אשת המת החוצה לאיש זר"</strong> (דברים כה, ה), וכוונתו: <strong>לא תהא בה הויה לזר,</strong> כלומר, אין איש זר יכול לשאת אותה, שאין תפיסה של קידושין ("הויה") בה.
 <strong>ושמואל אמר: בעניותינו</strong> (בעניות דעתנו), מכיון שאין אנו יודעים בבירור מה משמעות הכתוב, לכך <strong>צריכה גט.</strong> ומסבירים: <strong>מספקא ליה</strong> <small>[מסופק לו]</small> <strong>לשמואל האי</strong> <small>[</small>הכתוב ה<small>זה]</small> <strong>"לא תהיה אשת המת</strong> החוצה <strong>", אי</strong> <small>[אם]</small> <strong>ל</strong>איסור <strong>לאו הוא דאתא</strong> <small>[שבא],</small> לומר שאסור שתהיה לזר, אבל קידושיו תופסים בה, כשאר חייבי לאווין, <strong>אי</strong> <small>[או]</small> לומר ש<strong>לא תפסי</strong> <small>[תופסים]</small> <strong>בה קדושין הוא דאתא</strong> <small>[שבא],</small> שאין בה הויה לזר.
 <strong>אמר ליה</strong> <small>[לו]</small> <strong>רב מרי בר רחל לרב אשי, הכי</strong> <small>[כך]</small> <strong>אמר אמימר: הלכה כוותיה</strong> <small>[כשיטתו]</small> של <strong>שמואל. אמר רב אשי: השתא</strong> <small>[עכשיו]</small> ש<strong>אמר אמימר</strong> כי <strong>הלכתא כוותיה</strong> <small>[הלכה כשיטתו]</small> של <strong>שמואל</strong> שהמקדש יבמה לפני חליצה צריך לתת לה גט, <strong>אם היה יבמה</strong> של זו שנישאה לשוק על פי עדות עד אחד או שנים שאמרו שמת בעלה ואחר כך מת בנה, <strong>כהן — חולץ לה</strong> היבם, שהרי בין כה וכה היא אסורה לו לאחר שיתן לה המקדש גט <strong>ושריא ליה</strong> <small>[ומותרת לו],</small> לאיש שנתקדשה לו.
 ותוהים: אם כן, נמצא כי <strong>איתגורי איתגר</strong> <small>[</small>היא <small>מרויחה]</small> בזה שנתקדשה באיסור, <strong>אם כן מצינו חוטא נשכר! אלא</strong> צריך לתקן ולומר, <strong>אם היה יבמה ישראל נותן לה שני</strong> זה שקידשה לאשה <strong>גט, והותרה לו</strong> ליבם, שהרי גם אם היא גרושה מותרת לישראל.
 <strong>אמר רב גידל אמר רב חייא בר יוסף אמר רב: יבמה, קדושין — אין בה, נשואין — יש בה.</strong> ותוהים: <strong>אי</strong> <small>[אם]</small> <strong>קדושין אין בה — נשואין נמי</strong> <small>[גם כן]</small> <strong>אין בה,</strong> שהרי כיצד יתפסו בה נישואין אם לא תפסו קידושין שהם קלים מהם! <strong>אימא</strong> <small>[אמור]</small> ותקן כך: <strong>קדושין ונשואין אין בה.</strong>
 <strong>ואיבעית אימא</strong> <small>[ואם תרצה אמור]</small> הסבר אחר: <strong>מאי</strong> <small>[מה</small> פירוש<small>]</small> <strong>"נשואין יש בה" — בזנות.</strong> כלומר, אם נישאה ממש, אף שהקידושין לא תפסו בה לדעת רב, מכל מקום כיון שבא עליה זר נשתנה דינה ונאסרה על היבם. <strong>כ</strong>דברי <strong>רב</strong> <small>[רב]</small> <strong>המנונא,</strong> ש<strong>אמר רב המנונא: שומרת יבם שזינתה — אסורה ליבמה.</strong>
 <strong>ואיבעית אימא</strong> <small>[ואם תרצה אמור]:</small> <strong>לעולם כדאמרן מעיקרא</strong> <small>[כפי שאמרנו מתחילה]</small> <strong>קדושין אין בה, נשואין יש בה.</strong> והכוונה לא שהנישואין תופסים בה ממש, אלא שצריך לתת לה גט, משום <strong>דמיחלפא</strong> <small>[ש</small>היא <small>מוחלפת]</small> <strong>באשה שהלך בעלה למדינת הים,</strong> ולכן תיקנו שיצטרך לתת לה גט, כדי שלא יבואו להתיר גם באשה ששמעה שמת בעלה במדינת הים והלכה ונישאה לאחר, שתיקנו שתצטרך גט כשבא בעלה.
 <strong>אמר ר' ינאי: בחבורה</strong> של החכמים שעסקו בנושא זה, <strong>נמנו וגמרו: אין קדושין תופסין ביבמה. אמר ליה</strong> <small>[לו]</small> <strong>ר' יוחנן: רבי, לא משנתנו היא זו</strong> שאין קידושין תופסים בה? <strong>דתנן</strong> <small>[ש</small>כן <small>שנינו</small> במשנה<small>],</small> <strong>האומר לאשה: "הרי את מקודשת לי לאחר שאתגייר"</strong> או <strong>"לאחר שתתגיירי"</strong> או <strong>"לאחר שאשתחרר</strong> מעבדותי<strong>", "לאחר שתשתחררי</strong> את<strong>"</strong> ,<strong>"לאחר שימות בעליך", "לאחר שתמות אחותיך</strong> שאני נשוי לה<strong>", או "לאחר שיחלוץ ליך יבמיך" — אינה מקודשת,</strong> שהוא כקונה קניין בדבר שלא בא לעולם, כי בשעת הקידושין אין קידושין אלה יכולים לחול. ומכאן אנו למדים שקידושין אינם תופסים ביבמה כלל עד שתחלוץ. <strong>אמר ליה</strong> <small>[לו]</small> ר' ינאי: <strong>אי לאו דדלאי לך חספא, מי משכחת מרגניתא תותיה</strong> <small>[אם לא שהעליתי לך חרס, האם היית מוצא</small> את <small>המרגלית תחתיו]?</small> כלומר, כיון שאמרתי לך את ההלכה, הצלחת אתה למצוא ראיה יפה זו ממשנתנו.
 <strong>אמר ליה</strong> <small>[לו]</small> לאחר זמן <strong>ריש לקיש</strong> לר' יוחנן: <strong>אי לאו דקלסך גברא רבה</strong> <small>[אם לא ששיבח אותך אדם גדול]</small> כר' ינאי <strong>הוה אמינא לך אנא</strong> <small>[הייתי אומר לך אני]</small> ודוחה את ראייתך, כך: <strong>מתניתין</strong> <small>[משנתנו</small> זו<small>]</small> כדעת <strong>ר' עקיבא היא,</strong> ש<strong>אמר</strong> ש<strong>אין קידושין תופסים בחייבי לאוין,</strong> ולכן אין הקידושין תופסים ביבמה. אבל לדעת חכמים קידושין תופסים בה כשאר חייבי לאוין.
 ושואלים: <strong>ואי</strong> <small>[ואם]</small> דעת <strong>ר' עקיבא</strong> היא, יש להקשות הלא <strong>כי</strong> <small>[כאשר]</small> <strong>אמר לה "לאחר שיחלוץ ליך יבמיך" — ליתפסי</strong> <small>[שיתפסו]</small> <strong>בה קידושי? דהא שמעינן ליה</strong> <small>[שהרי שמענו אותו]</small> את <strong>ר' עקיבא</strong> ש<strong>אמר: אדם מקנה דבר שלא בא לעולם.</strong> כלומר, שיש דין קניין גם בדבר שעדיין אינו קיים במציאות. ואם כן, אף שכעת אין הקידושין תופסים בה, מכל מקום לאחר שיחלצו לה יתפסו בה! וראיה שזו דעת ר' עקיבא — <strong>דתנן</strong> <small>[ש</small>כן <small>שנינו</small> במשנה<small>]:</small>
## דף צג.
 <strong>קונם</strong> (אסור, כעין הקדש) כל מה <strong>שאני עושה לפיך,</strong> ששכר מלאכה שאני עושה יהא אסור עליך — <strong>אין צריך להפר,</strong> כי הקונם הזה אינו חל, לפי שהיא חייבת לעשות מלאכה מסויימת מכוח ההתחייבות הקודמת הנובעת מעצם הנישואין.
 <strong>ר' עקיבא אומר: יפר, שמא תעדיף עליו יותר מן הראוי לו.</strong> שאמנם אם תעשה מלאכה רק כשיעור הראוי — ודאי אין הקונם חל, אבל שמא תעשה יותר, ואז יחולו הנדר והאיסור על התוספת, וכדי שלא יבוא להיכשל בכך מוטב שיפר לה כעת. ומכאן שלדעת ר' עקיבא הקונם חל גם על דבר שלא נברא עדיין, שהרי הדברים שהיא עתידה לעשות עדיין אינם בעולם.
 את הראיה הזו דוחים: <strong>הא איתמר עלה</strong> <small>[הרי</small> כבר <small>נאמר עליה]</small> <strong>אמר רב הונא בריה</strong> <small>[בנו]</small> של <strong>רב יהושע:</strong> כאן אין מדובר שהיא אוסרת עליו את מעשי ידיה שעדיין לא עשתה, אלא <strong>באומרת: "יקדשו ידי לעושיהם",</strong> כלומר, הידיים תהיינה כמוקדשות ואוסרות את העבודה שהן עושות. שה<strong>ידים</strong> על כל פנים <strong>איתנהו בעלמא</strong> <small>[נמצאות בעולם],</small> ואם כן אין זה הקניית דבר שלא בא לעולם ואין כל ראיה מכאן לגבי שיטת ר' עקיבא בנושא זה.
 ומעירים: <strong>ופליגא</strong> <small>[וחלוקה]</small> דעה זו שר' עקיבא אינו סבור שיש קנין בדבר שלא בא לעולם על <strong>רב נחמן בר יצחק.</strong> ש<strong>אמר רב נחמן בר יצחק: רב הונא</strong> סבור <strong>כרב, ורב כר' ינאי, ור' ינאי כר' חייא, ור' חייא כרבי, ורבי כר' מאיר, ור' מאיר כר' אליעזר בן יעקב, ור' אליעזר בן יעקב כר' עקיבא</strong> ש<strong>אמר: אדם מקנה דבר שלא בא לעולם.</strong> ואם כן, ברור לו שר' עקיבא אכן מחזיק בדעה שאדם יכול להקנות דבר שלא בא לעולם. 
 ומעתה מפרטים את ההקשרים של בעלי דעות אלה, שכולם באותה שיטה. <strong>רב הונא מאי</strong> <small>[מה</small> הוא<small>]</small> המקור שהוא סבור כך? <strong>דאיתמר</strong> <small>[שנאמר]:</small> <strong>המוכר פירות דקל לחברו</strong> לפני שצמחו הפירות, במקרה זה <strong>אמר רב הונא: עד שלא באו</strong> הפירות <strong>לעולם — יכול לחזור בו</strong> מן המכר, שעדיין לא חלה המכירה. אבל <strong>משבאו לעולם — אין יכול</strong> עוד <strong>לחזור בו,</strong> למרות שבשעת הקנין עדיין לא צמחו.
 <strong>ורב נחמן אמר: אף משבאו לעולם יכול לחזור בו,</strong> שכן הקנין מתחילתו לא חל, כי לדעתו אין אדם מקנה דבר שלא בא לעולם. <strong>אמר רב נחמן:</strong> עם זאת <strong>מודינא</strong> <small>[מודה אני],</small> <strong>דאי שמיט ואכיל</strong> <small>[שאם</small> הקונה <small>שמט,</small> תפס את הפירות, <small>ואכל] —</small> <strong>לא מפקינן מיניה</strong> <small>[אין אנו מוציאים ממנו],</small> שהרי היתה כאן הבטחה למכור לו את הפירות, אף שלא היה כאן קנין גמור.
 שיטת <strong>רב —</strong> ש<strong>אמר רב הונא אמר רב, האומר לחברו: "שדה זו שאני לוקח</strong> (שאני עומד לקנות) <strong>לכשאקחנה, קנויה לך מעכשיו" — קנה</strong> החבר את השדה אף שבשעת הקנין עדיין לא היתה של המוכר.
 <strong>ר' ינאי</strong> סבור <strong>כר' חייא,</strong> ומביאים מעשה שהיה, המבאר את הדברים: ש<strong>ר' ינאי הוה ליה אריסא</strong> <small>[היה לו אריס],</small> שהיה מעבד את קרקעותיו, <strong>דהוה מייתי ליה כנתא דפירי</strong> <small>[שהיה מביא לו סל פירות]</small> <strong>כל מעלי שבתא</strong> <small>[ערב שבת],</small> <strong>ההוא יומא נגה ליה</strong> <small>[יום אחד התאחר]</small> <strong>ולא אתא</strong> <small>[בא].</small> <strong>שקל עשר מפירי דביתיה עלייהו</strong> <small>[לקח</small> ו<small>עישר מפירות ביתו עליהם],</small> על הפירות העתידים לבוא אליו, שמא יגיעו הפירות סמוך לשבת ולא יוכל לעשרם בשבת. בכל זאת פקפק ר' ינאי אם אפשר לעשר על דבר שעדיין לא הגיע לידו, <strong>אתא לקמיה</strong> <small>[בא לפני]</small> <strong>ר' חייא</strong> לשאול אם הפרשת המעשרות חלה.
 <strong>אמר ליה</strong> <small>[לו]</small> ר' חייא: <strong>שפיר עבדת</strong> <small>[יפה עשית].</small> <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב האמור בדין מעשר: <strong>"</strong>ואכלת לפני ה' אלוהיך... <strong>למען תלמד ליראה את ה' אלהיך כל הימים"</strong> (דברים יד, כג), לשון הריבוי "כל" מוסיפה — <strong>אלו שבתות וימים טובים.</strong> ומעתה, <strong>למאי הלכתא</strong> <small>[למה,</small> לאיזו <small>הלכה]</small> נאמר הדבר? <strong>אילימא לעשורי ומיכל</strong> <small>[אם תאמר</small> לענין זה, <small>לעשר ולאכול]</small> ביום השבת עצמו, הרי אין צורך בכך, וכי <strong>איצטריך קרא למישרי</strong> <small>[הוצרך הכתוב להתיר]</small> <strong>טלטול</strong> האסור רק <strong>דרבנן</strong> <small>[מדברי סופרים]?!</small> שהרי האיסור לעשר בשבת אינו אלא מדברי סופרים, ובודאי אין צורך שהכתוב ילמד עליו.
## דף צג:
 <strong>אלא לאו כי האי גוונא</strong> <small>[</small>האם <small>לא באופן זה],</small> שהוא מעשר מראש על מה שלא בא עדיין לעולם לכבוד השבת. <strong>אמר ליה</strong> <small>[לו]</small> ר' ינאי: <strong>והא אקריון בחלמא</strong> <small>[והרי הקריאו לי בחלום]</small> שתי מילים אלה <strong>"קנה רצוץ", מאי לאו הכי קאמרי</strong> <small>[האם לא כך אמרו]</small> <strong>לי,</strong> שרמזו לכתוב <strong>"הנה בטחת לך על משענת הקנה הרצוץ הזה"</strong> (מלכים ב' יח, כא), כלומר, שסמך על סברה שאיננה מבוססת?
 אמר לו ר' חייא: <strong>לא, הכי קאמרי לך</strong> <small>[כך אמרו לך]</small> ורמזו לפסוק אחר, שנאמר במשיח: <strong>"קנה רצוץ לא ישבור ופשתה כהה לא יכבנה</strong> לאמת יוציא משפט
 <strong>"</strong>(ישעיהו מב, ג), לומר שכהוגן ובדרך אמת עשה. ומדברי שניהם מובן שהם סבורים כי יש קנין בדבר שלא בא לעולם. שיטת <strong>רבי — דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"לא תסגיר עבד אל אדניו"</strong> (דברים כג, טז), <strong>רבי אומר: בלוקח</strong> (קונה) <strong>עבד על מנת לשחררו הכתוב מדבר,</strong> שאסור לו לשעבדו. ומבררים: <strong>היכי דמי</strong> <small>[כיצד בדיוק</small> היה <small>הדבר]?</small> <strong>אמר רב נחמן בר יצחק:</strong> ש<strong>כתב ליה</strong> <small>[לו]</small> בשטר הקנין: <strong>לכשאקחך</strong> כעבד — <strong>הרי עצמך קנוי לך מעכשיו.</strong> נמצא שהוא מקנה דבר שעדיין לא בא לעולם, שהרי הוא מקנה את מעשה השחרור לפני שהעבד קנוי לו.
 שיטת <strong>ר' מאיר — דתנן</strong> <small>[ש</small>כן <small>שנינו</small> במשנה<small>]:</small> <strong>האומר לאשה "הרי את מקודשת לי לאחר שאתגייר",</strong> או <strong>"לאחר שתתגיירי", "לאחר שאשתחרר", "לאחר שתשתחררי", "לאחר שימות בעליך", "לאחר שתמות אחותיך", "לאחר שיחלוץ לך יבמיך" — אינה מקודשת. ר' מאיר אומר: מקודשת,</strong> שקנין הקידושין חל אף על דבר שלא בא לעולם.
 שיטת <strong>ר' אליעזר בן יעקב — דתניא</strong> <small>[ש</small>כן <small>שנינו</small> בברייתא<small>]:</small> <strong>יתר על כן אמר ר' אליעזר בן יעקב: אפילו אם אמר "פירות ערוגה זו</strong> ה<strong>תלושים יהו תרומה על פירות ערוגה</strong> זו ה<strong>מחוברים</strong> לכשיתלשו <strong>", או</strong> שאמר <strong>"פירות ערוגה</strong> זו ה<strong>מחוברים</strong> יהיו תרומה <strong>על פירות</strong> ערוגה <strong>זו</strong> ה<strong>תלושין, לכשיביאו שליש</strong> גידולם <strong>ויתלשו",</strong> למרות שההפרשה נעשתה כאשר הפירות המחוברים עדיין לא הגיעו לכלל בישול, ולא היו ראויים לתרומה, ולפני שנתלשו עדיין לא חלה עליהם חובת תרומה, <strong>והביאו שליש ונתלשו — דבריו קיימין,</strong> והתרומה חלה. משמע שאדם מקנה־מחיל קדושת תרומה על דבר שלא בא לעולם.
 שיטת <strong>ר' עקיבא — דתנן</strong> <small>[ש</small>כן <small>שנינו</small> במשנה<small>]:</small> אשה האומרת לבעלה: <strong>"קונם</strong> כל מה <strong>שאני עושה לפיך"</strong> — הבעל <strong>אינו צריך להפר, ר' עקיבא אומר: יפר, שמא תעדיף עליו יתר מן הראוי לו,</strong> שלדעתו חל הנדר גם על דברים שעדיין לא באו לעולם.
 <big>א</big> <strong>בעו מיניה</strong> <small>[שאלו אותו]</small> את <strong>רב ששת: עד אחד</strong> המעיד לאשה שמת בעלה, <strong>ביבמה</strong> שעומדת להתייבם <strong>מהו?</strong> האם אפשר לסמוך עליו? וצדדי השאלה: <strong>טעמא</strong> <small>[הטעם]</small> שמכשירים <strong>עד אחד</strong> בעדות שמת בעלה של אשה — <strong>משום דמילתא דעבידא לאיגלויי</strong> <small>[ש</small>ב<small>דבר שעשוי להיגלות]</small> אדם <strong>לא משקר, והכא נמי</strong> <small>[וכאן גם כן]</small> <strong>לא משקר, או דלמא טעמא</strong> <small>[שמא הטעם]</small> של הכשר <strong>עד אחד משום דאיהי דייקא ומינסבא</strong> <small>[שהיא,</small> האשה, <small>מדייקת ונישאת]</small> ובודקת היטב את הדבר לפני כן. <strong>והכא</strong> <small>[וכאן],</small> <strong>כיון דזימנין דרחמא ליה</strong> <small>[שפעמים</small> היא <small>אוהבת אותו],</small> את היבם, שכבר הכירה אותו קודם לכן — <strong>לא דייקא ומינסבא</strong> <small>[איננה מדייקת</small> כל צורכה <small>ונישאת]</small> בלא דקדוק מספיק.
 <strong>אמר להו</strong> <small>[להם]</small> <strong>רב ששת: תניתוה</strong> <small>[</small>כבר <small>שניתם אותה],</small> שיש תשובה לשאלה זו ממה ששנינו במשנתנו, <strong>אמרו לה: מת בנך ואחר כך מת בעליך ונתייבמה, ואחר כך אמרו לה חילוף הדברים — תצא, והולד ראשון ואחרון ממזר.</strong> ונברר <strong>היכי דמי</strong> <small>[כיצד בדיוק</small> היה <small>הדבר]:</small> <strong>אילימא תרי ותרי</strong> <small>[אם תאמר שניים ושניים],</small> שבאו תחילה שני עדים והעידו דבר אחד, ואחר כך שניים אחרים שהעידו שהיה המעשה להיפך — <strong>מאי חזית דסמכת אהני</strong> <small>[מה ראית שסמכת על אלה,</small> האחרונים<small>],</small> <strong>סמוך אהני</strong> <small>[על אלה,</small> הראשונים<small>],</small> שאין עדות הראשונים נופלת בנאמנותה מעדות האחרונים ומדוע תצא מהיבם!
 <strong>ועוד,</strong> מדוע יהיה הוולד <strong>ממזר?</strong> לכל היותר <strong>ספק ממזר הוא,</strong> שיש כאן שתי עדויות המכחישות זו את זו, ולא ברור עם מי האמת. <strong>וכי תימא</strong> <small>[ואם תאמר]</small> ש<strong>לא דק</strong> <small>[דייק]</small> התנא במשנה, ולא חילק בין ממזר לספק ממזר, <strong>והא מדקתני סיפא</strong> <small>[והרי מ</small>מה <small>ששנוי</small> ב<small>סופה]</small> של משנתנו: <strong>הראשון ממזר והאחרון אינו ממזר, שמע מינה דוקא קתני</strong> <small>[למד מכאן</small> שב<small>דיוק שנה]</small> במשנה, וממזר שאמרו הוא ממזר ודאי.
 <strong>אלא לאו שמע מינה</strong> <small>[</small>האם <small>לא תשמע מכאן]</small> שבראשונה העיד רק <strong>חד</strong> <small>[</small>עד <small>אחד],</small> <strong>וטעמא דאתו בי תרי אכחשוה</strong> <small>[והטעם,</small> דווקא, משום <small>שבאו שניים</small> ו<small>הכחישוהו]</small> שעדותם ודאי מבטלת עדות עד אחד, <strong>הא לאו הכי</strong> <small>[הרי</small> אם <small>לא כך] —</small> <strong>מהימן</strong> <small>[נאמן],</small> ומשמע שעד אחד נאמן גם להתיר אשה להתייבם. עד כאן סוגיה זו בנוסח אחד, אולם הסוגיה נשנתה גם בנוסח אחר.
 <strong>ואיכא דאמר</strong> <small>[ויש</small> מי <small>שאומר]:</small> <strong>הא לא תיבעי לך</strong> <small>[זו לא תישאל,</small> תסתפק, <small>לך]</small> ש<strong>אפילו איהי נמי מהימנא</strong> <small>[היא</small> עצמה <small>גם כן נאמנת]</small> לומר שמת בעלה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>האשה שאמרה "מת בעלי" — תנשא,</strong> ואם אמרה <strong>"מת בעלי"</strong> ואין לה בנים ממנו — <strong>תתייבם,</strong> וקל וחומר שעד אחד יהיה נאמן להעיד שמת בעלה. <strong>כי תיבעי לך</strong> <small>[כאשר תישאל לך]</small> השאלה לגבי נאמנות עד אחד, הרי זה לענין <strong>למישרי</strong> <small>[להתיר]</small> את ה<strong>יבמה לעלמא</strong> <small>[לכל],</small> וכגון שאומר לה שמת היבם, וצדדי השאלה:
 <strong>מאי טעמא</strong> <small>[מה הטעם]</small> של נאמנות <strong>עד אחד — משום דמילתא דעבידא לאיגלויי</strong> <small>[ש</small>ב<small>דבר שעשוי להיגלות]</small> אדם <strong>לא משקר, הכא נמי</strong> <small>[כאן גם כן]</small> אדם <strong>לא משקר, או דלמא טעמא</strong> <small>[שמא הטעם]</small> בנאמנות <strong>עד אחד, משום דאיהי דייקא ומינסבא</strong> <small>[שהיא מדייקת ונישאת]</small> <strong>והא לא דייקא ומינסבא</strong> <small>[וזו איננה מדייקת ונישאת]</small> ומדוע — <strong>דמיסנא הוא</strong>
## דף צד.
 <strong>דסניא ליה</strong> <small>[ששונאת</small> היא <small>אותו]</small> את היבם, ולכן סומכת על עדות כל שהיא כדי להיפטר ממנו. <strong>אמר להו</strong> <small>[להם]</small> <strong>רב ששת: תניתוה</strong> <small>[שניתם אותה]</small> במשנתנו. ששנינו, <strong>אמרו לה: "מת בעליך ואחר כך מת בנך" ונשאת</strong> לחוץ לאדם זר, <strong>ואחר כך אמרו לה "חילוף היו הדברים" — תצא, והולד ראשון ואחרון ממזר.</strong>
 ונברר, <strong>היכי דמי</strong> <small>[כיצד בדיוק</small> היה <small>הדבר]:</small> <strong>אילימא תרי ותרי</strong> <small>[אם תאמר שניים ושניים],</small> שבאו קודם שני עדים ואחר כך שני עדים אחרים שסיפרו את המעשה בדרך אחרת — <strong>מאי חזית דסמכת אהני,</strong> <small>[מה ראית שסמכת על אלה]</small> האחרונים, <strong>סמוך אהני</strong> <small>[על אלה</small> הראשונים<small>]</small> ולמה תצא? <strong>ועוד,</strong> מדוע הוולד <strong>ממזר?</strong> לכל היותר <strong>ספק ממזר הוא</strong> שהרי אין הוכחה גמורה לדברי האחרונים. <strong>וכי תימא</strong> <small>[ואם תאמר]</small> ש<strong>לא דק</strong> <small>[דייק]</small> התנא בלשונו — <strong>הא מדקתני סיפא</strong> <small>[הרי מ</small>מה <small>ששנה</small> ב<small>סופה]:</small> <strong>הראשון ממזר והאחרון אינו ממזר, שמע מינה דדוקא קתני</strong> <small>[למד מכאן ש</small>ב<small>דיוק שנה]!</small>
 <strong>אלא לאו חד</strong> <small>[</small>האם <small>לא</small> מדובר בעד <small>אחד],</small> <strong>וטעמא דאתו בי תרי אכחשוה</strong> <small>[והטעם,</small> דווקא, <small>שבאו שניים</small> ו<small>הכחישו אותו],</small> <strong>הא לאו הכי</strong> <small>[הרי</small> אם <small>לא כן] —</small> <strong>מהימן</strong> <small>[</small>היה <small>נאמן].</small> את הראיה הזו מן המשנה דוחים: <strong>לעולם</strong> תאמר שבאו <strong>תרי</strong> <small>[שני</small> עדים<small>]</small> מתחילה <strong>ותרי</strong> <small>[ושניים]</small> אחר כך, <strong>וכ</strong>פי ש<strong>אמר רב אחא בר מניומי</strong> בענין אחר, שמדובר <strong>בעדי הזמה,</strong> שהעדים האחרונים לא סיפרו את המעשה באופן אחר, אלא הזימו את העדים הראשונים, שאמרו: "עמנו הייתם באותו זמן במקום אחר" ולא יכולתם כלל לראות את הדבר שאתם מעידים עליו, ועל ידי כך נפסלים העדים הראשונים בגופם לגמרי, ובכגון זה אנו סומכים על העדים האחרונים.
 <strong>הכא נמי</strong> <small>[כאן גם כן]</small> מדובר <strong>בעדי הזמה,</strong> ואם כן לא נפתרה שאלה זו מן המשנה.
 <strong>אמר ליה</strong> <small>[לו]</small> <strong>רב מרדכי לרב אשי, ואמרי ליה</strong> <small>[ויש אומרים]</small> שאמר זאת <strong>רב אחא לרב אשי: תא שמע</strong> <small>[בא</small> ו<small>שמע]</small> ראיה ממקור אחר: <strong>אין האשה נאמנת לומר מת יבמי, שאנשא,</strong> כלומר, להתיר לה להינשא לחוץ, <strong>ולא</strong> נאמנת לומר <strong>מתה אחותי שאכנס לביתה,</strong> כלומר, שאנשא לבעלה. ונדייק: <strong>היא ניהי דלא מהימנא</strong> <small>[היא עצמה</small> היא <small>שאינה נאמנת],</small> <strong>הא</strong> <small>[הרי]</small> אם היה <strong>עד אחד — מהימן</strong> <small>[נאמן]!</small>
 ודוחים: <strong>וליטעמיך, אימא סיפא</strong> <small>[ולטעמך,</small> לשיטתך, שכך אתה מדייק, <small>אמור</small> את <small>סופה</small> של המשנה<small>]:</small> <strong>אין האיש נאמן לומר מת אחי שאייבם את אשתו, ולא</strong> נאמן לומר <strong>מתה אשתי שאשא את אחותה,</strong> ואם תדייק באותה דרך עליך לומר <strong>הוא ניהו דלא מהימן</strong> <small>[הוא עצמו הוא</small> <small>שאינו נאמן]</small> <strong>הא</strong> <small>[הרי]</small> <strong>עד אחד מהימן</strong> <small>[נאמן]</small> אולם דבר זה מופרך, שהרי <strong>בשלמא</strong> <small>[נניח]</small> <strong>גבי</strong> (אצל) <strong>אשה משום עיגונא</strong> <small>[עיגון]</small> <strong>אקילו בה רבנן</strong> <small>[הקילו בה חכמים]</small> לסמוך על עד אחד, <strong>אלא גבי איש מאי איכא למימר</strong> <small>[מה יש לומר]?</small> הרי אי אפשר להתירו על פי עדות בלתי שלימה שכזו!
 <strong>אלא,</strong> אין לדייק מהמשנה איך הדין בעד אחד, <strong>כי איצטריך</strong> <small>[כאשר הוצרכה]</small> להיאמר הלכה זו שאין האשה נאמנת לומר מת יבמי — <strong>ל</strong>דעת <strong>ר' עקיבא איצטריך</strong> <small>[הוצרכה],</small> כי <strong>סלקא דעתך אמינא</strong> <small>[יעלה</small> על <small>דעתך לומר]:</small> <strong>הואיל ואמר ר' עקיבא</strong> כי <strong>יש ממזר מחייבי לאוין,</strong> ולכן אף היבמה הנישאת לחוץ שלא כדין יהיה וולדה ממזר, <strong>אימא חיישא אקלקולא דזרעא ודייקא</strong> <small>[אמור</small> שמא <small>חוששת,</small> דואגת, היא <small>על קלקול זרעה ותדייק]</small> ולא תינשא אלא בעדות ברורה, על כן <strong>קא משמע לן דאקלקולא דידה חיישא</strong> <small>[השמיע לנו שעל קלקול שלה</small> היא <small>חוששת]</small> כגון שיש ספק אם מת בעלה שאז היא יוצאת גם מבעלה השני, אבל <strong>אקלקולא דזרעא לא חיישא</strong> <small>[על קילקול של זרעה אינה חוששת]</small> עד כדי כך, ועשויה להינשא שלא כדין.
 <strong>רבא אמר: עד אחד נאמן ביבמה מקל וחומר.</strong> ומהו: אם <strong>לאיסור כרת</strong> של אשת איש <strong>התרת</strong> על ידי עדות של עד אחד, <strong>לאיסור לאו</strong> של יבמה לחוץ <strong>לא כל שכן?! אמר ליה ההוא מרבנן</strong> <small>[אמר לו אחד החכמים]</small> <strong>לרבא: היא עצמה,</strong> כלומר, האשה המעידה לגבי עצמה <strong>תוכיח</strong> שאין הדבר כן, שהרי <strong>לאיסור כרת התרת</strong> שאם היא מעידה שמת בעלה — מתירים לה להינשא לכל אדם, ואין חוששים שמא אשת איש היא, <strong>לאיסור לאו לא התרת,</strong> שהרי אינה נאמנת לומר שמת יבמה על מנת שתינשא לחוץ!
 <strong>ואלא איהי מאי טעמא לא מהימנא</strong> <small>[היא</small> עצמה <small>מה טעם אינה נאמנת],</small> ש<strong>כיון דזימנין דסניא ליה, לא דייקא ומינסבא</strong> <small>[שפעמים ש</small>היא <small>שונאת אותו, אינה מדייקת</small> בבדיקת הדברים <small>ונישאת],</small> <strong>עד אחד נמי</strong> <small>[גם כן]</small> יש לומר אותו חשש: ש<strong>כיון דזימנין דסניא ליה, לא דייקא ומינסבא</strong> <small>[שפעמים ש</small>היא <small>שונאת אותו, אינה מדייקת ונישאת],</small> שהרי אין עד אחד נאמן אלא בצירוף הסיבה שהיא גם מדייקת. ואם כן אין ביסוס לקל וחומר זה, ולא נמצא פתרון לשאלה שנשאלה.
 <big>א</big> שנינו במשנה: <strong>זה</strong> ה<strong>מדרש דרש ר' אלעזר בן מתיא וכו'.</strong> שהכתוב "ואשה גרושה מאישה" בא ללמד שגט שניתן על ידי אדם שאינו בעלה, אינו פוסלה. <strong>אמר רב יהודה אמר רב: הוה ליה</strong> <small>[היה לו]</small> <strong>לר' אלעזר למדרש ביה מרגניתא</strong> <small>[לדרוש בו</small> בפסוק זה <small>מרגלית]</small> <strong>ודרש ביה חספא</strong> <small>[בו חרס],</small> כלומר, היה יכול לדרוש דרשה חשובה יותר, ודרש וחידש בו רק דבר קטן.
 <strong>מאי מרגניתא</strong> <small>[מה,</small> איזו, <small>מרגלית]!</small> — <strong>דתניא</strong> <small>[ש</small>כן <small>שנינו</small> בברייתא<small>],</small> מה שנאמר: <strong>"ואשה גרושה מאישה</strong> לא יקחו<strong>"</strong> (ויקרא כא, ז), בא ללמד ש<strong>אפילו לא נתגרשה אלא מאישה,</strong> שנפרדה ממנו ולא הותרה לאחרים, כגון שכתב לה בגט "הרי זה גיטך ואין את מותרת לכל אדם" שגט כזה ודאי אינו מתיר אותה להינשא לאחר, ואינו נחשב גט לכל דבר, מכל מקום <strong>פסולה לכהונה.</strong> שאם אחר כך מת בעלה — תיחשב כגרושה ולא כאלמנה ואסורה להינשא לכהן, שגט זה בכל זאת הועיל בה לפסול, <strong>והיינו</strong> <small>[וזהו]</small> <strong>"ריח הגט"</strong> שאינו גט ממש, ובכל זאת הוא ש<strong>פוסל בכהונה.</strong>
 <big>ב משנה</big> <strong>מי שהלכה אשתו למדינת הים,</strong> ו<strong>באו ואמרו לו "מתה אשתך", ונשא את אחותה, ואחר כך באת אשתו</strong> ממדינת הים — <strong>מותרת לחזור</strong>
## דף צד:
 <strong>לו,</strong> שנישואי הטעות שנשא את האחות נחשבים כזנות, ואין זנות עם קרובת אשתו פוסלת את אשתו. <strong>ומותר בקרובות שניה</strong> כגון בבתה, <strong>ושניה מותרת בקרוביו,</strong> כגון בבנו. לפי שלא תפסו בה כלל הנישואין הללו. <strong>ואם מתה</strong> ה<strong>ראשונה — מותר בשניה</strong> אף שבא עליה כבר באיסור.
 <strong>אמרו לו: מתה אשתו, ונשא את אחותה. ואחר כך אמרו לו: קיימת היתה</strong> האשה בזמן שנשא את אחותה, <strong>ומתה</strong> רק אחר כך. <strong>הולד</strong> ה<strong>ראשון,</strong> זה שנולד לאחות בזמן שהיתה אשתו עדיין חיה — <strong>ממזר,</strong> שהרי הוא בן אחות אשתו בחיי אשתו, <strong>והאחרון אין ממזר. ר' יוסי אומר: כל שפוסל על ידי אחרים — פוסל על ידי עצמו, וכל שאין פוסל על ידי אחרים — אינו פוסל על ידי עצמו,</strong> כאשר יבואר הדבר בגמרא.
 <big>א גמרא</big> ומעירים, שמה שאמרו לו לאותו אדם מתה אשתו ונשא את אחותה, <strong>ואף על גב דאזיל</strong> <small>[ואף על פי שהלכו]</small> <strong>אשתו וגיסו</strong> (בעל אחות אשתו) <strong>למדינת הים</strong> והודיעו לו שמתו שניהם, <strong>דאהני</strong> <small>[שהועילו,</small> פעלו<small>]</small> <strong>הני</strong> <small>[אלו]</small> ה<strong>נשואים</strong> שהוא עשה, <strong>דקמיתסרא</strong> <small>[שנאסרת]</small> <strong>אשת גיסו</strong> על <strong>גיסו,</strong> שהרי נמצא שנשא אשת איש בטעות, וכפי ששנינו לעיל שהנושא אשת איש בטעות נאסרת על בעלה, ו<strong>אפילו הכי</strong> <small>[כך],</small> <strong>אשת גיסו אסירא</strong> <small>[אסורה]</small> לבעלה, ואילו <strong>אשתו שריא</strong> <small>[מותרת]</small> לו,
 <strong>ולא אמרינן</strong> <small>[ואין אנו אומרים]</small> ש<strong>מתוך שנאסרה אשת גיסו</strong> על <strong>גיסו, תיאסר</strong> גם <strong>אשתו עליו,</strong> אף על פי שאותו מעשה עצמו גרם לאסור אשה זו על בעלה. ומציעים: <strong>לימא מתניתין</strong> <small>[</small>האם <small>לומר</small> ש<small>משנתנו]</small> ש<strong>לא כ</strong>שיטת <strong>ר' עקיבא, דאי</strong> <small>[שאם]</small> כשיטת <strong>ר' עקיבא</strong> היא — <strong>הויא לה</strong> <small>[</small>הרי, <small>היא,</small> אשתו, נעשית <small>לו]</small> <strong>אחות גרושתו.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כל עריות שבתורה,</strong> גם אם נשא אותן — <strong>אין צריכות הימנו גט, חוץ מאשת איש שנישאת</strong> בטעות <strong>על פי בית דין, ור' עקיבא מוסיף אף אשת אח ואחות אשה,</strong> שמכיון שיש אופן שאלה יוכלו להיות מותרות לו: אשת אח על ידי ייבום, ואחות אשה במות אשתו — לכן צריכות הן גט כשנשאן. <strong>ו</strong>לענייננו, <strong>כיון</strong> ש<strong>אמר ר' עקיבא</strong> שאחות אשתו <strong>בעיא</strong> <small>[צריכה]</small> <strong>גט, ממילא איתסרא עליה</strong> <small>[נאסרה עליו]</small> אשתו, <strong>דהויא לה</strong> <small>[שהרי היא,</small> אשתו, נעשית<small>]</small> <strong>אחות גרושתו.</strong>
 ודוחים: <strong>ולאו איתמר עלה</strong> <small>[ו</small>כי <small>לא נאמר עליה]</small> <strong>אמר רב גידל אמר רב חייא בר יוסף אמר רב: האי</strong> <small>[זו]</small> <strong>אשת אח</strong> שאמר ר' עקיבא <strong>היכי דמי</strong> <small>[כיצד בדיוק</small> היה <small>הדבר] —</small> <strong>כגון שקדש אחיו את האשה, והלך</strong> האח <strong>למדינת הים, ושמע</strong> האיש הנמצא כאן <strong>שמת אחיו, ועמד ונשא את אשתו</strong> כיבמה, <strong>דאמרי אינשי</strong> <small>[שאומרים אנשים]</small> שאינם יודעים היטב מה אירע: <strong>הך קמא, תנאה הוה ליה</strong> <small>[זה הראשון, תנאי היה לו]</small> <strong>בקידושין</strong> עם אשתו, ומן הסתם בטלו הקידושין הללו לפי שלא נתקיים התנאי, <strong>והאי שפיר נסיב</strong> <small>[וזה, יפה,</small> כדין, <small>נשא],</small> שאינה אשת אחיו. ומשום כך אמר ר' עקיבא שצריך לתת גט.
 <strong>ו</strong>כן <strong>האי</strong> <small>[וזו]</small> <strong>אחות אשה נמי</strong> <small>[גם כן]</small> <strong>היכי דמי</strong> <small>[כיצד בדיוק</small> היה <small>הדבר] —</small> <strong>כגון שקידש את אשה, והלכה למדינת הים, ושמע שמתה, עמד ונשא את אחותה. דאמרי אינשי</strong> <small>[שאומרים אנשים]:</small> <strong>הך קמייתא</strong> <small>[זו הראשונה],</small> <strong>תנאי הוה ליה</strong> <small>[היה לו]</small> <strong>בקדושיה,</strong> ולא נתקיים התנאי, ובטלו הקידושין, <strong>והא שפיר נסיב</strong> <small>[וזה, יפה,</small> כדין, <small>נשא],</small> <strong>אלא</strong> במשנתנו שהיו <strong>נשואין</strong> ממש קודם לכן, <strong>מי איכא למימר תנאה הוה ליה</strong> <small>[האם יש</small> מקום <small>לומר</small> ש<small>תנאי היה לו]</small> <strong>בנשואין?</strong> הלא מוחזק בידינו שאדם אינו נושא אשה על תנאי, ואם נשא אותה — מן הסתם ביטל את כל התנאים המעכבים, ואף לשיטת ר' עקיבא אין אחותה צריכה גט.
 <strong>אמר ליה</strong> <small>[לו]</small> <strong>רב אשי לרב כהנא: אי</strong> <small>[אם]</small> לפי שיטת <strong>ר' עקיבא, ליתני נמי</strong> <small>[שישנה גם כן]</small> <strong>חמותו</strong> כמקרה נוסף של ערוה שצריך לתת גט. <strong>דהא שמעינן ליה</strong> <small>[שהרי שמענו אותו]</small> את <strong>ר' עקיבא,</strong> ש<strong>אמר: חמותו לאחר מיתה</strong> של אשתו — <strong>לאו</strong> <small>[לא]</small> נידונה <strong>בשרפה,</strong> שאיסור חמותו החמור בטל במות אשתו.
 <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר בתורה על מי שנושא אשה ובתה: <strong>"באש ישרפו אתו ואתהן"</strong> (ויקרא כ, יד), שודאי אין לפרש ששורפים את שתיהן, שהרי האשה הראשונה שנשא — היא עצמה לא חטאה כלל, ובודאי שאינה צריכה להיענש, ולכן פירשו את המלה "אתהן" <strong>אותו ואת אחת מהן,</strong> זו שנשא באחרונה שהיתה אסורה עליו, אלו <strong>דברי ר' ישמעאל. ר' עקיבא אומר: אותו ואת שתיהן.</strong> וכיון שדבר זה תמוה מאד לומר שיענשו את שתיהן, גם את זו שנשא כדין, רבו הדעות להסביר את שיטת ר' עקיבא.
 <strong>בשלמא</strong> <small>[ננינח]</small> <strong>ל</strong>שיטת <strong>אביי</strong> ש<strong>אמר</strong> ופירש ש<strong>משמעות דורשין</strong> (דרש) <strong>איכא בינייהו</strong> <small>[יש ביניהם],</small> שלא נחלקו בגופה של הלכה, אלא בדרך המדרש בה לומדים את ההלכות, ש<strong>ר' ישמעאל סבר: חדא כתיב</strong> <small>[אחת נאמרה]</small> כלומר, אותו ואת אחת מהן הוא משמעות פשוטו של הכתוב, <strong>ו</strong>אילו <strong>ר' עקיבא סבר: תרתי כתיב</strong> <small>[שתיים נאמרו]</small> ו"אתו ואתהן" פירושו: שתיהן, כל אחת מהן, וכגון שנשא שתי נשים באיסור זה, למשל חמותו ואם חמותו — ששתיהן בשריפה, שכל אחת מהן אסורה, וזו משמעות הכתוב האומר שתיהן. ואם כן, לשיטה זו, <strong>שפיר</strong> <small>[יפה],</small> ואין זה נוגע למה שאמרנו.
 <strong>אלא ל</strong>דעת <strong>רבא</strong> ש<strong>אמר:</strong> לענין <strong>חמותו לאחר מיתה</strong> של אשתו <strong>איכא בינייהו</strong> <small>[יש ביניהם]</small> הבדל בהלכה, שלדעת ר' ישמעאל האשה השניה שנושא, כגון שנשא את הבת ואחר כך נשא את החמות, אפילו לאחר מות הבת — חייב עליה. ואילו לדעת ר' עקיבא אין החיוב חל עליו אלא כאשר שתיהן קיימות ("ואתהן") ואם מתה הראשונה שוב אין השניה אסורה באותו איסור מן התורה, אם כן, <strong>ליתני נמי</strong> <small>[שישנה גם כן]</small> <strong>חמותו,</strong> שיצטרך לתת לה גט אם נשאה בטעות, שהרי גם לה יש היתר לאחר מות אשתו!
 <strong>אמר ליה</strong> <small>[לו]</small> רב כהנא: <strong>נהי דמיעטה קרא</strong> <small>[אם אמנם שמיעט אותה הכתוב]</small> <strong>מ</strong>עונש <strong>שרפה</strong> — <strong>מאיסורא מי</strong> <small>[מאיסור האם]</small> <strong>מיעטה קרא</strong> <small>[הכתוב]?</small> שאף לדעת ר' עקיבא אסור מן התורה לשאת את חמותו אף לאחר מות אשתו, ואם כן אין בחמותו מקום לנישואין של היתר, אף לדעת רבא שסבור שר' עקיבא פוטר במקרה זה מעונש שריפה.
 ושואלים מצד אחר: <strong>ותאסר</strong> אשתו <strong>בשכיבה</strong> ששכב עם <strong>אחותה, מידי דהוה</strong> <small>[כמו שהוא]</small> בענין <strong>אשה שהלך בעלה למדינת הים,</strong> שהיא נאסרת לבעלה כאשר היא נבעלת לאיש אחר בטעות! ומשיבים, <strong>לא דמי</strong> <small>[אינו דומה]:</small> כי <strong>אשתו</strong> שאם זנתה <strong>במזיד אסירא מדאורייתא</strong> <small>[אסורה</small> עליו <small>מן התורה],</small> ואם נבעלה <strong>בשוגג — גזרו בה רבנן</strong> <small>[חכמים]</small> שתיאסר עליו,
## דף צה.
 <strong>אחות אשה</strong> שאפילו אם בא עליה <strong>במזיד,</strong> אשתו <strong>לא אסירא מדאורייתא</strong> <small>[אסורה מן התורה],</small> כפי שיבואר להלן, אם כן <strong>בשוגג — לא גזרו בה רבנן</strong> <small>[חכמים].</small> <strong>ומנלן דלא אסירא</strong> <small>[ומניין לנו שאינה אסורה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"</strong>איש כי תשטה אשתו... ושכב איש <strong>אותה"</strong> (במדבר ה, יב-יג), ההדגשה במלה "אותה" באה ללמד: <strong>אותה, שכיבתה</strong> עם אחר <strong>אוסרתה</strong> על בעלה, <strong>ואין שכיבת אחותה אוסרתה.</strong>
 <strong>שיכול</strong> היית לומר לולא המיעוט הזה, <strong>והלא דין</strong> (קל וחומר) <strong>הוא: ומה במקום שבא על איסור קל — נאסר האוסר</strong> הזה, <strong>מקום שבא על איסור חמור — אינו דין שנאסר האוסר,</strong> וכפי שיבואר הדבר להלן.
 <strong>אמר ר' יהודה: לא נחלקו בית שמאי ובית הלל בבא על חמותו שפוסל את אשתו</strong> עליו. <strong>על מה נחלקו — בבא על אחות אשתו, שבית שמאי אומרים: פוסל</strong> את אשתו, <strong>ובית הלל אומרים: לא פוסל. אמר ר' יוסי:</strong> אינו כן, <strong>לא נחלקו בית שמאי ובית הלל בבא על אחות אשתו שלא פוסל את אשתו, על מה נחלקו — בבא על חמותו, שבית שמאי אומרים: פוסל, ובית הלל אומרים: לא פוסל.</strong>
 <strong>לפי שבתחלה,</strong> לפני הנישואין, <strong>הוא מותר בכל הנשים שבעולם והיא מותרת בכל האנשים שבעולם.</strong> לאחר ש<strong>קדשה</strong> לו לאשה — <strong>הוא אוסרה</strong> בכל הגברים, <strong>והיא אסרתו</strong> בקרובותיה. ומעירים: <strong>מרובה איסור ש</strong>הוא <strong>אסרה, מאיסור שאסרתהו</strong> היא. <strong>שהוא אסרה בכל</strong> ה<strong>אנשים שבעולם, והיא לא אסרתהו</strong> על ידי הקידושין <strong>אלא בקרובותיה.</strong>
 <strong>והלא דין הוא: ומה הוא, שאסרה</strong> על ידי הקידושין <strong>בכל</strong> ה<strong>אנשים שבעולם,</strong> ובכל זאת אם <strong>שגגה באסור לה,</strong> שנבעלה לאדם אחר בשוגג, <strong>אינה נאסרת במותר לה,</strong> בבעלה, <strong>היא, שלא אסרתהו אלא בקרובותיה,</strong> אם <strong>שגג באסור לו</strong> באחת מקרובותיה, כגון באחותה, <strong>אינו דין שלא נאסר לו במותר לו</strong> באשתו?!
 <strong>וזה הדין</strong> והטעם <strong>לשוגג,</strong> שאם שגג באחת מקרובות אשתו — אין אשתו נאסרת עליו. <strong>למזיד מנין? תלמוד לומר: "אותה"</strong> בא למעט: <strong>אותה, שכיבתה אוסרתה, ואין שכיבת אחותה אוסרתה.</strong>
 <strong>אמר ר' אמי אמר ריש לקיש: מאי טעמא</strong> <small>[מה הטעם]</small> של <strong>ר' יהודה</strong> שהבא על חמותו אסורה אשתו עליו — <strong>דכתיב</strong> <small>[שנאמר]:</small> <strong>"באש ישרפו אתו ואתהן"</strong> (ויקרא כ, יד), ותמוה: <strong>וכי כל הבית כולו בשרפה?!</strong> מדוע ישרפו את שתיהן אם עשה איסור, הלא רק באחת מהן עשה! אלא <strong>אם אינו ענין לשרפה</strong> שיש בכך, <strong>תנהו ענין לאיסורא</strong> <small>[לאיסור],</small> ששתיהן נאסרות עליו, ויש כאן איפוא דין מיוחד שבגללו נאסרת לא רק האשה שחטא בה אלא גם אשתו.
 <strong>אמר רב יהודה אמר שמואל: אין הלכה כר' יהודה.</strong> מסופר: <strong>ההוא דעבד איסורא בחמתיה</strong> <small>[אחד שעשה איסור</small> שבא <small>על חמותו],</small> <strong>אתייה</strong> <small>[הביאו]</small> <strong>רב יהודה</strong> לפניו לדין ו<strong>נגדיה</strong> <small>[</small>ו<small>הלקהו].</small> <strong>אמר ליה</strong> <small>[לו]:</small> <strong>אי לאו</strong> <small>[אלמלא]</small> ש<strong>אמר שמואל אין הלכה כר' יהודה — אסריתה עלך איסורא דעלם</strong> <small>[הייתי אוסר אותה</small> את אשתך <small>עליך איסור עולם].</small>
 <big>א</big> בתחילת הברייתא הזו נלמד קל וחומר שאינו מובן לגמרי, שנאמר בו: "מה במקום שבא על איסור קל נאסר האוסר וכו'" ושואלים: <strong>מאי</strong> <small>[מה</small> פירוש<small>]</small> <strong>"איסור קל"</strong> שנאמר שם? <strong>אמר רב חסדא: מחזיר גרושתו משנשאת</strong> לאחר, הוא האיסור הקל.
 וכך יש להבין את הקל וחומר: אם <strong>בא עליה האי</strong> <small>[זה]</small> הבעל השני — <strong>אסרה עליה דהאי</strong> <small>[על זה]</small> על בעלה הראשון, שהרי היא גרושתו שנישאת. ואם האיש השני גירש אותה ו<strong>בא עליה אידך</strong> <small>[האחר],</small> כלומר, בעלה הראשון, <strong>אסרה עליה דהאי</strong> <small>[על זה]</small> שהיא לו גם כן גרושתו שנישאת.
 ומכאן נלמד שאף באיסור קל זה — האוסר אותה, אף הוא עצמו נאסר על ידי ביאה זו, ודוחים: <strong>מה למחזיר גרושתו משנשאת,</strong> שכן יש בה כמה צדדים חמורים ואין לקרוא לה איסור קל, <strong>שכן נטמא הגוף</strong> על ידי ביאה זו, כאמור בתורה: "... אחרי אשר הוטמאה" (דברים כד, ד), <strong>ואיסורה ברוב,</strong> כלומר, האיסור הזה קיים ברוב בני ישראל בשווה, ולא באנשים מסויימים בלבד, <strong>ואיסורה</strong> הוא גם <strong>איסור עולם,</strong> שהרי אינה מותרת לבעלה הראשון לאחר שבא עליה הבעל השני, מה שאין כן באחות אשתו, שאם מתה אשתו מותר באחותה.
 <strong>אלא אמר ריש לקיש:</strong> יש לדחות פירוש זה, והכוונה היא ל<strong>יבמה,</strong> שהיא קרויה איסור קל, שהבא עליה נאסר. ומבררים: <strong>יבמה</strong> שנבעלה <strong>למאן</strong> <small>[למי]?</small> <strong>אילימא</strong> <small>[אם תאמר]</small> שנבעלה <strong>לאחר,</strong> שאינו היבם שלה, <strong>וכ</strong>דברי <strong>רב המנונא,</strong> ש<strong>אמר רב המנונא: שומרת יבם שזינתה — אסורה ליבמה.</strong> והקל וחומר יהיה: שהיבמה, אף שהיבם אוסרה לכל העולם, אם נבעלה נאסרת גם עליו.
 אולם יש לדחות: <strong>מה ליבמה שכן</strong> בביאה אסורה זו <strong>נטמא הגוף, ואיסורה</strong> חל <strong>ברוב</strong> ישראל, ולכן אי אפשר ללמוד ממנה לאיסורים שבקרובות אשתו.
 <strong>אלא</strong> תאמר שמדובר שם במקרה של <strong>יבמה לאחין</strong> ובאופן זה: <strong>עבד</strong> <small>[עשה]</small> <strong>בה מאמר האי</strong> <small>[</small>אח <small>זה] —</small> <strong>אסרה עליה דהאי</strong> <small>[על זה]</small> על כל אח אחר, שהרי היא כעין ארוסתו. <strong>בא עליה אידך</strong> <small>[</small>האח <small>האחר],</small> אחד האחים שלא עשה בה מאמר — <strong>אסרה עליה דהאי</strong> <small>[על זה]</small> על האח שעשה בה מאמר. אולם <strong>מאי איריא</strong> <small>[מה שייך]</small> מדוע דווקא <strong>שבא עליה שני? אפילו</strong> אם <strong>עבד</strong> <small>[עשה]</small> <strong>בה נמי</strong> <small>[גם כן]</small> האח השני <strong>מאמר</strong> אסר אותה על הראשון, ואם כן לא הביאה היא הגורמת כאן לאיסור!
 ודוחים: <strong>הא לא קשיא</strong> <small>[זה אינו קשה],</small> כי אפשר לפרש שדבר זה הוא <strong>כ</strong>שיטת <strong>רבן גמליאל,</strong> ש<strong>אמר: אין מאמר אחר מאמר,</strong> שאם עשה בה אח אחד מאמר, שוב אין מאמר אחר תופס בה כלל. <strong>אלא</strong> אפשר לדחות את ההסבר שבכלל אין האיסור ליבם תלוי בביאה, שהרי <strong>אפילו נתן לה</strong> האח האחר <strong>גט,</strong> או <strong>אפילו חלץ לה</strong> האחר, גם כן פסל אותה על הראשון!
 <strong>אלא אמר ר' יוחנן:</strong> "איסור קל" שאמרנו הוא איסור <strong>סוטה.</strong> ושואלים: <strong>סוטה למאן</strong> <small>[למי]?</small> <strong>אילימא</strong> <small>[אם תאמר]</small> <strong>לבעל,</strong> ותפרש כך: כיון ש<strong>בא עליה בעל</strong> שאסור בה לאחר שקינא לה ונסתרה — <strong>אסרה עליה</strong> <small>[עליו]</small> על ה<strong>בועל,</strong> שאסור לה להינשא לו אחר כך, גם אם נתגרשה מבעלה. אולם <strong>מאי איריא</strong> <small>[מה שייך,</small> מדוע דווקא<small>]</small> <strong>בא עליה? אפילו נתן לה</strong> בעלה <strong>גט</strong> ולא בא עליה מאז שנסתרה — אסורה לבועל, <strong>ואפילו אמר</strong> הבעל <strong>"אין אני משקה",</strong> ואינו מקפיד על כך — בכל זאת נאסרה לבועל!
 <strong>אלא</strong> יש לומר שמדובר פה ב<strong>סוטה</strong> שנבעלה <strong>לבועל,</strong> שנאסרת על הבעל לעולם על ידי ביאה זו שבא עליה בעודה אשת איש. אולם תמוה: וכי <strong>האי</strong> <small>[זה],</small> <strong>איסור קל הוא?</strong> הלא <strong>איסור חמור הוא, דהיינו</strong> <small>[שהריהו]</small> איסור <strong>אשת איש</strong> שהוא מן החמורים שבאיסורים!
## דף צה:
 <strong>אלא אמר רבא</strong> "איסור קל" שאמרו הוא איסור <strong>אשת איש. וכן כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן:</strong> "איסור קל" זה הוא איסור <strong>אשת איש. ומאי קרי לה</strong> <small>[ומה</small> טעם <small>קורא לו]</small> <strong>"איסור קל"</strong> — לפי שהוא שונה וקל משאר איסורי עריות, בכך <strong>שאין</strong> בעלה <strong>האוסרה, אוסרה כל ימיו,</strong> שהרי יכול להפקיע את האיסור על ידי גט. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אבא חנן אמר משום</strong> <small>[בשם]</small> <strong>ר' אלעזר:</strong> "איסור קל" זה הוא איסור <strong>אשת איש.</strong>
 וכך יש להבין את הדרש: <strong>ומה במקום הבא על</strong> אשת איש שהיא <strong>איסור קל,</strong> ומדוע קל הוא — <strong>שאין האוסרה אוסרה כל ימיו,</strong> מכל מקום <strong>נאסר האוסר,</strong> שאשת איש שזינתה, בעלה נאסר בה לעולם — <strong>הבא על איסור חמור</strong> כגון אחות אשתו, ומדוע חמור הוא <strong>ש</strong>כן <strong>האוסרה</strong> (אשתו) <strong>אוסרה כל ימיו</strong> שכל זמן שאשתו קיימת אחותה אסורה לו — <strong>אינו דין שנאסר האוסרה?</strong>
 לכן <strong>תלמוד לומר "אותה"</strong> ללמד: <strong>אותה שכיבתה אוסרתה, ואין שכיבת אחותה אוסרתה.</strong>
 <big>א</big> שנינו במשנה ש<strong>ר' יוסי אומר: כל שפוסל</strong> על ידי אחרים — פוסל על ידי עצמו, ושאין פוסל על ידי אחרים — אינו פוסל על ידי עצמו. ושואלים: <strong>מאי קאמר</strong> <small>[מה אמר]</small> <strong>ר' יוסי,</strong> מה היא משמעות הדברים? <strong>אילימא</strong> <small>[אם תאמר]</small> <strong>דקאמר</strong> <small>[</small>מה <small>שאמר]</small> ה<strong>תנא קמא</strong> <small>[הראשון]</small> <strong>דאזיל</strong> <small>[שהלכו]</small> <strong>אשתו וגיסו למדינת הים</strong> ובא על כן בטעות על אחות אשתו, הנשואה לגיסו, ואז <strong>אשת גיסו אסירא</strong> <small>[אסורה]</small> על בעלה־הגיס, <strong>ואשתו שריא</strong> <small>[מותרת]</small> לו,
 <strong>וקאמר ליה</strong> <small>[ואמר לו]</small> <strong>ר' יוסי: כי היכי</strong> <small>[כמו]</small> ש<strong>אשתו שריא</strong> <small>[מותרת]</small> לו — <strong>אשת גיסו נמי שריא</strong> <small>[גם כן מותרת]</small> לבעלה, והנימוק הוא, שכיון שאינו פוסל את אשתו לעצמו, שכן נישואיו עם אחותה היו בטעות, גם אינו פוסל לאחרים, ומעירים: <strong>אי הכי</strong> <small>[אם כך],</small> הביטוי שהשתמש בו ר' יוסי במשנה אינו מכוון לדברים, שלא היה צריך לומר <strong>כל שאין פוסל על ידי אחרים — אין פוסל על ידי עצמו,</strong> אלא: <strong>כל שאין פוסל על ידי עצמו,</strong> שבעילה זו אינה אוסרת את אשתו עליו — <strong>אינו פוסל על ידי אחרים</strong> גם את אשת האחר, <strong>מיבעיא ליה</strong> <small>[צריך היה לו</small> לומר<small>]!</small>
 <strong>ואלא,</strong> יש לפרש את דברי ר' יוסי להיפך: <strong>כי היכי</strong> <small>[כמו]</small> ש<strong>אשת גיסו אסירא</strong> <small>[אסורה]</small> לבעלה, <strong>אשתו נמי אסירא</strong> <small>[גם כן אסורה]</small> לו, ומעתה, <strong>התינח</strong> <small>[נניח]</small> שזה מסביר את מה שאמר <strong>"כל שפוסל",</strong> לומר, שכיון שהוא פוסל אחרים, את אשת גיסו על גיסו — פוסל גם כן את אשתו עליו. אלא ההמשך <strong>"כל שאינו פוסל" מאי עבידתיה</strong> <small>[מה מעשהו]</small> מה עניינו לכאן? שהרי אין לו קשר לדברי ר' יוסי.
 <strong>אמר ר' אמי:</strong> דבריו של ר' יוסי מתייחסים לא להלכה זו אלא <strong>ארישא</strong> <small>[לראש</small> הפרק<small>]</small> ששנינו שם: <strong>ניסת</strong> (נישאת) <strong>על פי בית דין — תצא ופטורה מן הקרבן.</strong> נישאת <strong>על פי עדים</strong> בלא הוראת בית דין — <strong>תצא וחייבת בקרבן. יפה כחו של בית דין שפטרה מן הקרבן.</strong>
 ולפי זה אם יצאו אשתו ובעל אחות אשתו (גיסו) למדינת הים ובאה עדות שמתו שניהם, <strong>וקאמר</strong> <small>[ואמר]</small> ה<strong>תנא קמא</strong> <small>[הראשון]:</small> <strong>לא שנא</strong> <small>[אינו שונה]</small> הנישאת <strong>על פי עדים</strong> בלבד, שאז <strong>אשת גיסו שריא</strong> <small>[מותרת]</small> לבעלה, שכיון שנישאת על פי עדים, נחשב הדבר לאונס, ואשתו גם כן מותרת לו. <strong>ולא שנא</strong> <small>[שונה]</small> הנישאת <strong>על פי בית דין</strong> שאז אף ש<strong>אשת גיסו אסירא</strong> <small>[אסורה],</small> בכל אופן אשתו מותרת.
 <strong>וקאמר ליה</strong> <small>[ואמר לו]</small> <strong>ר' יוסי:</strong> בנישאת <strong>על פי בית דין</strong> ש<strong>פוסל על ידי אחרים — פוסל</strong> גם <strong>על ידי עצמו.</strong> אבל <strong>על פי עדים</strong> ש<strong>אינו פוסל על ידי אחרים,</strong> מודה אני להלכה זו ש<strong>אינו פוסל על ידי עצמו</strong> ואשתו מותרת לו.
 <strong>ר' יצחק נפחא</strong> <small>[הנפח]</small> <strong>אמר: לעולם</strong> הדברים מוסבים <strong>אסיפא</strong> <small>[על סוף</small> משנתנו<small>],</small> אלא שיש לחלק: <strong>הא</strong> <small>[זה] —</small> <strong>דנסיב</strong> <small>[</small>כ<small>שנשא]</small> את <strong>אשת גיסו, והא</strong> <small>[וזה] —</small> <strong>דנסיב</strong> <small>[</small>כ<small>שנשא]</small> את <strong>ארוסת גיסו.</strong> וכך היו הדברים: <strong>הא</strong> <small>[זה] —</small> <strong>דאזלי</strong> <small>[שהלכו]</small> <strong>ארוסתו וגיסו</strong> למדינת הים, <strong>הא</strong> <small>[זה] —</small> <strong>דאזלי</strong> <small>[שהלכו]</small> <strong>אשתו וגיסו, וקאמר</strong> <small>[ואמר]</small> ה<strong>תנא קמא</strong> <small>[הראשון]:</small> <strong>לא שנא</strong> <small>[שונה]</small> אם היו אלה <strong>אשתו וגיסו, ולא שנא</strong> <small>[שונה]</small> אם היו אלה <strong>ארוסתו וגיסו — אשת גיסו אסירא</strong> <small>[אסורה]</small> לבעלה <strong>ואשתו שריא</strong> <small>[מותרת]</small> לו,
 <strong>וקאמר ליה</strong> <small>[ואמר לו]</small> <strong>ר' יוסי: אשתו וגיסו, דליכא למימר תנאה הוה ליה</strong> <small>[שאין</small> מקום <small>לומר</small> כי <small>תנאי היה לו]</small> <strong>בנשואין</strong> עם אשתו, והכל יודעים שנישואיו עם אחות אשתו היו בטעות, ומותרת לגיסו. וכיון ש<strong>אינו פוסל על ידי אחר — אינו פוסל</strong> גם <strong>על ידי עצמו,</strong> אבל אם היו אלה <strong>ארוסתו וגיסו, דאיכא למימר</strong> <small>[שיש</small> מקום לטעות ו<small>לומר]</small> <strong>תנאה הוה ליה</strong> <small>[תנאי היה לו]</small> <strong>בקידושין</strong> ולכן אסורה אשת גיסו לחזור לגיסו, <strong>ו</strong>כיון ש<strong>פוסל על ידי אחרים — אף פוסל על ידי עצמו</strong> וארוסתו תיאסר עליו.
 <strong>אמר רב יהודה אמר שמואל: הלכה כר' יוסי. מתקיף לה</strong> <small>[מקשה על כך]</small> <strong>רב יוסף: ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאתמר</strong> <small>[והרי נאמר]</small> שחלקו בדבר <strong>יבמה, רב אמר: הרי היא כאשת איש, ושמואל אמר: אינה כאשת איש. ואמר רב הונא</strong> והסביר כי מחלוקת זו עוסקת במקרה <strong>כגון שקדש אחיו את האשה, והלך לו למדינת הים ושמע</strong> האח שהיה כאן <strong>שמת אחיו, ועמד ונשא את אשתו</strong> כיבם ואחר כך חזר אחיו.
 ש<strong>רב אמר: הרי היא כאשת איש</strong> שנישאת על פי עדות שמת בעלה — <strong>ואסורה ליבם,</strong> כלומר, לבעלה הראשון שאחרי שנשא אותה אחיו הוא נקרא היבם, <strong>ושמואל אמר: אינה כאשת איש, ושריא ליה</strong> <small>[ומותרת לו].</small> והרי זו סתירה למה שאמר רב יהודה בשם שמואל שהלכה כר' יוסי, שגם כאן יש מקום לטעות ולומר שהראשון היה לו תנאי בקידושין ולא נתקיים, ולאחר שנשאה אחיו אסורה עליו משום אשת אחיו!
 <strong>אמר ליה</strong> <small>[לו]</small> <strong>אביי: וממאי דכי</strong> <small>[וממה</small> יודע אתה <small>שכאשר]</small> <strong>אמר שמואל? הלכה כר' יוסי</strong> על פירושו של <strong>ר' יצחק נפחא</strong> לדברי ר' יוסי <strong>קאמר</strong> <small>[אמר]?</small> <strong>דלמא</strong> <small>[שמא]</small> על פירושו של <strong>ר' אמי קאמר</strong> <small>[אמר],</small> שדברי ר' יוסי מתייחסים להבדל בין נישאת על פי בית דין ובין נישאת על פי עדים? <strong>ואי נמי</strong> <small>[ואם גם כן]</small> נפרש את פסקו של שמואל על דברי <strong>ר' יצחק נפחא, ממאי</strong> <small>[ממה]</small> אתה מסיק שמה שפסק הלכה כר' יוסי, הוא על הלכה זו של <strong>"פוסל",</strong>
## דף צו.
 <strong>ודלמא</strong> <small>[ושמא]</small> מה שפסק שמואל כר' יוסי מתייחס על ההלכה של <strong>"אינו פוסל"</strong> את אשת גיסו על גיסו, וכגון שהלכו אשתו וגיסו?! <strong>אי נמי</strong> <small>[או גם כן]</small> אפשר ליישב את הסתירה כך: <strong>ממאי דאיתא</strong> <small>[ממה,</small> מניין, <small>שיש]</small> ביסוס <strong>ל</strong>דברי <strong>רב הונא</strong> בפירוש מחלוקת רב ושמואל, <strong>דלמא ליתא</strong> <small>[שמא אין]</small> מקום לדבריו של <strong>רב הונא כלל,</strong> ולא בנושא זה דיברו רב ושמואל, <strong>ו</strong>אפשר לפרש כי <strong>ב</strong>דברי <strong>רב המנונא קמיפלגי</strong> <small>[נחלקו].</small> ש<strong>אמר רב המנונא: שומרת יבם שזינתה</strong> — <strong>אסורה ליבמה.</strong>
 ולפי זה נפרש את המחלוקת כך: ש<strong>רב אמר: הרי היא כאשת איש, ו</strong>לכן <strong>מיפסלא</strong> <small>[נפסלת]</small> <strong>בזנות, ושמואל אמר: אינה כאשת איש, ולא מיפסלא</strong> <small>[ואינה נפסלת]</small> <strong>בזנות. ואי נמי</strong> <small>[ואם גם כן]</small> אפשר להסביר כי <strong>ב</strong>שאלה של <strong>קדושין תופסין ביבמה קמיפלגי</strong> <small>[חלוקים הם]</small>, ש<strong>רב אמר:</strong> היבמה <strong>הרי היא כאשת איש</strong> לגבי כל מי שאינו יבמה <strong>ו</strong>לכן <strong>לא תפסי</strong> <small>[תופסים]</small> <strong>בה קדושין,</strong> אם יקדש אותה כל אדם. <strong>ושמואל אמר: אינה כאשת איש, ותפסי</strong> <small>[ותופסים]</small> <strong>בה קדושין.</strong>
 על תירוץ אחרון זה שואלים: איך אפשר לפרש כך את המחלוקת הסתומה של שני החכמים, <strong>והא אפליגו בה חדא זימנא</strong> <small>[והרי</small> כבר <small>נחלקו בכך</small> במפורש <small>פעם אחת]</small> ובוודאי לא יחלקו פעמיים בשני אופנים באותו ענין? ומשיבים: אפשר לומר שלא נחלקו מתחילה בשני נושאים, אלא <strong>חדא</strong> <small>[אחת]</small> <strong>מכלל</strong> דברי <strong>חברתה איתמר</strong> <small>[נאמרה],</small> שרב ושמואל נחלקו רק פעם אחת, אלא שהיו שניסחו את המחלוקת בצורה שונה, וכמסקנה מן המחלוקת הראשונה.
 <big>א משנה</big> <strong>אמרו לו</strong> לאדם: <strong>"מתה אשתך", ונשא</strong> את <strong>אחותה מאביה,</strong> ולאחר זמן אמרו לו ש<strong>מתה</strong> האשה השניה, <strong>ונשא</strong> את <strong>אחותה מאמה</strong> של אשתו השניה, ולאחר מכן אמרו לו ש<strong>מתה</strong> זו <strong>ונשא</strong> את <strong>אחותה מאביה</strong> של האחרונה, ולאחר מכן אמרו לו ש<strong>מתה ונשא</strong> את <strong>אחותה מאמה</strong> של האחרונה, <strong>ו</strong>לבסוף <strong>נמצאו כולן קיימות — מותר ב</strong>אשתו ה<strong>ראשונה, ובשלישית ובחמישית,</strong> שהרי אינן אחיות זו לזו, וקידושיו תפסו. ונישואיו נחשבים נישואין גמורים, שאם מת <strong>ו</strong>יבמו אחת מהן — <strong>פוטרות צרותיהן.</strong>
 <strong>ו</strong>אולם <strong>אסור בשניה וברביעית,</strong> שכל אחת מהם אסורה עליו משום אחות אשה הנשואה לו כדין. <strong>ו</strong>אם מת הוא והיבם בא על אחת מהן — <strong>אין ביאת אחת מהן פוטרת צרתה,</strong> שכיון שהיתה אסורה על אחיו — אין כאן מצות ייבום כלל.
 <strong>ואם</strong> אירע ש<strong>בא על השניה</strong> ברשימה זו <strong>לאחר מיתת הראשונה</strong> שהראשונה באמת מתה, אף ששאר השמועות לא היו נכונות — <strong>מותר</strong> אז <strong>בשניה וברביעית,</strong> והן נשיו לגמרי <strong>ופוטרות צרותיהן, ואסור בשלישית ובחמישית</strong> שהן אחיות לנשים הנשואות לו, <strong>ואין ביאת אחת מהן פוטרת צרתה.</strong>
 ולענין אחר, ילד <strong>בן תשע שנים ויום אחד</strong> שבא על יבמתו — <strong>הוא פוסל על ידי</strong> (בכך) את ה<strong>אחין</strong> בביאה זו, שאסורים לייבם, למרות שעדיין אינו גדול ולא קנה את יבמתו בביאה זו, <strong>והאחין פוסלין על ידו</strong> את האשה. <strong>אלא</strong> שההבדל הוא בכך ש<strong>הוא פוסל</strong> רק אם בא עליה <strong>תחלה, והאחין פוסלין תחלה וסוף,</strong>
 <strong>כיצד? בן תשע שנים ויום אחד שבא על יבמתו — פסל על ידי אחין,</strong> שכל האחים אסורים מעתה לייבם אותה. ואם <strong>באו עליה אחין</strong> או <strong>עשו בה מאמר,</strong> או <strong>נתנו</strong> לה <strong>גט, או חלצו</strong> לה — <strong>פוסלין על ידו</strong> והוא נאסר בה לעולם.
 <big>ב גמרא</big> במשנה בסוף הפיסקה הראשונה נאמר: ואם בא על השניה לאחר מיתת הראשונה. ושואלים: <strong>אטו כולהו לאו</strong> <small>[האם כולם,</small> כל המקרים שבמשנה, <small>לא]</small> <strong>לאחר מיתת</strong> ה<strong>ראשונה נינהו</strong> <small>[הם]?</small> הרי כל הענין התחיל בכך שאמרו לו "מתה אשתך"! <strong>אמר רב ששת: לאחר מיתת ראשונה ודאי,</strong> כלומר, לא לאחר שמועה שמתה, אלא לאחר שמתה באמת.
 <big>ג</big> שנינו במשנה ש<strong>בן תשע שנים</strong> ויום אחד שבא על יבמתו — פוסל את היבמה לאחים. ושואלים: האם <strong>בן תשע שנים ויום אחד</strong> רק אם בא עליה ב<strong>תחלה פסיל</strong> <small>[פוסל]</small> אותה לאחים, אך אם בא עליה <strong>בסוף לא פסיל</strong> <small>[אינו פוסל]?</small> <strong>והתני</strong> <small>[והרי שנה]</small> <strong>רב זביד בר רב אושעיא: העושה מאמר ביבמתו, ואחר כך בא אחיו, שהוא בן תשע שנים ויום אחד, עליה — פסלה,</strong> משמע שביאת קטן בן תשע פוסלת גם בסוף!
 <strong>אמרי</strong> <small>[אומרים]:</small> <strong>ביאה</strong> של בן תשע — <strong>פסיל</strong> <small>[פוסלת]</small> <strong>אפילו בסוף,</strong> אבל אם עשה רק <strong>מאמר, תחלה — פסיל</strong> <small>[פוסל],</small> <strong>בסוף — לא פסיל</strong> <small>[פוסל].</small> ושואלים: <strong>וביאה אפילו בסוף פסיל</strong> <small>[פוסלת]?</small> <strong>והא קתני</strong> <small>[והרי שנינו</small> במשנה<small>]:</small> <strong>אלא שהוא פוסל תחלה, והן תחלה וסוף. כיצד</strong> זה? <strong>בן תשע שנים ויום אחד שבא על יבמתו וכו'!</strong> ומשמע שהמשנה עצמה מפרשת פוסל תחילה על ידי ביאה!
 ומשיבים: <strong>חסורי מיחסרא והכי קתני</strong> <small>[חסרה</small> המשנה <small>וכך יש לשנותה]:</small> <strong>בן תשע שנים ויום אחד — הוא פוסל תחלה, והן פוסלין תחלה וסוף. במה דברים אמורים — במאמר,</strong> שעשו אלה מאמר בה, <strong>אבל ביאה פוסלת אפילו בסוף. כיצד: בן תשע שנים ויום אחד הבא על יבמתו</strong> לאחר שעשו אחיו מאמר — <strong>פסל</strong> אותה <strong>על ידי</strong> (לגבי) ה<strong>אחין.</strong>
 ושואלים: <strong>ומי אית ליה</strong> <small>[והאם יש לו]</small> לבן תשע תורת <strong>מאמר כלל</strong> שיהיה לו ערך <strong>על ידי</strong> (לגבי) <strong>אחין</strong> לפוסלם מייבום? <strong>והתניא</strong> <small>[והרי שנינו</small> בברייתא<small>]:</small> <strong>בן תשע שנים ויום אחד, הוא פוסל</strong> את היבמה לאחים <strong>בדבר אחד, והאחין פוסלין על ידו בארבעה דברים.</strong> כיצד? <strong>הוא פוסל על ידי אחין בביאה,</strong> שאם בא על יבמתו נפסלה לכל האחים, <strong>והאחין פוסלין על ידו בביאה, במאמר, בגט, בחליצה!</strong>
 ודוחים: משם אין ראיה, כי <strong>ביאה</strong> של קטן ש<strong>פסלה בין בתחלה בין בסוף — פסיקא ליה</strong> <small>[פסוק,</small> גמור ומוחלט <small>לו]</small> הדבר ולכן שנה בדרך זו, <strong>מאמר</strong> של הקטן ש<strong>בתחילה</strong> אם היה הוא הראשון שעשה בה מאמר <strong>פסיל</strong> <small>[פוסל],</small> ל<strong>בסוף לא פסיל</strong> <small>[אינו פוסל]</small> לאחר שעשו בה אחים מאמר — <strong>לא פסיקא ליה</strong> <small>[פסוק</small> גמור, מוחלט <small>לו]</small> הענין, ולכן לא פירט דין זה משום שאינו מקביל בתחילה ובסוף.
 <strong>איתמר נמי</strong> <small>[נאמר גם כן]</small> על ידי אמוראים אחרים, <strong>אמר רב יהודה אמר שמואל: יש לו</strong> לקטן <strong>גט</strong> ביבמה, שאם נתן לה גט, אסר אותה על יתר האחים. <strong>וכן אמר רב תחליפא בר אבימי: יש לו מאמר.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>יש לו גט, ויש לו מאמר,</strong> אלו <strong>דברי ר' מאיר.</strong>
 ושואלים <strong>ו</strong>האם <strong>סבר ר' מאיר יש לו גט? והתניא</strong> <small>[והרי שנינו</small> בברייתא<small>]:</small> <strong>עשו ביאת בן תשע כמאמר</strong> שעשה <strong>גדול,</strong> ו<strong>ר' מאיר אומר: עשו חליצת בן תשע כגט בגדול. ואם איתא</strong> <small>[יש</small> מקום<small>]</small> לדברים שאמרנו — <strong>ליתני</strong> <small>[שישנה]</small> כך: עשו חליצתו של קטן <strong>כגיטו,</strong> שהרי גם גט יש לו! <strong>אמר רב הונא בריה</strong> <small>[בנו]</small> של <strong>רב יהושע: אית ליה</strong> <small>[יש לו]</small> גט <strong>ו</strong>אולם הוא <strong>זוטר</strong> <small>[קטן]</small> כלומר, תוקפו פחות וקטן מגט של יבם אחר.
 שאפילו <strong>ל</strong>דעת <strong>רבן גמליאל</strong> ש<strong>אמר</strong> ש<strong>אין גט אחר גט</strong> ביבמה, כגון שאם נתן אחד האחים גט שוב אין לגט שנתן אחיו כל תוקף — <strong>הני מילי</strong> <small>[דברים אלה]</small> אמורים כשניתן הגט <strong>בגדול אחר גדול ו</strong>כן <strong>ב</strong><strong>קטן אחר קטן, אבל גדול</strong> שנתן גט <strong>אחר קטן</strong> שנתן גט — <strong>מהני</strong> <small>[מועיל]</small> הגט של הגדול לפסול ביבמה, משום שגט של קטן פחות בחשיבותו.
 ואילו <strong>לרבנן דאמרי</strong> <small>[ל</small>דעת <small>חכמים שאומרים]</small> <strong>יש גט אחר גט — הני מילי</strong> <small>[דברים אלה]</small> אמורים <strong>בגדול אחר גדול</strong> שנתנו שניהם גט, <strong>או בקטן אחר קטן, אבל</strong> גם הם מסכימים שגט של <strong>קטן אחר</strong> של <strong>גדול לא מהני</strong> <small>[מועיל],</small> שכוח הגט של קטן ודאי קטן יותר, לפיכך אמר ר' מאיר עשו חליצת בן תשע כגט בגדול, שלא יועיל אחריו גט של קטן.
## דף צו:
 <big>א משנה</big> <strong>בן תשע שנים ויום אחד שבא על יבמתו, ואחר כך בא עליה אחיו שהוא</strong> גם כן <strong>בן תשע שנים ויום אחד — פוסל</strong> האח השני <strong>על ידו</strong> (עבורו), כלומר, אוסר אותה על הראשון. <strong>ר' שמעון אומר: לא פוסל. בן תשע שנים ויום אחד שבא על יבמתו, ואחר כך בא</strong> אותו ילד גם <strong>על צרתה — פוסל</strong> אותה <strong>על ידי</strong> (לגבי, על) <strong>עצמו,</strong> ששתיהן נאסרות לו על ידי כך. <strong>ר' שמעון אומר: לא פוסל.</strong>
 <big>ב גמרא</big> <strong>תניא</strong> <small>[שנויה</small> ברייתא<small>],</small> <strong>אמר להם ר' שמעון לחכמים: אם</strong> ה<strong>ביאה</strong> ה<strong>ראשונה</strong> של בן תשע נחשבת ל<strong>ביאה</strong> גמורה — אם כן ה<strong>ביאה</strong> ה<strong>שנייה אינה ביאה,</strong> כמו בביאת יבם גדול אחר יבם גדול, שאין השני קונה ביבמה. <strong>ואם</strong> תאמר שה<strong>ביאה</strong> ה<strong>ראשונה אינה</strong> נחשבת ל<strong>ביאה</strong> — אם כן ה<strong>ביאה</strong> ה<strong>שנייה נמי</strong> <small>[גם כן]</small> <strong>אינה ביאה.</strong> ואילו חכמים סבורים שכיון שמחשיבים ביאת בן תשע כמאמר — יש כח לביאה אחת לחול אחר השניה.
 ומעירים, כי לפי פירוש זה, <strong>מתניתין</strong> <small>[משנתנו]</small> ש<strong>לא כ</strong>דעת <strong>בן עזאי. דתניא</strong> <small>[ש</small>כן <small>שנינו</small> בברייתא<small>],</small> <strong>בן עזאי אומר: יש מאמר אחר מאמר,</strong> שתופס ופועל המאמר <strong>בשני יבמין ויבמה אחת,</strong> שאם עשו בה שניהם מאמר, תפסו המאמרים של שניהם, ונאסרה לשניהם, כי מאחר שיש לכל אחד מהם זיקה בה — מאמר שניהם תופס.
 <strong>ואין</strong> תופס <strong>מאמר אחר מאמר בשתי יבמות ויבם אחד,</strong> שהרי לא היתה ליבם זיקה גמורה בשתיהן, וכיון שעשה מאמר באחת — כל זיקת הייבום נגמרה על ידי כך. ואילו במשנתנו המסקנה שביאת בן תשע שנים בשתי יבמות נחשבת, וכיון שביאת בן תשע דינה כמאמר, משמע שסבור התנא שחל מאמר אחר מאמר אף ביבם אחר.
 <big>ג משנה</big> <strong>בן תשע שנים ויום אחד שבא על יבמתו ומת — חולצת</strong> אותה יבמה, <strong>ולא מתייבמת.</strong> אם <strong>נשא</strong> הקטן <strong>אשה</strong> סתם <strong>ומת — הרי זו פטורה</strong> מייבום וחליצה, שהרי אין נישואין לקטן. <strong>בן תשע שנים ויום אחד שבא על יבמתו, ומשהגדיל נשא אשה אחרת, ומת</strong> בלא בנים, <strong>אם לא ידע</strong> (בעל) <strong>את הראשונה משהגדיל,</strong> אלא רק בזמן שהיה קטן — <strong>הראשונה חולצת ולא מתייבמת,</strong> שהרי היא כיבמה שבא עליה קטן, <strong>והשנייה — או חולצת או מתייבמת,</strong> משום שהיתה אשתו גמורה.
 <strong>ר' שמעון אומר: מייבם לאי זו שירצה, וחולץ לשנייה.</strong> ומעירים: <strong>אחד</strong> דינו של מי <strong>שהוא בן תשע שנים ויום אחד, ואחד</strong> מי <strong>שהוא בן עשרים שלא הביא שתי שערות,</strong> שדינו לענין זה כקטן בן תשע, שביאתו ביאה שאינה גמורה.
 <big>ד גמרא</big> <strong>אמר רבא: הא דאמור רבנן</strong> <small>[זה שאמרו חכמים]</small> ש<strong>זיקת שני יבמין,</strong> כגון יבמה שעשה בה אחד מן האחים מאמר, ומת, שלגבי האח הנותר, או האחים הנותרים, יש עליה זיקת ייבום משום שני אחים שמתו, <strong>מיחלץ חלצה יבומי לא מיבמה</strong> <small>[חולצת</small> ו<small>אינה מתייבמת],</small> <strong>לא תימא</strong> <small>[תאמר]</small> שזה רק <strong>היכא דאיכא</strong> <small>[היכן שיש]</small> <strong>צרה, דאיכא למגזר</strong> <small>[שיש</small> מקום <small>לגזור]</small> <strong>משום צרה,</strong> שהצרה הלא מעיקר הדין מתייבמת, ואם היתה גם זו שעשה בה האח השני מאמר מתייבמת, היו טועים ומייבמים שתי צרות מבית אחד.
 וראיה לדבר — <strong>דהא הכא ליכא</strong> <small>[שהרי כאן</small> במשנה <small>אין]</small> <strong>צרה</strong> ומדובר באשה אחת בלבד, ויבמה זו שנבעלה לבן תשע שיש עליה איפוא גם זיקה מבעלה הראשון וגם זיקה מהיבם הקטן (שהרי ביאתו היא כמאמר), ובכל אופן <strong>מיחלץ חלצה, יבומי לא מיבמה</strong> <small>[חולצת</small> ו<small>אינה מתייבמת].</small>
 <big>ה</big> שנינו במשנה: קטן בן תשע ש<strong>נשא אשה ומת</strong> — הרי זו פטורה מן הייבום ומן החליצה. ומעירים: <strong>תנינא להא דתנו רבנן</strong> <small>[שנינו</small> איפוא במשנה <small>את זו ששנו חכמים</small> בברייתא<small>]:</small> <strong>שוטה וקטן שנשאו</strong> נשים <strong>ומתו — נשותיהן פטורות מן החליצה ומן הייבום,</strong> שאין נישואי קטן נחשבים כלל.
 <big>ו</big> שנינו במשנה על <strong>בן תשע</strong> שבא על יבמתו, ו<strong>משהגדיל</strong> נשא אשה אחרת. ושואלים: <strong>ויעשו</strong> את <strong>ביאת בן תשע</strong> לפחות <strong>כמאמר בגדול, ו</strong>לפי זה <strong>תדחה</strong> ה<strong>צרה מיבום,</strong> שהרי היא צרת אשה שיש עליה זיקה משני יבמים! <strong>אמר רב: לא עשו ביאת בן תשע כמאמר בגדול</strong> לכל דבר. <strong>ושמואל אמר: עשו ועשו. וכן אמר ר' יוחנן: עשו ועשו.</strong>
 ושואלים, אם כן חוזרת השאלה למקומה, <strong>ויעשו</strong> ביאת בן תשע כמאמר לכל דבר ומדוע מייבם את צרתה? ומשיבים: מחלוקת <strong>תנאי</strong> <small>[תנאים]</small> <strong>היא; הך תנא</strong> <small>[התנא הזה]</small> של <strong>ארבעה אחין</strong> המדבר על אחד מהם שמת ועשה אחיו מאמר ומת גם הוא, שאין היבמה וצרתה מתייבמות לאחד האחים הנותרים, <strong>גזר משום צרה,</strong> שלא יאמרו שתי יבמות מבית אחד מתייבמות, ולכן שתיהן חולצות.
 <strong>ואשמעינן</strong> <small>[והשמיע לנו]</small> דין זה <strong>ב</strong>אח <strong>גדול</strong> שעשה מאמר, <strong>והוא הדין</strong> גם <strong>בקטן</strong> שבא עליה. <strong>והאי</strong> <small>[וזה]</small> ש<strong>אמר גדול</strong> דווקא — <strong>משום</strong> ש<strong>בגדול קאי</strong> <small>[</small>הוא <small>עומד,</small> מדבר<small>]</small> שם.
 <strong>והאי תנא דהכא</strong> <small>[והתנא הזה של</small> משנתנו <small>כאן]</small> <strong>סבירא ליה</strong> <small>[סבור]</small> ש<strong>עשו</strong> את ביאת הקטן לגמרי כמאמר גדול, <strong>ולא גזר משום צרה,</strong> אלא שהיא אסורה מצד עצמה שהיא אשת שני מתים, וצרתה מתייבמת. <strong>ואשמעינן</strong> <small>[והשמיע לנו]</small> דין זה <strong>בקטן, והוא הדין בגדול. והאי דקאמר</strong> <small>[וזה שאמר</small> את הדברים<small>]</small> <strong>בקטן</strong> — משום ש<strong>בקטן קאי</strong> <small>[עומד,</small> מדבר הוא<small>].</small>
 <big>ז</big> מסופר: <strong>אזל</strong> <small>[הלך]</small> <strong>ר' אלעזר אמר לשמעתא בי מדרשא</strong> <small>[את ההלכה</small> הזאת ב<small>בית המדרש]</small> <strong>ולא אמרה משמיה</strong> <small>[משמו]</small> של <strong>ר' יוחנן</strong> אלא סתם. <strong>שמע ר' יוחנן</strong> שר' אלעזר לא אמר משמו <strong>איקפד</strong> <small>[הקפיד,</small> כעס עליו<small>].</small> <strong>עול לגביה</strong> <small>[נכנסו אליו]</small> <strong>ר' אמי ור' אסי</strong> לפייסו, שלא יקפיד על תלמיד אהוב זה. <strong>אמרו ליה</strong> <small>[לו]:</small> <strong>לא כך היה המעשה בבית הכנסת של טבריא</strong> (טבריה) <strong>ב</strong>ענין <strong>נגר</strong> (בריח) <strong>שיש בראשו גלוסטרא</strong> (קצה, עיגול בולט), שהיתה שאלה אם מותר לטלטל אותו בשבת כדין כלי, או שאינו נחשב ככלי אלא כחומר גלם בלבד, ומוקצה הוא,
 <strong>שנחלקו בו ר' אלעזר ור' יוסי,</strong> וכל כך הקפידו זה על זה <strong>עד שקרעו ספר תורה בחמתן</strong> (בכעסם). ותחילה מבררים את הלשון, ותוהים: <strong>קרעו סלקא דעתך</strong> <small>[עולה על דעתך]?!</small> וכי יעלה על הדעת שחכמים אלה יקרעו ספר תורה בכוונה?! <strong>אלא אימא</strong> <small>[אמור]</small> <strong>שנקרע ספר תורה בחמתן,</strong> שמחמת שהתווכחו כל כך ומשכו את הספר זה לצד זה וזה לצד זה, נקרע הספר. <strong>והיה שם ר' יוסי בן קיסמא</strong> באותו מעמד, <strong>אמר: תמיה אני אם לא יהיה בית הכנסת זו</strong> מקום של <strong>עבודה זרה.</strong> שאם כך אירע בו — אין זה ראוי שיהיה זה מקום בית כנסת. <strong>וכן הוה</strong> <small>[וכך היה]</small> לבסוף. והביאו ר' אמי ור' אסי ברייתא זו לרמוז כמה ראוי להתרחק מן ההקפדה.
 <strong>הדר איקפד טפי</strong> <small>[חזר</small> ר' יוחנן ו<small>הקפיד יותר]</small> <strong>אמר: חברותא נמי</strong> <small>[חברות גם כן]</small> אתם עושים ביני ובינו?! שהרי שם מדובר בשני חכמים שווים זה לזה, ואילו ר' אלעזר תלמיד הוא.
 <strong>עול לגביה</strong> <small>[נכנס אליו]</small> <strong>ר' יעקב בר אידי. אמר ליה</strong> <small>[לו],</small> נאמר: <strong>"כאשר צוה ה' את משה עבדו כן צוה משה את יהושע וכן עשה יהושע לא הסיר דבר מכל אשר צוה ה' את משה"</strong> (יהושע יא, טו), <strong>וכי על כל דבר שאמר יהושע היה אומר להם: כך אמר לי משה? אלא יהושע</strong> היה <strong>יושב ודורש סתם, והכל יודעין שתורתו של משה היא. אף ר' אלעזר תלמידך יושב ודורש סתם והכל יודעין כי</strong> תורתו — מ<strong>שלך היא.</strong> ונתפייס ר' יוחנן.
 <strong>אמר להם</strong> לר' אמי ור' אסי אחר כך, משנתפייס: <strong>מפני מה אי</strong> (אין) <strong>אתם יודעין לפייס כבן אידי חברינו.</strong> ושואלים: <strong>ור' יוחנן מאי טעמא קפיד כולי האי</strong> <small>[מה טעם הקפיד כל כך]</small> על דבר זה? ומשיבים, ש<strong>אמר רב יהודה אמר רב: מאי דכתיב</strong> <small>[מהו שנאמר]:</small> <strong>"אגורה באהלך עולמים"</strong> (תהלים סא, ה), <strong>וכי אפשר לו לאדם לגור בשני עולמים</strong> בבת אחת? <strong>אלא אמר דוד לפני הקדוש ברוך הוא: רבונו של עולם, יהי רצון</strong>
## דף צז.
 <strong>שיאמרו דבר שמועה</strong> והלכה <strong>מפי בעולם הזה,</strong> כאשר אהיה אני בעולם אחר. ש<strong>אמר ר' יוחנן משום</strong> (בשם) <strong>ר' שמעון בן יוחי: כל תלמיד חכם שאומרים דבר שמועה מפיו בעולם הזה שפתותיו דובבות</strong> (רוחשות כאילו הוא מדבר) בהיותו <strong>בקבר.</strong> ו<strong>אמר ר' יצחק בן זעירא, ואיתימא</strong> <small>[ויש אומרים]</small> שאמר זאת <strong>שמעון נזירא: מאי קראה</strong> <small>[מהו הכתוב]</small> המלמד על כך — שנאמר: <strong>"וחכך כיין הטוב הולך לדודי למישרים דובב שפתי ישנים"</strong> (שיר השירים ז, י) —
 <strong>ככומר</strong> (כערימה) <strong>של ענבים</strong> שמניחים אותה להתחמם לפני הדריכה; <strong>מה כומר של ענבים, כיון שמניח אדם אצבעו עליו — מיד דובב,</strong> שהיין מבצבץ לצאת, והכל מתנועע בו, <strong>אף תלמידי חכמים, כיון שאומרים דבר שמועה מפיהם בעולם הזה שפתותיהם דובבות בקבר.</strong> ולכן רצה ר' יוחנן שתיאמר שמועה בשמו, כדי שיהיו לו חיי עולמים.
 <big>א</big> שנינו במשנה: <strong>אחד בן תשע שנים</strong> ויום אחד ואחד בן עשרים שלא הביא שערות, שווים לענין ייבום, שאין ביאתם ביאה גמורה. <strong>ורמינהו</strong> <small>[ומטילים,</small> מראים סתירה<small>],</small> ממה ששנינו: <strong>בן עשרים שנה שלא הביא שתי שערות — יביאו ראיה שהוא בן עשרים, והוא הסריס</strong> שמדובר בו, ולענין ייבום — <strong>לא חולץ ולא מייבם.</strong>
 וכיוצא בו: <strong>בת עשרים שנה שלא הביאה שתי שערות — יביאו ראיה שהיא בת עשרים, והיא האילונית — לא חולצת ולא מתייבמת.</strong> ואם כן, הרי אין הדברים דומים, שביאת בן תשע שנים בכל זאת נחשבת במקצת, ואילו הסריס אין ביאתו חשובה כלל, שהרי גם אינו חולץ!
 ומשיבים: <strong>הא אתמר עלה</strong> <small>[הרי</small> כבר <small>נאמר על כך]</small> <strong>אמר רב שמואל בר יצחק אמר רב: והוא שנולדו לו</strong> בזה שהיה בן עשרים <strong>סימני סריס</strong> אחרים. ולכן אין ביאתו נחשבת, ואילו במשנתנו מדובר במי שלא הביא סימני בגרות עד לגיל מאוחר. <strong>אמר רבא: דיקא נמי</strong> <small>[מדוייק גם כן]</small> שכך יש להבין, <strong>דקתני</strong> <small>[ששנה</small> שם<small>]:</small> <strong>והוא הסריס. שמע מינה</strong> <small>[למד מכאן]</small> שמדובר פה במי שברור לנו שהוא סריס.
 ושואלים לעצם ההלכה: <strong>וכי</strong> <small>[וכאשר]</small> <strong>לא נולדו לו סימני סריס, עד כמה</strong> שנים מחשיבים אותו כקטן? <strong>תני דבי</strong> <small>[שנה</small> החכם מ<small>בית</small> מדרשו<small>]</small> של <strong>ר' חייא: עד רוב שנותיו,</strong> כלומר, עד שנעשה בן שלושים וחמש שנים ויום אחד (שהן מחצית שבעים שנה — שנות חיי אדם רגיל, ומשהו).
 באותו נושא מסופר: <strong>כי אתו לקמיה</strong> <small>[כאשר היו באים לפני]</small> <strong>רבא</strong> לשאול על מי שהגיע לשנים הראויות לבגרות ולא נראו בו סימני בגרות, <strong>אי כחוש</strong> <small>[אם</small> היה הנדון <small>רזה]</small> <strong>אמר להו</strong> <small>[להם]:</small> <strong>זילו אבריוהו</strong> <small>[לכו</small> ו<small>הבריאו,</small> השמינו <small>אותו]</small> קודם שיבוא לדון בעניינו ולקבוע בו הלכה. <strong>ואי בריא</strong> <small>[ואם</small> היה <small>שמן]</small> <strong>אמר להו</strong> <small>[להם]:</small> <strong>זילו אכחשוהו</strong> <small>[לכו</small> ו<small>הרזו אותו],</small> <strong>דהני סימנין</strong> <small>[שסימנים אלה],</small> השערות, שהן סימני בגרות, <strong>זמנין דנתרי</strong> <small>[פעמים ש</small>הן <small>נושרות]</small> <strong>מחמת כחישותא</strong> <small>[רזון],</small> <strong>וזמנין דנתרי</strong> <small>[ופעמים ש</small>הן <small>נושרות]</small> <strong>מחמת בריותא</strong> <small>[שומן],</small> ושמא אם יגיע למצב גופני ראוי יתברר שיש בו סימני בגרות, ולא יצטרכו לדונו כסריס.
 
 <big>א משנה</big> <strong>נושאין על האנוסה ועל המפותה</strong> שאם אנס או פיתה אשה רשאי לשאת אחת מקרובותיה (כגון אחותה או אמה), אולם <strong>האונס ו</strong>כן <strong>המפתה</strong> קרובה של אשתו <strong>על</strong> אשתו <strong>הנשואה</strong> לו — <strong>חייב</strong> עליה משום ערוה. <strong>נושא אדם אנוסת אביו, ומפותת אביו, אנוסת בנו ומפותת בנו. ר' יהודה אוסר באנוסת אביו ומפותת אביו.</strong>
 <big>ב גמרא</big> מעירים: <strong>תנינא להא דתנו רבנן</strong> <small>[שנינו</small> במשנה <small>את זו ששנו חכמים</small> בברייתא<small>]:</small> <strong>אנס אשה — מותר לישא</strong> את <strong>בתה, נשא אשה — אסור לישא</strong> את <strong>בתה. ורמינהו</strong> <small>[ומטילים,</small> מראים סתירה<small>],</small> ממה ששנינו: <strong>הנטען מן האשה,</strong> כלומר, מי שיצאה עליו שמועה שבא על אשה מסויימת — <strong>אסור באמה ובבתה ובאחותה!</strong> ומשיבים: דבר זה אסור רק <strong>מדרבנן</strong> <small>[מדברי סופרים],</small> שגזרו שמא אם ישא את אחת מקרובותיה יבוא לידי איסור ערוה ממש באשה זו שמעתה תהיה קרובת אשתו.
 ושואלים: <strong>וכל היכא</strong> <small>[מקום]</small> <strong>דאיכא איסורא מדרבנן</strong> <small>[שיש איסור</small> על כל פנים <small>מדברי סופרים]</small> <strong>תני</strong> <small>[שונה</small> התנא<small>]</small> <strong>נושאין,</strong> שפירושו <strong>לכתחלה?!</strong> הלא אם הדבר אסור, אם כי רק מדברי סופרים, היה עליו לפחות לנסח באופן אחר: ואם עבר ונשא אין מוציאים! ומשיבים: <strong>כי תנן מתניתין</strong> <small>[כאשר שנינו</small> ב<small>משנתנו]</small> בלשון לכתחילה — מדובר שנושאין על האנוסה רק <strong>לאחר מיתה</strong> שלה, שלאחר מיתה לא גזרו.
 ושואלים למקור ההלכה שבמשנה: <strong>מנא הני מילי</strong> <small>[מניין הדברים הללו]?</small> <strong>דתנו רבנן</strong> <small>[ששנו חכמים]:</small> <strong>בכולן</strong> בעריות שנאמרו שם, <strong>נאמר</strong> בהם לשון <strong>שכיבה, וכאן</strong> באשה ובתה ובשאר קרובות שנאסרו מחמת נישואי אשתו, <strong>נאמר</strong> לשון <strong>קיחה, לומר לך: דרך ליקוחין</strong> (נישואין) <strong>אסרה תורה.</strong>
 <strong>אמר ליה</strong> <small>[לו]</small> <strong>רב פפא לאביי: אלא מעתה,</strong> אם אתה מדייק כך בלשון, <strong>גבי אחותו דכתיב</strong> <small>[שנאמר]</small> בה: <strong>"</strong>ו<strong>איש אשר יקח את אחתו בת אביו או בת אמו"</strong> (ויקרא כ, יז), <strong>הכי נמי</strong> <small>[כך גם כן]</small> תאמר שרק <strong>דרך קיחה הוא</strong> ש<strong>אסור</strong> ו<strong>דרך שכיבה שרי</strong> <small>[מותר]?!</small>
 <strong>אמר ליה</strong> <small>[לו],</small> כך יש להבין: <strong>ליקוחין כתיבי</strong> <small>[אמורים]</small> <strong>בתורה סתם</strong> וזו היא לשון כללית, ואנחנו דנים לפי הענין: <strong>הראוי ל</strong>פרשו בלשון <strong>קיחה</strong> של נישואין — מפרשים אותו בדרך זו, בתורת <strong>קיחה, הראוי לשכיבה</strong> אין הכוונה בו קיחה של נישואין, אלא רק לשון נקיה, הרי פירושו: <strong>שכיבה.</strong>
 <strong>רבא אמר:</strong> דין זה שאם <strong>אנס אשה מותר לישא</strong> את <strong>בתה</strong> נלמד <strong>מהכא</strong> <small>[מכאן]:</small> <strong>כתיב</strong> <small>[נאמר]</small> בפסוק אחד: <strong>"ערות בת בנך או בת בתך לא תגלה"</strong> (שם יח, י), ולכאורה אפשר לדייק: <strong>הא</strong> <small>[הרי]</small> את <strong>בת בנה דידה</strong> <small>[שלה]</small> של אשתך, <strong>ו</strong>את <strong>בת בתה דידה</strong> <small>[שלה]</small> — <strong>גלי</strong> <small>[</small>אתה יכול <small>לגלות]</small> ואין איסור בדבר,
 <strong>וכתיב</strong> <small>[ונאמר]</small> בפסוק אחר <strong>"ערות אשה ובתה לא תגלה את בת בנה ואת בת בתה לא תקח</strong> לגלות ערותה שארה הנה זמה היא<strong>"</strong> (שם יז), <strong>הא כיצד</strong> אתה מיישב את ההבדל בדיוקי הכתובים? ההסבר לכך הוא: <strong>כאן,</strong> שמותר, מדובר <strong>באונסין,</strong> שאם אנס אשה יכול לשאת את בת בתה או את בת בנה, כל עוד הם אינם גם בני בניו שלו, ו<strong>כאן,</strong> שאסור הדבר, מדובר <strong>בנשואין.</strong>
 ושואלים: אולי <strong>איפוך אנא</strong> <small>[אהפוך אני]</small> ואומר שבאונסין אסור ובנישואין מותר? ומשיבים: בענין <strong>עריות "שאר" כתיב בהו</strong> <small>[נאמר בהם]</small> ו<strong>בנשואין איכא</strong> <small>[יש]</small> <strong>שאר,</strong> שהבעל והאשה נעשים קרובים וכבשר אחד על ידי הנישואין, ואילו <strong>באונסין ליכא</strong> <small>[אין]</small> <strong>שאר,</strong> ובכתוב שנאמר בו האיסור, מפורש שהוא השארות.
 <big>ג</big> שנינו במשנה כי <strong>ר' יהודה אוסר באנוסת אביו</strong> ומפותת אביו. <strong>אמר רב גידל אמר רב: מאי טעמא</strong> <small>[מהו הטעם]</small> של <strong>ר' יהודה — דכתיב</strong> <small>[שנאמר]:</small> <strong>"לא יקח איש את אשת אביו ולא יגלה כנף אביו"</strong> (דברים כג, א), והוא מפרש: <strong>כנף שראה אביו</strong> בכל אופן <strong>לא יגלה.</strong>
 <strong>וממאי</strong> <small>[וממה]</small> יודעים אנו ש<strong>באנוסה</strong> ולא בנשואה <strong>כתיב</strong> <small>[נאמר</small> כתוב זה<small>] —</small> <strong>דכתיב מעילויה דקרא</strong> <small>[שנאמר מעל,</small> קודם, <small>לפסוק</small> זה<small>]</small> בדין האונס: <strong>"ונתן האיש השכב עמה לאבי הנער חמשים כסף"</strong> (שם כב, כט).
 <strong>ורבנן</strong> <small>[וחכמים]</small> מה הם משיבים על ראיה זו — <strong>אי הוה סמיך ליה כדקאמרת</strong> <small>[אילו היה סמוך לו</small> ממש היה זה <small>כמו שאתה אומר],</small> <strong>השתא דלא סמיך ליה</strong> <small>[עכשיו שאינו סמוך לו]</small> לגמרי ויש פסוק מפריד באמצע, <strong>מיבעי ליה</strong> <small>[נצרך לו]</small> הביטוי "לא יגלה כנף אביו" לענין אחר, לכפי שאמר <strong>רב ענן.</strong> ש<strong>אמר רב ענן אמר שמואל: בשומרת יבם של אביו,</strong> שעדיין לא ייבם אותה, <strong>הכתוב מדבר. ומאי</strong> <small>[ומה</small> פירוש<small>]</small> <strong>"כנף אביו" — כנף הראוי לאביו,</strong> אותו <strong>לא יגלה.</strong>
 ושואלים: לדעת חכמים לשם מה צריך הכתוב לומר איסור נוסף זה של "לא יגלה כנף אביו" — <strong>ותיפוק ליה</strong> <small>[ויצא,</small> ילמד <small>לו]</small> שהיא אסורה עליו, גם בלאו הכי <strong>משום דודתו,</strong> שהרי היתה קודם אשת דודו (אחי אביו)! ומשיבים: בא כתוב זה <strong>לעבור עליה בשני לאוין,</strong> גם משום דודתו, וגם משום "לא יגלה כנף אביו".
 ושואלים: <strong>ותיפוק ליה</strong> <small>[וייצא לו]</small> שיש בכך שני לאוין, מצד אחר — גם <strong>משום</strong> שהיא <strong>יבמה</strong> שנבעלת <strong>לשוק,</strong> לאדם שאיננו יבמה! ומשיבים: בא הכתוב ללמד <strong>לעבור עליה בשלשה לאוין:</strong> משום יבמה לשוק, משום דודתו, ומשום "לא יגלה". <strong>ואיבעית אימא</strong> <small>[ואם תרצה אמור]</small> שמדובר כאן <strong>לאחר מיתה</strong> של אביו, ולא היו לו עוד אחים, שאיסור יבמה לשוק אין כאן, אבל היא אסורה הן משום דודתו והן משום כנף שהיתה ראויה לאביו.
## דף צז:
 <big>א</big> כיון שהזכרנו כאן את ההיתר לשאת את אנוסת אביו ומפותת אביו, עלול הדבר לגרום לצירופים משפחתיים מוזרים, ומביאים כמה חידות הקשורות ביחסים וצירופים שכאלה. כגון החידה ששואלת אשה: "יש לי <strong>אח מאב ולא מאם, והוא בעלה דאם</strong> <small>[של אמי],</small> <strong>ואנא ברתה דאנתתיה</strong> <small>[ואני בת אשתו].</small>" <strong>אמר רמי בר חמא:</strong> ש<strong>לא כ</strong>דעת <strong>ר' יהודה דמתניתין</strong> <small>[ש</small>ב<small>משנתנו],</small> אבל לדעת חכמים ייתכן הדבר, שאם אנס אדם אשה והוליד ממנה בת, ובנו של אותו איש נשא את אנוסת אביו, הרי יכולה הבת הזו לומר על בעל אמה שהוא אחיה מאב ולא מאם, והוא בעלה של אמה, והיא בת אשתו.
 חידה אחרת היא: <strong>"אח</strong> שלי <strong>הוא, וברי</strong> <small>[ובני]</small> <strong>הוא, אחתיה אנא</strong> <small>[אחותו אני]</small> <strong>דהאי דדרינא אכתפאי</strong> <small>[של זה שאני נושאת על כתפיי]</small><strong>".</strong> כיצד יכול להיות הדבר? — <strong>משכחת לה</strong> <small>[</small>יכול <small>אתה למצוא</small> דבר <small>כזה]</small> <strong>בגוי הבא על בתו</strong> והוליד ממנה בן, שהוא איפוא גם אחיה וגם בנה (ונקטו דוגמא בגוי — משום שלא רצו אפילו לדמיין תיאור מקרה כגון זה בישראל).
 חידה אחרת: <strong>"שלמא לך ברי, בת אחתיך אנא</strong> <small>[שלום לך בני, בת אחותך אני]</small> <strong>"</strong><small> — </small><strong>משכחת לה</strong><small> [מוצא אתה אותה]</small> <strong>בגוי הבא על בת בתו</strong> והוליד ממנה בן, שהבן של אותה נכדה הוא גם כן קרוב מצד אחי אמה, והיא בת אחותו.
 חידה אחרת: <strong>"דלאי דדלו דוולא ליפול בכו סתר פתר</strong> <small>[</small>הפועלים <small>הדולים דליים</small> להשקות השדות, <small>שתיפול לכם</small> חידה <small>מסותרת לפתור</small> אותה<small>]:</small> <strong>דהאי דדרינא הוא בר, ואנא ברת אחוה</strong> <small>[שזה שאני נושאת</small> על כתפיי <small>הוא בן</small> שלי, <small>ואני בת אחיו]</small> <strong>".</strong> ופתרונו — <strong>משכחת לה</strong> <small>[מוצא אתה אותה]</small> <strong>בגוי הבא על בת בנו,</strong> שהילד שנולד הוא מצד אחד בן אמו, ומהצד האחר הוא דוד של אמו.
 חידה אחרת: <strong>"בייא בייא</strong> <small>[וי וי]</small> <strong>מאח, והוא אב, והוא בעל, והוא בר</strong> <small>[בן]</small> ה<strong>בעל והוא בעלה דאם</strong> <small>[של אמי],</small> <strong>ואנא ברתה דאיתתיה</strong> <small>[ואני בת אשתו],</small> <strong>ולא יהיב פיתא לאחוה יתמי בני ברתיה</strong> <small>[ואיננו נותן אוכל לאחיו היתומים בני בתו]</small> <strong>".</strong> וכיצד יכול להיות מצב כזה? — <strong>משכחת לה</strong> <small>[מוצא אתה אותה]</small> <strong>בגוי הבא על אמו והוליד ממנה בת,</strong> ובת זו היא איפוא גם אחותו וגם בתו, <strong>וחזר ובא על אותה בת,</strong> על בתו שלו שהוליד, שהיא אחותו, <strong>וחזר זקן,</strong> אביו של אותו אדם, <strong>ובא</strong> גם הוא <strong>עליה</strong> על הבת ההיא <strong>והוליד ממנה בנים.</strong>
 ואותה בת היא איפוא גם אשתו של בעלה־אביה, ואביה־בעלה הוא גם בעל אמה, והוא, בעלה, גם בן בעלה (בן הזקן), ואחיו של בעלה (בני הזקן) שנולדו ממנה הם בני בתו, חידה אחרת: <strong>"אנא ואת</strong> <small>[אני ואתה] —</small> <strong>אחי</strong> <small>[אחים],</small> <strong>אנא ואבוך</strong> <small>[אני ואביך] —</small> <strong>אחי</strong> <small>[אחים],</small> <strong>אנא ואמך</strong> <small>[אני ואמך] —</small> <strong>אחי</strong> <small>[אחים]</small> <strong>"</strong>וכיצד יכול להיות הדבר? — <strong>משכחת לה</strong> <small>[מוצא אתה אותה]</small> <strong>בגוי הבא על אמו והוליד ממנה שתי בנות, וחזר ובא על אחת מהן, והוליד ממנה בן, וקריא ליה אחתיה דאימא</strong> <small>[וקוראת לו</small> לבן <small>אחות אמו]</small> <strong>וקאמרה ליה הכי</strong> <small>[ואומרת לו כך]</small> שהיא גם אחותו מאב וגם אחות אמו מאב אחד, וגם אחות אביו מאם אחת.
 ועוד חידה: <strong>"אנא ואת</strong> <small>[אני ואתה] —</small> <strong>בני אחי</strong> <small>[אחים],</small> <strong>אנא ואבוך</strong> <small>[אני ואביך] —</small> <strong>בני אחי</strong> <small>[אחים],</small> <strong>אנא ואמך</strong> <small>[אני ואמך] —</small> <strong>בני אחי</strong> <small>[בני אחים]</small> <strong>",</strong> כיצד זה יכול לקרות? <strong>הא בהיתרא נמי משכחת לה</strong> <small>[</small>דבר כגון <small>זה מוצא אתה גם בהיתר],</small> כלומר, בלא איסור עריות — <strong>כגון ראובן שיש לו שתי בנות, ואתא</strong> <small>[ובא]</small> <strong>שמעון</strong> אחיו <strong>ונסב חדא מינייהו</strong> <small>[ונשא אחת מהן],</small> <strong>ואתא בר</strong> <small>[ובא בן]</small> של <strong>לוי</strong> שהוא אח שלישי <strong>ונסב חד מינייהו</strong> <small>[ונשא</small> גם הוא <small>אחת מהם]</small> שהיא בת דודו, <strong>וקאמר ליה</strong> <small>[ואומר לו]</small> <strong>בריה</strong> <small>[בנו]</small> של <strong>שמעון לבר בריה</strong> <small>[לבן בנו]</small> של <strong>לוי</strong> שהרי הם גם בני אחים (בני דודים מאם), וגם הוא ואביו בני אחים (בני דודים מאב), וגם הוא ואמו בני אחים (בני דודים מהאב).
 <big>ב משנה</big> <strong>הגיורת שנתגיירו בניה עמה — לא חולצין ולא מייבמין</strong> זה לזה, ו<strong>אפילו</strong> היתה <strong>הורתו</strong> (הריונו) <strong>של ראשון שלא בקדושה</strong> של קהל קודש בישראל <strong>ולידתו בקדושה</strong> שאמו ילדה אותו כשהיתה כבר יהודיה, <strong>והשני הורתו ולידתו בקדושה</strong> — אינם נחשבים אחים, שכיון שהתגייר אפילו אחד מהם נחשב כאילו נולד מחדש ואין לו כל קירבה עם אחיו. <strong>וכן</strong> הדין בענין <strong>שפחה שנשתחררו בניה עמה,</strong> שגם הם אינם נחשבים כקרובים זה לזה.
 <big>ג גמרא</big> מסופר: <strong>בני יודן אמתא</strong> <small>[השפחה]</small> <strong>אשתחרור</strong> <small>[השתחררו],</small> <strong>שרא להו</strong> <small>[התיר להם]</small> <strong>רב אחא בר יעקב למינסב נשי דהדדי</strong> <small>[לשאת</small> את <small>הנשים,</small> זו <small>של זה ו</small>זו <small>של זה]</small> <strong>אמר ליה</strong> <small>[לו]</small> <strong>רבא: והא</strong> <small>[והרי]</small> <strong>רב ששת אסר</strong> בכגון זה! <strong>אמר ליה</strong> <small>[לו]:</small> <strong>הוא אסר ואנא שרינא</strong> <small>[ואני מתיר],</small> כלומר, אני חולק עליו בזה.
 ומסבירים: אם היו שני המשוחררים או (הגרים) אחים <strong>מן האב ולא מן האם — כולי עלמא לא פליגי דשרי</strong> <small>[הכל אינם חולקים שמותר],</small> שאין לגר קירבה מן האב, שודאי אינו מתייחס עוד לבית אביו. ואם היו אחים <strong>מן האם</strong> בלבד <strong>ולא מן האב — כולי עלמא לא פליגי דאסיר</strong> <small>[הכל אינם חולקים שאסור].</small>
 <strong>כי פליגי</strong> <small>[כאשר נחלקו],</small> הרי זה כשהם אחים <strong>מן האב ומן האם: מאן דשרי</strong> <small>[מי שמתיר]</small> אומר: <strong>בתר אבא שדינן</strong> <small>[אחר האב אנו מטילים,</small> מייחסים<small>]</small> אותם, <strong>דהא "בני פלניא" קרו להו</strong> <small>[שהרי "בני פלוני" קוראים להם],</small> וכיון שכך, יודעים הכל שהם נחשבים עכשיו כזרים זה לזה ואין מקום לגזור איסור עליהם מחשש שיבואו להחליפם באחרים ולהתיר יותר מזה. <strong>ו</strong>אילו <strong>רב ששת</strong> סבור: כי <strong>קרו להו נמי</strong> <small>[קוראים להם גם כן]</small> <strong>"בני פלונית"</strong> ויודעים הכל שהם אחים גם מן האם.
 <strong>ואיכא דאמר</strong> <small>[ויש</small> מי <small>שאומר]</small> שבנוסח אחר היו הדברים: <strong>פליג</strong> <small>[חולק]</small> <strong>רב אחא בר יעקב אפילו באחין מן האם, ומאי טעמא</strong> <small>[ומה טעם]</small> דבריו? — שלשיטתו <strong>גר שנתגייר כקטן שנולד דמי</strong> <small>[</small>הוא <small>נחשב]</small> וכל יחסי הקירבה הקודמים שלו, אינם נחשבים עוד.
 <strong>תנן</strong> <small>[שנינו</small> במשנה<small>]:</small> <strong>הגיורת שנתגיירו בניה עמה — לא חולצין ולא מייבמין. מאי טעמא</strong> <small>[מה הטעם],</small> <strong>לאו</strong> <small>[</small>האם <small>לא]</small> <strong>משום דאסירי</strong> <small>[ש</small>הם <small>אסורים]</small> זה באשת זה ולכן אינם מייבמים, שאין בהם מצוות ייבום, ולא בטל מהם איסור אשת אח! ומשיבים: <strong>לא,</strong> הכוונה היא ש<strong>אינה</strong> (שאין) אשת אחד מהם <strong>בתורת חליצה וייבום</strong> כלל, שאינה נקראת אשת אחיו, <strong>ושריא לעלמא</strong> <small>[ו</small>לכן <small>מותרת לעולם]</small> לכל אדם אחר. <strong>ואינהו נמי שרו</strong> <small>[והם גם כן מותרים]</small> זה באשתו של זה.
 ומקשים: <strong>והא קתני</strong> <small>[והרי שנה]</small> <strong>"אפילו"</strong> ("אפילו הורתו של ראשון שלא בקדושה"), <strong>אי אמרת בשלמא אסירי</strong> <small>[נניח אם אתה אומר</small> שהם <small>אסורים]</small> לשאת זה את אשתו של זה משום איסור אשת אח, <strong>היינו דקתני</strong> <small>[זהו ששנה]</small> <strong>"אפילו",</strong> ללמד: <strong>דאף על גב</strong> <small>[שאף על פי]</small> ש<strong>ראשון הורתו שלא בקדושה ולידתו בקדושה, והשני הורתו ולידתו בקדושה, ו</strong>לכן <strong>כ</strong>בנים של <strong>שתי אמהות דמו</strong> <small>[</small>הם <small>נחשבים],</small> <strong>אפילו הכי</strong> <small>[כך]</small> — <strong>אסירי</strong> <small>[אסורים].</small> <strong>אלא אי אמרת שרו</strong> <small>[אם אומר אתה</small> ש<small>מותרים],</small> <strong>מאי</strong> <small>[מה]</small> מקום לומר <strong>"אפילו"?</strong>
 ומשיבים: <strong>דאף על גב</strong> <small>[שאף על פי]</small> <strong>דתרוייהו</strong> <small>[ששניהם]</small> <strong>לידתן בקדושה, ואתי לאחלופי</strong> <small>[ויבואו,</small> עלולים, <small>להחליפם]</small> <strong>בישראל</strong> גמורים <strong>אפילו הכי</strong> <small>[כך] —</small> <strong>שרי</strong> <small>[מותר].</small>
 <strong>איכא דאמרי</strong> <small>[יש שאומרים]:</small> <strong>הכי נמי מסתברא דשרו</strong> <small>[כך גם כן מסתבר ש</small>הם <small>מותרים],</small> <strong>דקתני</strong> <small>[ששנה]</small> <strong>"אפילו". אי אמרת בשלמא שרו</strong> <small>[נניח אם אתה אומר</small> שהם <small>מותרים]</small> זה באשתו של זה — <strong>היינו דקתני</strong> <small>[זהו ששנה]</small> <strong>"אפילו",</strong> כלומר, <strong>דאף על גב</strong> <small>[שאף על פי]</small> <strong>דתרוייהו</strong> <small>[ששניהם]</small> <strong>לידתן בקדושה, דאתי לאחלופי</strong> <small>[שיבואו להחליפם]</small> <strong>בישראל</strong> גמורים — <strong>אפילו הכי</strong> <small>[כך]</small> <strong>שרו</strong> <small>[</small>הם <small>מותרים].</small> <strong>אלא אי אמרת אסירי</strong> <small>[אם אומר אתה</small> שהם <small>אסורים],</small> <strong>מאי</strong> <small>[מה</small> מקום<small>]</small> ללשון <strong>"אפילו"?</strong>
 ודוחים: מכאן אין ראיה, שהרי אפשר לפרש באופן אחר: <strong>דאף על גב</strong> <small>[שאף על פי]</small> שה<strong>ראשון הורתו שלא בקדושה ולידתו בקדושה, והשני הורתו ולידתו בקדושה,</strong> ש<strong>כ</strong>בנים של <strong>שתי אמהות דמי</strong> <small>[</small>הם <small>נחשבים] —</small> <strong>אפילו הכי</strong> <small>[כך]</small> <strong>אסירי</strong> <small>[</small>הם <small>אסורים],</small> ואין, איפוא, להוכיח מכאן לצד זה או לצד אחר.
 ומנסים להביא ראיות נוספות, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>שני אחים תאומים גרים, וכן</strong> עבדים <strong>משוחררים — לא חולצין ולא מייבמין</strong> האחד את אשת אחיו, <strong>ואין חייבין</strong> זה על אשת זה <strong>משום אשת אח. היתה הורתן שלא בקדושה ולידתן בקדושה — לא חולצין ולא מייבמין, אבל חייבין משום אשת אח. היתה הורתן ולידתן בקדושה — הרי הן כישראלים לכל דבריהן,</strong> שחולצים ומייבמים וחייבים משום אשת אח. <strong>קתני מיהת</strong> <small>[שנינו על כל פנים]</small> ש<strong>אין חייבין משום אשת אח,</strong> ונדייק מכאן: <strong>חיובא ליכא</strong> <small>[חיוב</small> מן התורה — <small>אין כאן],</small>
## דף צח.
 <strong>הא איסורא איכא</strong> <small>[הרי</small> ש<small>איסור</small> מדברי סופרים <small>יש]</small> וקשה לרב אחא! ודוחים: <strong>הוא הדין</strong> ש<strong>אפילו איסורא נמי ליכא</strong> <small>[איסור גם כן אין],</small> <strong>ואיידי דבעי למיתני סיפא</strong> <small>[ומתוך שרצה</small> התנא <small>לשנות</small> ב<small>סוף]</small> <strong>"אבל חייבין",</strong> ולשון "חייב" מדוייקת שם, <strong>תנא נמי רישא</strong> <small>[שנה גם כן</small> ב<small>תחילה]</small> בלשון <strong>"אין חייבין"</strong> שאינה מדוייקת, שהרי הם מותרים לגמרי.
 <big>א</big> <strong>אמר רבא: הא דאמור רבנן</strong> <small>[זה שאמרו חכמים]</small> בתור כלל: <strong>אין</strong> ייחוס <strong>אב לגוי, לא תימא</strong> <small>[אל תאמר]</small> שהטעם הוא <strong>משום דשטופי</strong> <small>[ששטופים]</small> <strong>בזמה,</strong> ש<strong>לא ידיע</strong> <small>[ידוע]</small> בוודאות שזה אביו, <strong>אבל</strong> אם <strong>ידיע</strong> <small>[ידוע]</small> בבירור שזה אביו <strong>חיישינן</strong> <small>[חוששים אנו]</small> גם למשפחת האב, <strong>אלא אפילו דידיע נמי לא חיישינן</strong> <small>[</small>כ<small>שידוע גם כן איננו חוששים].</small>
 וראיה לדבר <strong>דהא</strong> <small>[שהרי]</small> <strong>שני אחין תאומים,</strong> ש<strong>טפה אחת</strong> (של זרע) <strong>היה ונחלקה לשתים</strong> וממנה נוצרו התאומים (תאומים זהים), <strong>וקתני סיפא</strong> <small>[ושנה</small> ב<small>סוף]</small> המשנה גם באלה: <strong>לא חולצין ולא מייבמין,</strong> אף שבוודאי יש להם אב אחד, על כן, <strong>שמע מינה, אפקורי אפקריה רחמנא לזרעיה</strong> <small>[למד מכאן</small> כי <small>הפקירה התורה את זרעו]</small> שלא יתייחסו בניו אחריו, <strong>דכתיב</strong> <small>[שנאמר]</small> במצרים: <strong>"בשר חמורים בשרם וזרמת סוסים זרמתם"</strong> (יחזקאל כג, כ).
 ומציעים: <strong>תא שמע</strong> <small>[בוא</small> ו<small>שמע]</small> ראיה אחרת, לענין איסור אשת אח בגרים, ש<strong>אמר ר' יוסי: מעשה בניפטיים הגר שנשא אשת אחיו מאמו, ובא מעשה לפני חכמים, ואמרו: אין אישות לגר.</strong> על לשון זו תוהים: כיצד אפשר לומר כך? <strong>ואלא גר דקדיש</strong> <small>[שקידש]</small> אשה <strong>הכי נמי</strong> <small>[כך גם כן]</small> תאמר ש<strong>לא תפסי</strong> <small>[תופסים]</small> <strong>בה</strong> ה<strong>קדושין?! אלא</strong> יש לתקן את הלשון <strong>אימא</strong> <small>[</small>ו<small>אמור]:</small> <strong>אין איסור אשת אח לגר. מאי לאו</strong> <small>[האם לא</small> מדובר<small>]</small> <strong>דנסבא</strong> <small>[שנשאה]</small> ה<strong>אח</strong> (שמת) את אשתו <strong>כשהוא גר!</strong> ומשמע שאין באחים גרים מן האם איסורי אשת אח!
 ודוחים: <strong>לא, דנסבא</strong> <small>[שנשאה]</small> <strong>כשהוא גוי.</strong> ומקשים: אם מדובר שנשאה <strong>כשהוא גוי, מאי למימרא</strong> <small>[מה</small> בא <small>לומר],</small> כלומר, מה החידוש בדבר? ומשיבים: <strong>מהו דתימא</strong> <small>[שתאמר]:</small> <strong>ליגזור</strong> <small>[שיגזרו]</small> חכמים במקרה שנשא האח אשה <strong>כשהוא גוי אטו</strong> <small>[משום]</small> המקרה הדומה אם ישא אותה <strong>כשהוא גר,</strong> על כן <strong>קא משמע לן</strong> <small>[השמיע לנו]</small> שאין גוזרים.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה, ש<strong>אמר</strong> החכם <strong>בן יאסיין: כשהלכתי לכרכי הים מצאתי גר אחד שנשא אשת אחיו מאמו. אמרתי לו: בני, מי הרשך? אמר לי: הרי אשה</strong> שהותר לה הדבר לפני זמן רב מצויה כאן, היא <strong>ושבעה בניה</strong>, כש<strong>על ספסל זה ישב ר' עקיבא ואמר שני דברים: גר נושא אשת אחיו מאמו, ואמר</strong> גם דבר אגדה: <strong>"ויהי דבר ה' אל יונה שנית לאמר"</strong> (יונה ג, א) — <strong>שנית דברה עמו שכינה, שלישית לא דברה עמו שכינה</strong> ולא זכה עוד לנבואה. <strong>קתני מיהת</strong> <small>[שנינו בכל אופן]</small> <strong>גר נושא אשת אחיו מאמו, מאי לאו דנסבא</strong> <small>[האם לא</small> מדובר <small>שנשאה]</small> <strong>אחיו כשהוא גר?</strong>
 ודוחים: <strong>לא, דנסבא</strong> <small>[שנשאה]</small> <strong>כשהוא גוי.</strong> ושואלים: אם כן <strong>מאי למימרא</strong> <small>[מה</small> בא <small>לומר]</small> בזה, מה חידש לנו? ומסבירים: <strong>מהו דתימא</strong> <small>[שתאמר]:</small> <strong>נגזור כשהוא גוי אטו</strong> <small>[משום]</small> המקרה שישא <strong>כשהוא גר,</strong> על כן <strong>קא משמע לן</strong> <small>[השמיע לנו]</small> שאין גוזרים.
 לעצם המעשה הזה שואלים: <strong>ומי מהימן</strong> <small>[והאם נאמן]</small> האיש, אותו גר, שסיפר הלכה חדשה זו בשם ר' עקיבא, הלא הוא מספר על דבר הנוגע לעצמו, <strong>והאמר</strong> <small>[והרי אמר]</small> <strong>ר' אבא אמר רב הונא אמר רב: כל תלמיד חכם שמורה הלכה ובא, אם קודם מעשה</strong> הנוגע לו עצמו <strong>אמרה — שומעין לו, ואם לאו</strong> <small>[לא],</small> שמורה הלכה זו רק בשעת מעשה כזה או לאחר מכן — <strong>אין שומעין לו!</strong>
 ומשיבים: <strong>איבעית אימא</strong> <small>[אם תרצה אמור]</small> <strong>מורה ובא היה,</strong> שהיה מוסר הלכה זו עוד קודם שהגיע מעשה לידו. <strong>ואיבעית אימא</strong> <small>[ואם תרצה אמור]:</small> <strong>משום דקאמר</strong> <small>[שאמר]</small> <strong>הרי אשה ושבעה בניה,</strong> והרי זו עדות על מעשה שהיה זמן רב לפני שהתעוררה השאלה לגביו. <strong>ואיבעית אימא</strong> <small>[ואם תרצה אמור]:</small> <strong>שאני הכא, דקאמר</strong> <small>[שונה כאן, שאמר]</small> <strong>מעשה אחרינא בהדה</strong> <small>[אחר אתו],</small> שכיון שאמר דבר אחר בשם ר' עקיבא שאותו אנו מקבלים, הרי אגב כך מקבלים גם הוראה זו.
 אגב אותו ענין מביאים: <strong>אמר מר</strong> <small>[החכם],</small> נאמר: <strong>"ויהי דבר ה' אל יונה שנית לאמר",</strong> ואמר על כך ר' עקיבא: <strong>שנית דברה עמו שכינה, שלישית לא דברה עמו.</strong> ותוהים: <strong>והא כתיב</strong> <small>[והרי נאמר]</small> על ירבעם בן יואש: <strong>"הוא השיב את גבול ישראל מלבוא חמת עד ים הערבה כדבר ה'</strong> אלהי ישראל <strong>אשר דבר ביד עבדו יונה בן אמתי הנביא"</strong> (מלכים ב' יד, כה), משמע שניבא יונה עוד נבואה אחת לפחות!
 <strong>אמר רבינא: על עסקי נינוה קאמר</strong> <small>[אמר]</small> שלא ניבא נבואה שלישית על נינוה, אף שאכן נתנבא עוד בנושאים אחרים. <strong>רב נחמן בר יצחק אמר: הכי קאמר</strong> <small>[כך אמר],</small> כך יש להבין את הפסוק: <strong>"כדבר ה' אשר דבר ביד עבדו הנביא"</strong> אינו תוכן הנבואה, אלא סימן הוא — <strong>כשם שנהפך</strong> בנבואת יונה <strong>לנינוה מרעה לטובה, כך בימי ירבעם בן יואש נהפך להם לישראל מרעה לטובה.</strong>
 וחוזרים לבעיה העיקרית, <strong>תא שמע</strong> <small>[בוא</small> ו<small>שמע]</small> ראיה אחרת, ממה ששנינו: <strong>גר שהיה לידתו בקדושה והורתו שלא בקדושה — יש לו שאר האם,</strong> שקרוביו מצד האם נחשבים כקרובים <strong>ואין לו שאר האב. כיצד? נשא אחותו מן האם</strong> שנתגיירה יחד עם אמו — <strong>יוציא,</strong> שאם כי בעצם אינה נחשבת כקרובתו בהיותה בעצמה גיורת, בכל זאת גזרו חכמים בה, שלא יבוא לשאת את אחותו מאמו שנולדה לאחר שנתגיירה אמו. נשא את אחותו <strong>מן האב — יקיים.</strong> נשא <strong>אחות האב מן האם — יוציא,</strong>
## דף צח:
 <strong>מן האב — יקיים. אחות האם מן האם — יוציא,</strong> אחות האם <strong>מן האב — ר' מאיר אומר: יוציא, וחכמים אומרים: יקיים. שהיה ר' מאיר אומר: כל ערוה שהיא משום שאר האם</strong> — בין בקירבה של צד האב (כגון אחות האב) או מצד האם — <strong>יוציא, משום</strong> שאר <strong>האב — יקיים.</strong>
 <strong>ומותר באשת אחיו מאמו, ובאשת אחי אביו, ושאר כל העריות מותרות לו</strong> כאשר נתגיירו. <strong>ו</strong>בא משפט זה <strong>לאיתויי</strong> <small>[להביא,</small> להוסיף<small>]</small> <strong>אשת האב.</strong>
 אם <strong>נשא אשה ובתה</strong> בגויותן ולאחר מכן נתגיירו עמו — <strong>כונס אחת, ומוציא אחת, לכתחלה לא יכנוס. מתה אשתו — מותר בחמותו</strong> אם נתגיירו שתיהן. <strong>ואיכא דתני</strong> <small>[ויש ששנה]:</small> <strong>אסור בחמותו.</strong>
 <strong>קתני מיהת</strong> <small>[שנה על כל פנים]:</small> <strong>מותר באשת אחיו, מאי לאו</strong> <small>[האם לא]</small> <strong>דנסבה</strong> <small>[שנשאה]</small> <strong>אחיו כשהוא גר?</strong> ודוחים: <strong>לא,</strong> אפשר לומר <strong>דנסבה</strong> <small>[שנשאה]</small> <strong>כשהוא גוי.</strong> ותוהים: אם כן <strong>מאי למימרא</strong> <small>[מה</small> בא <small>לומר,</small> לחדש<small>]</small> בכך? שודאי אין זה נחשב לערוה מכיון שאף לנישואין אין תוקף לאחר שנתגיירה. ומשיבים: <strong>מהו דתימא</strong> <small>[שתאמר]</small> <strong>ליגזור</strong> <small>[</small>שיש <small>לגזור]</small> בנשא <strong>כשהוא גוי אטו</strong> <small>[משום]</small> הנושא <strong>כשהוא גר,</strong> על כן <strong>קא משמע לן</strong> <small>[השמיע לנו]</small> שלא.
 כיון שהבאנו ברייתא זו לענייננו, מבררים אותה לעצמה: <strong>אמר מר</strong> <small>[החכם]</small> <strong>נשא אשה ובתה — כונס אחת ומוציא אחת, לכתחלה לא יכנוס.</strong> ותוהים: <strong>השתא אפוקי מפיק</strong> <small>[</small>הרי, <small>עכשיו</small> למדנו ש<small>מוציא</small> את זו שנשא<small>]</small> — שלא ישאנה <strong>לכתחלה מיבעיא</strong> <small>[נצרכה</small> לומר<small>]?!</small> ומשיבים: <strong>התם קאי</strong> <small>[שם,</small> התנא <small>עומד,</small> מתייחס<small>],</small> כלומר, מילים אלה מתייחסות למה שקדם להן, <strong>והכי קאמר</strong> <small>[וכך אמר],</small> כך יש להבין: <strong>הך דאמור רבנן</strong> <small>[זה שאמרו חכמים]</small> <strong>יקיים,</strong> שהם קרובים מן האב, בכל זאת <strong>לכתחלה לא יכנוס.</strong>
 שנינו בברייתא: <strong>מתה אשתו — מותר בחמותו. ואיכא דתני</strong> <small>[ויש ששנה]:</small> <strong>אסור בחמותו.</strong> ומעירים: <strong>חדא</strong> <small>[</small>ברייתא <small>אחת]</small> <strong>כ</strong>שיטת <strong>ר' ישמעאל, וחדא</strong> <small>[ואחת]</small> <strong>כ</strong>שיטת <strong>ר' עקיבא.</strong>
 <strong>מאן דאסר</strong> <small>[מי שאסר]</small> סבור <strong>כ</strong>דעת <strong>ר' ישמעאל,</strong> שכיון ש<strong>אמר: חמותו לאחר מיתה</strong> של אשתו <strong>באיסורא קיימא</strong> <small>[באיסור</small> תורה היא <small>עומדת]</small> <strong>ו</strong>לכן גם ל<strong>גבי גר גזרו ביה רבנן</strong> <small>[בו חכמים],</small> <strong>ומאן דשרי</strong> <small>[ומי שהתיר]</small> סבור <strong>כ</strong>דעת <strong>ר' עקיבא,</strong> ש<strong>אמר: חמותו לאחר מיתה</strong> של אשתו <strong>קלש</strong> (פחת) <strong>ליה איסורא</strong> <small>[לו האיסור],</small> ואין חייב עליה מיתה, <strong>ו</strong>לכן ל<strong>גבי גר לא גזרו ביה רבנן</strong> <small>[בו חכמים],</small> משום איסור שאף בישראל איננו חמור כל כך.
 <big>א משנה</big> <strong>חמש נשים שנתערבו ולדותיהן</strong> ואין יודעים מי הוא בנו של מי והיו לנשים אלה גם בנים אחרים, ידועים, ו<strong>הגדילו</strong> (גדלו) אותם ילדי <strong>התערובות ונשאו נשים, ומתו</strong> — <strong>ארבעה</strong> מן האחים הוודאיים <strong>חולצין לאחת</strong> מן הנשים הללו, שהרי ייתכן שהיא אשת אחיו של כל אחד מהם, <strong>ואחד</strong> מן האחים הוודאיים <strong>מייבם אותה</strong> אם רוצה, שאפילו אינה אשת אחיו, הרי חלצו לה האחרים ומותרת לו, שודאי הותרה לכול על ידי החליצה.
 <strong>הוא,</strong> זה שייבם <strong>ושלשה</strong> אחרים <strong>חולצין לאחת</strong> הנשים האחרות <strong>ואחד מייבם</strong> אותה. וכך עושים לגבי כל הנשים הללו. <strong>נמצאו</strong> בסך הכל <strong>ארבע חליצות וייבום לכל אחת ואחת.</strong>
 <big>ב גמרא</big> מדייקים: <strong>ודוקא מיחלץ והדר יבומי</strong> <small>[לחלוץ</small> תחילה <small>ואחר כך לייבם],</small> <strong>אבל יבומי ברישא</strong> <small>[לייבם בתחילה] —</small> <strong>לא,</strong> שהרי יש ספק שמא <strong>קפגע</strong> <small>[פוגע</small> <small>הוא]</small> <strong>ביבמה לשוק.</strong> שהרי ייתכן שזו שייבם תחילה לא אשת אחיו היתה, ושמא היא יבמתו של אחר, ועדיין לא נחלצה.
 ועוד מסבירים: <strong>מאי</strong> <small>[מה</small> טעם נאמר במשנה<small>]</small> <strong>הוא ושלשה חולצין לאחת,</strong> ומדוע שלא יחלצו אחרים והוא מייבם עוד אחת? — ש<strong>לא תימא</strong> <small>[תאמר]</small> <strong>ליבמינהו חד לכולהו</strong> <small>[שייבם אחד את כולן],</small> שכיון שכל האחרים חלצו, רשאי הוא לייבם את כולן, <strong>אלא כל חד וחד</strong> <small>[אחד ואחד]</small> <strong>מייבם חדא</strong> <small>[אחת],</small> <strong>דלמא מתרמיא ליה דידיה</strong> <small>[שמא תזדמן לו שלו],</small> שהרי ייתכן מקרה שכל אחד (או חלק מהם) ייבם את אשת אחיו, ואם ייבם אחד את כולם תתבטל ודאי מצות ייבום מחלק מהן.
 <big>ג</big> שנינו בתוספתא בהמשך למקרה המתואר במשנה: <strong>מקצתן אחין ומקצתן שאין</strong> (אינם) <strong>אחין — האחין חולצין, ושאין אחין מייבמין.</strong> ושואלים: <strong>מאי קאמר</strong> <small>[מה אמרה]</small> ברייתא זו? <strong>אמר רב ספרא: הכי קאמר</strong> <small>[כך אמר],</small> כך יש להבינה: <strong>מקצתן אחין מן האב</strong> בלבד לאותם ולדות שנתערבו <strong>ומקצתן</strong> מלבד היותם אחים מן האב הם גם <strong>אחין מן האם.</strong> לחלק מן התערובות, <strong>אחין מן האם — חולצין,</strong> שהרי אפילו אם אחת הנשים אינה אשת אח מן האב, מכל מקום שמא היא רק אשת אחיו מאמו, ואסור בה לעולם (שהרי אין מצות ייבום חלה עליה), <strong>ואחין מן האב מייבמין.</strong>
 היו <strong>מקצתן כהנים ומקצתן שאינן כהנים — כהנים חולצין,</strong> ו<strong>שאינן כהנים</strong> — <strong>מייבמין,</strong> שהרי חלוצה אסורה לכהן, ושמא היתה אחת החליצות חליצה ראויה ונאסרה לכהנים, ואין האח הכהן יכול לייבמה מפני הספק. <strong>מקצתן כהנים ומקצתן אחין מן האם — אלו ואלו חולצין ולא מייבמין.</strong>
## דף צט.
 <big>א</big> <strong>תנו רבנן</strong> <small>[שנו חכמים]:</small> <strong>יש</strong> מקרה שבו בן <strong>חולץ לאמו מספק,</strong> או חולץ <strong>לאחותו מספק,</strong> או חולץ <strong>לבתו מספק,</strong> אף שבדרך כלל נשים אלה אינן חייבות כלל במצות ייבום.
 <strong>כיצד? אמו ואשה אחרת, ולהן שני זכרים,</strong> בן לכל אחת, <strong>וחזרו וילדו שני זכרים במחבא</strong> ונתערבו שני הילדים זה בזה, <strong>ובא בנה</strong> הוודאי <strong>של זו ונשא</strong> את <strong>אמו של זה, ובנה</strong> הוודאי <strong>של זו נשא</strong> את <strong>אמו של זה, ומתו</strong> אלו <strong>בלא בנים</strong> — במקרה כזה, <strong>זה,</strong> אחד מן התערובות, <strong>חולץ לשתיהן</strong> שאינו יודע מי אמו ומי יבמתו, <strong>וזה חולץ לשתיהן. נמצא כל אחד ואחד</strong> מהם <strong>חולץ לאמו מספק.</strong>
 חולץ <strong>לאחותו מספק כיצד?</strong> אדם שהיה נשוי לאשה ונולדו לו שני בנים ומתה אשתו ונשא אשה אחרת ונולד לו ממנה בן (ואותו בן הוא אחיהם מן האב של הראשונים) ומת האב ונישאה אשתו בשנית לאחר שהיה בעבר נשוי לאחרת והיו לו שני בנים ממנה, והלכה <strong>אמו</strong> של אותו בן שלישי <strong>ואשה אחרת</strong> ו<strong>ילדו שתי</strong> בנות <strong>נקבות במחבא,</strong> ונתערבו אותן הבנות זו בזו, <strong>ובאו אחיהן</strong> מן האב של אותן בנות ו<strong>שלא מאותה האם ונשאום, ומתו</strong> אותם אחים <strong>בלא בנים</strong> — אותו בן ודאי, שהוא אח מהאם לאחת מהן, <strong>חולץ לשתיהן, נמצא חולץ לאחותו מספק.</strong>
 חולץ <strong>לבתו מספק כיצד? אשתו ואשה אחרת שילדו שתי נקבות במחבא,</strong> ונתערבו אותן הבנות, <strong>ובאו אחיהן</strong> של הבעלים הללו <strong>ונשאום</strong> את הבנות הללו <strong>ומתו בלא בנים,</strong> במקרה כזה — <strong>זה חולץ לבתו מספק, וזה חולץ לבתו מספק.</strong>
 <big>ב</big> אגב הדיון במקרים מוזרים אלה מביאים ברייתא העוסקת גם היא בצירוף מוזר, אם כי מסוג אחר. <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: איש ואשה פעמים שמולידין חמש אומות.</strong> כלומר, ילדים שהם חמישה סוגים שונים מבחינת ייחוסם.
 <strong>כיצד? ישראל שלקח</strong> (קנה) <strong>עבד ושפחה מן השוק, ולהן</strong> לעבד ולשפחה <strong>שני בנים, ונתגייר אחד מהן</strong> מן הבנים הללו — <strong>נמצא</strong> בן <strong>אחד גר ו</strong>בן <strong>אחד גוי. הטבילן</strong> את העבד והשפחה <strong>לשם עבדות ונזקקו זה לזה</strong> והולידו בן, <strong>הרי כאן</strong> לזוג בן אחד <strong>גר, ו</strong>בן שני <strong>גוי, ו</strong>בן שלישי <strong>עבד. שחרר</strong> האדון <strong>את השפחה</strong> הזו <strong>ובא עליה העבד,</strong> שהיה בעלה והוליד ממנה בן, <strong>הרי כאן גר וגוי ועבד וממזר,</strong> שלדעתו בן שנולד מישראלית (ושפחה משוחררת דינה כישראלית לענין זה) ועבד — ממזר הוא. <strong>שחרר</strong> האדון את <strong>שניהם, והשיאן זה לזה</strong> והולידו בן — <strong>הרי כאן גר וגוי ועבד וממזר וישראל.</strong>
 שואלים: <strong>מאי קא משמע לן</strong> <small>[מה השמיע לנו]</small> דבר חידוש בכל הסיפור הזה — ש<strong>גוי ועבד הבא על בת ישראל הולד ממזר.</strong>
 <strong>תנו רבנן</strong> <small>[שנו חכמים]:</small> <strong>יש מוכר את אביו</strong> כדי <strong>להגבות</strong> ל<strong>אמו</strong> את <strong>כתובתה. כיצד? ישראל לקח עבד ושפחה מן השוק ולהם בן. ושחרר את השפחה ונשאה, ועמד וכתב כל נכסיו לבנה</strong> ובתוכם גם את אביו העבד, ואחר כך מת האדון, <strong>נמצא זה</strong> הבן שירש כל הנכסים <strong>מוכר את אביו</strong> העבד שזכה בו כדי <strong>להגבות לאמו כתובתה.</strong>
 ושואלים: <strong>מאי קא משמע לן</strong> <small>[מה</small> חידוש הלכה <small>השמיע לנו]</small> בכך? ומשיבים: כל הברייתא <strong>כולה</strong> כשיטת <strong>ר' מאיר היא, ו</strong>בא להשמיע לנו ש<strong>עבדא מטלטלי</strong> <small>[העבד</small> נחשב כמו <small>מטלטלים],</small> <strong>ומטלטלי משתעבדי</strong> <small>[ומטלטלים משתעבדים]</small> <strong>לכתובה.</strong> וזהו החידוש: שאף מטלטלים משתעבדים לכתובה, ולא רק קרקעות, ולכן אפשר למכור את העבד לצורך הכתובה. <strong>ואיבעית אימא</strong> <small>[ואם תרצה אמור]:</small> <strong>הא קמשמע לן</strong> <small>[זה השמיע לנו]</small> ש<strong>עבדא כמקרקע דמי</strong> <small>[העבד כמקרקעין נחשב]</small> ולכן הוא נמכר כשאר הקרקעות לצורך גביית הכתובה.
 <big>ג משנה</big> <strong>האשה שנתערב ולדה בולד כלתה, הגדילו התערובות ונשאו נשים, ומתו</strong> אחר כך, <strong>בני הכלה</strong> הוודאיים <strong>חולצין ולא מייבמין</strong> לנשים הללו, <strong>ש</strong>כן כל אחת מהן <strong>הוא ספק</strong> שהיא <strong>אשת אחיו, ספק</strong> שהיא <strong>אשת אחי אביו</strong> ואסורה בייבום,
 <strong>בני הזקנה,</strong> כלומר, בני האם הוודאיים, <strong>או חולצין או מייבמין, ש</strong>כן יש פה <strong>ספק,</strong> או שהיא <strong>אשת אחיו</strong> או <strong>אשת בן אחיו</strong> ושתיהן מותרות.
 <strong>מתו</strong> האחים <strong>הכשרים</strong> (הוודאיים), אותם ילדי <strong>התערובות</strong> לנשים שנותרו <strong>לבני הזקנה — חולצין ולא מייבמין, ש</strong>כן <strong>הוא ספק אשת אחיו ו</strong>ספק <strong>אשת אחי אביו. לבני הכלה — אחד חולץ,</strong> כי שמא אשת אחיו היא וצריכה חליצה ממנו <strong>ואחד מייבם,</strong> שאפילו אם היא אשת אחיו של הספק השני, הרי כבר קיבלה חליצה ממנו ומותרת לאחד הזה.
 <strong>כהנת שנתערב ולדה בולד שפחתה — הרי אלו,</strong> הוולדות, <strong>אוכלים בתרומה</strong> בכל מקרה, שכן אם עבד הוא — הרי הוא עבד כהן, ואם בן הכהנת הוא — הרי הוא כהן, <strong>וחולקין חלק אחד בגורן,</strong>
## דף צט:
 <strong>ואינן מטמאין למתים,</strong> שכל אחד מהם הוא ספק כהן. <strong>ואינן נושאין נשים, בין</strong> היו הנשים <strong>כשרות</strong> — שמא הוא עבד ואסור בכשרה, <strong>בין פסולות</strong> — שמא כהן הוא ואסורה לו. <strong>הגדילו התערובות ושחררו זה את זה — נושאין נשים ראויות לכהונה,</strong> שאם עבד משוחרר הוא — מותר בה, שאמנם עבד משוחרר מותר אף בפסולה לכהונה, אבל אם הוא כהן — אסור באשה פסולה לכהונה.
 <strong>ואינן מטמאין למתים,</strong> משום ספק כהן, <strong>ואם נטמאו</strong> למתים — <strong>אינן סופגין</strong> (מקבלים) את <strong>הארבעים</strong> מלקות שהרי אין להזהיר אף אחד מהם בוודאות, שמא אינו כהן. <strong>ואינן אוכלין בתרומה,</strong> שהרי אחד מהם הוא עבד משוחרר, <strong>ואם אכלו</strong> בשוגג — <strong>אינן משלמין קרן וחומש,</strong> שהרי לא ברור שהאוכל הוא זר. <strong>ואינן חולקין על הגורן</strong> לקבל תרומה, שאין אחד מהם יכול להוכיח שכהן הוא. <strong>ומוכרין את התרומה</strong> שהם מפרישים מתבואתם, <strong>ו</strong>אף שאינם אוכלים אותה <strong>הדמים שלהן</strong> שאין דרך להוציא מידם.
 <strong>ואינן חולקין בקדשי המקדש,</strong> שהרי לא ברור מי מהם כהן, <strong>ואין נותנים להם קדשים,</strong> קרבנות להקריב כמו שנותנים לכהנים. <strong>ואין מוציאין</strong> קדשים <strong>שלהם מידיהם</strong> — שעורות הקדשים שייכים להם, שהרי אי אפשר להוכיח כי אחד מהם אינו כהן.
 <strong>ופטורין</strong> לתת לכהן <strong>מן הזרוע ומן הלחיים ומן הקיבה</strong> של בהמות חולין שלהם, <strong>ובכורו</strong> (בכור בהמה טהורה) של כל אחד מהם <strong>יהא רועה עד שיסתאב</strong> (עד שיפול בו מום) שבהיותו תמים אינו רוצה להקריבו ולתת את בשרו לכהן — שהרי בעל הבכור ספק כהן הוא. וכשנופל בו מום יכולים הם לאוכלו, שהרי הוא ממון של כהן בלבד, ואין מוציאים מידם. <strong>ו</strong>בכלל: <strong>נותנין עליו חומרי כהנים וחומרי ישראלים.</strong>
 <big>א גמרא</big> שנינו במשנה: <strong>"מתו הכשרים וכו'".</strong> ותוהים על הלשון: <strong>אלא הנך</strong> <small>[הללו],</small> וכי <strong>משום דאיערוב להו</strong> <small>[שהתערבו להם]</small> <strong>הוו להו</strong> <small>[נהיו]</small> <strong>פסולין?</strong> אמנם, ספק הוא בני מי הם, אבל אינם פסולים! <strong>אמר רב פפא: אימא</strong> <small>[אמור]</small> כך: <strong>ומתו הודאין.</strong>
 <big>ב</big> עוד שנינו במשנה: <strong>לבני הכלה אחד חולץ</strong> ואחד מייבם. ומעירים: <strong>דוקא מיחלץ והדר יבומי</strong> <small>[לחלוץ</small> תחילה <small>ואחר כך לייבם],</small> <strong>אבל יבומי ברישא</strong> <small>[לייבם בתחילה] —</small> <strong>לא,</strong> מחשש <strong>דקפגע</strong> <small>[שפוגע הוא]</small> <strong>ביבמה לשוק,</strong> שהרי ייתכן שזו איננה יבמתו אלא כלת אחיו הזקוקה לייבום.
 <big>ג</big> שנינו במשנה: <strong>כהנת שנתערב</strong> וולדה בוולד שפחתה, שבין השאר גם חולקים להם חלק אחד בגורן. ותוהים: <strong>חלק אחד פשיטא</strong> <small>[פשוט]</small> שלא יתנו להם יותר מזה! אלא <strong>אימא</strong> <small>[אמור]</small> <strong>חלק כאחד,</strong> כלומר, חולקים להם רק כשהם באים יחד.
 ומעירים: <strong>תנן כמאן דאמר</strong> <small>[שנינו</small> איפוא במשנתנו <small>כ</small>דעת <small>מי שאומר]</small> <strong>אין חולקין תרומה לעבד אלא אם כן רבו עמו. דתניא</strong> <small>[ש</small>כן <small>שנינו</small> בברייתא<small>]:</small> <strong>אין חולקין תרומה ל</strong>מי שהוא ספק <strong>עבד</strong> כהן ספק בן כהן, <strong>אלא אם כן רבו עמו,</strong> אלו <strong>דברי ר' יהודה. ר' יוסי אומר: יכול</strong> זה שבא לחלוק <strong>שיאמר: אם כהן אני — תנו לי בשביל עצמי, ואם עבד כהן אני — תנו לי בשביל רבי</strong> (אדוני).
 ומסבירים את טעם המחלוקת: <strong>במקומו של ר' יהודה היו מעלין מתרומה ליוחסין,</strong> שאם היו רואים שאדם קיבל חלק בתרומה, היו מניחים שהוא כהן, ומעידים עליו שהוא כהן לגבי קביעת ייחוסו, ולכן אין לתת תרומה לעבד כשרבו אינו עמו. <strong>במקומו של ר' יוסי לא היו מעלין מתרומה ליוחסין,</strong> ולכן אפשר היה לתת תרומה גם אם הוא עבדו של כהן בלא חשש.
 <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בר צדוק: מימי לא העדתי,</strong> לא נזדמן לי להעיד בבית דין, <strong>אלא עדות אחד, והעלו עבד לכהונה על פי</strong> באותה עדות, אף שמן הסתם דקדק בדבר, מכל מקום קרה מכשול כזה.
 ותוהים: <strong>העלו</strong> ממש <strong>סלקא דעתך</strong> <small>[עולה בדעתך]?!</small> <strong>השתא</strong> <small>[עכשיו</small> הרי<small>]</small> מקובל עלינו ככלל שאפילו <strong>בהמתן של צדיקים אין הקדוש ברוך הוא מביא תקלה על ידן, צדיקים עצמן לא כל שכן!</strong>
 <strong>אלא אימא</strong> <small>[אמור]</small> בשינוי: <strong>בקשו להעלות עבד לכהונה על פי.</strong> כיצד היה הדבר? <strong>חזא באתריה</strong> <small>[ראה במקומו]</small> של <strong>ר' יוסי</strong> שחלקו בתרומה לאדם אחד ושם לא דקדקו אם עבד כהן הוא — או שהוא עצמו כהן, <strong>ואזל ואסהיד באתריה</strong> <small>[והלך והעיד במקומו]</small> של <strong>ר' יהודה</strong> שראה שחלקו לו תרומה, וכיון ששם לא חילקו בתרומה אלא לכהן, ולכן כמעט שהעלו אותו עבד לכהונה על סמך עדות זו.
 <big>ג</big> <strong>תנו רבנן</strong> <small>[שנו חכמים]:</small> <strong>עשרה אין חולקין להם תרומה בבית הגרנות, ואלו הן: חרש, שוטה, וקטן, טומטום, ואנדרוגינוס, והעבד, והאשה, והערל, והטמא, ונושא אשה שאינה הוגנת לו</strong> (כלומר, אשה פסולה לכהונה), <strong>וכולן משגרין</strong> (שולחים) <strong>להם</strong> תרומה <strong>לבתיהם, חוץ מ</strong>ל<strong>טמא ו</strong>ל<strong>נושא אשה שאינה הוגנת לו.</strong>
 ומבררים את הברייתא: <strong>בשלמא</strong> <small>[נניח]</small> <strong>חרש שוטה וקטן</strong> אין חולקים להם — כי <strong>לאו בני דיעה נינהו</strong> <small>[לא בני דעת הם]</small> והרי זה פחיתות־כבוד לתרומה שיתנוה להם ברבים. <strong>טומטום ואנדרוגינוס נמי</strong> <small>[גם כן]</small> —
## דף ק.
 <strong>בריה בפני עצמה נינהו</strong> <small>[הם]</small> וזילזול הוא בקדשים שיינתנו לאנשים מוזרים שכאלה. <strong>עבד נמי</strong> <small>[גם כן] —</small> <strong>דלמא אתי לאסוקי</strong> <small>[שמא יבואו להעלותו]</small> <strong>מתרומה ליוחסין. ערל וטמא — משום דמאיסי</strong> <small>[ש</small>הם <small>מאוסים]</small> שיש משום מאיסות בפסולים אלה, ואין זה נאה לתת להם קדשים בפרהסיא. <strong>נושא אשה שאינה הוגנת לו</strong> הטעם הוא — <strong>משום קנסא</strong> <small>[קנס]</small> שקנסוהו שלא ייהנה מזכויות כהונה כל עוד הוא עובר עבירה. <strong>אלא אשה מאי טעמא</strong> <small>[מה טעם]</small> <strong>לא</strong> יחלקו לה?
 <strong>פליגי בה</strong> <small>[נחלקו בכך]</small> <strong>רב פפא ורב הונא בריה</strong> <small>[בנו]</small> של <strong>רב יהושע. חד</strong> <small>[אחד</small> מהם<small>]</small> <strong>אמר: משום גרושה</strong> שאם היתה בת ישראל הנשואה לכהן, שמא תתגרש אותה אשה וימשיכו לתת לה, אף כשהיא זרה עכשיו, ולכן אין נותנים לאשה בעצמה. <strong>וחד</strong> <small>[ואחד</small> מהם<small>]</small> <strong>אמר: משום</strong> חשש <strong>יחוד,</strong> שאם תבוא אשה לגורן, עלולה היא להימצא ביחידות עם גבר.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה? ומסבירים: <strong>איכא בינייהו</strong> <small>[יש ביניהם]</small> הבדל לגבי <strong>בי דרי דמקרב למתא ולא שכיחי בהו אינשי</strong> <small>[בית הגרנות שקרוב לעיר אבל אין מצויים בו אנשים],</small> שכיון שהוא קרוב לעיר, יודעים אם גרושה היא, אבל כיון שאין אנשים מצויים שם יש חשש ייחוד. <strong>אי נמי דמרחק ושכיחי בה אינשי</strong> <small>[או גם כן</small> בגורן <small>ש</small>היא <small>מרוחקת ומצויים בה אנשים]</small> שבמקום כזה יש חשש גרושה, ואין חשש ייחוד.
 שנינו בברייתא: <strong>וכולן משגרין</strong> (שולחים) <strong>להם</strong> תרומה <strong>לבתיהן, חוץ מ</strong>ל<strong>טמא ו</strong>ל<strong>נושא אשה שאינה הוגנת לו.</strong> ומעירים: <strong>אבל ערל משגרינן ליה</strong> <small>[שולחים לו],</small> <strong>מאי טעמא</strong> <small>[מה טעם]</small> הדבר, במה הוא שונה מטמא?
 — <strong>משום דאניס</strong> <small>[ש</small>הוא <small>אנוס].</small> ותוהים: <strong>טמא נמי</strong> <small>[גם כן]</small> <strong>הא אניס</strong> <small>[הרי אנוס</small> הוא<small>]</small> ומדוע אין משגרים לו? ומשיבים: <strong>האי</strong> <small>[זה]</small> הערל <strong>נפיש אונסיה</strong> <small>[אונסו מרובה],</small> שהרי הוא נשאר ערל בגלל הסכנה שיש לחייו אם נמול, <strong>והאי</strong> <small>[וזה]</small> הטמא <strong>לא נפיש אונסיה</strong> <small>[אין אונסו מרובה],</small> שיכול אדם להיזהר מן הטומאה.
 <big>א</big> <strong>תנו רבנן</strong> <small>[שנו חכמים]:</small> <strong>העבד והאשה אין חולקים להם תרומה בבית הגרנות. ובמקום שחולקין</strong> להם — <strong>נותנין לאשה תחלה ופוטרין אותה מיד.</strong> ושואלים: <strong>מאי קאמר</strong> <small>[מה אמר]?</small> שכיון שאמר תחילה שאין חולקים להם, איך זה אמר אחר כך "במקום שחולקים"!
 ומסבירים, <strong>הכי קאמר</strong> <small>[כך אמר]:</small> לא לענין תרומה אלא <strong>במקום שחולקין מעשר עני</strong> בזמנים שמחלקים אותו לעניים בבית הנותן — <strong>נותנין לאשה תחלה.</strong> ומסבירים: <strong>מאי טעמא</strong> <small>[מה טעם] —</small> <strong>משום זילותא</strong> <small>[זילזול],</small> שלא תזדלזל האשה אם תימצא שוהה זמן מרובה בין הבריות.
 <strong>אמר רבא: מרישא, כי הוו אתו גברא ואתתא לדינא קמאי</strong> <small>[מתחילה, כאשר היו באים איש ואשה לדין לפני],</small> בשני דינים נפרדים, <strong>הוה שרינא תיגרא דגברא ברישא</strong> <small>[הייתי מתיר,</small> פותר, את <small>הסכסוך של הגבר בתחילה],</small> והטעם — <strong>אמינא</strong> <small>[אמרתי]:</small> <strong>דמיחייב</strong> <small>[ש</small>הוא <small>מחויב]</small> <strong>במצות,</strong> ולא אשהה אותו לבטל זמנו בהמתנה. <strong>כיון דשמענא להא</strong> <small>[ששמעתי</small> את הברייתא <small>הזו],</small> <strong>שרינא תיגרא דאתתא ברישא</strong> <small>[</small>הייתי <small>מתיר,</small> פותר, <small>הסכסוך של האשה בתחילה].</small> <strong>ומאי טעמא</strong> <small>[ומה טעם]?</small> <strong>משום זילותא</strong> <small>[זלזול],</small> שלא תזדלזל בהמתנה.
 <big>ב</big> שנינו במשנה שאם <strong>הגדילו התערובות</strong> ושיחררו זה את זה <strong>וכו'.</strong> ומדייקים: <strong>שיחררו,</strong> משמע בדיעבד אם שיחררו — כך הוא הדין. ומשמע: <strong>אי בעי</strong> <small>[אם רוצים] —</small> <strong>אין</strong> <small>[כן]</small> משחררים, <strong>אי</strong> <small>[אם]</small> <strong>לא בעי</strong> <small>[רוצים] —</small> <strong>לא, ואמאי</strong> <small>[ומדוע]</small> לא יכריחו אותם לשחרר? והלא כל אחד מהם <strong>לישא שפחה אינו יכול</strong> שמא כהן הוא, ולישא <strong>בת חורין אינו יכול</strong> שמא עבד הוא, ונמצא בטל ממצות פריה ורביה! <strong>אמר רבא: אימא</strong> <small>[אמור]</small> שכוונת המשנה לומר: <strong>כופין אותן, ומשחררין זה את זה.</strong>
 <big>ג</big> שנינו במשנה כי <strong>נותנין עליהן חומרי</strong> כהנים וחומרי ישראל. ושואלים: <strong>למאי הלכתא</strong> <small>[למה,</small> לאיזו <small>הלכה</small> נוספת נאמר כלל זה<small>]</small> שהרי לכאורה מנינו את כל פרטי הדינים! ומשיבים: <strong>אמר רב פפא: למנחתם,</strong> לענין קרבן מנחה שהם מביאים, שהיא <strong>נקמצת כמנחת ישראל</strong> שכן מחמירים שמנחתם תיקמץ, שלא כמנחת כהנים שאינה נקמצת וכולה נשרפת, <strong>ו</strong>מצד שני מנחתם <strong>אינה נאכלת — כמנחת כהנים. הא</strong> <small>[הרי]</small> <strong>כיצד</strong> עושים? <strong>הקומץ קרב</strong> ונשרף <strong>בעצמו, והשירים קריבין בעצמן.</strong> 
 ומקשים: איך אפשר לעשות כך? <strong>איקרי</strong> <small>[קרא]</small> <strong>כאן</strong> את ההלכה הנובעת מן המקרא: <strong>כל</strong> דבר <strong>ש</strong>חלק <strong>ממנו</strong> קרב <strong>לאישים</strong> (שעולה למזבח, כגון קומץ המנחה) <strong>הרי הוא ב"בל תקטירו".</strong> שכל קרבן שמקריבים חלק ממנו כגון דם או קומץ למזבח — אסור להקטיר את השאר, ואיך, בענייננו, מקטירים את שיירי המנחה!
 <strong>אמר ר' יהודה בריה</strong> <small>[בנו]</small> של <strong>ר' שמעון בן פזי: דמסיק להו</strong> <small>[שמעלה אותם]</small> את השיירים <strong>לשום</strong> (לשם) <strong>עצים,</strong> כלומר, לא בתורת קרבן אלא כחומר דלק סתם, ו<strong>כ</strong>שיטת <strong>ר' אלעזר. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אלעזר אומר: "לריח ניחוח" אי אתה מעלה</strong> שיירי מנחה, <strong>אבל אתה מעלה לשום עצים.</strong>
 ושואלים: <strong>הניחא</strong> <small>[זה נוח]</small> <strong>ל</strong>דעת <strong>ר' אלעזר. אלא לרבנן מאי איכא למימר</strong> <small>[ל</small>דעת <small>חכמים מה יש לומר]</small> כיצד עושים? ומשיבים: <strong>דעביד לה</strong> <small>[שעושה בזה]</small> <strong>כ</strong>דעת <strong>ר' אלעזר בר' שמעון, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אלעזר בר' שמעון אומר: הקומץ קרב לעצמו, והשירים</strong> אינם נקטרים אלא <strong>מתפזרין על בית הדשן</strong> עם האפר. <strong>ו</strong>מעירים: <strong>אפילו רבנן</strong> <small>[חכמים]</small> <strong>לא פליגי עליה</strong> <small>[חלקו עליו]</small> על <strong>ר' אלעזר בר' שמעון</strong> ואמרו שהשיריים קרבים <strong>אלא במנחת חוטא של כהנים,</strong> ש<strong>בת הקרבה היא,</strong> שהיא עשויה שיקריבו אותה, והשאלה היתה אם יש להקטיר את הנשאר או לא, <strong>אבל הכא</strong> <small>[כאן]</small> במקרה שלנו, אין ספק בדבר, שאין דרך אחרת לעשות, שאי אפשר להקטיר שמא הוא ישראל, <strong>אפילו רבנן מודו</strong> <small>[חכמים מודים]</small> שהשיריים מתפזרים.
 <big>ד משנה</big> <strong>מי שלא שהתה אחר</strong> פרידתה מ<strong>בעלה שלשה חדשים, ונשאת, וילדה</strong> ילד, <strong>ואין ידוע אם</strong> הוא <strong>בן תשעה</strong> חודשים מהריונה <strong>ל</strong>בעלה ה<strong>ראשון, אם בן שבעה לאחרון,</strong> ו<strong>היו לה בנים</strong> ודאיים <strong>מן הראשון, ובנים</strong> ודאיים <strong>מן השני.</strong> אם נשא אותו ספק אשה ומת בלא בנים, האחים, בין מן הבעל הראשון ובין מן השני, <strong>חולצין</strong> לה, שהרי הוא ספק אחיהם מן האב, <strong>ולא מייבמין</strong> שמא הוא רק אחיהם מן האם, ואשתו אסורה משום ערוה. <strong>וכן הוא להם,</strong> אם מת אחד מהם — <strong>חולץ ולא מייבם.</strong>
## דף ק:
 <strong>היו לו אחים מן הראשון ואחים מן השני, שלא מאותה האם</strong> אלא מאב אחד — <strong>הוא חולץ</strong> או <strong>מייבם</strong> לנשותיהם, שאם אחיו מן האב הוא — הריהו יבם, ואם לאו — הרי היא כאשת אדם זר ומותר לו לישא אותה. <strong>והם</strong> לגבי אשתו — <strong>אחד חולץ ואחד מייבם.</strong>
 <strong>היה אחד</strong> מן הבעלים שכל אחד מהם ספק אביו <strong>ישראל ואחד כהן — נושא אשה ראויה לכהן</strong> בלבד, שמא כהן הוא, <strong>ואין מטמא למתים</strong> שמא כהן הוא. <strong>ואם נטמא — אינו סופג את הארבעים</strong> — שמא ישראל הוא. <strong>אינו אוכל בתרומה</strong> שמא הוא ישראל, <strong>ואם אכל — אינו משלם קרן וחומש</strong> כזר שאכל תרומה, שמא הוא כהן. <strong>ואינו חולק על הגורן</strong> לקבל תרומה, שמא הוא ישראל. <strong>ומוכר התרומה,</strong> שהוא מפריש מתרומתו <strong>ו</strong>אף שאינו אוכל אותה — <strong>הדמים שלו,</strong> שהרי יתכן שהוא כהן ואי אפשר להוציא ממנו מספק כסף שהוא מוחזק בו.
 <strong>ואינו חולק בקדשי הקדשים,</strong> שהרי לא ברור אם הוא כהן, <strong>ואין נותנין לו</strong> להקריב את <strong>את הקדשים, ואין מוציאין את שלו מידו,</strong> שעורות הקדשים ושאר חלקי הקרבן הניתנים כמתנה לכהן, כשהקרבן שלו — אין מוציאים אותם מידו. <strong>ופטור מן הזרוע והלחיים והקיבה</strong> שכל ישראל נותן מבהמות החולין לכהן. <strong>ובכורו</strong> (בכור בהמה טהורה) <strong>יהא רועה עד שיסתאב</strong> (שיפול בו מום) ודמיו יהיו לו. <strong>ונותנין עליו חומרי כהנים וחומרי ישראלים.</strong>
 <strong>היו שניהם</strong> (שני הבעלים, שכל אחד מהם הוא ספק אביו) <strong>כהנים — הוא אונן עליהם</strong> כשמתו, שמא אחד מהם הוא אביו, <strong>והם אוננים עליו,</strong> שמא הוא בנו של אחד מהם. <strong>הוא אינו מטמא להם</strong> — שהרי אחד מהם אינו קרובו, <strong>והם אינן מטמאים לו</strong> — שמא אינם קרוביו, <strong>הוא אינו יורש אותן,</strong> שיורשיו הוודאים של כל אחד מהם דוחים אותו, <strong>אבל הם יורשין אותו</strong> אם לא היו לו בנים, ומחלקים את ממונו ביניהם.
 <strong>ופטור על מכתו ועל קללתו של זה ושל זה.</strong> שאף שמכה ומקלל אביו ואמו חייב מיתה, כיון שלא ברור מי הוא אביו, אי אפשר לדון אותו. ולענין זמן עבודתו במקדש, <strong>עולה במשמרו של זה ושל זה,</strong> שהרי ספק הוא, ושמא הוא שייך לכל אחד מהמשמרות הללו וחייב לעבוד עמהם, <strong>ואינו חולק</strong> עמהם בקרבנות הנאכלים, שכן בני כל משמר דוחים אותו למשמר האחר. <strong>אם היו שניהם,</strong> שני האנשים שכל אחד מהם הוא ספק אביו <strong>במשמר אחד — נוטל חלק אחד,</strong> שהרי מכל מקום שייך הוא למשמר זה.
 <big>א גמרא</big> ומעירים: <strong>דוקא מיחלץ והדר יבומי</strong> <small>[לחלוץ ואחר כך לייבם],</small> <strong>אבל יבומי ברישא</strong> <small>[לייבם בתחילה] —</small> <strong>לא,</strong> משום <strong>דקא פגע</strong> <small>[ש</small>הוא <small>פוגע]</small> <strong>ביבמה לשוק,</strong> שהרי ייתכן שהיה הספק בן של השני, והיא יבמה של אחיו מהשני, וליבמה הזו לא חלצו.
 <strong>אמר שמואל:</strong> היו <strong>עשרה כהנים עומדים</strong> במקום אחד, <strong>ופירש אחד מהם</strong> ואין יודעים מי הוא, <strong>ובעל</strong> אשה, ונולד ילד — <strong>הולד שתוקי.</strong> ושואלים: <strong>מאי</strong> <small>[מה]</small> פירוש <strong>"שתוקי"</strong> לענין זה? <strong>אילימא</strong> <small>[אם תאמר]</small> <strong>שמשתקים אותו מ</strong>תביעה על חלק ב<strong>נכסי אביו</strong> ואין נותנים לו חלק בנכסים — <strong>פשיטא</strong> <small>[פשוט,</small> מובן מאליו<small>]</small> הוא! <strong>מי ידעינן אבוה מנו</strong> <small>[האם יודעים אנו אביו מי הוא]?</small> <strong>אלא שמשתקין אותו</strong> גם <strong>מדין כהונה,</strong> ואין נוהגים בו ככהן גמור, אף שבוודאי אחד מן הכהנים הוא אביו.
 ושואלים: <strong>מאי טעמא</strong> <small>[מה טעם]</small> הדבר? ומשיבים, <strong>אמר קרא</strong> <small>[הכתוב]:</small> <strong>"והיתה לו ולזרעו אחריו</strong> ברית כהונת עולם<strong>"</strong> (במדבר כה, יג) — "אחריו" בא ללמד כי <strong>בעינן</strong> <small>[צריכים אנו]</small> שיהיה <strong>זרעו מיוחס אחריו, וליכא</strong> <small>[ואין כאן],</small> שהרי אין ידוע למי הוא מתייחס.
 <strong>מתקיף לה</strong> <small>[מקשה על כך]</small> <strong>רב פפא: אלא מעתה גבי</strong> (אצל) <strong>אברהם, דכתיב</strong> <small>[שנאמר</small> בו<small>]</small> אותו ביטוי: <strong>"להיות לך לאלהים ולזרעך אחריך"</strong> (בראשית יז, ז), <strong>התם מאי קא מזהר ליה רחמנא</strong> <small>[שם מה מזהירה אותו התורה],</small> האם הכוונה שמי שאינו מיוחס איננו חייב בעבודת ה' כישראלי? ומשיבים: <strong>הכי קאמר ליה</strong> <small>[כך אמר לו]:</small> <strong>לא תנסב</strong> <small>[תישא]</small> <strong>גויה ושפחה,</strong> ש<strong>לא ליזיל</strong> <small>[ילך,</small> יתייחס<small>]</small> <strong>זרעך בתרה</strong> <small>[אחריה]</small> ויעזוב את עבודת ה'.
 <strong>מיתיבי</strong> <small>[מקשים]</small> על דברי שמואל: שנינו בברייתא שכהן שייבם את אשת אחיו ונולד בן, ואין יודעים אם הוא בנו של הראשון שמת או של היבם — הבן ה<strong>ראשון</strong> שנולד מייבום זה <strong>ראוי להיות</strong> אפילו <strong>כהן גדול!</strong> ומקשים: <strong>והא בעינן</strong> <small>[והרי צריכים אנו]</small> שיהיה <strong>זרעו מיוחס אחריו וליכא</strong> <small>[ואין</small> כאן<small>],</small> שהרי אין ידוע של מי הבן! ומשיבים: <strong>"זרעו מיוחס אחריו"</strong> הוא רק תקנה <strong>דרבנן</strong> <small>[מדברי סופרים]</small> <strong>וקרא אסמכתא בעלמא</strong> <small>[והכתוב</small> שהבאנו רק <small>סמך בלבד]</small> הוא, ולא מקור הלכתי אמיתי, <strong>וכי גזור רבנן</strong> <small>[וכאשר גזרו חכמים]</small> שלא לייחס ככהן מי שאינו יודע בוודאות מי אביו — הרי זה <strong>בזנות,</strong> ואילו <strong>בנשואין</strong> כאשר האשה נישאה כדין <strong>לא גזור רבנן</strong> <small>[גזרו חכמים].</small>
 ושואלים: <strong>ובזנות מי גזור רבנן</strong> <small>[האם גזרו חכמים]?</small> <strong>והתנן</strong> <small>[והרי שנינו</small> במשנתנו<small>]</small> את דין הנולד מ<strong>מי שלא שהתה אחר בעלה שלשה חדשים ונשאת וילדה.</strong>
 ונברר <strong>מאי</strong> <small>[מה]</small> פירוש <strong>"אחר בעלה"? אילימא</strong> <small>[אם תאמר]</small> <strong>אחר מיתת בעלה — אימא סיפא</strong> <small>[אמור</small> את <small>סופה]</small> של המשנה: <strong>הוא אונן עליהם</strong> על ספק אבותיו <strong>והם אוננים עליו. בשלמא</strong> <small>[נניח]</small> <strong>הוא אונן עליהם — משכחת לה</strong> <small>[</small>יכול <small>אתה למצוא זאת]</small> אפילו <strong>בנשואין</strong> שלה ל<strong>שנית,</strong> כלומר, ספק־אביו מן הנישואין השניים של אמו מת, והוא אונן עליו מספק, <strong>ו</strong>לגבי הראשון שמת לפני שנולד הבן — מדובר ב<strong>ליקוט עצמות דקמא</strong> <small>[של הראשון],</small> שכאשר מלקטים עצמותיו של אדם לאחר שנקבר, כדי להעביר אותו למקום קבורת המשפחה — מתאבלים עליו שנית. <strong>אלא הם אוננים עליו היכי משכחת לה</strong> <small>[איך אתה</small> יכול <small>למצוא זאת]?</small> <strong>קמא הא מית ליה</strong> <small>[הראשון הרי מת לו]!</small>
 <strong>ואלא</strong> חייב אתה לומר שמדובר <strong>בגרושה, ומאי</strong> <small>[ומה</small> פירוש<small>]</small> <strong>אחר בעלה — אחר גט בעלה.</strong> אם כן <strong>אימא סיפא</strong> <small>[אמור</small> את <small>סופה]</small> של המשנה: <strong>הוא אין מטמא להם והם אינן מטמאין לו. בשלמא</strong> <small>[נניח]</small> ש<strong>הן אין מטמאין לו — לחומרא</strong> <small>[להחמיר]</small> ש<strong>כל חד וחד</strong> <small>[אחד ואחד]</small> מהם ספק <strong>דלמא לאו בריה</strong> <small>[שמא לא בנו]</small> <strong>הוא, אלא הוא אין מטמא להם אמאי</strong> <small>[מדוע]?</small>
 <strong>בשלמא</strong> <small>[נניח]</small> <strong>לשני לא ליטמי ליה</strong> <small>[אינו נטמא לו]</small> שהרי לא ברור שהוא בנו, ולכן אסור לו להיטמא לו, <strong>אלא לראשון ליטמי ליה</strong> <small>[שייטמא לו]</small> <strong>ממה נפשך,</strong> כיצד? — <strong>אי בריה</strong> <small>[אם בנו]</small> <strong>הוא שפיר קא מטמא ליה</strong> <small>[יפה,</small> ראוי, שהוא <small>מיטמא לו]</small> שהרי הבן, אף שהוא כהן, מיטמא לאביו, <strong>ואי בר בתרא</strong> <small>[ואם</small> ה<small>בן</small> של <small>האחרון]</small> <strong>הוא שפיר קא</strong> <small>[יפה הוא]</small> <strong>מטמא ליה</strong> <small>[לו]</small> שהרי <strong>חלל הוא.</strong> שאם היתה אמו גרושה מבעלה, נמצא שהבעל הוא כהן שנשא גרושה, ובן כהן מגרושה — חלל הוא, ואין עליו קדושת כהונה.
 <strong>אלא לאו</strong> <small>[</small>האם <small>לא]</small> מדובר כאן שלא נישאה כלל אלא שנבעלה <strong>בזנות</strong> בהיותה פנויה, גם לראשון וגם לשני. <strong>ומאי</strong> <small>[ומה</small> פירוש<small>]</small> <strong>"אחר בעלה"</strong> — לא בעלה ממש, אלא <strong>אחר בועלה.</strong> שכיון שלא היה הפסק בין בועל ראשון לשני, איננה יודעת ממי הילד. <strong>וקתני סיפא</strong> <small>[ושנינו</small> ב<small>סופה]</small> של המשנה: <strong>עולה במשמר של זה ושל זה.</strong> משמע שיש לו דין כהן לכל דבר, למרות שנולד מזנות ולא ברור מי אביו, <strong>ו</strong>הרי זו <strong>תיובתא</strong> <small>[קושיה</small> חמורה<small>]</small> על דברי <strong>שמואל!</strong>
 <strong>אמר רב שמעיא:</strong> מדובר פה <strong>בממאנת.</strong> כלומר, קטנה שהיתה יתומה מאב והשיאוה אחיה, ולפני שבגרה מיאנה בבעלה, וכיון שהמיאון מבטל את הנישואין מעיקרם — רשאית היא להינשא גם לכהן אחר, אלא שלא שהתה אחר המיאון בבעלה הראשון שלושה חדשים, ולכן איננה יודעת למי הילד.
 ושואלים: <strong>ממאנת מי קא ילדה</strong> <small>[האם</small> היא <small>יולדת]?</small> <strong>והתני</strong> <small>[והרי שנה]</small> <strong>רב ביבי קמיה</strong> <small>[לפני]</small> <strong>רב נחמן: שלש נשים משמשות במוך</strong> כדי שלא תתעברנה: <strong>קטנה, מעוברת, ומניקה. קטנה — שמא תתעבר ותמות,</strong> שכיון שקטנה היא עלולה הלידה לסכן אותה, <strong>מעוברת — שמא</strong> תתעבר שנית ו<strong>תעשה עוברה</strong> הקודם <strong>סנדל,</strong> שיתמעך כתוצאה מהעובר השני, <strong>מניקה — שמא תגמול את בנה</strong> בזמן ההריון וייפסק חלבה <strong>וימות</strong> הבן ברעב. <strong>ואיזו היא קטנה — מבת אחת עשרה שנה ויום אחד עד בת שתים עשרה שנה ויום אחד. פחות מיכן או יתר על כן — משמשת כדרכה והולכת,</strong> אלו <strong>דברי ר' מאיר.</strong>
 <strong>וחכמים אומרים: אחת זו ואחת זו משמשת כדרכה והולכת, ומן השמים ירחמו</strong> שלא תתעבר. <strong>שנאמר: "שומר פתאים ה'"</strong> (תהלים קטז, ו), ואם כן לא ייתכן שממאנת, שלפי הגדרתה היא פחות מבת שתים עשרה שנה, תהיה מעוברת ולא תמות!
 ומשיבים: <strong>משכחת לה</strong> <small>[</small>יכול <small>אתה למצוא זאת]</small> <strong>בקידושי טעות,</strong> כגון שקידש אותה הראשון קידושין על תנאי, והתבטל התנאי, ונמצאו נישואיה הראשונים בטלים לגמרי, ובמקרה כזה רשאית להינשא לכהן. ואם לא המתינה שלושה חדשים אחר בעלה הראשון נוצר ספק של מי הילד, <strong>וכ</strong>דברי <strong>רב יהודה אמר שמואל.</strong> ש<strong>אמר רב יהודה אמר שמואל משום</strong> (משמו של) <strong>ר' ישמעאל,</strong> נאמר בסוטה: <strong>"והיא לא נתפשה"</strong> (במדבר ה, יג), כלומר, הסוטה היא זו שלא נתפסה (נאנסה), והיא <strong>אסורה</strong> לבעלה, <strong>הא</strong> <small>[הרי]</small> אם <strong>נתפשה</strong> (נאנסה) — <strong>מותרת</strong> לבעלה.
 <strong>ו</strong>ההדגשה בלשון "היא" באה לומר כי <strong>יש לך אחרת, שאף על פי שלא נתפשה</strong> אלא נבעלה מרצון, <strong>מותרת,</strong> כיון שביאתה נחשבת כאונס. <strong>ואי זו — זו שקדושיה קידושי טעות, שאפילו בנה מורכב לה על כתפה ממאנת</strong> בבעלה <strong>והולכת לה.</strong> ואם זנתה בהיותה נשואה — אינה נאסרת והרי היא כפנויה ומותרת לו, ואם כן אפשר להסביר את המשנה במקרה זה בלי שתהא בה סתירה לדברי שמואל.
## דף קא.
 <big>א</big> שנינו במשנה: <strong>היו שניהם כהנים וכו'</strong> ובהמשך המשנה נאמר שאם הבן־הספק הכה או קילל את כל אחד משני הבעלים אינו חייב כמקלל ומכה אביו, משום הספק. <strong>תנו רבנן</strong> <small>[שנו חכמים]:</small> <strong>הכה</strong> את <strong>זה</strong> שהוא ספק אביו ראשון <strong>וחזר והכה</strong> את <strong>זה; קלל</strong> את <strong>זה וחזר וקלל</strong> את <strong>זה; קלל</strong> את <strong>שניהם בבת אחת</strong> או <strong>הכה</strong> את <strong>שניהם בבת אחת</strong> — בכל אחד מאלה <strong>חייב,</strong> שהרי בודאי אחד מהם הוא אביו. <strong>ר' יהודה אומר:</strong> אם היכה או קילל את שניהם <strong>בבת אחת — חייב, בזה אחר זה — פטור.</strong>
 ושואלים: <strong>והתניא</strong> <small>[והרי שנינו</small> בברייתא<small>]:</small> <strong>ר' יהודה אומר פטור</strong> אפילו <strong>בבת אחת!</strong> ומשיבים: <strong>תרי תנאי אליבא</strong> <small>[שני תנאים</small> נחלקו בכך <small>על פי שיטתו]</small> של <strong>ר' יהודה.</strong>
 ושואלים: <strong>מאי טעמא דמאן</strong> <small>[מה הטעם של מי]</small> ש<strong>פטר? אמר ר' חנינא: נאמר ברכה</strong> (כלומר, קללה, בלשון סגי נהור, שלא לדבר בלשון בלתי נקיה) <strong>למטה</strong> (כלומר, ביחס ליושבי מטה — בני אדם), בקללת אביו ואמו ("כי איש איש אשר יקלל את אביו ואת אמו מות יומת אביו ואמו קילל דמיו בו". ויקרא כ, ט), <strong>ונאמר ברכה למעלה</strong> (כלומר, כלפי מעלה — הקדוש ברוך הוא) לגבי מקלל את ה' ("איש איש כי יקלל אלהיו ונשא חטאו". שם כד, טו). <strong>מה למעלה</strong> לגבי קללת ה' הרי זו קללה <strong>שאין בה שותפות</strong> שהוא אחד ויחיד — <strong>אף למטה</strong> הכוונה דווקא לקללת אבהות <strong>שאין בה שותפות.</strong> וכאן, כיון שיש שותפות, כלומר, ספק בדבר, אינו מתחייב אפילו כאשר ודאי שאחד מהם הוא אביו. <strong>ואיתקש</strong> <small>[והוקשה,</small> הושוותה<small>]</small> <strong>הכאה לקללה,</strong> וכיון שבקללה אינו נידון כשלא ברור מי הוא אביו — גם בהכאה כך.
 <big>ב</big> שנינו במשנה: <strong>ועולה</strong> לעבודה ככהן <strong>במשמרו</strong> של זה ושל זה, ואינו חולק בשני המשמרות. ושואלים: <strong>וכי מאחר</strong> ש<strong>אינו חולק, למה עולה?</strong> ותוהים: <strong>למה עולה?!</strong> מה השאלה, <strong>האמר</strong> <small>[הרי אומר]</small> הוא: <strong>בעינא דניעביד</strong> <small>[רוצה אני לעשות]</small> <strong>מצוה</strong> ולשמש ככהן! ומסבירים: <strong>אלא</strong> כך היתה משמעות ההערה על לשון המשנה: <strong>"עלה" לא קתני</strong> <small>[שנה]</small> <strong>אלא</strong> שנה בלשון הווה: <strong>"עולה",</strong> והכוונה — שעולה <strong>בעל כרחו,</strong> 
 ועל כך שואלים: מפני מה מחייבים אותו לעלות. <strong>אמר רב אחא בר חנינא אמר אביי אמר ר' אסי אמר ר' יוחנן: משום פגם משפחה.</strong> שאם לא יעבוד עם משמרו, יאמרו לבני המשפחה: אחד מבניכם פסול הוא, ונמצאת המשפחה נפגעת בשל ילד זה שלפי האמת אינו פסול, אף שהוא ספק.
 <big>ג</big> עוד שנינו במשנה: <strong>ואם היו שניהם במשמר</strong> אחד — נוטל חלק אחד. ושואלים: <strong>מאי שנא</strong> <small>[</small>ב<small>מה שונה]</small> אם היו <strong>שני משמרות</strong> שהוא <strong>לא</strong> מקבל כלל — <strong>דאזיל להא משמרה ומדחו ליה</strong> <small>[שהולך למשמרת זו ודוחים אותו]</small> מלקבל, שאומרים לו: אתה שייך למשמרת אחרת, <strong>ואזיל להא משמרה ומדחו ליה</strong> <small>[והולך למשמרת זו ודוחים אותו]</small> באותה דרך, אם כן ב<strong>משמר אחד נמי</strong> <small>[גם כן]:</small> <strong>אזיל להאי בית אב</strong> <small>[הולך לבית אב זה]</small> המשמש ביום אחד בשבוע <strong>ומדחו ליה</strong> <small>[ודוחים אותו]</small> וכן הולך הוא לבית אב אחר ודוחים אותו, שהרי אין יודעים לאיזה בית אב הוא שייך!
 <strong>אמר רב פפא: הכי קאמר</strong> <small>[כך אמר]:</small> <strong>אם היו שניהם</strong> בני <strong>משמר אחד ובית אב אחד,</strong> שאז אי אפשר לדחותו — <strong>נוטל חלק אחד.</strong>
 
 <big>א משנה</big> <strong>מצות חליצה</strong> נעשית <strong>בשלשה דיינין, ו</strong>לאו דווקא דיינים מומחים להוראה אלא <strong>אפילו שלשתן הדיוטות.</strong> אם <strong>חלצה במנעל</strong> (נעל, המכסה את הרגל) — <strong>חליצתה כשרה, באנפיליא</strong> של בגד — <strong>חליצתה פסולה,</strong> שאינה קרויה נעל. <strong>בסנדל שיש לו עקב — כשר, ושאין לו עקב — פסול.</strong>
 אם היתה רגלו של היבם חתוכה <strong>מן הארכובה</strong> (הברך) <strong>ולמטה</strong> והיה מנעל על הגדם, וחלצה — ה<strong>חליצה כשרה.</strong> אם היתה הרגל חתוכה <strong>מן הארכובה ולמעלה</strong> — ה<strong>חליצה פסולה. חלצה בסנדל שאין שלו, או בסנדל של עץ, או</strong> שחלצה <strong>ב</strong>סנדל <strong>של</strong> רגל <strong>שמאל</strong> שהיה נעול על רגל <strong>ימין</strong> — ה<strong>חליצה כשרה. חלצה ב</strong>סנדל <strong>גדול שהוא יכול</strong> עדיין <strong>להלוך בו או ב</strong>סנדל <strong>קטן שהוא חופה</strong> (מכסה) <strong>את רוב רגלו — חליצתה כשרה.</strong>
 <big>ב גמרא</big> ושואלים: <strong>ומאחר</strong> שאמרנו במשנה ש<strong>אפילו שלשה הדיוטות</strong> כשרים לחליצה, <strong>דיינין למה לי</strong> לומר במשנה? די היה לומר שמצוותה בשלושה! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> <strong>דבעינן</strong> <small>[שצריכים אנו]</small> <strong>בשלשה שיודעים</strong> לפחות <strong>להקרות</strong> ליבם וליבמה את מה שהם צריכים לומר <strong>כעין דינים,</strong> ולא הדיוטות גמורים. ומעירים: <strong>תנינא להא דתנו רבנן</strong> <small>[שנינו</small> איפוא במשנתנו <small>את זו ששנו חכמים</small> בברייתא<small>]:</small> <strong>מצות חליצה בשלשה שיודעין להקרות כעין דינים. ר' יהודה אומר: בחמשה</strong> עושים חליצה.
 ושואלים: <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> שצריך שלושה — <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בענין חליצה: <strong>"</strong>... ועלתה יבמתו השערה אל ה<strong>זקנים..."</strong>(דברים כה, ז) — הרי מיעוט רבים <strong>שנים. ו</strong>מאחר ש<strong>אין</strong> עושים <strong>בית דין</strong> שיהיה מנין חבריו <strong>שקול</strong> (זוגי), כדי שאם ייחלקו בדעותיהם יהיה מי שמכריע, לכן <strong>מוסיפין עליהן עוד אחד — הרי כאן שלשה. ור' יהודה</strong> דורש, נאמר בפסוק אחד: "וקראו לו <strong>זקני</strong> עירו..." (שם שם ח) — הרי <strong>שנים,</strong> ונאמר בפסוק שלאחריו <strong>"זקנים"</strong> — הרי <strong>שנים</strong> נוספים, <strong>ו</strong>כיון ש<strong>אין בית דין שקול, מוסיפין עליהן עוד אחד — הרי כאן חמשה.</strong>
 ושואלים: <strong>ו</strong>ה<strong>תנא קמא</strong> <small>[הראשון]</small> <strong>האי</strong> <small>[</small>מלה <small>זו]</small> <strong>"זקני" מאי עביד ליה</strong> <small>[מה</small> הוא <small>עושה בה]</small> כיצד הוא דורש אותה? ומסבירים: <strong>מיבעי ליה לרבויי</strong> <small>[נצרכת לו לרבות]</small> <strong>אפילו שלשה הדיוטות,</strong> ש"זקנים" בא לצמצם ולהדגיש דווקא זקנים, כלומר, חכמים, אבל כיון שכתוב מיעוט אחר מיעוט, "זקנים" ו"זקני", אין מיעוט אחר מיעוט אלא לרבות, ומרבים אפילו הדיוטות.
 ושואלים: <strong>ור' יהודה,</strong> שחליצה כשרה ב<strong>הדיוטות, מנא ליה</strong> <small>[מניין לו]?</small> ומשיבים: <strong>נפקא ליה</strong> <small>[יוצא,</small> נלמד <small>לו]</small> הדבר <strong>מ</strong>מה שכתוב <strong>"לעיני</strong> הזקנים<strong>"</strong> (שם שם ט) ובדרך זו, ש<strong>אמר מר</strong> <small>[החכם]:</small> <strong>"לעיני" — פרט לסומים</strong> (עיוורים) שאינם יכולים לראות,
 <strong>ומדאיצטריך</strong> <small>[ומ</small>כיון <small>שהוצרך]</small> <strong>"לעיני" למעוטי</strong> <small>[למעט]</small> דיינים <strong>סומים, שמע מינה</strong> <small>[למד מכאן]</small> ש<strong>אפילו הדיוטות</strong> כשרים בחליצה. <strong>דאי סלקא דעתך</strong> <small>[שאם עולה על דעתך]</small> לומר ש<strong>סנהדרין,</strong> דיינים מומחים, דווקא <strong>בעינן</strong> <small>[צריכים אנו],</small> אם כן <strong>למה לי למעוטי</strong> <small>[למעט]</small> <strong>סומין?</strong> הרי <strong>מדתני</strong> <small>[מ</small>ברייתא <small>ששנה]</small> <strong>רב יוסף נפקא</strong> <small>[יוצא,</small> נלמד הדבר<small>],</small> <strong>דתני</strong> <small>[ששנה]</small> <strong>רב יוסף: כשם שבית דין מנוקים בצדק,</strong> שצריכים להיות נקיים מכל אשמה ומכל חשד, <strong>כך בית דין</strong> צריכים להיות <strong>מנוקים מכל מום</strong> גופני,
## דף קא:
 <strong>שנאמר "כלך יפה רעיתי ומום אין בך"</strong> (שיר השירים ד, ז), ואם הוצרכו לומר שהזקנים בחליצה לא יהיו סומים, משמע שאינם דיינים ממש, אלא אף הדיוטות, שבהם לא נאמרה כרגיל הגבלה זו. ושואלים: <strong>ואידך</strong> <small>[והאחר,</small> תנא קמא<small>]</small> את הכתוב <strong>ההוא</strong> שנאמר <strong>"לעיני" מאי עביד ליה</strong> <small>[מה עושה</small> הוא <small>לו,</small> בו<small>]?</small> ומשיבים: הכתוב <strong>ההוא לכ</strong> מו שאמר <strong>רבא הוא דאתא</strong> <small>[שבא].</small> ש<strong>אמר רבא: צריכי דייני למיחזי רוקא דקא נפיק מפומא</strong> <small>[צריכים</small> ה<small>דיינים לראות</small> את ה<small>רוק שהוא</small> <small>יוצא מפי]</small> ה<strong>יבמה, דכתיב</strong> <small>[שנאמר]:</small> <strong>"לעיני הזקנים... וירקה"</strong> (דברים כה, ט).
 ושואלים: אם כן <strong>ואידך נמי מיבעי ליה</strong> <small>[והאחר,</small> ר' יהודה, <small>גם כן</small> הרי <small>צריך אותו</small> "לעיני"<small>]</small> <strong>לכ</strong> מו שאמר <strong>רבא?!</strong> ומשיבים: <strong>אין הכי נמי</strong> <small>[כן, כך</small> זה <small>גם כן],</small> שהפסוק "לעיני" לענין זה נאמר, <strong>ואלא</strong> שדי לחליצה שתהיה ב<strong>הדיוטות מנא ליה</strong> <small>[מניין לו]?</small> <strong>נפקא</strong> <small>[יוצא,</small> נלמד<small>]</small> לו הדבר <strong>מ</strong>מה שנאמר <strong>"בישראל",</strong> שכוונתו — <strong>ישראל כל דהו</strong> <small>[שהוא].</small>
 ושואלים: <strong>ואידך</strong> <small>[והאחר,</small> תנא קמא<small>],</small> <strong>האי</strong> <small>[זה</small> הכתוב<small>]</small> <strong>"ישראל" מאי עביד ליה</strong> <small>[מה עושה</small> הוא <small>לו,</small> בו<small>]?</small> ומשיבים: <strong>מיבעי ליה</strong> <small>[נצרך לו]</small> <strong>לכדתני</strong> <small>[לכ</small> פי <small>ששנה]</small> <strong>רב שמואל בר יהודה:</strong> מה שנאמר <strong>"בישראל"</strong> (שם ז) — כוונתו <strong>בבית דין של ישראל, ולא בבית דין של גרים,</strong> שמצות חליצה חייבת להיעשות בפני ישראל מיוחסים, ולא בגרים שמבחינה זו אינם שייכים לישראל.
 ושואלים: <strong>ואידך</strong> <small>[והאחר,</small> ר' יהודה<small>]</small> הלכה זו מניין לו? ומשיבים: <strong>"בישראל" אחרינא כתיב</strong> <small>[אחר,</small> נוסף, <small>נאמר]</small> שם, פעם שניה (שם י). <strong>ואידך</strong> <small>[והאחר,</small> תנא קמא<small>]</small> מה עושה הוא בביטוי מיותר זה? ומסבירים: <strong>מיבעי ליה לכדתניא</strong> <small>[נצרך לו לכ</small> פי <small>ששנינו</small> בברייתא<small>],</small> <strong>אמר ר' יהודה: פעם אחת היינו יושבין לפני ר' טרפון, ובאה יבמה לחלוץ, ואמר לנו: ענו כולכם</strong> אחר המעשה: <strong>"חלוץ הנעל".</strong> שכך הוא מפרש את הכתוב "ונקרא שמו בישראל חלוץ הנעל" (שם י).
 ושואלים: <strong>ואידך</strong> <small>[האחר,</small> ר' יהודה<small>],</small> מהיכן למד הוא הלכה זו? ומשיבים: <strong>מ"ונקרא" נפקא</strong> <small>[יוצא,</small> נלמד<small>]</small> הדבר, שצריך בפועל לקרוא כך.
 ואף במחלוקת בענין מספר הדיינים שואלים: <strong>אלא מעתה,</strong> שאנו דורשים כל לשון רבים הכתובה בפרשה שבא להוסיף דיינים נוספים, אם כן מה שנאמר "וקראו לו זקני עירו ודברו אליו" (שם ח), <strong>"וקראו"</strong> — הרי <strong>שנים, "ודברו" — שנים, הכי נמי</strong> <small>[כך גם כן]</small> תאמר ש<strong>ל</strong>שיטת <strong>ר' יהודה — הרי כאן תשעה</strong> דיינים, ו<strong>לרבנן</strong> <small>[לחכמים]</small> <strong>הרי כאן שבעה!</strong>
 ומשיבים: הכתוב <strong>ההוא מיבעי ליה לכדתניא</strong> <small>[נצרך לו ל</small>דבר אחר <small>כפי ששנינו</small> בברייתא<small>]:</small> <strong>"וקראו לו"</strong> כוונתו — הם עצמם, <strong>ולא שלוחם, "ודברו אליו" — מלמד שמשיאין</strong> (נותנים) <strong>לו עצה ההוגנת לו</strong> לענין הנישואין. כגון <strong>שאם היה הוא ילד</strong> (צעיר) <strong>והיא זקנה,</strong> או <strong>הוא זקן והיא ילדה — אומרים לו</strong> שלא ייבם, כי: <strong>מה לך אצל ילדה</strong> אם זקן אתה, <strong>מה לך אצל זקנה</strong> אם צעיר אתה, <strong>כלך</strong> (לך-לך) <strong>אצל שכמותך</strong> קרובה לגילך, <strong>ואל תכניס קטטה לתוך ביתך,</strong> שהשוני בגיל בוודאי יגרום אחר כך לחוסר הסכמה ולקטטה.
 <strong>אמר רבא אמר רב נחמן: הלכה</strong> היא בענין זה <strong>חליצה בשלשה, הואיל וסתם לן</strong> <small>[לנו]</small> ה<strong>תנא כוותיה</strong> <small>[כשיטתו]</small> של תנא קמא, והלכה כסתם משנה. <strong>אמר ליה</strong> <small>[לו]</small> <strong>רבא לרב נחמן</strong> לאחר ששמע דבר זה מפיו: <strong>אי הכי</strong> <small>[אם כך],</small> <strong>מיאון נמי</strong> <small>[גם כן]</small> נעשה אותו בשלושה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המיאון והחליצה — בשלשה.</strong>
 <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך</small> זה <small>גם כן],</small> שחייבים להיות שלושה בעת המיאון, <strong>והתניא</strong> <small>[והרי שנינו</small> בברייתא<small>]:</small> <strong>מיאון, בית שמאי אומרים</strong> שהוא נעשה רק על ידי <strong>בית דין מומחין, ובית הלל אומרים: בבית דין</strong> של מומחים, <strong>ו</strong>גם <strong>שלא בבית דין. אלו ואלו מודים שצריך</strong> על כל פנים שיהיו בשעת המיאון <strong>שלשה. ר' יוסי בר' יהודה ור' אלעזר בר' יוסי מכשירין</strong> גם <strong>בשנים,</strong> שלענין מיאון אין צורך בבית דין, אלא די בשני עדים. <strong>ואמר רב יוסף בר מניומי אמר רב נחמן: הלכה כאותו הזוג.</strong> הרי יש סתם משנה, ומכל מקום אין אנחנו פוסקים כמותה.
 ומשיבים: <strong>התם חד סתמא</strong> <small>[שם</small> בענין מיאון יש רק <small>סתם אחד],</small> שאומר שהמיאון בשלושה, <strong>והכא תרי סתמי</strong> <small>[וכאן</small> יש <small>שני סתמים],</small> כי דין זה של חליצה בשלושה נאמר כסתם משנה פעמיים, גם כאן וגם באותה משנה במסכת סנהדרין. ומקשים: <strong>התם נמי תרי סתמי נינהו</strong> <small>[שם גם כן</small> בענין מיאון <small>שני סתמים הם].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מיאנה או שחלצה בפניו</strong> של חכם <strong>ישאנה</strong> חכם זה אם רצונו בכך, ואין חושדים בו, <strong>מפני שהוא בית דין.</strong> משמע שאין מיאון אלא בבית דין!
 <strong>אלא, התם תרי סתמי</strong> <small>[שם</small> יש <small>שני סתמים]</small> ו<strong>הכא</strong> <small>[כאן]</small> יש <strong>תלתא סתמי</strong> <small>[שלושה סתמים],</small> יש עוד סתם האומר שחליצה בשלושה.
 ושואלים: <strong>מכדי הא סתמא והא סתמא</strong> <small>[</small>הרי <small>זהו סתם וזהו סתם],</small> <strong>מה לי</strong> אם זהו <strong>חד סתם</strong> <small>[סתם אחד]</small> <strong>מה לי</strong> אם זה <strong>תרי</strong> <small>[שני]</small> <strong>סתם מה לי</strong> או זה <strong>תלתא</strong> <small>[שלוש</small> פעמים<small>]?</small> <strong>אלא אמר רב נחמן בר יצחק:</strong> הטעם הוא <strong>הואיל וסתם</strong> זה, שחליצה בשלושה, נאמר <strong>במקום מחלוקת,</strong> כלומר, בענין שנחלקו בו, שר' יהודה חולק בה,
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>סמיכת זקנים ועגלה ערופה בשלשה,</strong> אלו <strong>דברי ר' יוסי. ר' יהודה אומר: בחמשה. החליצה והמיאונין בשלשה. ולא קפליג</strong> <small>[חלק]</small> <strong>ר' יהודה</strong> בענין זה — <strong>שמע מינה</strong> <small>[למד מכאן]</small> ש<strong>הדר ביה</strong> <small>[חזר בו]</small> <strong>ר' יהודה</strong> מדעתו בענין חליצה בחמישה. ומסכמים: אכן, <strong>שמע מינה</strong> <small>[למד מכאן]</small> שחזר בו, וסיכום ההלכה שדי בשלושה.
 <big>א</big> ובפרטי הלכות חליצה <strong>אמר רבא: צריכי דייני למיקבע דוכתא</strong> <small>[צריכים</small> ה<small>דיינים לקבוע מקום]</small> מראש, לעשות בו את החליצה, <strong>דכתיב</strong> <small>[שנאמר]:</small> <strong>"ועלתה יבמתו השערה אל הזקנים"</strong> (דברים כה, ז), שמובן שיש מקום קבוע וידוע ("השער") למושב בית הדין. מסופר: <strong>רב פפא ורב הונא בריה</strong> <small>[בנו]</small> של <strong>רב יהושע עבדי עובדא</strong> <small>[עשו מעשה]</small> <strong>בחמשה</strong> דיינים שבפניהם חלצו. ושואלים: <strong>כמאן</strong> <small>[כ</small>דעת <small>מי]</small> עשו זאת — <strong>כ</strong>דעת <strong>ר' יהודה, והא הדר ביה</strong> <small>[והרי</small> הוכחנו כבר ש<small>חזר בו]</small> ר' יהודה! ומשיבים: עשו זאת רק <strong>לפרסומי מילתא</strong> <small>[לפרסם</small> את <small>הדבר]</small> ולא מפני שמספר זה של דיינים נחוץ.
 עוד מסופר: <strong>רב אשי איקלע לבי</strong> <small>[הזדמן לבית]</small> <strong>רב כהנא, אמר ליה</strong> <small>[לו]:</small> <strong>סליק מר לגבן למלויי בי</strong> <small>[יעלה אדוני אלינו למלא</small> מספר<small>]</small> <strong>חמשה</strong> שבפניהם יחלצו. <strong>אמר רב כהנא: הוה קאימנא</strong> <small>[הייתי עומד]</small> <strong>קמיה</strong> <small>[לפני]</small> <strong>רב יהודה, ואמר לי: תא סק לזירזא דקני</strong> <small>[בוא עלה לחבילה של קנים],</small> שעשו שם מקום מוגבה למושב בית דין, <strong>לאיצטרופי בי</strong> <small>[להצטרף</small> למנין<small>]</small> <strong>חמשה</strong> שיחלצו בפניהם. <strong>אמרו לו: למה לי</strong> שיהיו <strong>חמשה?</strong> והלא די בשלושה! <strong>אמר להו</strong> <small>[להם]:</small> <strong>כי היכי דליפרסם מילתא</strong> <small>[כדי שיתפרסם הדבר],</small> ולא מפני שהוא חובה מצד הדין.
 מסופר: <strong>רב שמואל בר יהודה הוה קאי קמיה</strong> <small>[היה עומד לפני]</small> <strong>רב יהודה, אמר ליה</strong> <small>[לו]:</small> <strong>סק תא לזירזא דקני לאצטרופי בי</strong> <small>[עלה, בוא לחבילת הקנים להצטרף ל</small>מנין<small>]</small> <strong>חמשה לפרסומי מילתא</strong> <small>[</small>כדי <small>לפרסם</small> את <small>הדבר</small> של החליצה<small>].</small> <strong>אמר ליה</strong> <small>[לו]</small> רב שמואל בר יהודה: <strong>תנינא</strong> <small>[שנינו],</small> נאמר <strong>"בישראל"</strong> (שם י) — וכוונתו <strong>בבית דין</strong> של <strong>ישראל</strong> גמורים <strong>ולא בבית דין של גרים, ואנא</strong> <small>[ואני]</small> <strong>גר אנא</strong> <small>[אני],</small> שגם הוא וגם אביו התגיירו.
 <strong>אמר רב יהודה: כגון</strong> אדם הגון כמו <strong>רב שמואל בר יהודה,</strong> הגם שמספר דבר כזה על עצמו, <strong>מפיקנא ממונא אפומיה</strong> <small>[אני מוציא ממון על פיו]</small> כי בטוחני בו שהוא נאמן בכל דבר. ותוהים: <strong>מפיקנא סלקא דעתך</strong> <small>[מוציא אני עולה על דעתך</small> לומר<small>]?</small> <strong>והא</strong> <small>[והרי]</small> <strong>"על פי שנים עדים" אמר רחמנא</strong> <small>[אמרה תורה]</small> (שם יז, ו), ובפחות משני עדים אין זו עדות! <strong>אלא</strong> הכוונה היא <strong>מרענא שטרא אפומיה</strong> <small>[מרע אני</small> כוחו של <small>שטר על פיו],</small> שאם יבוא הוא לבדו ויאמר ששטר מסויים פרוע, שוב אין אני נזקק לדון בו, שאני מאמין לו, אף שהשטר עומד לפנינו.
 אגב הזכרת דינו של גר בענייננו, <strong>אמר רבא:</strong>
## דף קב.
 <strong>גר דן את חבירו</strong> מ<strong>דבר תורה, שנאמר: "שום תשים עליך מלך אשר יבחר ה' אלהיך בו מקרב אחיך תשים עליך מלך"</strong> (דברים יז, טו). ומדייקים: <strong>עליך,</strong> על בן ישראל <strong>הוא דבעינן</strong> <small>[שאנו צריכים]</small> שיהא השר והדיין (ולאו דווקא מלך) <strong>מקרב אחיך</strong> ישראלי כמותך, <strong>אבל גר דן את חבירו גר,</strong> שלגביו לא נאמרה הגבלה זו.
 <strong>ואם היתה אמו</strong> של הגר <strong>מישראל — דן אפילו ישראל. ולענין חליצה עד שיהא</strong> גם <strong>אביו ו</strong>גם <strong>אמו מישראל, שנאמר</strong> בסדר החליצה: <strong>"ונקרא שמו בישראל</strong> בית חלוץ הנעל<strong>"</strong> (דברים כה, י), משמע שצריך שיהא בתוך ישראל, מכל צד.
 <big>א</big> <strong>אמר רבה, אמר רב כהנא אמר רב: אם יבא אליהו</strong> הנביא <strong>ויאמר: "חולצין במנעל" — שומעין לו,</strong> אבל אם יאמר: <strong>"אין חולצין בסנדל" — אין שומעין לו, שכבר נהגו העם</strong> לחלוץ <strong>בסנדל.</strong>
 <strong>ורב יוסף אמר</strong> בשם <strong>רב כהנא, אמר רב: אם יבא אליהו ויאמר: אין חולצין במנעל — שומעין לו,</strong> אם יאמר: <strong>אין חולצין בסנדל — אין שומעין לו, שכבר נהגו העם בסנדל.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> למעשה, שלכאורה אמרו שניהם אותו דבר? ומשיבים: <strong>איכא בינייהו</strong> <small>[יש ביניהם]</small> הבדל לענין חליצה ב<strong>מנעל לכתחלה.</strong> שלדעת רבה אין חולצים במנעל לכתחילה, שהרי אמר שאם יבוא אליהו ויתיר — נשמע לו, משמע שעד שיבוא אין חולצים לכתחילה, ולדעת רב יוסף חולצים לכתחילה במנעל, עד שיבוא אליהו ויאמר להיפך.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> כי <strong>אפילו לכתחלה</strong> חולצים במנעל, <strong>והתנן</strong> <small>[והרי שנינו</small> במשנה<small>]:</small> <strong>חלצה במנעל — חליצתה כשרה.</strong> ומן הלשון המנוסחת בלשון עבר נדקדק: <strong>דיעבד — אין</strong> <small>[כן],</small> <strong>לכתחלה — לא!</strong>
 ומשיבים: <strong>הוא הדין</strong> ש<strong>אפילו לכתחלה</strong> חולצים במנעל, <strong>ואיידי דבעי למיתני סיפא</strong> <small>[ומתוך שרצה לשנות</small> ב<small>סוף]</small> שאם חלצה <strong>באנפיליא חליצתה פסולה,</strong> ש<strong>אפילו דיעבד</strong> פסול, <strong>תנא נמי רישא</strong> <small>[שנה גם כן</small> ב<small>תחילתה]</small> של המשנה בלשון <strong>דיעבד.</strong>
 ומעירים: <strong>ו</strong>חליצה ב<strong>מנעל לכתחלה — תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יוסי: פעם אחת הלכתי לנציבין</strong> שבבבל, ו<strong>מצאתי זקן אחד. אמרתי לו: כלום אתה בקי</strong> (מכיר) <strong>בר' יהודה בן בתירא,</strong> שהיה מנציבין? <strong>אמר לי: הן</strong> (כן), <strong>ועל שולחני הוא תדיר.</strong> שאלתי את הזקן: <strong>כלום ראית שחלץ ביבמה</strong>, כדיין?
 <strong>אמר לי: ראיתי שחלץ הרבה פעמים.</strong> שאלתיו: <strong>במנעל או בסנדל? אמר לי: וכי חולצין במנעל? והתורה</strong> הרי <strong>אמרה "</strong>וחלצה <strong>נעלו"</strong> (שם ט) ומשמע — בכל דבר שהוא נעול, בין בסנדל, בין במנעל, <strong>ולא</strong> אמרה <strong>"</strong>וחלצה <strong>מנעלו". אמרתי לו: אם כן, מה ראה ר' מאיר לומר חלצה במנעל חליצתה כשירה?!</strong>
 <strong>ר' יעקב אומר משמו</strong> של ר' מאיר: <strong>חולצין במנעל לכתחלה</strong>. ומסבירים: <strong>ומאן דאמר</strong> <small>[ומי שאומר]</small> כי <strong>לכתחלה לא</strong> חולצים במנעל, <strong>מאי טעמא</strong> <small>[מה טעם]</small> הדבר?
 <strong>אילימא</strong> <small>[אם תאמר]</small> <strong>משום דהויא פנתא</strong> <small>[שהצד העליון של הנעל]</small> הוא <strong>מעל</strong> רגלו ומכסהו <strong>וארקתא</strong> <small>[והשרוכים]</small> הם <strong>מעל</strong> ל<strong>מעל, והתורה אמרה "מעל" ו</strong>דיוקו — <strong>לא מעל</strong> ל<strong>מעל, אי הכי</strong> <small>[אם כך]</small> אנו מפרשים, <strong>אפילו דיעבד נמי</strong> <small>[גם כן]</small> <strong>לא</strong> יחלצו בו!
 אלא ודאי לא מצד זה החשש, כי אם <strong>גזירה משום מנעל מרופט</strong> (קרוע) שאיננו מכסה את רגלו, ואילו סנדל מרופט כזה אינו ראוי לנעלו כלל, ולכן בחליצה בסנדל אין מקום לחשש.
 <strong>אי נמי</strong> <small>[או גם כן]</small> גזירה <strong>משום חצי מנעל</strong> שבסנדל אי אפשר לנעול מחציתו, אבל בנעל אפשר לנעול בדוחק.
 <strong>אמר רב: אי לאו דחמיתיה לחביבי</strong> <small>[אם לא שראיתי את דודי,</small> ר' חייא<small>]</small> ש<strong>חלץ בסנדל דאית לה שינצין</strong> <small>[שיש לו שרוכים],</small> <strong>אנא</strong> <small>[אני]</small> <strong>לא הואי חליצנא</strong> <small>[הייתי חולץ]</small> <strong>אלא בסנדלא דטייעא דמיהדק טפי</strong> <small>[בסנדל של ערבים שהוא מהודק יותר].</small> ומסבירים: <strong>והאי דידן</strong> <small>[וזה</small> הסנדל <small>שלנו],</small> <strong>אף על גב דאית ביה חומרתא</strong> <small>[אף על פי שיש בו קשר]</small> בראשו שלא יישמט מן הרגל, <strong>קטרינן ביה מיתנא</strong> <small>[קושרים בו חבל]</small> מעליו בשעת החליצה כדי להדקו, <strong>כי היכי דתהוי חליצתה מעלייתא</strong> <small>[כדי שתהא חליצתה מעולה],</small> שאם יוכלו לחולצו בקלות, אין זה נקרא חליצה.
 <big>ב</big> <strong>סימן</strong> להלכות הבאות שאמר רב יהודה בשם רב: <strong>התרת יבמה סנדל. אמר רב יהודה אמר רב: התרת יבמה לשוק — בשמיטת</strong> הסנדל מ<strong>רוב העקב</strong> של הרגל, שאף על פי שלא נחלץ כולו, מותרת להינשא.
 <strong>מיתיבי</strong> <small>[מקשים]</small> על כך: <strong>הותרו רצועות</strong> ה<strong>מנעל</strong> או ה<strong>סנדל</strong> מעצמם, <strong>או ששמט</strong> הוא את הסנדל מ<strong>רוב הרגל — חליצתה פסולה,</strong> 
 ונדייק: <strong>טעמא</strong> <small>[הטעם</small> דווקא<small>]</small> משום ש<strong>שמט הוא</strong> את רוב הרגל והיא רק גמרה את החליצה, <strong>הא</strong> <small>[הרי]</small> אם <strong>שמטה היא — חליצתה כשרה.</strong> ונדייק עוד: <strong>רוב הרגל — אין</strong> <small>[כן],</small> <strong>רוב העקב — לא!</strong>
 ודוחים: <strong>לא,</strong> יש לומר כי <strong>היינו</strong> <small>[זהו]</small> <strong>רוב הרגל, היינו</strong> <small>[זהו]</small> <strong>רוב העקב. ואמאי קרו ליה</strong> <small>[ומדוע קוראים לו]</small> <strong>רוב הרגל — דכולא חיילא דכרעא עליה דחיס</strong> <small>[שכל כוחה של הרגל על</small> העקב הוא <small>לוחץ].</small>
 ומעירים: <strong>מסייע ליה</strong> <small>[מסייעת לו]</small> ברייתא זו <strong>לר' ינאי.</strong> ש<strong>אמר ר' ינאי: בין שהתיר הוא</strong> את סנדלו <strong>ושמטה היא</strong> ממנו, <strong>בין שהתירה היא ושמט הוא — חליצתה פסולה, עד שתתיר היא ותשמיט</strong> (ותשמוט) <strong>היא.</strong> ובאותו ענין <strong>בעי</strong> <small>[שאל]</small> <strong>ר' ינאי:</strong> אם לא חלצה את הסנדל אלא <strong>קרעתהו, מהו?</strong> וכן אם <strong>שרפתהו</strong> על ידי גחלת, <strong>מהו?</strong> וצדדי השאלה: האם <strong>גלויי כרעא בעינן</strong> <small>[גילוי הרגל אנחנו צריכים],</small> שזוהי מהות החליצה, <strong>והאיכא</strong> <small>[והרי יש</small> כאן<small>],</small> <strong>או דלמא</strong> <small>[שמא]</small> <strong>חליצה</strong> מעל הרגל <strong>בעינן</strong> <small>[צריכים אנו]</small> <strong>וליכא</strong> <small>[ואין</small> כאן<small>]?</small> לשאלה זו לא נמצאה תשובה, והושארה ב<strong>תיקו</strong> <small>[תעמוד]</small> השאלה במקומה.
 <strong>בעא מיניה</strong> <small>[שאל אותו]</small> <strong>ר' נחמיה מרבה:</strong> אם היה נעול <strong>שני מנעלים זה על גב זה מהו?</strong> ושואלים: <strong>היכי דמי</strong> <small>[כיצד בדיוק הדבר],</small> <strong>אילימא דשלפתיה לעילאי</strong> <small>[אם תאמר ששלפה את</small> המנעל <small>העליון]</small> <strong>וקאי תתאי</strong> <small>[ועומד</small> המנעל <small>התחתון]</small> במקומו — הלא <strong>"מעל</strong> רגלו <strong>"</strong><strong>אמר רחמנא</strong> <small>[אמרה התורה]</small> <strong>ולא מעל</strong> ל<strong>מעל!</strong> ומשיבים: <strong>לא צריכא</strong> <small>[נצרכה]</small> אלא כגון <strong>דקרעתיה לעילאי</strong> <small>[שקרעה את</small> המנעל <small>העליון]</small> <strong>ושלפתיה לתתאי</strong> <small>[ושלפה את התחתון]</small> <strong>וקאי עילאי</strong> <small>[והעליון עומד]</small> עדיין ברגלו אף שהוא קרוע. והשאלה היא: <strong>מאי</strong> <small>[מה</small> הדין<small>]</small> : האם <strong>חליצה בעינן</strong> <small>[צריכים אנו],</small> <strong>והא איכא</strong> <small>[והרי יש</small> כאן<small>],</small> <strong>או דלמא</strong> <small>[שמא]</small> <strong>גלויי כרעא בעינן, וליכא</strong> <small>[גילוי הרגל אנו צריכים, ואין</small> כאן<small>],</small> שהרי עדיין הרגל מכוסה במנעל העליון הקרוע.
## דף קב:
 <strong>ומי איכא כי האי גוונא</strong> <small>[והאם יש דבר כגון זה]</small> שנועלים מנעל על גבי מנעל? ומשיבים: <strong>אין</strong> <small>[כן],</small> <strong>דחזיוה רבנן</strong> <small>[שראו חכמים]</small> את <strong>רב יהודה דנפק בחמשא זוזי מוקי לשוקא</strong> <small>[שיצא</small> פעם <small>בחמישה זוגות נעליים,</small> כגון נעלי בית, זה על גבי זה <small>לשוק].</small>
 <big>א</big> ועוד הלכה <strong>אמר רב יהודה אמר רב: יבמה</strong> קטנה <strong>שהגדילה</strong> (שגדלה) <strong>בין האחין</strong> של בעלה — <strong>מותרת לינשא לאחד מן האחין, ואין חוששין שמא</strong> בזמן היותה שם <strong>חלצה סנדל לאחד מהן,</strong> ונמצא שהיתה חלוצה מאז. ומדייקים: <strong>טעמא, דלא חזינן</strong> <small>[הטעם,</small> דווקא, <small>שאין אנו רואים]</small> שחלצה, <strong>הא חזינן</strong> <small>[הרי</small> אם <small>אנו רואים]</small> — <strong>חיישינן</strong> <small>[חוששים אנו]</small> שדינה כחלוצה.
 ומקשים: <strong>והא תניא</strong> <small>[והרי שנינו</small> בברייתא<small>]:</small> <strong>בין שנתכוון הוא</strong> לשם חליצה <strong>ולא נתכוונה היא, בין שנתכוונה היא ולא נתכוון הוא — חליצתה פסולה, עד שיתכוונו שניהם כאחד!</strong> ומשיבים: <strong>הכי קאמר</strong> <small>[כך אמר]</small> רב יהודה: <strong>אף על גב דחזינן</strong> <small>[אף על פי שרואים אנו]</small> שחלצה סנדל לאחד מהם — <strong>אין חוששין שמא כוונו</strong> לשם חליצה.
 <strong>ואיכא דאמרי</strong> <small>[ויש שאומרים]</small> את הענין באופן אחר: <strong>טעמא, דלא חזינן</strong> <small>[הטעם,</small> דווקא, <small>שאין אנו רואים]</small> שחלצה, <strong>הא חזינן</strong> <small>[הרי</small> אם <small>אנו רואים] —</small> <strong>חוששין</strong> שדינה כחלוצה אפילו אם לא היתה כוונה מיוחדת לחליצה. <strong>ודקא תנא בעי</strong> <small>[ומה ששנה</small> ש<small>צריך]</small> <strong>כוונה</strong> בחליצה — <strong>הני מילי לאישתרויי לעלמא</strong> <small>[דברים אלה</small> אמורים כדי שתהא חליצה גמורה <small>להתירה לכול],</small> <strong>אבל לאחין מיפסלא</strong> <small>[</small>היא <small>נפסלת]</small> אפילו בלא כוונה.
 <big>ב</big> ועוד <strong>אמר רב יהודה אמר רב: סנדל התפור בפשתן,</strong> שתפרו את חלקיו זה לזה בחוט פשתן — <strong>אין חולצין בו, שנאמר "ואנעלך תחש"</strong> (יחזקאל טז, י) שהוא עור של חיה, משמע שנעל הוא דבר שעשוי כולו מעור. ומקשים: אם מ"תחש" אנו למדים, <strong>ואימא</strong> <small>[ואמור]:</small> נעל עשוי מעור של <strong>תחש</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong> ודוחים: <strong>"נעל" "נעל"</strong> הכתובה בתורה כמה פעמים <strong>ריבה</strong> שכל סוגי נעליים במשמע, ומכל עור שהוא.
 ושואלים: <strong>אי</strong> <small>[אם]</small> <strong>"נעל" "נעל" ריבה — אפילו כל מילי נמי</strong> <small>[כל דבר גם כן]</small> ייחשב לנעל, אפילו אינו עשוי כלל מעור! ומשיבים: <strong>אם כן</strong> מה שנאמר <strong>"תחש" מאי אהני ליה</strong> <small>[מה הועיל לו],</small> אם לא נלמד מכאן דבר? אלא ודאי למדים מכאן שצריך שיהא כולו של עור.
 <strong>בעא מיניה</strong> <small>[שאל אותו]</small> <strong>ר' אלעזר מרב:</strong> סנדל שעשאו כך: <strong>הוא של עור, ותריסיותיו</strong> (החלקים המחזיקים את רצועותיו) <strong>של שער</strong> כגון שנארגו משיער עזים, <strong>מהו</strong> דינו לחליצה? <strong>אמר ליה</strong> <small>[לו]:</small> <strong>מי לא קרינן ביה</strong> <small>[האם אין אנו קוראים בו]</small> בסנדל כגון זה: <strong>"ואנעלך תחש",</strong> שכיון שהוא עשוי מדבר הבא מן החי, הרי הוא כשר. ושואלים: <strong>אי הכי</strong> <small>[אם כך]</small> שכל הבא מן החי כשר, אפילו <strong>כולו של שער נמי</strong> <small>[גם כן]</small> יהיה כשר! ומשיבים: <strong>ההוא קרקא מקרי</strong> <small>[נעל בית נקרא]</small> ואינו קרוי "נעל".
 <big>ג</big> <strong>אמר ליה</strong> <small>[לו]</small> <strong>רב כהנא לשמואל: ממאי דהאי</strong> <small>[מניין שזה]</small> הכתוב <strong>"וחלצה נעלו מעל רגלו"</strong> (דברים כה, ט) <strong>מישלף</strong> <small>[לשלוף]</small> <strong>הוא — דכתיב</strong> <small>[שנאמר]:</small> <strong>"וחלצו את האבנים אשר בהן הנגע"</strong> (ויקרא יד, מ), שפירושו — יוציאו אותן ממקומן.
 <strong>ואימא זרוזי</strong> <small>[ואמור</small> לשון <small>חיזוק]</small> <strong>הוא, דכתיב</strong> <small>[שנאמר]:</small> <strong>"החלצו מאתכם אנשים לצבא"</strong> (במדבר לא, ב), כלומר, יתחזקו מאתכם אנשים ויבואו לצבא! ומשיבים: <strong>התם נמי</strong> <small>[שם גם כן]</small> המשמעות העיקרית היא — הוצאת דבר ממקומו, כלומר, <strong>שלופי מביתא לקרבא</strong> <small>[יציאה מן הבית אל הקרב].</small>
 ומקשים, <strong>והכתיב</strong> <small>[והרי נאמר]:</small> <strong>"יחלץ עני בעניו"</strong> (איוב לו, טו), שלכאורה מובנו שהעני יתחזק בעניו. שאם היתה הכוונה להוציאו מהעוני שלו — היה צריך לומר <strong>"מ</strong> עניו <strong>"</strong>! ומשיבים: כך צריך לפרש — <strong>בשכר עניו</strong> ("בעניו") <strong>יחלצו</strong> ויוציאנו <strong>מדינה של גיהנם.</strong>
 ועוד הקשה: <strong>אלא הא דכתיב</strong> <small>[זה שנאמר]</small> <strong>"חנה מלאך ה' סביב ליראיו ויחלצם"</strong> (תהלים לד, ח), שלכאורה הכוונה היא: יחזקם! ומשיבים: כך יש לפרש — <strong>בשכר</strong> שהם <strong>יראיו — יחלצם מדינה של גיהנם.</strong>
 והקשה עוד: <strong>אלא הא דכתיב</strong> <small>[זה שנאמר]</small> <strong>"ועצמתיך יחליץ"</strong> (ישעיהו נח, יא), <strong>ואמר ר' אלעזר: זו מעולה שבברכות, ואמר רבא</strong> שכוונתו: <strong>זרוזי גרמי</strong> <small>[חיזוק עצמות],</small> ומשתמע מכאן שלחליצה יש משמעות של חיזוק! ומשיבים: <strong>אין</strong> <small>[כן],</small> <strong>משמע הכי ומשמע הכי</strong> <small>[משתמע,</small> שזה <small>כך, ומשתמע</small> שזה <small>כך].</small> אלא, <strong>דהכא, אי סלקא דעתך</strong> <small>[שכאן, אם עולה בדעתך]</small> לומר ש<strong>זרוזי</strong> <small>[חיזוק]</small> <strong>הוא, אם כן, לכתוב רחמנא</strong> <small>[שתאמר התורה]</small> <strong>"וחלצה נעלו ברגלו",</strong> כלומר, תחזק את הנעל ברגלו.
 ומשיבים: <strong>אי כתב רחמנא</strong> <small>[אילו אמרה התורה]</small> <strong>"ברגלו", הוה אמינא</strong> <small>[הייתי אומר]</small> <strong>"ברגלו" — אין</strong> <small>[כן],</small> <strong>בשוקו — לא,</strong> שאם נקטעה כף רגלו שוב אינה יכולה לחלוץ, לכן <strong>כתב רחמנא</strong> <small>[אמרה התורה]</small> <strong>"מעל רגלו"</strong> ללמד ש<strong>אפילו בשוקו</strong> שהיא על רגלו חולצת. ומשיבים: <strong>אם כן לכתוב רחמנא</strong> <small>[שתאמר התורה]</small> <strong>"במעל רגלו".</strong> אלא <strong>מאי</strong> <small>[מה</small> פירוש<small>]</small> <strong>"מעל רגלו" — שמע מינה מישלף</strong> <small>[למד מכאן</small> כי <small>שליפה]</small> <strong>הוא.</strong>
 אגב כך מספרים: <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לרבן גמליאל:</strong> אתם, בני ישראל, הנכם <strong>עמא דחלץ ליה מריה מיניה</strong> <small>[עם שחלץ לו אדוניו ממנו],</small> שה' עזב אותו כיבם שחלץ ליבמתו, <strong>דכתיב</strong> <small>[שנאמר]:</small> <strong>"בצאנם ובבקרם ילכו לבקש את ה' ולא ימצאו חלץ מהם"</strong> (הושע ה, ו).
 <strong>אמר ליה</strong> <small>[לו]:</small> <strong>שוטה, מי כתיב</strong> <small>[האם נאמר]</small> <strong>"חלץ להם",</strong> שהיתה כאן חליצה? <strong>"חלץ מהם" כתיב</strong> <small>[נאמר],</small> כביכול שהם חלצו לו, <strong>ואילו</strong> ב<strong>יבמה</strong> ש<strong>חלצו לה אחין — מידי מששא אית ביה</strong> <small>[וכי ממש יש בו]?</small> אף כאן הכוונה שישראל עזבו את ה' ואין בעזיבה זו ממש.
 <big>ד</big> שנינו שאם חלץ <strong>באנפיליא — חליצתה פסולה.</strong> ושואלים: <strong>למימרא</strong> <small>[</small>האם <small>לומר]</small> שה<strong>אנפיליא לאו</strong> <small>[לא]</small> כ<strong>מנעל הוא?</strong>
 <strong>ותנן נמי</strong> <small>[ושנינו גם כן]:</small> <strong>אין התורם,</strong> המוציא חלק מן השקלים שנדבו ישראל מן הלשכה ונותן לתוך סלים כדי שישתמשו בהם, <strong>נכנס לא בפרגוד חפות</strong> (מעיל שיש בו תפר כפול) <strong>ולא באנפיליא, ואין צריך לומר</strong> שאינו נכנס <strong>במנעל וסנדל, לפי שאין נכנסין במנעל וסנדל לעזרה.</strong> ותיקנו כן, כדי שלא יבואו לחשוד בתורם שמא הכניס מן הכסף לתוך התפר או לתוך האנפיליא. ומכל מקום משמע מלשון המשנה שאנפיליה איננה בכלל מנעל, שהרי מותר להיכנס בה למקדש כשאין חשד.
 <strong>ורמינהו</strong> <small>[ומשליכים,</small> מראים סתירה<small>]</small> ששנו: <strong>אחד מנעל וסנדל ואנפיליא לא יטייל בהן לא מבית לבית ולא ממטה למטה</strong> ביום הכיפורים, משום איסור נעילת הסנדל, הרי שאנפיליה נחשבת לנעל!
 <strong>אמר אביי:</strong> שם בהלכות יום הכיפורים מדובר באנפיליה <strong>דאית ביה כתיתי</strong> <small>[שיש בה סמרטוטים]</small> <strong>ו</strong>אסור הדבר <strong>משום תענוג,</strong> ביום שמצווים בו על העינוי. <strong>אמר ליה</strong> <small>[לו]</small> <strong>רבא: ומשום תענוג בלא</strong> נעילת <strong>מנעל ביום הכפורים מי אסירי</strong> <small>[האם אסורים</small> דברים<small>]?</small> <strong>והא</strong> <small>[והרי]</small> <strong>רבה בר רב הונא כריך סודרא אכרעיה ונפיק</strong> <small>[היה כורך סודר על רגליו ויוצא]</small> ביום הכיפורים כדי שלא ינזקו רגליו, משמע שאין איסור בלבישת דבר על הרגל, כל שאיננו מנעל! <strong>אלא אמר רבא: לא קשיא</strong> <small>[אין</small> זה <small>קשה],</small> <strong>כאן</strong> שאמרו שאנפיליה דינה כנעל — הרי זה <strong>באנפיליא של עור, כאן</strong> שאין חושבים אותה למנעל — <strong>באנפיליא של בגד.</strong>
 ומוסיפים: <strong>הכי נמי מסתברא</strong> <small>[כך גם כן מסתבר]</small> שיש לחלק, <strong>דאי</strong> <small>[שאם]</small> <strong>לא תימא הכי</strong> <small>[תאמר כך],</small> אם כן <strong>קשיא</strong> <small>[קשה]</small> ממה ששנינו ב<strong>יום הכפורים</strong> על מה ששנינו ב<strong>יום הכפורים</strong> עצמו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא יטייל אדם בקורדקיסין</strong> (נעלי בית) <strong>בתוך ביתו</strong> ביום הכיפורים, <strong>אבל מטייל הוא באנפילין בתוך ביתו</strong> — משמע שאנפיליה מותרת, והרי שנינו שאסורה! <strong>אלא לאו שמע מינה</strong> <small>[</small>האם <small>לא תלמד מכאן]</small> כי <strong>כאן באנפיליא של עור</strong> — אסורה משום נעל, <strong>כאן — באנפיליא של בגד</strong> — מותר. ומסכמים: אכן, <strong>שמע מינה</strong> <small>[למד מכאן]</small> שכך הוא.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: חלצה במנעל הנפרם</strong> שנפתחו תפריו אלא <strong>שחופה</strong> עדיין <strong>את רוב הרגל,</strong> או <strong>בסנדל הנפחת</strong> שנפתח חלק מסולייתו, <strong>שמקבל</strong> עדיין <strong>את רוב הרגל,</strong> או <strong>בסנדל של שעם</strong> (פקק) <strong>ו</strong>כן <strong>של סיב</strong> מן העץ, או חלצה <strong>בקב הקיטע</strong> (רגל עץ של קטוע רגל), <strong>במוק</strong> (נעל לבד), <strong>בסמיכת הרגלים</strong> שעושה הקיטע לרגליו כעין כיסוי, שאיננו נעל ממש לשים אליו את גדמי רגליו, או <strong>באנפיליא של עור, ו</strong>כן <strong>החולצת מן הגדול,</strong> כלומר, שהיה היבם גדול,
## דף קג.
 <strong>בין</strong> שהיה היבם <strong>עומד, בין יושב, בין מוטה</strong> (נשען), <strong>והחולצת מן הסומא</strong> (העיוור) — בכל אלה <strong>חליצתה כשרה. אבל</strong> אם חלצה <strong>במנעל הנפרם</strong> (שנקרע) עד <strong>שאין חופה את רוב הרגל,</strong> או <strong>בסנדל הנפחת</strong> (השבור) <strong>שאינו מקבל את רוב הרגל, ובסמיכת הידים</strong> שעושה קיטע לעצמו גם בידיו מעין נעלי עור, כדי לגרור את עצמו בעזרתן, <strong>ובאנפיליא של בגד, וחולצת מן הקטן</strong> — בכל אלה <strong>חליצתה פסולה.</strong>
 ומעירים: דעה זו, ש<strong>קב הקיטע</strong> נחשב כנעל, <strong>מני</strong> <small>[</small>שיטת <small>מי היא] —</small> שיטת <strong>ר' מאיר היא, דתנן</strong> <small>[ש</small>כן <small>שנינו</small> במשנה<small>]:</small> <strong>הקיטע יוצא</strong> בשבת <strong>בקב שלו,</strong> שהוא כנעל של אדם אחר, שאינו מקפיד על טיב החומר שממנו עשויה הנעל, אלו <strong>דברי ר' מאיר. ר' יוסי אוסר,</strong> כיון שסבור שאין הקב נחשב כנעל.
 אך בהמשך נאמר ש<strong>באנפיליא של בגד</strong> החליצה פסולה, אם כן <strong>אתאן לרבנן</strong> <small>[באנו ל</small>שיטת <small>חכמים],</small> כר' יוסי, החולקים על ר' מאיר, שסבורים שאין נעל אלא מעור!
 <strong>אמר אביי</strong> ליישב את הסתירה: <strong>מדסיפא רבנן, רישא נמי רבנן</strong> <small>[מ</small>כיון <small>שסופה</small> של המשנה כדברי <small>חכמים, תחילתה גם כן</small> כדברי <small>חכמים],</small> <strong>ורישא</strong> <small>[ותחילתה]</small> שהתיר בקב הקיטע, הרי זה <strong>במחופה עור</strong> שיש בו כעין נעל.
 <strong>אמר ליה</strong> <small>[לו]</small> <strong>רבא:</strong> אם כן, לדעתך יש להסיק: <strong>אבל</strong> אם <strong>אין</strong> הקב <strong>מחופה עור מאי</strong> <small>[מה]</small> יהיה הדין — <strong>פסול, אי הכי</strong> <small>[אם כך]</small> <strong>אדתני סיפא</strong> <small>[עד ש</small>הוא <small>שונה</small> ב<small>סוף]</small> <strong>באנפיליא של בגד</strong> שהוא נושא רחוק יותר, <strong>ליפלוג בדידה</strong> <small>[שיחלק ב</small>הלכה זו <small>עצמה]</small> ויאמר: <strong>במה דברים אמורים — במחופה עור, אבל אין מחופה עור — פסול!</strong>
 <strong>אלא אמר רבא</strong> שיש ליישב את הסתירה באופן אחר: <strong>מדרישא</strong> <small>[מ</small>כיון <small>שתחילתה]</small> כדברי <strong>ר' מאיר, סיפא נמי</strong> <small>[סופה גם כן]</small> כדברי <strong>ר' מאיר,</strong> ולדעתו אין צורך שהנעל תהיה מעור דווקא, וההבדל בין קב לאנפיליא הוא זה: <strong>האי</strong> <small>[זה],</small> הקב — <strong>מגין</strong> (מגן) על הרגל, <strong>והאי</strong> <small>[וזה] —</small> <strong>לא מגין</strong> על הרגל, שהרי אין לו סוליה קשה. ואין נעל אלא זו המגינה על הרגל.
 <big>א</big> כיון שהבאנו ברייתא זו מביאים מה ש<strong>אמר אמימר: האי מאן דחליץ</strong> <small>[מי שחולץ]</small> ליבמה, <strong>צריך למדחסיה לכרעיה</strong> <small>[ללחוץ את רגלו]</small> בקרקע, וכך תחלוץ לו היבמה.
 <strong>אמר ליה</strong> <small>[לו]</small> <strong>רב אשי לאמימר, והתניא</strong> <small>[והרי שנינו</small> בברייתא<small>]:</small> <strong>בין עומד בין יושב בין מוטה</strong> ומוטה אינו יכול בקלות ללחוץ רגלו! ומשיבים לו: <strong>אימא</strong> <small>[אמור]</small> והוסף על הברייתא: <strong>ולעולם</strong> אין החליצה מתקיימת בכל המצבים הללו אלא <strong>דדחיס לכרעיה</strong> <small>[</small>כ<small>שלוחץ את רגלו]</small> בארץ.
 <strong>ואמר אמימר</strong> עוד בענין זה: <strong>האי מאן דמסגי על ליחתא דכרעיה, לא חליץ</strong> <small>[מי שהולך על אחורי רגליו,</small> שרגלו הפוכה, <small>אינו חולץ].</small> <strong>אמר ליה</strong> <small>[לו]</small> <strong>רב אשי לאמימר, והתניא</strong> <small>[והרי שנינו</small> בברייתא<small>]:</small> <strong>סמוכות הרגלים,</strong> כלומר, מי שאינו יכול להלך על כפות רגליו ושם סמוכות על ברכיו והולך עליהן, ושוקיו נגררים מאחור, אפשר לחלוץ בהן, <strong>לאו דחליץ בה איהו</strong> <small>[</small>האם <small>אין</small> הכוונה <small>שחולץ בהן הוא,</small> הקיטע הזה<small>]</small> בסמוכות הללו? משמע שאף רגל עקומה כזו נחשבת כרגל! ומשיבים: <strong>לא,</strong> הכוונה היא <strong>דיהיב ליה</strong> <small>[ש</small>הוא <small>נותן</small> אותה, את הסמוכות הללו<small>]</small> <strong>לאחר</strong> שרגלו כתיקונה <strong>וחליץ</strong> <small>[וחולץ],</small> שאותו אדם רשאי לחלוץ בסמוכות אלה, כי גם אלה נחשבות לנעל, אבל הוא עצמו שרגלו עקומה אינו יכול לחלוץ.
 <strong>אמר רב אשי: למאי דקאמר</strong> <small>[ל</small>פי <small>מה שאמר]</small> <strong>אמימר — לאו</strong> <small>[אין]</small> <strong>בר אובא חליץ</strong> <small>[חולץ]</small> <strong>ולאו</strong> <small>[ואין]</small> <strong>בר קיפוף חליץ</strong> <small>[חולץ]</small> ששני אלה היו ספדנים מפורסמים בדורו של רב אשי, ורגליהם נתעקמו עד שלא יכלו להלך על כפות רגליהם.
 <big>ב</big> שנינו במשנה שמי שנחתכו רגליו <strong>מן הארכובה</strong> (הברך) <strong>ולמטה,</strong> וחלצו לו — חליצתו כשירה. <strong>ורמינהי</strong> <small>[ומשליכים,</small> מראים סתירה<small>],</small> ממה ששנינו לענין עליה לרגל, נאמר: "שלוש <strong>רגלים</strong> תחוג לי בשנה" (שמות כג, יד) — ומכאן דורשים שצריך לעלות לירושלים ברגל ממש — <strong>פרט לבעלי קבין,</strong> משמע שרגל־תותבת ("קב") אינה קרויה רגל!
 ומשיבים: <strong>שאני הכא</strong> <small>[שונה כאן]</small> בענין חליצה, <strong>דכתיב</strong> <small>[שנאמר]:</small> <strong>"</strong>וחלצה נעלו <strong>מעל רגלו"</strong> (דברים כה, ט), ולכן אנחנו מפרשים שלא רק ברגלו — בכף רגלו ממש — אלא גם בחלק שמעל לו, כלומר, בשוק. ושואלים: <strong>אי הכי</strong> <small>[אם כך]</small> שיכול לחלוץ גם מעל רגלו, אם נחתכו רגליו <strong>למעלה מן הארכובה נמי</strong> <small>[גם כן]</small> יחלוץ! ומשיבים, יש לדייק: <strong>מעל</strong> רגלו, כלומר, מעל כף הרגל, <strong>ולא מעל</strong> ל<strong>מעל,</strong> מן הארכובה ולמעלה, בירך, שזה למעלה מן השוק.
 <strong>אמר רב פפא: שמע מינה</strong> <small>[למד מכאן]</small> כי <strong>האי איסתוירא עד ארעא נחית</strong> <small>[זו, עצם העקב, יורדת עד הארץ]</small> ומתחברת לכף הרגל, <strong>דאי סלקא דעתך מיפסק פסיק</strong> <small>[שאם עולה על דעתך</small> לומר שהיא <small>פסוקה</small> וחלוקה<small>],</small> ויש עצם אחרת שם, אם כן <strong>הוה ליה איהו</strong> <small>[הרי</small> נמצא שעצם הקרסול <small>היא]</small> <strong>"מעל" ושוקא</strong> <small>[והשוק]</small> הוא <strong>מעל</strong> ל<strong>מעל! אמר רב אשי: אפילו תימא</strong> <small>[תאמר]</small> <strong>מיפסק פסיק</strong> <small>[</small>שהוא <small>מופסק</small> מן השוק<small>],</small> בכל זאת, <strong>כל דבהדי כרעא</strong> <small>[שביחד עם</small> כף <small>הרגל],</small> <strong>ככרעא דמי</strong> <small>[כרגל</small> הוא <small>נחשב],</small> ומה שנקרא "מעל רגלו" זה השוק, ולא הקרסול.
 <big>ג</big> שנינו במשנה שמי שנחתכו רגליו <strong>מן הארכובה ולמעלה</strong> — החליצה פסולה. משמע שרגל נחשבת רק עד השוק בלבד, ואין הירך קרויה רגל. <strong>מתיב</strong> <small>[מקשה</small> על כך<small>]</small> <strong>רב כהנא,</strong> נאמר: <strong>"ובשליתה היוצאת מבין רגליה"</strong> (דברים כח, נז), משמע שבין הרגלים הוא עד הירכיים, מקום יציאת הוולד! <strong>אמר אביי:</strong> הכוונה היא מבין רגליה ממש, כי <strong>בשעה ש</strong>אשה <strong>כורעת לילד — נועצת עקביה בירכותיה, ויולדת</strong> ונמצא הוולד נראה יוצא מבין הרגלים.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה שנאמר במפיבושת בן שאול: <strong>"</strong>ו<strong>לא עשה רגליו ולא עשה שפמו"</strong> (שמואל ב', יט, כה), שלא תיקן ולא טיפל בשיער שפמו ובשיער ערוותו, משמע שגם ירך קרויה רגל! ומשיבים: דבר זה הוא <strong>לישנא מעליא</strong> <small>[לשון מעולה,</small> נקיה<small>]</small> שלא רצו להשתמש במפורש במילים לא יפות. ועוד מקשים: <strong>תא שמע</strong> <small>[בוא</small> ו<small>שמע]</small> ראיה ממה שנאמר: <strong>"ויבא שאול להסך את רגליו"</strong> (שמואל א' כד, ג), כלומר, לעשות צרכיו, משמע שגם ירכיים קרויות רגלים! ומשיבים: גם זו <strong>לישנא מעליא</strong> <small>[לשון מעולה,</small> נקיה<small>].</small>
 <strong>תא שמע</strong> <small>[בוא</small> ו<small>שמע]</small> ראיה ממה שנאמר במלך מואב <strong>"אך מסיך הוא</strong> את <strong>רגליו בחדר המקרה"</strong> (שופטים ג, כד)! ומשיבים: גם כאן <strong>לישנא מעליא</strong> <small>[לשון מעולה,</small> נקיה<small>]</small> היא. ועוד מקשים ממה שנאמר בשירת דבורה אודות יעל: <strong>"בין רגליה</strong> כרע נפל<strong>"</strong> (שם ה, כז), שפירשוהו במשמעות של בעילה, ואם כן משמע שירכיים קרויות רגלים! ומשיבים: גם שם <strong>לישנא מעליא</strong> <small>[לשון מעולה,</small> נקיה<small>]</small> היא. 
 כיון שהוזכרה יעל, מביאים את המדרש בענין זה. <strong>אמר ר' יוחנן: שבע בעילות בעל אותו רשע</strong> (סיסרא) <strong>באותו היום</strong> את יעל, <strong>שנאמר: "בין רגליה כרע נפל שכב בין רגליה כרע נפל באשר כרע שם נפל שדוד"</strong> (שם) שכל לשון "כריעה", "נפילה" או "שכיבה" היא רמז לבעילה. שרצתה להחלישו על ידי כך כדי שתוכל להורגו. ושואלים: ואיך עשתה יעל דבר זה? <strong>והא קא מתהניא</strong> <small>[והרי</small> היא היתה <small>נהנית]</small> <strong>מעבירה! אמר ר' יוחנן משום</strong> (משמו של) <strong>ר' שמעון בן יוחי: כל טובתן של רשעים,</strong> שעושים דבר הגורם לכאורה הנאה —
## דף קג:
 <strong>רעה היא אצל צדיקים,</strong> שהצדיק אינו נהנה כלל מטובה זו. וראיה לדבר, ממה <strong>שנאמר</strong> בדברי ה' ללבן: <strong>"השמר לך פן תדבר עם יעקב מטוב עד רע"</strong> (בראשית לא, כד) <strong>בשלמא</strong> <small>[נניח]</small> <strong>רע — לחיי</strong> <small>[לחיים,</small> בסדר<small>],</small> שאנחנו מבינים שהזהיר אותו ה' שלא ידבר רע ליעקב, <strong>אלא טוב — אמאי</strong> <small>[מדוע]</small> <strong>לא? אלא שמע מינה</strong> <small>[למד מכאן]</small> ש<strong>טובתן של רשעים רעה היא אצל צדיקים.</strong>
 ושואלים: <strong>בשלמא התם</strong> <small>[נניח שם]</small> בדברי לבן ליעקב יש צד מגונה ומאוס כאשר הוא מדבר איתו טובות, <strong>דלמא מדכר ליה שמא</strong> <small>[שמא יזכיר לו שם]</small> של <strong>עבודה זרה</strong> בתוך דבריו, שאף שהוא מתכוון לטובה, הרי זה פוגע ביעקב. <strong>אלא הכא</strong> <small>[כאן],</small> <strong>מאי</strong> <small>[מה]</small> <strong>רעה איכא</strong> <small>[יש</small> בכך<small>],</small> והרי נהנית היא?
 ומשיבים: <strong>דקא שדי</strong> <small>[ש</small>הוא <small>מטיל]</small> <strong>בה זוהמא</strong> <small>[זוהמה],</small> שמזהם אותה בזרעו. וזוהמה זו עושה רושם במקבל אותה, שכך גם <strong>אמר ר' יוחנן: בשעה שבא נחש על חוה</strong> (וכך פירשו "הנחש השיאני". בראשית ג, יג — לשון אישות), <strong>הטיל בה זוהמא</strong> וזוהמה זו נשארה בבני האדם, ומזהמת את נפשם, ו<strong>ישראל שעמדו על הר סיני — פסקה זוהמתן</strong> שניטלה מהם אותה זוהמה של נחש, <strong>גוים שלא עמדו</strong> אז <strong>בהר סיני</strong> במתן תורה — <strong>לא פסקה זוהמתן.</strong>
 <big>א</big> שנינו במשנה: אם <strong>חלצה במנעל שאינו שלו</strong> — החליצה כשירה. <strong>תנו רבנן</strong> <small>[שנו חכמים],</small> נאמר: "...וחלצה <strong>נעלו</strong> מעל רגלו..." (דברים כה, ט) — <strong>אין לי אלא</strong> אם חלצה את <strong>נעלו</strong> השייך לו, ואולם אם חלצה <strong>נעל של כל אדם</strong> שהוא נעול בה, <strong>מנין</strong> שעשתה כדין — <strong>תלמוד לומר: "נעל"</strong> ("וחלצה נעלו") <strong>"נעל"</strong> ("חלוץ הנעל". שם י) <strong>מכל מקום,</strong> לרבות כל נעל.
 ו<strong>אם כן, מה תלמוד לומר "נעלו",</strong> המתייחס לו? — כוונתו <strong>"נעלו" — הראוי לו, פרט ל</strong>מנעל <strong>גדול שאין</strong> הוא <strong>יכול להלוך בו, ופרט לקטן שאינו חופה</strong> (מכסה) את <strong>רוב רגלו, ופרט לסנדל המסוליים ש</strong>יש לו סוליה בלבד ו<strong>אין לו עקב,</strong> ואינו ראוי להלך בו.
 מסופר: <strong>אביי הוה קאי קמיה</strong> <small>[היה עומד לפני]</small> <strong>רב יוסף, אתאי</strong> <small>[באה]</small> <strong>יבמה לחלוץ. אמר ליה</strong> <small>[לו]</small> רב יוסף לאביי: <strong>הב ליה</strong> <small>[תן לו]</small> ליבם <strong>סנדלך</strong> שיחלוץ בו, <strong>יהיב ליה סנדלא דשמאלא</strong> <small>[נתן לו</small> את <small>הסנדל השמאלי],</small> <strong>אמר ליה</strong> <small>[לו]</small> רב יוסף: <strong>אימר דאמור רבנן</strong> <small>[אמור שאמרו חכמים]</small> שמותר בשל שמאל, הרי זה ב<strong>דיעבד,</strong> אולם <strong>לכתחלה מי אמור</strong> <small>[האם אמרו]?</small>
 <strong>אמר ליה</strong> <small>[לו]:</small> <strong>אי הכי</strong> <small>[אם כך],</small> <strong>סנדל שאין שלו נמי</strong> <small>[גם כן],</small> <strong>אימר דאמור רבנן</strong> <small>[אמור שאמרו חכמים]</small> שאפשר לחלוץ בו ב<strong>דיעבד,</strong> אולם <strong>לכתחלה מי אמור</strong> <small>[האם אמרו]</small> שמותר לחלוץ בשאינו שלו? <strong>אמר ליה</strong> <small>[לו]</small> רב יוסף לאביי: <strong>הכי קאמינא לך</strong> <small>[כך אני אמרתי לך,</small> לזאת היתה כוונתי<small>]:</small> <strong>הב ליה ואקני ליה</strong> <small>[תן לו</small> את סנדלך ו<small>הקנה לו</small> אותו לפי שעה<small>]</small> שיהא שלו, ועל ידי כך ייעשה הדבר באופן שיהיה כשר לכתחילה.
 <big>ב</big> שנינו במשנה שאם חלצה ב<strong>סנדל של עץ</strong> — החליצה כשירה. ושואלים: <strong>מאן</strong> <small>[מי</small> הוא<small>]</small> ה<strong>תנא</strong> הסבור כן? <strong>אמר שמואל:</strong> דעת <strong>ר' מאיר היא, דתנן</strong> <small>[ש</small>כן <small>שנינו</small> במשנה<small>]:</small> <strong>הקיטע יוצא בקב שלו</strong> בשבת, אלו <strong>דברי ר' מאיר,</strong> משמע שלדעתו הקב, רגל העץ, חשובה כנעל. ו<strong>ר' יוסי אוסר.</strong> ואילו <strong>אבוה</strong> <small>[אביו]</small> של <strong>שמואל אומר:</strong> שכאן מדובר <strong>ב</strong>סנדל עץ ה<strong>מחופה עור, ו</strong>אם כן הלכה זו <strong>דברי הכל</strong> היא, שגם ר' יוסי מסכים שזה קרוי סנדל.
 <big>ג</big> <strong>אמר רב פפי משמיה</strong> <small>[משמו]</small> של <strong>רבא: סנדל המוסגר</strong> שנראה בו נגע צרעת, אבל עדיין לא החליט הכהן שהוא טמא ממש, אלא שנמצא בשבוע של הסגר — <strong>לא תחלוץ בו</strong> אשה, <strong>ואם חלצה — חליצתה כשרה. סנדל המוחלט</strong> שפסקו שיש בו נגע צרעת — <strong>לא תחלוץ בו, ואם חלצה — חליצתה פסולה.</strong> כיון שהסנדל עומד לשריפה, הרי זה כאילו הוא כבר שרוף, ואין בו ממש.
 ואילו <strong>רב פפא משמיה</strong> <small>[משמו]</small> של <strong>רבא אמר: אחד סנדל המוסגר ואחד סנדל המוחלט — לא תחלוץ בו</strong> לכתחילה, <strong>ואם חלצה</strong> בו — <strong>חליצתה כשרה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>בית המוסגר</strong> שנראה בו כנגע צרעת והסגירו את הבית עד שיתברר אם נגע הוא או לא — הרי הוא <strong>מטמא מתוכו,</strong> שאם נוגעים בתוכו הוא מטמא, ואם היה זה בית ש<strong>מוחלט</strong> כנגוע בצרעת — הרי הוא מטמא <strong>מתוכו ומאחוריו, וזה וזה מטמאין בביאה,</strong> שאם בא אדם לתוך בית זה הרי הוא נטמא, אפילו כשאינו נוגע בקירות.
 <strong>ואי סלקא דעתך כדמכתת דמי</strong> <small>[ואם עולה על דעתך</small> לומר שדבר שהוא מוחלט בצרעת <small>נחשב כ</small>אילו <small>ש</small>היה <small>כתות</small> ושבור<small>] —</small> <strong>והא בעינן</strong> <small>[והרי אנו צריכים]</small> שיתקיים בו: <strong>"והבא אל הבית...</strong> יטמא<strong>"</strong> (ויקרא יד, מו) <strong>וליכא</strong> <small>[ואין כאן],</small> שהרי לשיטה זו הבית נחשב כאילו לא היה קיים!
 ומשיבים: <strong>שאני התם, דאמר קרא</strong> <small>[שונה שם, שאמר הכתוב]:</small> <strong>"ונתץ את הבית"</strong> (שם, מה), ללמד ש<strong>אפילו בשעת נתיצה</strong> עדיין הוא <strong>קרוי בית,</strong> עד שייהרס ממש.
 <strong>תא שמע</strong> <small>[בוא</small> ו<small>שמע]</small> ראיה ממקום אחר: <strong>מטלית שיש בו שלש</strong> אצבעות <strong>על שלש</strong> אצבעות, שיש בה נגע צרעת, <strong>אף על פי שאין בו</strong> שיעור נפח <strong>כזית, כיון שנכנס רובה</strong> של מטלית <strong>לבית טהור — טמאתהו</strong> כדין מצורע. <strong>מאי לאו</strong> <small>[האם לא]</small> מדובר במטלית <strong>מוחלטת</strong> בנגע צרעת, ומשמע שאנחנו מחשיבים את שיעורה, אפילו כשהיא מוחלטת ומיועדת לשריפה! ודוחים: <strong>לא,</strong> מדובר פה במטלית <strong>מוסגרת.</strong>
 ומקשים: <strong>אי הכי, אימא סיפא</strong> <small>[אם כך</small> אתה מפרש, <small>אמור</small> את <small>סופה]</small> של אותה הברייתא: <strong>היו בה</strong> במטלית שיעור <strong>כמה זיתים, כיון שנכנס ממנה כזית</strong> (אפילו אם זה מיעוט המטלית) <strong>לבית טהור — טמאתהו,</strong> ומעתה
 <strong>אי אמרת בשלמא</strong> <small>[נניח אם אתה אומר]</small> שמדובר במטלית <strong>מוחלטת — היינו דאיתקש</strong> <small>[הרי זה</small> משום <small>שהוקש,</small> הושווה<small>]</small> מצורע מוחלט <strong>למת,</strong> וכיון שכך, כל כזית ממנה מטמא. <strong>אלא אי אמרת</strong> <small>[אם אומר אתה]</small> שמדובר במטלית <strong>מוסגרת, אמאי איתקש</strong> <small>[מדוע הוקש,</small> הושווה<small>]</small> <strong>למת?</strong> וכדי שתטמא צריך שתיכנס המטלית כולה או רובה!
 ומשיבים: אכן, מדובר במטלית מוחלטת, ובכל זאת מחשיבים שיש בה שיעור, אולם <strong>שאני התם</strong> <small>[שונה שם]</small> דין בגד שיש בו נגע, ש<strong>אמר קרא</strong> <small>[הכתוב]:</small> <strong>"ושרף את הבגד"</strong> (שם יג, נב), לומר ש<strong>אפילו בשעת שריפה קרוי</strong> עדיין <strong>בגד.</strong>
 ושואלים: אם כן, <strong>וליגמר מיניה</strong> <small>[ונלמד ממנו]</small> גם לגבי סנדל ושאר דברים, שגם לאחר שהוחלט כנגוע בצרעת עדיין נשאר שמו עליו! ומשיבים: <strong>איסור מטומאה לא גמרינן</strong> <small>[לומדים אנו],</small> שהלכות טומאה שונות מהלכות איסור והיתר ואין ביניהן שוויון.
 <strong>אמר רבא הלכתא</strong> <small>[הלכה]</small> היא: <strong>אחד סנדל המוסגר ואחד סנדל שמוחלט, ואחד סנדל של עבודה זרה,</strong> כלומר, סנדל שמנעילים בו פסל של עבודה זרה — <strong>לא תחלוץ</strong> בו אשה, <strong>ואם חלצה — חליצתה כשרה.</strong> סנדל <strong>של תקרובת עבודה זרה,</strong> שהביאו אותו כמתנה וקרבן לעבודה זרה,
## דף קד.
 <strong>ושל עיר הנדחת</strong> שעומד לשריפה עם כל רכוש העיר, <strong>ו</strong>כן סנדל <strong>של זקן העשוי לכבודו,</strong> כלומר, שהוא מיועד להלביש אותו במותו ואינו עשוי להילוך — <strong>לא תחלוץ</strong> בו אשה, <strong>ואם חלצה — חליצתה פסולה</strong> שאינו נחשב לנעל.
 <strong>אמר ליה</strong> <small>[לו]</small> <strong>רבינא לרב אשי: מאי שנא</strong> <small>[</small>ב<small>מה שונה]</small> סנדל של <strong>זקן העשוי לכבודו</strong> שאנחנו אומרים שאף על פי שזה סנדל ההולם את מידת הרגל אינו כשר לחליצה משום <strong>דלאו להילוכא עביד</strong> <small>[שאיננו עשוי ל</small>שם <small>הילוך]</small> בו, אלא רק להנעלה לאחר מיתה, אם כן סנדל <strong>דבי דינא</strong> <small>[של בית דין],</small> שהיה שמור בבית הדין סנדל מיוחד לחליצות, <strong>נמי</strong> <small>[גם כן]</small> <strong>לאו להילוכא עביד</strong> <small>[לא להילוך</small> הוא <small>עשוי]</small> אלא רק לחליצה!
 <strong>אמר ליה</strong> <small>[לו]:</small> יש להבדיל: <strong>אילו</strong> בכל זאת <strong>מסגי ביה שלוחא דבי דינא</strong> <small>[</small>היה <small>הולך בו שליח בית הדין],</small> <strong>מי קפיד עליה דיינא</strong> <small>[האם</small> היה <small>מקפיד עליו הדיין]?</small> משמע שסנדל זה של בית הדין, שנועד לחליצה, אפשר להשתמש בו להליכה, מה שאין כן דבר הנועד למת שאסור להשתמש בו לכל שימוש אחר.
 <big>א משנה</big> <strong>חלצה בלילה — חליצתה כשרה, ור' אלעזר פוסל.</strong> חלצה <strong>ב</strong>רגל <strong>שמאל — חליצתה פסולה, ור' אלעזר מכשיר.</strong>
 <big>ב גמרא</big> על אף האמור במשנה מציעים: <strong>לימא בהא קמיפלגי</strong> <small>[</small>האם <small>לומר</small> ש<small>ב</small>בעיה <small>זו נחלקו]:</small> <strong>דמר</strong> <small>[שחכם זה,</small> ר' אלעזר<small>]</small> <strong>סבר</strong> כי <strong>מקשינן</strong> <small>[מקישים,</small> משווים <small>אנו]</small> דיני <strong>ריבים,</strong> כלומר, דיני ממונות (וחליצה בכלל זה, שהרי יש בה צד ממון של תשלום כתובה לאלמנה) <strong>ל</strong>דיני <strong>נגעים,</strong> וכפי שדיני נגעים אינם נידונים אלא ביום (כפי שנאמר בכתוב: "וביום הראות בו בשר חי יטמא". ויקרא יג, יד ועוד) — אף ריבים, כלומר, דינים אחרים, אינם נערכים אלא ביום. <strong>ומר</strong> <small>[וחכם זה,</small> תנא קמא<small>]</small> <strong>סבר</strong> ש<strong>לא מקשינן</strong> <small>[מקישים אנו]</small> <strong>ריבים לנגעים?</strong>
 ודוחים: <strong>לא, דכולי עלמא</strong> <small>[לדעת הכל]</small> <strong>לא מקשינן</strong> <small>[מקישים,</small> משווים <small>אנו]</small> <strong>ריבים לנגעים, דאי מקשינן</strong> <small>[שאם</small> היינו באמת <small>מקישים</small> לגמרי<small>],</small> הרי אז, <strong>אפילו גמר דין בלילה נמי</strong> <small>[גם כן]</small> <strong>לא</strong> היו עושים, ואנחנו יודעים שגומרים דיני ממונות בלילה, אף שיש להתחיל ביום דווקא, <strong>ו</strong>אולם <strong>הכא</strong> <small>[כאן]</small> לענין חליצה בלילה <strong>בהא קמיפלגי</strong> <small>[ב</small>בעיה <small>זו נחלקו]:</small> <strong>מר</strong> <small>[חכם זה,</small> ר' אלעזר<small>]</small> <strong>סבר</strong> ש<strong>חליצה כתחלת דין דמיא</strong> <small>[נחשבת]</small> ותחילת דין עושים רק ביום, <strong>ומר</strong> <small>[וחכם זה,</small> תנא קמא<small>]</small> <strong>סבר</strong> ש<strong>חליצה כגמר דין דמיא</strong> <small>[נחשבת]</small> ולכן אפשר לעשותה גם בלילה.
 מסופר: <strong>רבה בר חייא קטוספאה</strong> (מאקטיספון) <strong>עבד עובדא</strong> <small>[עשה מעשה]</small> של חליצה <strong>במוק</strong> (נעל־בית שאינה של עור), <strong>וביחידי,</strong> שהוא היה הדיין היחידי, <strong>ובלילה. אמר שמואל</strong> בליגלוג: <strong>כמה רב גובריה</strong> <small>[גדול כוחו]</small> של חכם זה <strong>דעביד כיחידאה</strong> <small>[שעשה כ</small>דעת <small>יחיד],</small> שבמעשה שעשה סמך על דברי יחידים, הדחויים מן ההלכה.
 ושואלים: <strong>מאי קשיא</strong> <small>[מה</small> היה <small>קשה לו]</small> לשמואל במעשה זה? <strong>אי</strong> <small>[אם]</small> מה שחלץ ב<strong>מוק,</strong> הלא <strong>סתמא תניא</strong> <small>[סתם</small> ברייתא <small>שנויה]</small> שכשר, ואין זו, איפוא, דעת יחיד. <strong>אי</strong> <small>[אם]</small> מה שחלץ ב<strong>לילה — סתמא תניא</strong> <small>[סתם</small> ברייתא <small>שנויה]</small> שכשר.
 <strong>אלא</strong> מה שעשה כן כדיין <strong>יחידי קא קשיא ליה</strong> <small>[היה קשה לו]:</small> <strong>היכי עביד</strong> <small>[כיצד עשה]</small> <strong>ביחידי,</strong> שהרי זו הלכה <strong>דיחידאה קתני לה</strong> <small>[שיחיד שנה אותה].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>חלצה בשנים או בשלשה ונמצא אחד מהן קרוב או פסול</strong> — <strong>חליצתה פסולה. ור' שמעון ור' יוחנן הסנדלר מכשירים,</strong> שהם סבורים שאף שלא נותרו אלא שנים כשרים, מכל מקום, לדעתם, חליצה בפני שניים כשרה. <strong>ומעשה באחד שחלץ בינו לבינה בבית האסורים</strong> ולא היה שם דיין, <strong>ובא מעשה לפני ר' עקיבא והכשיר.</strong>
 <strong>ואמר רב יוסף בר מניומי אמר רב נחמן: אין הלכה כאותו הזוג,</strong> כר' שמעון ור' יוחנן הסנדלר, ואילו רבה בר חייא סמך דווקא על דעת היחיד של ר' עקיבא, המתיר לחלוץ ביחידי. <strong>ואיבעית אימא</strong> <small>[ואם תרצה אמור]</small> לא רק פרט זה הוא כדעת יחיד אלא <strong>כולהו נמי יחידאה קתני להו</strong> <small>[כולם גם כן יחיד שנה אותם].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' ישמעאל בר' יוסי: אני ראיתי את ר' ישמעאל בן אלישע שחלץ במוק, ביחידי, ובלילה.</strong> משמע שדברים אלה הם דעתו בלבד, שלא כשאר החכמים.
 <big>ג</big> שנינו במשנה שאם חלצה <strong>ב</strong>רגל <strong>שמאל חליצתה</strong> פסולה, ור' אליעזר מכשיר. ושואלים: <strong>מאי טעמא דרבנן</strong> <small>[מה הטעם</small> לשיטתם <small>של חכמים]?</small> <strong>אמר עולא: ילפינן</strong> <small>[לומדים אנו]</small> בגזירה שווה של המילים <strong>"רגל"</strong> (האמורה כאן) ו<strong>"רגל"</strong> האמורה ב<strong>מצורע, מה להלן,</strong> במצורע, "רגל" זו האמורה, היא של <strong>ימין</strong> כמפורש שם (ויקרא יד, יד), <strong>אף כאן,</strong> בחליצה, הכוונה לרגל <strong>ימין.</strong>
 ושואלים: <strong>ו</strong>כי <strong>ר' אלעזר לא יליף</strong> <small>[לומד]</small> גזירה שווה זו של <strong>"רגל" "רגל" ממצורע? והתניא</strong> <small>[והרי שנינו</small> בברייתא<small>],</small> <strong>ר' אלעזר אומר: מנין לרציעה</strong> של עבד נרצע <strong>שהיא</strong> נעשית <strong>באזן הימנית</strong> דווקא? <strong>נאמר כאן</strong> בדיני נרצע <strong>"אזן", ונאמר להלן</strong> בדיני צרעת <strong>"אזן", מה להלן</strong> בצרעת, הכוונה לאוזן <strong>ימין,</strong> כמפורש (שם), <strong>אף כאן</strong> ברציעה הכוונה ודאי לאוזן <strong>ימין,</strong> משמע שהוא לומד גזירה שווה ממצורע!
 <strong>אמר רב יצחק בר יוסף אמר ר' יוחנן: מוחלפת השיטה,</strong> כלומר, צריך להחליף את הדעות במשנתנו, ולומר שר' אלעזר הוא הפוסל בשמאל.
 <strong>רבא אמר: לעולם לא תיפוך</strong> <small>[תהפוך],</small> כי המילים <strong>"אזן" "אזן" מופני</strong> <small>[מופנות,</small> מיותרות<small>]</small> בפסוק, ללמדנו גזירה שווה זו, ואילו המלים <strong>"רגל" "רגל" — לא מופני</strong> <small>[מופנות],</small> שהרי בענין יבמה נצרכת המלה לעניינה, ולכן אין זו גזירה שווה גמורה.
 ושואלים: <strong>וכי</strong> <small>[וכאשר]</small> המילים <strong>לא מופני</strong> <small>[מופנות]</small> <strong>מאי פירכא איכא</strong> <small>[מה פירכה,</small> קושיה, <small>יש</small> בדבר<small>],</small> שהרי גזירה שווה המופנה רק מצד אחד, אם יש מקום לפירכה, להראות שאין הדינים דומים דוחים אותה, אך אם אין כל פירכה, גם גזירה שווה המופנה רק מצד אחד — גזירה שווה היא, ומה הפירכה כאן? ומסבירים: <strong>איכא למיפרך</strong> <small>[יש</small> מקום <small>לפרוך,</small> להקשות<small>]:</small> <strong>מה למצורע</strong> שדינו ברגל ימין, משום שיש בו עוד דינים מיוחדים בטהרתו, <strong>שכן טעון</strong> (הוא חייב, לשם טהרתו, שייזרק עליו מדם הקרבן), ב<strong>עץ ארז ואזוב ושני תולעת,</strong> ולכן אפשר לומר שהקפידה תורה גם על רגל ימין, מה שאין כן בחליצה — שמא גם צד שמאל כשר.
 <big>ד משנה</big> <strong>חלצה ורקקה</strong> כדין, <strong>אבל לא קראה</strong> את מה שהיתה צריכה לומר — <strong>חליצתה כשרה. קראה ורקקה אבל לא חלצה — חליצתה פסולה. חלצה וקראה אבל לא רקקה — ר' אלעזר אומר: חליצתה פסולה, ר' עקיבא אומר: חליצתה כשרה.</strong>
## דף קד:
 <strong>אמר ליה</strong> <small>[לו]</small> <strong>ר' אלעזר,</strong> הלא נאמר: <strong>"ככה יעשה</strong> לאיש אשר לא יבנה את בית אחיו<strong>"</strong> (דברים כה, ט), ו"ככה" לשון דיוק ועיכוב הוא, כלומר, שרק כך כשר. ונלמד מכאן כי <strong>כל דבר שהוא מעשה — מעכב. אמר ליה</strong> <small>[לו]</small> <strong>ר' עקיבא:</strong> וכי אתה מביא <strong>משם ראיה?</strong> הלא נאמר <strong>"ככה יעשה לאיש",</strong> כלומר, <strong>כל דבר שהוא מעשה באיש,</strong> דברים שעושים בגופו של האיש כגון החליצה, אבל היריקה שאיננה באיש אלא רק לפניו — איננה מעכבת.
 <big>א</big> ועוד בענין חליצה, <strong>החרש שנחלץ והחרשת שחלצה, ו</strong>כן הגדולה ש<strong>חולצת לקטן — חליצתה פסולה,</strong> ואיננה מועילה לפטור. <strong>קטנה שחלצה — תחלוץ</strong> שנית <strong>משתגדיל, ואם לא חלצה — חליצתה</strong> הראשונה <strong>פסולה. חלצה בשנים</strong> בפני שני דיינים, <strong>או ב</strong>פני <strong>שלשה, ונמצא אחד מהן קרוב או פסול</strong> מצד אחר להיות דיין — <strong>חליצתה פסולה. ר' שמעון ור' יוחנן הסנדלר מכשירין. ומעשה באחד שחלץ בינו לבינה בבית האסורים,</strong> שלא בנוכחות דיינים, <strong>ובא מעשה</strong> זה <strong>לפני ר' עקיבא והכשיר.</strong>
 <big>ב גמרא</big> על האמור במשנה <strong>אמר רבא: השתא דאמרת</strong> <small>[עכשיו שאתה אומר]</small> כי <strong>קריאה לא מעכבא</strong> <small>[מעכבת]</small> את חלות החליצה, ואף שלא קראה — אין הקריאה מעכבת, <strong>לפיכך, אלם ואלמת שחלצו — חליצתן כשירה.</strong> שאף שלכתחילה צריך לומר דברים, מכל מקום אין הדיבור מעכב.
 ומקשים: והלא <strong>תנן</strong> <small>[שנינו</small> במשנתנו<small>]:</small> <strong>חרש שנחלץ, והחרשת שחלצה, והחולצת מן הקטן — חליצתה פסולה. מאי טעמא</strong> <small>[מה טעם]</small> הדבר שהחליצה פסולה — <strong>לאו</strong> <small>[</small>האם <small>לא]</small> <strong>משום</strong> ש<strong>לא בני קרייה</strong> <small>[קריאה]</small> <strong>נינהו</strong> <small>[הם],</small> שאינם מסוגלים לקרוא את מה שאומרים בחליצה ומדובר בחרש שאינו מדבר, ואם כן רואים מכאן שקריאה מעכבת! ודוחים: <strong>לא,</strong> הטעם בחרש וחרשת הוא <strong>משום דלאו</strong> <small>[שלא]</small> <strong>בני דעה נינהו</strong> <small>[הם],</small> וכיון שאין בהם דעת, אין מעשיהם נחשבים.
 ושואלים: <strong>אי הכי</strong> <small>[אם כך],</small> <strong>אלם ואלמת נמי</strong> <small>[גם כן]</small> נאמר שאינם בני דעת! <strong>אמר רבא: אלם ואלמת בני דעה נינהו</strong> <small>[הם],</small> <strong>ו</strong>אין בהם חסרון אלא ש<strong>פומייהו</strong> <small>[פיהם]</small> <strong>הוא דכאיב להו</strong> <small>[שכואב להם],</small> כלומר, יש להם חסרון בכלי הביטוי, שאינם יכולים לדבר, אבל אין זה חסרון בדעתם, ולכן ראויים הם לחלוץ.
 וחוזרים ומקשים: <strong>והא אמרי דבי</strong> <small>[והרי אומרים</small> חכמים מ<small>בית</small> מדרשו<small>]</small> של <strong>ר' ינאי</strong> שחרש וחרשת פסולים <strong>לפי שאינו ב"אמר"</strong> הוא ("ועמד ואמר לא חפצתי לקחתה". דברים כה, ח), ולא בכלל <strong>"ואמרה"</strong> היא ("ואמרה מאן יבמי להקים לאחיו שם בישראל". שם ז), ולא משום חסרון דעת! <strong>אלא</strong> יש לחזור מדברים אלה ולומר אחרת: <strong>כי אתמר</strong> <small>[כאשר,</small> מה, <small>שנאמר]</small> בשם <strong>רבא</strong> — <strong>אסיפא אתמר</strong> <small>[על סופה</small> של המשנה <small>נאמר],</small> ששנינו: <strong>חרש שנחלץ, והחרשת שחלצה, והחולצת מן הקטן — חליצתה פסולה.</strong>
 <strong>אמר רבא: השתא דאמרת</strong> <small>[עכשיו שאתה אומר],</small> כלומר, כיון שאפשר להסיק מכאן ש<strong>קרייה מעכבא</strong> <small>[</small>ש<small>קריאה מעכבת],</small> <strong>לפיכך אלם ואלמת שחלצו — חליצתן פסולה. ו</strong>צריך להסביר כך: <strong>ומתניתין</strong> <small>[ומשנתנו]</small> ששנינו בה בראשה שקריאה אינה מעכבת, ועם זאת חליצה של מי שאינו יכול לקרוא פסולה היא — יש להבינה <strong>כ</strong>שיטת <strong>ר' זירא.</strong>
 ש<strong>אמר ר' זירא: כל הראוי לבילה,</strong> כלומר, קרבן מנחה, שצריך לבלול אותו בשמן, והוא ראוי מבחינת הכמות שיבללו אותו — <strong>אין בילה מעכבת בו,</strong> שאם לא בלל — לא פסל. <strong>וכל שאין ראוי לבילה,</strong> כגון שיש כמות מרובה מדי, שאינה יכולה להיבלל — <strong>בילה מעכבת</strong> בו ופסול. ומכאן למדים הלכה כללית, שיש דברים שעשייתם בפועל איננה מעכבת כל עוד הם ראויים ומסוגלים לכך, ורק אם אינם ראויים — הרי זה מעכב. וגם בענייננו, אף שקריאה אינה מעכבת, מכל מקום חליצת אילם פסולה, משום שאינו מסוגל כלל לקריאה.
 <big>ג</big> <strong>שלחו ליה</strong> <small>[לו]</small> מארץ ישראל <strong>לאבוה</strong> <small>[לאביו]</small> של <strong>שמואל</strong> את ההוראה: <strong>יבמה</strong> כיון <strong>שרקקה — תחלוץ</strong> ולא תתייבם. ומעירים: <strong>מכלל</strong> הדברים אתה למד <strong>דאיפסלא</strong> <small>[שנפסלה]</small> <strong>לה</strong> על כל פנים <strong>מ</strong>ן ה<strong>אחין,</strong> שאף שרקיקה בלבד איננה מועילה כדי לפוטרה, מכל מקום יפה כוחה של הרקיקה כדי לפסול אותה לאחים, ולכן תחלוץ ולא תתייבם.
 ושואלים: <strong>מני</strong> <small>[</small>כשיטת <small>מי היא</small> הלכה זו<small>]?</small> <strong>אילימא</strong> <small>[אם תאמר]</small> שהיא שיטת <strong>ר' עקיבא, השתא</strong> <small>[עכשיו,</small> הרי<small>]</small> <strong>ומה במקום מצוה</strong> של חליצה, שבהקשר כזה צוותה התורה לרקוק, <strong>דאיכא למימר מידי דהוה</strong> <small>[שיש</small> מקום <small>לומר שהדבר</small> דומה <small>הוא]</small> ל<strong>אימורים</strong> (החלב ושאר החלקים העולים למזבח), <strong>דכי ליתנהו</strong> <small>[שכאשר אינם</small> נמצאים כלל<small>],</small> שאבדו מן העולם — <strong>לא מעכבי</strong> <small>[אינם מעכבים]</small> את הקרבן, והמקריב יוצא ידי חובה בזריקת הדם בלבד, והכהנים מקבלים ממנו את חלקם,
 <strong>וכי איתנהו</strong> <small>[וכאשר</small> הם <small>נמצאים]</small> ונטמאו, או אירע בהם פסול אחר — <strong>מעכבי</strong> <small>[</small>הרי הם <small>מעכבים]</small> ואין הכהנים זוכים בחלקם עד שיוקטרו האימורים, ובכל זאת
 <strong>אמר ר' עקיבא</strong> שהרקיקה <strong>לא מעכבא</strong> <small>[מעכבת]</small> את החליצה, וסבור שאם לא רקקה, נפטרת בחליצה בלבד, וכיון שהוא סבור שאין הרקיקה חשובה, וכי ברקיקה זו בלבד <strong>מאחין איפסלא</strong> <small>[נפסלה</small> מייבום <small>לאחים]?</small>
 <strong>ואלא</strong> תאמר שהלכה זו <strong>ל</strong>שיטת <strong>ר' אלעזר,</strong> שרקיקה מעכבת —
 <strong>והא</strong> <small>[והרי]</small> לשיטתו חליצה ורקיקה <strong>שני דברים המתירין נינהו</strong> <small>[הם],</small> <strong>ו</strong>כלל הוא בדיני קרבנות: <strong>שני דברים המתירין — אין מעלין</strong> ומקדשים את הקרבן <strong>זה בלא זה.</strong> וכיוצא בו אינו מועיל בחליצה, אם רקקה בלבד, שהרי עשתה רק דבר אחד משני דברים שיש לעשותם!
 <strong>אלא</strong> יש לומר שהלכה זו <strong>כ</strong>שיטת <strong>רבי</strong> היא. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כבשי עצרת</strong> שהם קרבן שלמים מיוחד, הבא בחג השבועות עם שתי הלחם — <strong>אין מקדשין</strong> את <strong>הלחם אלא בשחיטה,</strong> ששחיטת הכבשים גורמת שיתקדש הלחם.
 <strong>כיצד?</strong> אם <strong>שחטן</strong> את הכבשים הללו <strong>לשמן, וזרק דמן לשמן — קדש הלחם,</strong> ואם <strong>שחט שלא לשמן,</strong> כגון שאמר שמתכוון לשם קרבן אחר, <strong>ו</strong>אפילו <strong>זרק</strong> לאחר מכן את הדם <strong>לשמן — לא קדש הלחם,</strong> ואם <strong>שחטן לשמן וזרק דמן שלא לשמן — קדוש ואינו קדוש,</strong> כלומר, קדוש במקצת, אלו <strong>דברי רבי.</strong>
 <strong>ר' אלעזר בר' שמעון אומר: לעולם אינו קדוש</strong> כלל <strong>עד שישחוט לשמן ויזרוק דמן לשמן.</strong> ואם כן שיטת רבי היא שאף על פי שהקדושה חלה על הלחם על ידי שחיטה וזריקה, אם השחיטה בלבד היתה כראוי — יש בה כוח מספיק כדי להחיל קדושה מסויימת. וכן בענין החליצה, שאף שיש צורך ברקיקה וחליצה, אף רקיקה בלבד מועילה כדי לפסול את היבמה מן האחים.
 על סיכום זה של הדברים שואלים: <strong>ומי</strong> <small>[והאם]</small> <strong>אמר ר' עקיבא</strong> כי <strong>רקיקה</strong> לעצמה <strong>לא פסלה</strong> <small>[פוסלת]</small> את היבמה מן האחים? <strong>והתניא</strong> <small>[והרי שנינו</small> בברייתא<small>]:</small> <strong>חלצה ולא</strong>
## דף קה.
 <strong>רקקה ולא קראה — חליצתה כשירה,</strong> ואם <strong>רקקה ולא חלצה ולא קראה — חליצתה פסולה. קראה ולא רקקה ולא חלצה — אין כאן בית מיחוש.</strong> כלומר, אין בכך כלום ואין בכך משום חליצה.
 ונברר, <strong>מני</strong> <small>[</small>כדעת <small>מי היא]</small> ברייתא זו? <strong>אילימא</strong> <small>[אם תאמר]</small> שהיא כדעת <strong>ר' אליעזר,</strong> וכי <strong>חלצה ולא רקקה ולא קראה חליצתה כשירה? והא</strong> <small>[והרי]</small> <strong>אמר ר' אליעזר:</strong> הכתוב <strong>"ככה יעשה"</strong> מלמד, שכ ל<strong>דבר שהוא מעשה מעכב,</strong> וכיון שלא רקקה, הרי זה מעכב! <strong>אלא פשיטא</strong> <small>[פשוט]</small> שהוא כדעת <strong>ר' עקיבא, וקתני</strong> <small>[ושנה]</small> שם בסוף הברייתא <strong>רקקה ולא חלצה ולא קראה — חליצתה פסולה.</strong> ונברר, <strong>למאן</strong> <small>[למי]</small> היא פסולה?
 <strong>אילימא לעלמא</strong> <small>[אם תאמר לכל]</small> להתירה לכל אדם, <strong>פשיטא</strong> <small>[פשוט,</small> מובן מאליו<small>]</small> שחליצתה פסולה! שהלא <strong>מי הויא</strong> <small>[האם היתה]</small> בכלל <strong>חליצה, דאישתריא לעלמא</strong> <small>[שתותר לכול]?</small> <strong>אלא לאו</strong> <small>[</small>האם <small>לא]</small> הכוונה היא שפסולה גם <strong>לאחין,</strong> ואם כן <strong>שמע מינה</strong> <small>[למד מכאן]</small> שגם ר' עקיבא סבור שרקיקה זו פוסלת.
 ושואלים: <strong>ול</strong>שיטת <strong>ר' עקיבא</strong> שהדבר המעכב בחליצה הוא רק מה שנעשה באיש עצמו, <strong>מאי שנא</strong> <small>[</small>ב<small>מה שונה]</small> <strong>רקיקה ומאי שנא</strong> <small>[ו</small>ב<small>מה שונה]</small> <strong>קרייה</strong> (קריאה), שאם שתיהן אינן מעכבות, מדוע אם רקקה ולא חלצה הרי זו פסולה לאחים, ואם קראה ולא חלצה אין כאן בית מיחוש?
 ומשיבים: <strong>קרייה, דאיתא</strong> <small>[קריאה, שישנה]</small> במהלך הייבום <strong>בין בתחלה</strong> לפני החליצה <strong>בין בסוף — לא מיחלפא ליה</strong> <small>[אינה מתחלפת לו]</small> לאדם בחלוצה ממש, שיודע שאולי קראה ולא הגיעה לידי חליצה. אבל <strong>רקיקה,</strong> ש<strong>בתחלה ליתא</strong> <small>[איננה]</small> <strong>ולבסוף איתא</strong> <small>[ישנה],</small> שכן כך הוא הסדר, שקודם חולצת ואחר כך רוקקת — <strong>מיחלפא ליה</strong> <small>[מתחלפת לו]</small> לאדם באשה שחלצו לה כדין, <strong>ו</strong>אם יתירו אותה להתייבם לאחים <strong>אתו למישרי</strong> <small>[יבואו להתיר]</small> גם <strong>חלוצה</strong> גמורה <strong>לאחין.</strong>
 <strong>ואיכא דאמרי</strong> <small>[ויש שאומרים]</small> כי <strong>הכי</strong> <small>[כך]</small> <strong>שלחו ליה</strong> <small>[לו]</small> לאביו של שמואל: <strong>יבמה שרקקה</strong> לפני החליצה — <strong>תחלוץ, ואינה צריכה לרוק פעם אחרת. כי ההיא דאתיא לקמיה</strong> <small>[כמו אותה</small> אשה <small>שבאה לפני]</small> <strong>ר' אמי</strong> לחליצה, כאשר <strong>הוה יתיב</strong> <small>[היה יושב]</small> <strong>ר' אבא בר ממל קמיה</strong> <small>[לפניו]</small> באותו מעמד. <strong>רקקה</strong> אותה אשה <strong>מקמי דתחלוץ</strong> <small>[לפני שחלצה].</small> <strong>אמר ליה</strong> <small>[לו]</small> <strong>ר' אמי: חלוץ לה,</strong> כלומר, אמור לה שתחלוץ, <strong>ושרי לה תיגרא</strong> <small>[והתר</small> את <small>עסקיה]</small> ופטור אותה מבית הדין, שאינה צריכה עוד דבר.
 <strong>אמר ליה</strong> <small>[לו]</small> <strong>ר' אבא: והא בעינן מירק</strong> <small>[הרי אנו צריכים</small> בחליצה <small>לירוק]!</small> ענה לו: <strong>הא</strong> <small>[הרי]</small> <strong>רקקה לה</strong> כבר. אמר לו ר' אבא: <strong>ותירוק</strong> פעם נוספת, <strong>ומה בכך?</strong> ענה לו: <strong>נפיק מיניה חורבא</strong> <small>[</small>יכול ש<small>יצא מזה חורבן,</small> נזק<small>],</small> <strong>דאי אמרת תיהדר</strong> <small>[שאם אומר אתה</small> ש<small>תחזור]</small> <strong>ותירוק, אמרי</strong> <small>[</small>יהיו אנשים <small>אומרים]</small> כי <strong>רקיקה קמייתא</strong> <small>[ראשונה]</small> <strong>לית</strong> <small>[אין]</small> <strong>בה מששא</strong> <small>[ממש]</small> ומותרת לאחים, <strong>ואתי למישרי</strong> <small>[ויבואו להתיר]</small> גם <strong>חלוצה</strong> שרקקה אחרי החליצה <strong>לאחין.</strong> שכשיראו אותה יורקת בפעם הראשונה יאמרו שוודאי חלצה קודם לכן.
 וחזר והקשה: <strong>והא בעינן</strong> <small>[והרי צריכים אנו]</small> לעשות המעשים <strong>כסדרן,</strong> שקודם תהיה חליצה ואחר כך רקיקה! ענה לו: <strong>כסדרן לא מעכבא</strong> <small>[מעכב].</small> <strong>הוא</strong> ר' אבא בר ממל <strong>סבר: דחויי קא מדחי ליה</strong> <small>[מדחה</small> הוא <small>אותו]</small> בתירוצים דחוקים כדי להצדיק את דבריו, אבל אינם מבוססים כל כך. <strong>נפק, דק ואשכח</strong> <small>[יצא</small> מבית המדרש ו<small>דקדק</small> בדברים <small>ומצא]</small> כדברי ר' אמי, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בין שהקדים חליצה לרקיקה, בין שהקדים רקיקה לחליצה — מה שעשה עשוי.</strong>
 <big>א</big> אגב כך מביאים סיפור הקשור לנושא זה: <strong>לוי נפק לקרייתא</strong> <small>[יצא לכפרים]</small> ללמד תורה לאנשים. <strong>בעו מיניה</strong> <small>[שאלו ממנו]</small> כמה שאלות: <strong>גידמת,</strong> שנקטעו ידיה <strong>מהו</strong> הדין, האם יכולה היא <strong>שתחלוץ?</strong> וכן <strong>יבמה שרקקה</strong> לא רוק אלא <strong>דם, מהו</strong> הדין, האם החליצה כשירה? וכן שאלו את פירוש הכתוב: <strong>"אבל אגיד לך את הרשום בכתב אמת"</strong> (דניאל י, כא) — <strong>מכלל</strong> הדברים אפשר להסיק לכאורה <strong>דאיכא</strong> <small>[שיש]</small> <strong>כתב</strong> בשמים <strong>שאינו אמת?</strong>
 <strong>לא הוה בידיה</strong> <small>[היתה בידו]</small> כל תשובה לשאלות הללו. <strong>אתא שאיל בי מדרשא</strong> <small>[בא</small> ו<small>שאל</small> ב<small>בית המדרש],</small> <strong>אמרו ליה</strong> <small>[לו]</small> בתשובה לשאלה הראשונה: <strong>מי כתיב</strong> <small>[האם נאמר]</small> <strong>"וחלצה ביד"?</strong> מכאן, שיכולה לחלוץ בכל דרך. <strong>ומי כתיב</strong> <small>[והאם נאמר]</small> <strong>"וירקה רוק"?</strong> — הלא נאמר רק "וירקה". ולכן גם ביריקת דם, החליצה כשירה.
 ובענין הפסוק: <strong>"אבל אגיד לך</strong> את <strong>הרשום בכתב אמת",</strong> שאתה שואל, <strong>וכי יש כתב שאינו אמת?</strong>
 <strong>לא קשיא</strong> <small>[אין</small> זה <small>קשה]:</small> <strong>כאן — בגזר דין שיש עמו שבועה,</strong> דבר כזה קרוי "כתב אמת", שאינו בטל לעולם. <strong>כאן — בגזר דין שאין עמו שבועה,</strong> שייתכן שיתבטל כאשר ישתנו התנאים.
 ו<strong>כ</strong>דברי <strong>רב שמואל בר אמי.</strong> ש<strong>אמר רב שמואל בר אמי אמר ר' יונתן: מנין לגזר דין שיש עמו שבועה שאינו מתקרע — שנאמר: "</strong>ו<strong>לכן נשבעתי לבית עלי אם יתכפר עון בית עלי בזבח ובמנחה עד עולם"</strong> (שמואל א' ג, יד), ללמד, שכיון שהיתה שבועה בדבר — אין גזר הדין בטל אפילו יביאו קרבנות כפרה.
 אגב הזכרת אותו פסוק מביאים מה ש<strong>אמר רבה: בזבח ובמנחה אינו מתכפר, אבל מתכפר הוא בדברי תורה. אביי אמר: בזבח ובמנחה אינו מתכפר, אבל מתכפר בגמילות חסדים.</strong> מספרים: <strong>רבה ואביי</strong> עצמם <strong>מדבית עלי קאתו</strong> <small>[באו],</small> <strong>רבה</strong> ש<strong>עסק</strong> בעיקר <strong>בתורה</strong> — <strong>חיה ארבעין שנין</strong> <small>[חי ארבעים שנה],</small> <strong>אביי</strong> ש<strong>עסק,</strong> לשיטתו, גם <strong>בתורה ו</strong>גם <strong>בגמילות חסדים — חיה שיתין שנין</strong> <small>[חי שישים שנה],</small> שהאריכו ימים יותר מן הרגיל בבית עלי.
 וכיוצא בו מסופר בברייתא, <strong>תנו רבנן</strong> <small>[שנו חכמים]:</small> <strong>משפחה אחת היתה בירושלים שהיו</strong> בניה <strong>מתים כבן שמנה עשרה שנה. באו</strong> בני המשפחה <strong>והודיעו את רבן יוחנן בן זכאי</strong> שכך קורה להם. <strong>אמר להם: שמא ממשפחת עלי אתם, שנאמר: "וכל מרבית ביתך ימותו אנשים"</strong> (שם ב, לג), כלומר, מיד בהגיעם לבגרות שלימה, להיקרא "אנשים", ואם כן, יש לכם רק עצה אחת — <strong>לכו ועסקו בתורה ותחיו. הלכו ועסקו בתורה וחיו,</strong> שהיו מאריכים ימים יותר, <strong>והיו קורין אותן "משפחת יוחנן" על שמו,</strong> על שם העצה שנתן להם.
 ולענין גזר דין שאינו נקרע <strong>אמר רב שמואל בר אוניא אמר רב: מנין לגזר דין של צבור שאינו נחתם?</strong> ותוהים: <strong>אינו נחתם?! והא כתיב</strong> <small>[והרי נאמר]:</small> <strong>"כי אם תכבסי בנתר ותרבי לך ברית נכתם עונך לפני"</strong> (ירמיהו ב, כב), משמע שאין עוד תקנה לעוון הזה!
 <strong>אלא</strong> כך צריך לומר: <strong>מנין שאפילו</strong> אם <strong>נחתם מתקרע</strong> על ידי תשובה — <strong>שנאמר: "</strong>כי <strong>מי... כה' אלהינו בכל קראנו אליו"</strong> (דברים ד, ז), <strong>ו</strong>לכאורה <strong>הכתיב</strong> <small>[והרי נאמר]</small> בפסוק אחר: <strong>"דרשו ה' בהמצאו</strong> קראוהו בהיותו קרוב<strong>"</strong> (ישעיהו נה, ו), משמע שלא בכל זמן הוא קרוב ונענה! ויש לתרץ: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה] —</small> <strong>ביחיד</strong> צריך לדרוש את ה' בהימצאו, שלא בכל זמן הוא נמצא ונענה לקוראיו, <strong>הא</strong> <small>[זה]</small> — <strong>בציבור,</strong> שהוא נמצא בכל עת שהציבור קוראים אליו ("בכל קראנו אליו"). 
 ושואלים: <strong>יחיד,</strong> <strong>אימת</strong> <small>[מתי]</small> הוא הזמן שה' קרוב אליו? <strong>אמר רב נחמן אמר רבה בר אבוה: אלו עשרה ימים שבין ראש השנה ליום הכפורים.</strong>
 ובהמשך לשאלות ששאלו את לוי, <strong>שלחו ליה</strong> <small>[לו]</small> מארץ ישראל <strong>לאבוה</strong> <small>[לאביו]</small> של <strong>שמואל</strong> פסק הלכה: <strong>יבמה שרקקה דם תחלוץ, לפי שאי אפשר לדם</strong> שייצא מן הפה <strong>בלא צחצוח</strong> (משהו) <strong>רוק,</strong> ויוצא ידי חובה ברוק זה.
 <strong>מיתיבי</strong> <small>[מקשים]</small> על כך ממה ששנינו: <strong>יכול, יהא דם היוצא מפיו ו</strong>כן <strong>מפי האמה</strong> (אבר המין) של זב <strong>טמא,</strong> ככל דבר שנובע מן הזב ("מעינותיו") כגון: רוקו ומי רגליו וכיוצא בהם — <strong>תלמוד לומר: "זובו טמא"</strong> (ויקרא טו, ב), ללמד, שרק זובו וכיוצא בו טמא, <strong>ואין דם היוצא מפיו</strong> או <strong>מפי האמה טמא, אלא טהור.</strong> ומכאן שיכול לצאת דם מן הפה בלי רוק. שהרי אילו כדבריהם, שבהכרח יש בכל דם רוק, הלא היה צריך להיות טמא מחמת הרוק!
 ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן,</strong> בענין חליצה, שאמרנו שלא יכול לצאת דם בלי רוק הרי זה <strong>במוצצת,</strong> שהיא מנסה למצוץ את הרוק הנמצא בפיה ולירקו, ואז יש משהו רוק בפה, ואילו <strong>כאן,</strong> בזב, מדובר <strong>ב</strong>דם שהיה <strong>שותת</strong> ממנו מעצמו, ואז ייתכן שלא יהיה בו רוק כלל.
 <big>ב</big> שנינו במשנה ש<strong>חרש שנחלץ</strong> או חלץ — החליצה פסולה, וכן שהחולצת לקטן חליצתה פסולה.
## דף קה:
 <strong>אמר רב יהודה אמר רב: זו דברי ר' מאיר,</strong> שחליצה זו יש בה ממש, אלא שהיא פסולה ואין בה כדי להתירה לשוק, <strong>אבל חכמים אומרים: אין חליצת קטן כלום.</strong>
 <big>א</big> שנינו במשנה: <strong>קטנה שחלצה</strong> — תחלוץ משתגדיל, ואם לא עשתה כן — חליצתה פסולה. <strong>אמר רב יהודה אמר רב: זו דברי ר' מאיר,</strong> ש<strong>אמר: "איש" כתוב בפרשה</strong> ("ואם לא יחפוץ האיש". דברים כה, ז), משמע — מבוגר, <strong>ומקשינן</strong> <small>[ומקישים,</small> משווים <small>אנו]</small> <strong>אשה לאיש,</strong> שגם האשה צריכה להיות בוגרת בזמן החליצה.
 <strong>אבל חכמים אומרים:</strong> אמנם <strong>"איש" כתיב</strong> <small>[נאמר]</small> <strong>בפרשה,</strong> ומשמע גדול דווקא, אבל <strong>אשה</strong> החולצת, כיון שלא נאמר שם "אשה" אלא "יבמה" סתם הרי זה <strong>בין גדולה בין קטנה.</strong>
 ושואלים: <strong>מאן</strong> <small>[מי</small> הם<small>]</small> <strong>חכמים</strong> אלה החולקים על ר' מאיר? ומשיבים: שיטת <strong>ר' יוסי היא.</strong> ומביאים מעשה שממנו למדים שדבר זה הוא דעת ר' יוסי. ש<strong>ר' חייא ור' שמעון בר</strong> (בנו של) <strong>רבי הוו יתבי</strong> <small>[היו יושבים]</small> מחוץ לבית המדרש ועסקו בתורה. <strong>פתח חד מינייהו</strong> <small>[אחד מהם]</small> <strong>ואמר: המתפלל, צריך</strong> בזמן התפילה, <strong>שיתן עיניו למטה,</strong> לכיוון ארץ ישראל, משום <strong>שנאמר: "והיו עיני ולבי שם כל הימים"</strong> (מלכים א', ט, ג), כלומר, שהשכינה היא בארץ ישראל, וצריך לכוון עיניו לארץ הקודש.
 <strong>וחד</strong> <small>[ואחד</small> מהם<small>]</small> <strong>אמר,</strong> שצריך שיתן <strong>עיניו למעלה,</strong> לכיוון השמים, משום <strong>שנאמר: "נשא לבבנו אל כפים</strong> אל אל בשמים" (איכה ג, מא). <strong>אדהכי אתא</strong> <small>[בינתיים בא]</small> <strong>ר' ישמעאל בר' יוסי לגבייהו</strong> <small>[אצלם].</small> <strong>אמר להו</strong> <small>[להם]:</small> <strong>במאי עסקיתו</strong> <small>[במה עוסקים אתם]?</small> <strong>אמרו ליה</strong> <small>[לו]:</small> <strong>בתפלה,</strong> שאנחנו מתווכחים איך לעמוד בתפילה. <strong>אמר להו</strong> <small>[להם]:</small> <strong>כך אמר אבא,</strong> ר' יוסי: <strong>המתפלל צריך שיתן עיניו למטה ולבו</strong> יכוון <strong>למעלה, כדי שיתקיימו שני</strong> ה<strong>מקראות הללו.</strong>
 <strong>אדהכי</strong> <small>[בינתיים],</small> עד שהם משוחחים, <strong>אתא</strong> <small>[בא,</small> נכנס<small>]</small> <strong>רבי למתיבתא</strong> <small>[לישיבה]</small> והיו צריכים הכל להתיישב במקומותיהם הקבועים להם. <strong>אינהו דהוו קלילי, יתיבו בדוכתייהו</strong> <small>[הם שהיו קלים</small> בהליכתם, מיהרו ו<small>ישבו במקומותיהם],</small> ואילו <strong>ר' ישמעאל בר' יוסי אגב יוקריה הוה מפסע ואזיל</strong> <small>[מתוך כובדו,</small> שהיה שמן מאוד, <small>היה פוסע והולך</small> לאט<small>],</small> כאשר כבר ישבו הכל במקומותיהם על הארץ, והיה צריך לעבור מעל ראשיהם של היושבים.
 <strong>אמר ליה</strong> <small>[לו]</small> <strong>אבדן</strong> (אבא יודן) שהיה תלמידו ושמשו של רבי: <strong>מי הוא זה שמפסע על ראשי עם קדוש!</strong> שהדבר נראה כזלזול בישראל שהוא פוסע מעל ראשיהם. <strong>אמר ליה</strong> <small>[לו]:</small> <strong>אני ישמעאל בר' יוסי שבאתי ללמוד תורה מרבי. אמר ליה</strong> <small>[לו]</small> אבדן: <strong>וכי אתה הגון ללמוד תורה מרבי</strong> שבגלל זה אתה מזלזל באחרים?
 <strong>אמר ליה</strong> <small>[לו]:</small> <strong>וכי משה היה הגון ללמוד תורה מפי הגבורה</strong> (הקדוש ברוך הוא)? אלא ודאי שאין הכרח שיהא התלמיד חשוב כמו רבו. <strong>אמר ליה</strong> <small>[לו]:</small> <strong>וכי משה אתה? אמר ליה</strong> ר' ישמעאל: <strong>וכי רבך אלהים הוא?</strong> על קטע זה במעשה <strong>אמר רב יוסף: שקליה</strong> <small>[קיבל]</small> <strong>רבי</strong> כאן <strong>למטרפסיה</strong> <small>[את גמולו]</small> על ששתק כל אותו זמן ולא מיחה בתלמידו על שביזה את ר' ישמעאל, ומהו הגמול — <strong>דקאמר ליה</strong> <small>[שאמר לו]</small> ר' ישמעאל לאבדן: <strong>"רבך" ולא</strong> אמר <strong>"רבי"</strong> שנראה הדבר כאילו אינו מקבל עליו את מרותו.
 <strong>אדהכי אתיא</strong> <small>[בינתיים באה]</small> <strong>יבמה לקמיה</strong> <small>[לפני]</small> <strong>רבי,</strong> שהיתה קטנה סמוך לבגרותה, וחלצו לה, ולא היה ברור אם החליצה כשירה. <strong>אמר ליה</strong> <small>[לו]</small> <strong>רבי לאבדן: פוק בדקה</strong> <small>[צא</small> ו<small>בדוק אותה]</small> אם כבר הגיעה לבגרות. <strong>לבתר דנפק</strong> <small>[לאחר שיצא]</small> אבדן, <strong>אמר ליה</strong> <small>[לו]</small> <strong>ר' ישמעאל</strong> לרבי: <strong>כך אמר אבא</strong> בענין חליצת קטנה: <strong>"איש" כתוב בפרשה, אבל אשה — בין גדולה בין קטנה,</strong> חליצתה כשרה.
 <strong>אמר ליה</strong> <small>[לו]</small> רבי לאבדן: <strong>תא, לא צריכת</strong> <small>[בוא, אין אתה צריך]</small> לבדוק, <strong>כבר הורה זקן</strong> (ר' יוסי) בענין זה, ויש לנו כבר הלכה פסוקה שאין צורך בבדיקה. <strong>קמפסע אבדן ואתי</strong> <small>[היה אבדן פוסע ובא]</small> מעל ראשי האנשים כדי לחזור למקומו. <strong>אמר ליה</strong> <small>[לו]</small> <strong>ר' ישמעאל בר' יוסי: מי שצריך לו עם קדוש — יפסע על ראשי עם קדוש, מי שאין צריך לו עם קדוש,</strong> שהרי אין כבר צורך בבדיקה, <strong>היאך יפסע על ראשי עם קדוש?</strong>
 <strong>אמר ליה רבי לאבדן: קום בדוכתיך</strong> <small>[עמוד במקומך]</small> ואל תלך יותר! <strong>תאנא</strong> <small>[שנה</small> החכם<small>]:</small> <strong>באותה שעה נצטרע אבדן</strong> כעונש על שהעליב את ר' ישמעאל בר' יוסי, <strong>וטבעו שני בניו</strong> שהיו נשואים זה לא מכבר, <strong>ומאנו שתי כלותיו</strong> שהיו נשואות לאותם בנים וביטלו את הנישואין. <strong>אמר רב נחמן בר יצחק: בריך רחמנא דכספיה</strong> <small>[ברוך ה' שבייש אותו]</small> את <strong>אבדן בהאי עלמא</strong> <small>[בעולם הזה],</small> ולא ייענש עוד לעולם הבא, שנמחלו כל עוונותיו על ידי יסורים אלה.
 <strong>אמר ר' אמי: מדבריו של ברבי</strong> (האיש הגדול, ר' יוסי), <strong>נלמוד: קטנה חולצת</strong> אפילו כשהיא <strong>ב</strong>גיל ה<strong>פעוטות</strong>, כבת שש ושבע. <strong>רבא אמר:</strong> אינה חולצת <strong>עד שתגיע לעונת נדרים,</strong> כבת אחת עשרה, שיש בה דעת עד שמסוגלת להבין משמעות של נדר. אולם מסכמים: <strong>והלכתא</strong> <small>[והלכה</small> פסוקה<small>]:</small> אינה חולצת <strong>עד שתביא שתי שערות.</strong>
 <big>ב</big> שנינו במשנה: אם <strong>חלצה בשנים,</strong> או בשלושה, ונמצא אחד מהם פסול — ר' שמעון ור' יוחנן הסנדלר מכשירים. <strong>אמר רב יוסף בר מניומי אמר רב נחמן: אין הלכה כאותו הזוג</strong> שהכשיר. ושואלים: <strong>והא</strong> <small>[והרי</small> כבר<small>]</small> <strong>אמר רב נחמן</strong> אותה הלכה <strong>חדא זימנא</strong> <small>[פעם אחת].</small> ש<strong>אמר רב יוסף בר מניומי אמר רב נחמן: חליצה בשלשה,</strong> ומכאן נלמד שאי אפשר בפחות מכך!
 ומשיבים: <strong>צריכי</strong> <small>[צריכים]</small> שני הדברים להיאמר, <strong>דאי איתמר הך קמייתא</strong> <small>[שאילו נאמרה</small> רק <small>זו הראשונה],</small> "חליצה בשלושה", <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה]</small> אמורים דווקא <strong>לכתחלה, אבל</strong> ב<strong>דיעבד</strong> יספיקו <strong>אפילו תרי</strong> <small>[שניים],</small> על כן <strong>קא משמע לן</strong> <small>[השמיע לנו]</small> ש<strong>אין הלכה כאותו הזוג</strong> ובשניים חליצתה פסולה אפילו בדיעבד. <strong>ו</strong>להיפך: <strong>אי אשמועינן</strong> <small>[אילו היה משמיע לנו]</small> רק ש<strong>אין הלכה כאותו הזוג, אלא כתנא קמא, הוה אמינא</strong> <small>[הייתי אומר]</small> שרק ב<strong>דיעבד</strong> נאמרו הדברים שכשרה בשלושה, <strong>אבל לכתחילה ליבעי</strong> <small>[שיצטרכו]</small> <strong>חמשה,</strong> כדעת ר' יהודה, על כן <strong>צריכא</strong> <small>[צריך]</small> שייאמרו שניהם.
 <big>ג</big> מסופר במשנה ש<strong>מעשה שחלצו</strong> בינו לבינה. ושואלים: <strong>בינו לבינה מי ידענא</strong> <small>[האם אנו יודעים]?</small> הרי לא היתה עדות בדבר, ומה מועילה חליצה כזאת? <strong>אמר רב יהודה אמר שמואל: ו</strong>צריך להוסיף ש<strong>עדים</strong> היו <strong>רואין אותו מבחוץ,</strong> אבל לא השתתפו במעשה עצמו.
 <strong>איבעיא להו</strong> <small>[נשאלה להם]</small> ללומדים בבית המדרש שאלה בהבנת לשונה של משנתנו: האם ה<strong>מעשה</strong> היה <strong>שחלצו בינו לבינה אבראי</strong> <small>[בחוץ]</small> במקום אחר, <strong>ובא מעשה</strong> זה <strong>לפני ר' עקיבא</strong> כאשר היה הוא אסור <strong>בבית האסורין, או דלמא</strong> <small>[שמא]</small> <strong>מעשה שחלצו בינו לבינה</strong> כשהיו היבם והאשה <strong>בבית האסורין,</strong> ואותו מעשה בא לפני ר' עקיבא? <strong>אמר רב יהודה אמר רב: בבית האסורין היה מעשה</strong> החליצה, <strong>ו</strong>גם <strong>לבית האסורין בא מעשה</strong> כשהיה ר' עקיבא במאסר.
## דף קו.
 <big>א</big> <strong>תנו רבנן</strong> <small>[שנו חכמים]:</small> <strong>חליצה מוטעת</strong> — <strong>כשרה.</strong> ושואלים: <strong>אי זו היא חליצה מוטעת? אמר ריש לקיש: כל שאומרים לו</strong> ליבם שאיננו בקי בהלכה: <strong>חלוץ</strong> לה, <strong>ובכך אתה כונסה,</strong> כלומר, על ידי זה אתה נושאה לאשה. שאף שלא התכוון כלל לפוטרה, חליצה זו מועילה, ופוטרת אותה.
 <strong>אמר ליה</strong> <small>[לו]</small> <strong>ר' יוחנן, אני שונה: בין שנתכוון הוא</strong> לפוטרה <strong>ולא נתכוונה היא</strong> להיפטר מזיקתו, <strong>בין שנתכוונה היא ולא נתכוון הוא — חליצתה פסולה, עד שיתכוונו שניהם כאחד, ואת אמרת</strong> <small>[ואתה אומר]</small> שבמקרה כגון זה, שאינו מתכוון כלל לפוטרה, תהא <strong>חליצתה כשירה?!</strong>
 <strong>אלא</strong> חליצה מוטעית היא <strong>כל שאומרים לו: "חלוץ לה על מנת שתתן לך מאתים זוז",</strong> שגם אם לא תתן — החליצה כשירה. <strong>תניא נמי הכי</strong> <small>[שנויה</small> ברייתא <small>גם כן כך]</small> כר' יוחנן: <strong>חליצה מוטעת</strong> — <strong>כשירה. אי זו היא חליצה מוטעת — כל שאומרים</strong> לו: <strong>"חלוץ לה על מנת שתתן לך מאתים זוז".</strong>
 <strong>ומעשה באשה אחת שנפלה לפני יבם שאין הגון לה, ואמרו לו: "חלוץ לה על מנת שתתן לך מאתים זוז",</strong> ולא נתנה לו לאחר מכן כלום, <strong>ובא מעשה</strong> זה <strong>לפני ר' חייא והכשירה.</strong>
 ומסופר עוד: <strong>ההוא דאתא לקמיה</strong> <small>[</small>איש <small>אחד שבא לפני]</small> <strong>ר' חייא בר אבא</strong> בענין ייבום, ובאו היבם והיבמה. <strong>אמר לה</strong> ר' חייא ליבמה: <strong>בתי, עמודי!</strong> כי מתחילים עכשיו לדון, ועל בעלי הדין לעמוד. <strong>אמרה ליה</strong> <small>[לו]:</small> <strong>אימא</strong> <small>[אמור]</small> <strong>ישיבתה זו היא עמידתה,</strong> כלומר, עדיף לה שלא תעמוד ולא תתייבם. <strong>אמר לה</strong> ליבמה: <strong>ידעת ליה</strong> <small>[מכירה את אותו]</small> את היבם הזה, ויודעת משום מה רוצה הוא בך? <strong>אמרה ליה: אין</strong> <small>[כן],</small> <strong>ממונא הוא דחזא לה וקבעי למיכליה מינה</strong> <small>[ממון הוא שראה אצלה,</small> כלומר, אצלי, <small>ורוצה לאכול,</small> לקחת, <small>אותו ממנה]</small> ולכן הוא רוצה לייבם.
 <strong>אמר לה:</strong> וכי <strong>לא ניחא</strong> <small>[נוח]</small> <strong>לך</strong> הדבר? <strong>אמרה ליה</strong> <small>[לו]:</small> <strong>לא.</strong> אכן איני רוצה בכך. וכיון שכך, רצה שיפטור היבם את האשה, <strong>אמר ליה</strong> <small>[לו]</small> ליבם: <strong>חלוץ לה, ובכך אתה כונסה</strong> (נושאה לאשה), שרצה להטעות אותו שיחלוץ. ואכן כך עשה היבם. <strong>לבתר</strong> <small>[לאחר]</small> ש<strong>חלץ לה, אמר ליה</strong> <small>[לו]</small> ר' חייא ליבם: <strong>השתא, מינך אפסלא לה</strong> <small>[</small>מ<small>עתה, ממך</small> היא <small>נפסלה]</small> לעולם, שכיון שחלצת לה חליצה כל שהיא, הרי שוב אינך מותר בה, ואין לך איפוא מה להפסיד, לכן <strong>חלוץ לה</strong> עוד <strong>חליצה מעלייתא</strong> <small>[מעולה,</small> הגונה<small>],</small> <strong>כי היכי דתישתרי לעלמא</strong> <small>[כדי שתהיה מותרת לעולם,</small> לאחרים<small>].</small>
 מסופר: <strong>בת חמוה</strong> <small>[חמיו],</small> גיסתו של <strong>רב פפא נפלה</strong> לייבום <strong>לפני יבם שאין הגון לה,</strong> שרצה לנושאה לאשה. <strong>אתא</strong> <small>[בא]</small> המקרה <strong>לקמיה</strong> <small>[לפני]</small> <strong>אביי, אמר ליה</strong> <small>[לו]</small> אביי ליבם: <strong>חלוץ לה, ובכך אתה כונסה. אמר ליה</strong> <small>[לו]</small> <strong>רב פפא:</strong> וכי <strong>לא סבר לה מר</strong> <small>[אין אדוני סבור]</small> <strong>להא</strong> <small>[לזו]</small> ש<strong>אמר ר' יוחנן</strong> שדבר זה איננו מועיל כלל? אמר לו: <strong>ואלא היכי אימא ליה</strong> <small>[איך אומר לו]?</small>
 <strong>אמר ליה</strong> <small>[לו]:</small> כפי שהציע ר' יוחנן עצמו — <strong>חלוץ לה על מנת שתתן לך מאתים זוז.</strong> אמר כך אביי ליבם, ועשה הוא כדבריו וחלץ לה. <strong>לבתר</strong> <small>[לאחר]</small> ש<strong>חלץ לה, אמר לה</strong> אביי לגיסתו של רב פפא: <strong>זיל הב ליה</strong> <small>[לכי</small> ו<small>תני לו],</small> שהרי הבטחת לו מאתיים זוז. <strong>אמר ליה</strong> <small>[לו]</small> רב פפא בשבילה: <strong>משטה אני בך עבדה ליה</strong> <small>[עשתה לו],</small> כלומר, לא התכוונה לכך ברצינות, ואין זו התחייבות שאפשר לגבותה.
 שכן <strong>מי</strong> <small>[האם]</small> <strong>לא תניא</strong> <small>[שנינו</small> ברייתא<small>]</small> מעין זו: <strong>הרי שהיה</strong> אדם <strong>בורח מבית האסורין,</strong> וכמובן ממהר להימלט מן המקום, <strong>והיתה מעברא</strong> (מעבורת) <strong>לפניו,</strong> לעבור את הנהר, וצריך לעבור בה ובעל המעבורת איננו רוצה או איננו ממהר, <strong>ואמר ליה</strong> <small>[לו]</small> האסיר לבעל המעבורת: <strong>טול</strong> (קח) <strong>דינר והעבירני,</strong> וזה סכום הרבה יותר גדול ממה שהיה צריך לשלם — <strong>אין לו</strong> לאותו אדם שהעבירו <strong>אלא שכרו</strong> הרגיל, ופטור מלשלם מה שהבטיח יותר.
 <strong>אלמא אמר ליה</strong> <small>[מכאן</small> שיכול <small>לומר לו]</small> לאיש כזה <strong>משטה אני בך,</strong> ולא היתה זו התחייבות ממשית — <strong>הכא נמי</strong> <small>[כאן גם כן]</small> יכולה היא לומר לו <strong>משטה אני בך,</strong> ולכן פטורה מלשלם את מאתיים הזוז. שמע אביי דברים אלה, והסכים להם. אבל התפעל מחריפותו של רב פפא, שהיה אז צעיר לימים.
 <strong>אמר ליה</strong> <small>[לו]</small> אביי לרב פפא: <strong>אבוך היכא</strong> <small>[אביך היכן</small> הוא<small>]?</small> <strong>אמר ליה</strong> <small>[לו]:</small> <strong>במתא</strong> <small>[בעיר]</small> הוא; <strong>אימך היכא</strong> <small>[אמך, היכן]?</small> <strong>אמר ליה</strong> <small>[לו]:</small> <strong>במתא</strong> <small>[בעיר].</small> וחשב אביי שמפני שהוריו של רב פפא נמצאים בסמוך לו ומספקים לו כל צרכיו, והוא אינו מעורב בעסקים, יכול הוא לעסוק בתורה בנחת ולהצליח בה כל כך. <strong>יהיב בהו עיניה</strong> <small>[נתן</small> אביי <small>בהם את עיניו]</small> מתוך הרגשה של צער ותרעומת (לפי שאביי עצמו היה יתום ועני בצעירותו), <strong>ושכיבן</strong> <small>[ומתו]</small> שניהם, אביו ואמו.
 <big>ב</big> <strong>תנו רבנן</strong> <small>[שנו חכמים]:</small> <strong>חליצה מוטעת — כשרה. גט מוטעה — פסול. חליצה מעושית,</strong> כלומר, שעושים אותה בכפייה — <strong>פסולה, גט מעושה — כשר.</strong> ומבררים: <strong>היכי דמי</strong> <small>[כיצד בדיוק הדבר]</small> בענין גט מעושה, <strong>אי</strong> <small>[אם]</small> כפו אותו עד ש<strong>אמר "רוצה אני"</strong> לגרשה — <strong>אפילו חליצה נמי</strong> <small>[גם כן]</small> תהיה מועילה, אף שתחילתה היתה בכפייה. <strong>ואי</strong> <small>[ואם]</small> <strong>לא אמר "רוצה אני" — גט נמי</strong> <small>[גם כן]</small> <strong>לא</strong> מועיל בכפייה!
 ומשיבים: <strong>הכי קאמר</strong> <small>[כך אמר]:</small> <strong>חליצה מוטעת — לעולם כשר, וגט מוטעה — לעולם פסול. חליצה מעושית וגט מעושה — זימנין</strong> <small>[לפעמים]</small> <strong>כשר וזימנין</strong> <small>[ולפעמים]</small> <strong>פסול.</strong> כיצד? <strong>הא</strong> <small>[זה]</small> ש<strong>אמר "רוצה אני",</strong> אפילו אם אמר זאת בגלל כפייה — מועיל. <strong>הא</strong> <small>[זה]</small> ש<strong>לא אמר "רוצה אני"</strong> — אינו מועיל.
 <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר בכמה קרבנות <strong>"יקריב אתו"</strong> (ויקרא א, ג) — <strong>מלמד שכופין אותו</strong> להקריב מה שנתחייב בו. <strong>יכול בעל כרחו</strong> לגמרי, וכגון שנוטלים לצורך זה מרכושו בלי רצונו — <strong>תלמוד לומר: "לרצנו"</strong> (שם). <strong>הא</strong> <small>[הרי]</small> <strong>כיצד</strong> מתיישבים שני הדברים? — <strong>כופין אותו</strong> בעונשים או בקנסות <strong>עד שיאמר "רוצה אני". וכן אתה מוצא בגיטי נשים</strong> שאי אפשר לכתוב גט במקומו של הבעל, אבל <strong>כופין אותו עד שיאמר "רוצה אני",</strong> וכותב גט ונותן לה מרצונו.
 <big>ג</big> <strong>אמר רבא אמר רב סחורה אמר רב הונא: חולצין אף על פי שאין מכירין.</strong> כלומר, אף שאין לפני בית הדין עדות גמורה שאכן אלה הם היבם והיבמה, אם רוצים אנשים לעשות חליצה — אין צריכים לבדוק אחריהם. וכן <strong>ממאנין,</strong> אם באה אשה למאן בבעלה — ממאנת, <strong>אף על פי שאין מכירין</strong> ואין יודעים שילדה זו היא אכן אשתו של האיש שממאנת בו.
 <strong>לפיכך, אין כותבין גט חליצה</strong> (שטר המאשר את קיום החליצה) <strong>אלא אם כן מכירין, ואין כותבין גט מיאון אלא אם מכירין,</strong> והטעם לכך: <strong>דחיישינן</strong> <small>[שחוששים אנו]</small> <strong>לבית דין טועין,</strong> שמא יהיה בית דין שלא יידע ששטר כזה איננו הוכחה גמורה שנעשה הדבר כדין, ושהנחלצת אכן חלצה מיבמה, והממאנת היתה אמנם אשתו. אלא צריך לבדוק אחר כך שוב כדי להתיר נשים אלה לאחרים, ולכן אין כותבים שטר אלא אם כן מכירים, כדי שבית הדין שבא להתירם יוכל לסמוך על השטר.
 <strong>ורבא דידיה</strong> <small>[</small>משל <small>עצמו]</small> <strong>אומר</strong> להיפך: <strong>אין חולצין אלא אם כן מכירין, ואין ממאנין אלא אם כן מכירין. לפיכך, כותבין גט חליצה אף על פי שאין מכירין,</strong> שכיון שראו עדים שעשו חליצה — ודאי בדק כבר בית הדין את הדבר כראוי, <strong>ו</strong>לפיכך, <strong>כותבין גט מיאון אף על פי שאין מכירין, ולא חיישינן</strong> <small>[ואיננו חוששים]</small> <strong>לבית דין טועין</strong> שמא עשה הבית דין הראשון בלא להכיר.
## דף קו:
 <big>א משנה</big> <strong>מצות חליצה</strong> כך היא נעשית: <strong>בא הוא ויבמתו לבית דין, והן,</strong> החכמים שבבית הדין, <strong>משיאין לו עצה ההוגנת לו,</strong> אם לייבם או לחלוץ, <strong>שנאמר: "וקראו לו זקני עירו ודברו אליו"</strong> (דברים כה, ח),
 <strong>ו</strong>אם החליטו לחלוץ, <strong>היא אומרת: "מאן יבמי להקים לאחיו שם בישראל לא אבה יבמי"</strong> (שם ז), <strong>והוא אומר: "לא חפצתי לקחתה"</strong> (שם ח). <strong>ובלשון הקדש היו אומרים</strong> דברים אלה ולא בשפה אחרת. אחר כך <strong>"ונגשה יבמתו אליו לעיני הזקנים וחלצה נעלו מעל רגלו וירקה בפניו"</strong> (שם ט), וצריך שיהיה זה <strong>רוק הנראה לדיינים. "וענתה ואמרה ככה יעשה לאיש אשר לא יבנה את בית אחיו"</strong> (שם). <strong>עד כאן היו מקרין</strong> (מקריאים) להם את מה שעליהם לומר.
 <strong>וכשהקרא</strong> פעם <strong>ר' הורקנוס תחת האלה בכפר עיטם, וגמר</strong> להקריא <strong>את כל הפרשה, הוחזקו,</strong> כלומר, נעשה מנהג, <strong>להיות גומרין</strong> את <strong>כל הפרשה.</strong> ואומרים: <strong>"ונקרא שמו בישראל בית חלוץ הנעל"</strong> (שם, י). <strong>מצוה</strong> זו, לומר "בית חלוץ הנעל", היא <strong>בדיינים, ולא מצוה בתלמידים,</strong> כלומר, שאר הנמצאים במקום. <strong>ר' יהודה אומר: מצוה על כל העומדים שם לומר "חלוץ הנעל".</strong>
 <big>ב גמרא</big> <strong>אמר רב יהודה, מצות חליצה</strong> כך סדרה: <strong>קוראה</strong> היא ("מאן יבמי" וגו'), <strong>ו</strong>אחר כך <strong>קורא</strong> הוא ("לא חפצתי לקחתה"), <strong>וחולצת, ורוקקה</strong> (יורקת), <strong>וקוראה</strong> ("ככה ייעשה" וגו'). ושואלים: <strong>מאי קמשמע לן</strong> <small>[מה השמיע לנו]</small> בכך? הלא <strong>מתניתין</strong> <small>[משנתנו]</small> <strong>היא!</strong> ומשיבים: <strong>הא קמשמע לן</strong> <small>[</small>דבר <small>זה השמיע לנו]</small> שאמנם <strong>מצוה הכי</strong> <small>[כך]</small> היא, אבל היא אינה בכלל חובה מעכבת, <strong>ואי אפיך</strong> <small>[ואם הפך]</small> את הסדר, <strong>לית לן</strong> <small>[אין לנו]</small> <strong>בה</strong> איסור, אף שלא עשה כראוי.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>בין שהקדים חליצה לרקיקה, ובין שהקדים רקיקה לחליצה — מה שעשה עשוי.</strong>
 <big>ג</big> <strong>אמר אביי</strong> בפרטי דינים אלה: <strong>האי מאן דמקרי</strong> <small>[מי שמקריא]</small> ליבם וליבמה את <strong>גט</strong> (נוסח) <strong>חליצה,</strong> ש<strong>לא ליקרי לדידה</strong> <small>[יקריא לה]</small> <strong>"לא" לחודיה</strong> <small>[לעצמו]</small> <strong>ו"אבה יבמי" לחודיה</strong> <small>[לעצמו],</small> מפני שאופן קריאה כזה <strong>משמע</strong> שהוא קורא: <strong>אבה יבמי. אלא</strong> יקריא ברציפות <strong>"לא אבה יבמי",</strong> כדי שכוונת הדברים תהא ברורה.
 <strong>ולא ליקרי לדידיה</strong> <small>[יקריא לו,</small> ליבם<small>]</small> <strong>"לא" לחודיה</strong> <small>[לעצמו]</small> ואחר כך <strong>"חפצתי" לחודיה</strong> <small>[לעצמו],</small> שכן באופן זה <strong>משמע</strong> מדבריו <strong>"חפצתי לקחתה", אלא</strong> יקריא בבת אחת <strong>"לא חפצתי לקחתה". רבא אמר: אפסוקי מילתא</strong> <small>[הפסקת דבר]</small> בלבד <strong>היא, ואפסוקי מילתא</strong> <small>[והפסקה</small> ב<small>דבר]</small> אחד שלם (שהוא בעצם רק הפסקת נשימה בלבד) <strong>לית לן</strong> <small>[אין לנו]</small> <strong>בה</strong> כל צד חשש.
 מסופר: <strong>רב אשי אשכחיה</strong> <small>[מצא אותו]</small> את <strong>רב כהנא דקמצטער ומקרי</strong> <small>[שהוא</small> <small>מצטער,</small> מתייגע, <small>ומקריא]</small> <strong>לה</strong> ליבמה אחת, שתאמר <strong>"לא אבה יבמי"</strong> בבת אחת, כיון שהיבמה לא הבינה והיתה משבשת את הדברים, והוא רצה שתגיד את שלוש המילים כאחת, <strong>אמר ליה</strong> <small>[לו]</small> רב אשי: וכי <strong>לא סבר ליה מר להא</strong> <small>[האם אין אדוני סבור לזה]</small> שאמר <strong>רבא,</strong> שדבר זה אינו מעכב?
 <strong>אמר ליה</strong> <small>[לו]:</small> למרות שחלק רבא על אביי בענין "לא חפצתי לקחתה", <strong>מודה רבא ב"לא אבה יבמי",</strong> שקריאה זו היא עיקר הענין, ודבר זה צריכה היא לומר כראוי. ועוד <strong>אמר אביי: האי מאן דכתב גיטא דחליצתא</strong> <small>[מי שכותב שטר חליצה] —</small> <strong>ליכתוב הכי</strong> <small>[שיכתוב כך]:</small> <strong>אקרינוה לדידה</strong> <small>[הקראנו לה]</small> <strong>מן "מאן יבמי" עד "אבה יבמי", ואקרינוהו לדידיה</strong> <small>[והקראנו לו]</small> <strong>מן "לא" עד "לקחתה", ואקרינוה לדידה</strong> <small>[והקראנו לה]</small> <strong>מן "ככה" ועד "חלוץ הנעל".</strong>
 <strong>מר זוטרא</strong> היה <strong>משרטט</strong> אותה, שהיה עושה שורות בקלף כמו שכותבים תורה, <strong>וכתיב לכולא</strong> <small>[וכותב את כל]</small> ה<strong>פרשה,</strong> כדי שתהיה לנגד עיני המשתתפים במעמד החליצה. <strong>מתקיף לה</strong> <small>[מקשה על כך]</small> <strong>מר בר אידי: והא</strong> <small>[והרי]</small> דבר זה <strong>לא ניתן ליכתב</strong> לעצמו! שהתורה ניתנה להיכתב רק בשלימותה, ואסור לכתוב חלקים מן התורה כשאין מצוה לכותבם לעצמם. <strong>ו</strong>מעירים: אף על פי כן <strong>הלכתא כוותיה</strong> <small>[הלכה כשיטתו]</small> של <strong>מר זוטרא,</strong> שכיון שיש כאן צד מצוה ואינו כותב לשם פרשה מיוחדת לעצמה — מותר לכתוב.
 <big>ד</big> <strong>אמר אביי:</strong> אם <strong>רקקה</strong> היבמה, <strong>וקלטתו</strong> (סחבה אותו) <strong>הרוח</strong> ולא הגיע הרוק אל מול פני היבם — <strong>לא עשתה ולא כלום. מאי טעמא</strong> <small>[מה טעם]</small> הדבר — <strong>"וירקה בפניו"</strong> (שם ט) <strong>בעינן</strong> <small>[צריכים אנו].</small> <strong>הלכך</strong> <small>[על כן],</small> אם <strong>הוא ארוך</strong> (גבוה) <strong>והיא גוצה</strong> (נמוכת קומה) ו<strong>קלטתהו הרוח — איכא</strong> <small>[יש,</small> מתקיים<small>]</small> <strong>"בפניו",</strong> שהרי מרגע שיצא הרוק מפיה, היה זה מול היבם ("בפניו"). אבל <strong>היא ארוכה והוא גוץ — בעינן</strong> <small>[צריכים אנו]</small> <strong>עד דמטי להדי אפיה והדר אזיל</strong> <small>[שיבוא</small> הרוק <small>אל מול פניו ואחר כך ילך]</small> ברוח. ואם היתה גבוהה ממנו והרוק ניתק מפיה ועף ברוח לפני שהגיע לגובה פניו — לא יצאה ידי חובה.
 <strong>אמר רבא: אכלה תומא</strong> <small>[שום]</small> <strong>ורקתה</strong> (ירקה), <strong>אכלה גרגישתא</strong> (אדמה), סוג חימר שהיו לועסים לרפואה, <strong>ורקתה</strong> (ירקה) בגלל כך — <strong>לא עשתה ולא כלום,</strong> שאין זו קרויה יריקה. <strong>מאי טעמא</strong> <small>[מה טעם]</small> הדבר — <strong>"וירקה" מעצמה בעינן</strong> <small>[צריכים אנו],</small> <strong>וליכא</strong> <small>[ואין</small> כאן<small>],</small> שהרי היא יורקת רק בגלל דבר אחר שגורם לה להצטברות רוק בפה. <strong>ואמר רבא: צריכי דייני למיחזי רוקא כי נפיק מפומא</strong> <small>[צריכים הדיינים לראות</small> את <small>הרוק כאשר</small> הוא <small>יוצא מפי]</small> ה<strong>יבמה</strong> ולא די בעובדה שירקה רוק על הארץ. <strong>דכתיב</strong> <small>[שנאמר]:</small> <strong>"לעיני הזקנים... וירקה",</strong> ללמד שהיריקה צריכה להיות לעיני הזקנים.
 <big>ה</big> שנינו במשנה על מה שנאמר <strong>"ונקרא שמו בישראל בית חלוץ הנעל" — מצוה בדיינין</strong> וכו' <strong>ולא בתלמידים. תניא</strong> <small>[שנויה</small> ברייתא<small>],</small> <strong>אמר ר' יהודה: פעם אחת היינו יושבים לפני ר' טרפון, ובאתה</strong> (באה) <strong>יבמה לחלוץ, ואמר לנו</strong> ר' טרפון, <strong>ענו כולכם: "חלוץ הנעל", "חלוץ הנעל", "חלוץ הנעל"</strong>
## דף קז.
 <strong>בית שמאי אומרים: אין ממאנין אלא ארוסות</strong> בלבד, <strong>ובית הלל אומרים: ארוסות ו</strong>גם <strong>נשואות.</strong>
 <strong>בית שמאי אומרים:</strong> הממאנת יכולה למאן <strong>בבעל, ולא ביבם.</strong> שאם מת בעלה ונפלה לייבום לפני היבם, צריכה להמתין עד שתגדל ותחלוץ. <strong>ובית הלל אומרים:</strong> יכולה היא למאן <strong>בבעל וביבם.</strong>
 <strong>בית שמאי אומרים:</strong> המיאון צריך להיות דווקא <strong>בפניו</strong> של הבעל. <strong>ובית הלל אומרים:</strong> יכול הוא להיעשות <strong>בפניו ושלא בפניו. בית שמאי אומרים:</strong> המיאון צריך להיעשות דווקא <strong>בבית דין. ובית הלל אומרים: בבית דין ושלא בבית דין.</strong>
 <strong>אמרו להם בית הלל לבית שמאי: ממאנת,</strong> כל עוד ש<strong>היא קטנה,</strong> ו<strong>אפילו ארבע וחמש פעמים,</strong> אם חזרו והשיאוה לאחר אחרי שמיאנה בראשון. <strong>אמרו להם בית שמאי: אין בנות ישראל הפקר</strong> לעבור כך מאיש לאיש, <strong>אלא ממאנת</strong> פעם אחת בלבד, <strong>וממתנת עד שתגדיל, ותמאן, ותנשא.</strong>
 <big>ב גמרא</big> <strong>אמר רב יהודה אמר שמואל: מאי טעמא</strong> <small>[מה הטעם]</small> של <strong>בית שמאי</strong> שנשואה אינה יכולה למאן — <strong>לפי שאין תנאי בנשואין.</strong> שאם אדם מקדש אשה בתנאי מסויים ואחר כך נושא אותה לאשה, אף על פי שהתנאי של הקידושין לא התקיים — הנישואין תקפים. מפני שאנו אומרים שכשנושא אדם אשה, מפני חיבת הביאה הוא מוחל על התנאים הללו ומוותר עליהם. <strong>ואי</strong> <small>[ואם]</small> <strong>נשואה</strong> קטנה <strong>תמאן,</strong> יש חשש שיראו זאת כתנאי במבוגרת, ו<strong>אתי למימר</strong> <small>[</small>ו<small>יבואו לומר]</small> ש<strong>יש תנאי בנשואין.</strong>
 ושואלים: ואם לא נישאה ממש, כלומר, לא נבעלה, אלא רק <strong>נכנסה לחופה ולא נבעלה</strong> שהיא נחשבת כבר כנשואה, <strong>מאי איכא למימר</strong> <small>[מה יש לומר]?</small> הרי אז אין לענין זה כל שייכות עם בעיית תנאי בנישואין! ומשיבים לבית שמאי — <strong>לפי שאין תנאי</strong> אפילו <strong>בחופה,</strong> שמפני חיבת החופה הוא מוחל ומבטל את התנאי.
 ושואלים עוד: אם <strong>מסר האב</strong> את בתו <strong>לשלוחי הבעל</strong> לנישואין שהיא נחשבת כנשואה, עוד לפני החופה, ועם כל זה אין לחשוש, כיון שעדיין לא נמסרה לו עצמו, <strong>מאי איכא למימר</strong> <small>[מה יש לומר]?</small> ומשיבים: <strong>לא פלוג רבנן</strong> <small>[חילקו חכמים],</small> ובכל מקרה שהיא נחשבת נשואה קבעו שאין מקום לתנאי בנישואין, וממילא גזרו גם שאין מיאון.
 <strong>ובית הלל,</strong> מה טעמם: <strong>מידע ידעי</strong> <small>[יודעים</small> הכל<small>]</small> ש<strong>נישואי קטנה</strong> רק <strong>דרבנן</strong> <small>[מדברי סופרים]</small> <strong>נינהו</strong> <small>[הם],</small> ולכן אין למדים מהם לענין נישואי גדולה. <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>טעמא</strong> <small>[הטעם]</small> של <strong>בית שמאי לפי שאין אדם עושה בעילתו בעילת זנות.</strong> שאם בא על הקטנה ואחר כך בטלו הנישואין מעיקרם על ידי המיאון, נמצא שביאתו היא בגדר בעילת זנות.
 ושואלים: אם <strong>נכנסה לחופה ולא נבעלה</strong> עדיין, <strong>מאי איכא למימר</strong> <small>[מה יש לומר]</small> על כך? שהרי שם אין טעם זה קיים! ומשיבים: <strong>לא ניחא ליה</strong> <small>[נוח לו]</small> לבעל <strong>דתיהוי</strong> <small>[שתהא</small> זו<small>]</small> <strong>חופה דאיסורא</strong> <small>[של איסור],</small> שהרי אם מתבטלים הנישואין במיאון, נמצא שהיה בחופה עם אשה שלא היתה מותרת לו. ושואלים: ואם <strong>מסר האב</strong> את בתו הקטנה <strong>לשלוחי הבעל מאי איכא למימר</strong> <small>[מה יש לומר]?</small> ומשיבים: <strong>לא פלוג רבנן</strong> <small>[חילקו חכמים].</small> <strong>ובית הלל</strong> מה משיבים הם לטעמם של בית שמאי — <strong>כיון דאיכא</strong> <small>[שיש]</small> כאן גם <strong>קדושין ו</strong>גם <strong>כתובה — לא אתו למימר</strong> <small>[יבואו לומר]</small> ש<strong>בעילתו בעילת זנות.</strong>
 <strong>רב פפא אמר: טעמא</strong> <small>[הטעם]</small> של <strong>בית שמאי משום פירי</strong> <small>[פירות]</small> נכסיה, ו<strong>טעמא</strong> <small>[הטעם]</small> של <strong>בית הלל</strong> גם כן <strong>משום פירי</strong> <small>[פירות]</small> הנכסים. ומסביר: <strong>טעמא</strong> <small>[הטעם]</small> של <strong>בית שמאי משום פירי</strong> <small>[פירות],</small> כלומר, <strong>דאי אמרת</strong> <small>[שאם אומר אתה]</small> שה<strong>נשואה תמאן,</strong> הרי הבעל של אותה קטנה <strong>שמיט ואכיל להו מינה</strong> <small>[ישמוט ויאכל אותם ממנה],</small> ש<strong>סוף סוף למיפק קיימא</strong> <small>[להוציא</small> היא <small>עומדת],</small> שהרי בכל עת רשאית היא למאן ולצאת ממנו, ובינתיים, עד שהיא ממאנת בו, הוא יאכל כמה שיוכל. <strong>ובית הלל</strong> אומרים: <strong>אדרבה</strong> (להיפך), <strong>כיון דאמרת</strong> <small>[שאתה אומר]</small> <strong>תמאן,</strong> שהיא רשאית למאן — <strong>אשבוחי משבח להו</strong> <small>[משביח</small> הוא <small>אותם]</small> את נכסיה, <strong>סבר דאי</strong> <small>[סבור</small> הוא <small>שאם]</small> <strong>לא</strong> יעשה כן, <strong>עייצי</strong> <small>[ייעצו]</small> <strong>לה קרוביה</strong> למאן בו, <strong>ומפקי לה מיניה</strong> <small>[ויוציאו אותה ממנו].</small>
 <strong>רבא אמר: היינו טעמא</strong> <small>[זהו הטעם]</small> של <strong>בית שמאי: שאין אדם טורח בסעודה</strong> של נישואין <strong>ומפסידה.</strong> ואם תהא לה רשות למאן אף לאחר נישואין — לא ירצה לשאת קטנה ולשאת בכל הוצאות החתונה, כאשר לא ברור לו שהיא נשארת עימו. <strong>ובית הלל</strong> סבורים: <strong>תרוייהו ניחא להו</strong> <small>[שניהם נוח להם]</small> בנישואין, אפילו אם אחר כך יתבטלו, <strong>כדי דליפוק עלייהו קלא</strong> <small>[שייצא עליהם קול,</small> שם<small>],</small> של <strong>אישות,</strong> ששניהם מעוניינים מטעמים שונים שייחשבו אנשים נשואים.
 <big>ג</big> שנינו במשנה, <strong>בית שמאי אומרים:</strong> ממאנת <strong>בבעל</strong> ולא ביבם, ובית הלל אומרים: בבעל וביבם. <strong>אמר ר' אושעיא: ממאנת</strong> היבמה הקטנה <strong>למאמרו</strong> של היבם, שאם עשה בה מאמר יכולה היא לעקור אותו על ידי מיאון, <strong>ואינה ממאנת לזיקתו,</strong> שלפני שעשה בה מאמר אינה יכולה לומר שהיא ממאנת להיות יבמתו, ולעקור בכך את הזיקה. <strong>אמר רב חסדא: מאי טעמא</strong> <small>[מה הטעם]</small> של <strong>ר' אושעיא</strong> — הוא סבור כך: <strong>מאמר</strong> שבמהותו הוא <strong>מדעתה,</strong> שהרי אין אשה מתקדשת אלא מדעתה — <strong>מציא עקרא</strong> <small>[יכולה</small> היא <small>לעקור]</small> אותו, ואולם <strong>זיקה,</strong> ש<strong>בעל כרחה</strong> היא באה לה, ואינה תלויה בהסכמתה, <strong>לא מציא עקרא</strong> <small>[אינה יכולה לעקור].</small>
 ושואלים: <strong>והרי ביאה</strong> של יבם שהיא <strong>בעל כרחה,</strong>
## דף קז:
 <strong>ומציא עקרא</strong> <small>[ויכולה לעקור]!</small> שהרי יכולה היא למאן ביבם כפי שממאנת בבעל. <strong>אלא</strong> כך צריך לומר: <strong>ביאה ומאמר</strong> ש<strong>הוא</strong> היבם <strong>קעביד</strong> <small>[עושה]</small> בה — <strong>מציא עקרא</strong> <small>[יכולה</small> היא <small>לעקור],</small> ואילו <strong>זיקה, דרחמנא רמא עלה</strong> <small>[שהתורה הטילה עליה]</small> ואינה תלויה ברצונו של אדם — <strong>לא מציא עקרא</strong> <small>[אינה יכולה לעקור].</small> ואילו <strong>עולא אמר:</strong> הקטנה <strong>ממאנת אף לזיקתו</strong> של היבם. <strong>מאי טעמא</strong> <small>[מה הטעם],</small> כלומר, כיצד היא עושה זאת — לא על ידי ביטול הזיקה, שהרי דבר שציוותה התורה אין לה כוח לעקור, אלא במיאון זה <strong>נישואי קמאי קא עקרא</strong> <small>[</small>את ה<small>נישואין</small> ה<small>ראשונים היא</small> <small>עוקרת],</small> שמגלה דעתה שאינה רוצה בנישואיה עם הבעל, וכיון שנעקרים נישואין אלה, ממילא אינה זקוקה לאחיו.
 <strong>איתיביה</strong> <small>[הקשה לו]</small> <strong>רבא לעולא</strong> ממה ששנינו: <strong>כל</strong> קטנה שהיא עבור היבם איסור ערוה, <strong>שיכולה למאן ולא מיאנה — צרתה חולצת ולא מתייבמת. ואמאי</strong> <small>[ומדוע]</small> נאמר כך? <strong>תמאן השתא</strong> <small>[עכשיו]</small> <strong>ותעקרינהו לנישואי קמאי</strong> <small>[ותעקור</small> בכך <small>את הנישואין הראשונים]</small> מעיקרם, ונמצא שלא היתה הצרה כלל צרת ערוה, <strong>ותתייבם צרתה!</strong> ומשיבים: <strong>צרת ערוה שאני</strong> <small>[שונה],</small> שלא יועיל הדבר מפני גזירת חכמים. <strong>דתני</strong> <small>[ששנה]</small> <strong>רמי בר יחזקאל</strong> ברייתא זו: <strong>מיאנה בבעל — מותרת לאביו,</strong> שהנישואין בטלו ואין היא יותר כלתו. מיאנה <strong>ביבם — אסורה לאביו.</strong>
 <strong>אלמא</strong> <small>[מכאן]</small> שהוא סבור שמכיון ש<strong>בשעת נפילה</strong> שלה לייבום הריהי <strong>נראית ככלתו</strong> ולא היה מובן לאנשים שהמיאון שלה שלאחר מכן יעקור את הנישואין הראשונים שלה, גזרו שלא ישאנה עוד, <strong>הכא נמי</strong> <small>[כאן גם כן]</small> צריך לומר כיון ש<strong>בשעת נפילה נראית כצרת בתו,</strong> ואף שמעיקר הדין ביטל המיאון את האיסור מעיקרו, גזרו משום מראית העין.
 <big>א</big> <strong>אמר רב: מיאנה ב</strong>יבם <strong>זה — אסורה לזה</strong> לאחיו. <strong>מידי דהוה</strong> <small>[כמו ש</small>הדין <small>הוא]</small> ביחס ל<strong>בעלת הגט,</strong> כלומר, יבמה שנתן לה אחד מן היבמים גט, ו<strong>בעלת הגט, לאו</strong> <small>[</small>האם <small>לא]</small> <strong>כיון דאיתסרא</strong> <small>[שנאסרה]</small> <strong>לה לחד</strong> <small>[לאחד],</small> לזה שנתן לה גט, <strong>איתסרא להו לכולהו</strong> <small>[נאסרה להם לכולם],</small> <strong>הכא נמי לא שנא</strong> <small>[כאן גם כן אינו שונה].</small>
 <strong>ושמואל אמר: מיאנה בזה — מותרת לזה, ולא דמיא</strong> <small>[ואינה דומה]</small> <strong>לבעלת הגט.</strong> כי <strong>בעלת הגט, הוא דקא עביד</strong> <small>[</small>זה ש<small>הוא שעושה]</small> <strong>בה</strong> מעשה זה של גט, ובזה הוא אוסר אותה גם על אחיו, ואילו <strong>הכא</strong> <small>[כאן],</small> כשממאנת ביבם, <strong>היא קעבדא ביה</strong> <small>[</small>ש<small>עושה בו]</small> מעשה, <strong>דאמרה</strong> <small>[שאומרת]:</small> <strong>"לא רעינא בך ולא צבינא בך</strong> <small>[איני חפצה בך ואיני רוצה בך]</small><strong>",</strong> ומלשון זו של מיאון משמע: <strong>בך הוא דלא רעינא</strong> <small>[שאין אני חפצה],</small> <strong>הא בחברך רעינא</strong> <small>[הרי,</small> אבל, <small>בחברך חפצה אני].</small>
 <strong>רב אסי אמר: מיאנה ב</strong>יבם <strong>זה — מותרת אפילו לו,</strong> אם תתחרט. ושואלים: <strong>לימא</strong> <small>[</small>האם <small>לומר]</small> ש<strong>כ</strong>שיטת <strong>ר' אושעיא סבירא ליה</strong> <small>[סבור הוא],</small> ש<strong>אמר</strong> ר' אושעיא: <strong>אינה ממאנת לזיקתו,</strong> וכיון שכך, הזיקה עדיין קיימת ולא התבטלה על ידי המיאון, ולכן הוא מותר בה. ודוחים: <strong>בחד יבם</strong> <small>[ביבם אחד]</small> שלא היו לו אחים, <strong>הכי נמי</strong> <small>[כך גם כן]</small> <strong>דמציא עקרא</strong> <small>[ש</small>היא <small>יכולה לעקור</small> את הזיקה<small>]</small> וכעולא, ואולם <strong>הכא</strong> <small>[כאן],</small> <strong>בשני יבמין עסקינן</strong> <small>[עוסקים אנו]</small> ש<strong>אין מיאון לחצי זיקה,</strong> וכיון שהיא ממאנת ביבם אחד בלבד, אין המיאון הזה מבטל את הזיקה, ומאחר שהזיקה קיימת היא מותרת אף לזה שמיאנה בו.
 מספרים: <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: מיאנה בזה מותרת לאחין, ולא הודו לו.</strong> ושואלים: <strong>מאן</strong> <small>[מי]</small> הם אלה ש<strong>לא הודו לו? אמר אביי: רב</strong> הוא זה שלא הודה לו. <strong>רבא אמר: ר' אושעיא</strong> הוא זה שלא הודה לו, שהרי סבור הוא שאין מיאון עוקר את הזיקה. <strong>ואמרי לה</strong> <small>[ויש אומרים]</small> ש<strong>רב אסי</strong> הוא זה שלא הודה לו, שהרי לרב אסי היא מותרת אף לזה שמיאנה בו.
 <big>ב</big> שנינו במשנה, ש<strong>בית שמאי אומרים: בפניו,</strong> בפני הבעל בלבד, היא ממאנת. ובית הלל אומרים אפילו שלא בפניו. <strong>תניא</strong> <small>[שנויה</small> ברייתא<small>],</small> <strong>אמרו להן בית הלל לבית שמאי: והלא</strong> מעשה היה ב<strong>פישון הגמל</strong> (נוהג הגמלים) ש<strong>מיאנה אשתו שלא בפניו,</strong> משמע שאפשר לעשות כן! <strong>אמרו להן בית שמאי לבית הלל: פישון הגמל במדה כפושה</strong> (גרועה) <strong>מדד,</strong> שהיה אוכל מפירות נכסי אשתו יתר על המידה ולא נהג בה כראוי, ו<strong>לפיכך מדדו לו</strong> חכמים <strong>במדה כפושה</strong> (שאינה הגונה). והיתה זו עקירת הנישואין על ידי חכמים, ולא מיאון רגיל.
 ושואלים: הלא <strong>מדקא אכיל פירי</strong> <small>[</small>מ<small>כיוון ש</small>הוא היה <small>אוכל פירות],</small> <strong>פשיטא</strong> <small>[פשוט,</small> מובן מאליו<small>]</small> שמדובר במקרה ש<strong>נשואה היא,</strong> שהלא אין אכילת פירות בנכסי ארוסה, <strong>ו</strong>אם כן, <strong>האמרי</strong> <small>[הרי</small> ש<small>אומרים]</small> <strong>בית שמאי</strong> שה<strong>נשואה לא ממאנה</strong> <small>[אינה ממאנת]!</small> ומשיבים לדעת בית שמאי: <strong>תרי קיטרי עבדו ביה</strong> <small>[שני קשרים עשו בו],</small> כלומר, עשו בו שני דברים לרעתו שלא כרגיל: בזה שמיאנה שלא בפניו, ובזה שמיאנה כשהיא נשואה.
 <big>ג</big> עוד שנינו במשנה, ש<strong>בית שמאי אומרים:</strong> המיאון נעשה רק <strong>בפני בית דין,</strong> ובית הלל אומרים: גם שלא בפני בית דין. <strong>תנן התם</strong> <small>[שנינו שם</small> במשנה<small>]:</small> <strong>החליצה והמיאונין — בשלשה.</strong> ונברר: <strong>מאן</strong> <small>[מי</small> הוא<small>]</small> ה<strong>תנא</strong> הסבור כך? <strong>אמר רבה:</strong> כדעת <strong>בית שמאי היא,</strong> שהם אומרים שמיאון הוא בבית דין דווקא. <strong>אביי אמר: אפילו תימא</strong> <small>[תאמר]</small> שזו שיטת <strong>בית הלל.</strong> וכיצד? <strong>עד כאן לא</strong> שמענו כי <strong>קאמרי</strong> <small>[</small>ש<small>אמרו]</small> <strong>בית הלל אלא דלא בעינן</strong> <small>[שאיננו צריכים]</small> דווקא דיינים <strong>מומחין</strong> במיאון, <strong>אבל</strong> מכל מקום שיהיו במיאון <strong>שלשה</strong> אנשים כשרים, שהם "בית דין של הדיוטות" <strong>בעינן</strong> <small>[צריכים אנו].</small>
 ו<strong>כדתניא</strong> <small>[כפי ששנינו</small> בברייתא<small>],</small> <strong>בית שמאי אומרים:</strong> מיאון נעשה <strong>בפני בית דין, ובית הלל אומרים: בפני בית דין ושלא בפני בית דין. ואלו ואלו מודים שצריך</strong> מכל מקום שיהיו <strong>שלשה. ר' יוסי בר יהודה ור' אלעזר בר' שמעון מכשירין בשנים. אמר רב יוסף בר מניומי אמר רב נחמן: הלכה כאותו הזוג.</strong>
 <big>ד</big> שנינו במשנה ש<strong>בית שמאי אומרים: תמאן,</strong> ותמתין עד שתגדיל, ותמאן ותינשא לאחר. ושואלים: למה לה למאן פעם נוספת? <strong>והא</strong> <small>[והרי]</small> כבר <strong>מיאנה חדא זימנא</strong> <small>[פעם אחת]!</small> <strong>אמר שמואל:</strong> הכוונה היא <strong>עד שתגדיל ותאמר: "רוצה אני במיאונים הראשונים",</strong> שמא התחרטה בינתיים.
 <strong>עולא אמר: תרתי קתני</strong> <small>[שני</small> דברים <small>שנה</small> כאן<small>]:</small> <strong>או שתמאן ותגדיל ותיארס,</strong> ולא תתארס כשהיא קטנה כדי שלא תמאן שוב, <strong>או שתמאן ותנשא לאלתר</strong> (מיד), ואז לא תוכל למאן — לבית שמאי שסוברים שנשואה לא ממאנת.
 ומקשים: <strong>בשלמא</strong> <small>[נניח</small> לשיטת<small>]</small> <strong>עולא, היינו דקתני</strong> <small>[זהו ששנה]</small> <strong>"עד שתגדיל ותנשא",</strong> כלומר, עד שתגדיל או עד שתינשא. <strong>אלא ל</strong>דברי <strong>שמואל — הלא "עד שתגדיל ותאמר" מיבעי ליה</strong> <small>[צריך היה לו</small> לומר<small>]!</small> ואומרים: אכן, <strong>קשיא</strong> <small>[קשה]</small> סגנון זה לשיטתו.
 <big>ה משנה</big> <strong>אי זו היא קטנה שצריכה למאן — כל שהשיאוה אמה ואחיה לדעתה,</strong> כלומר, מרצונה. אבל אם <strong>השיאוה שלא לדעתה — אינה צריכה למאן</strong> כלל, ויוצאת אפילו בלא מיאון. <strong>ר' חנינא בן אנטיגנוס אומר: כל תינוקת</strong> שהיא קטנה כל כך <strong>שאינה יכולה לשמור קידושיה — אינה צריכה למאן,</strong> שלא תיקנו מיאון אלא לבת דעת במקצת.
 <strong>ר' אלעזר אומר</strong> כלל בדבר: <strong>אין מעשה קטנה כלום,</strong> ונישואי קטנה בעצם אינם תופסים, <strong>אלא</strong> דינה <strong>כ</strong>אילו היתה <strong>מפותה</strong> על ידי הבעל. ולכן, <strong>בת ישראל</strong> קטנה שהשיאוה אימה ואחיה <strong>לכהן — לא תאכל בתרומה</strong> בשל נישואין אלו, כדרך שאוכלת כל בת ישראל גדולה הנשואה לכהן, ו<strong>בת כהן</strong> קטנה הנשואה <strong>לישראל — תאכל בתרומה,</strong> שהרי זה כאילו לא נישאה כלל.
 <strong>ר' אליעזר בן יעקב אומר</strong> כלל אחר: <strong>כל עכבה</strong> (עיכוב) שיש בדבר זה <strong>שהיא</strong> נגרמת <strong>מן האיש — כאילו היא אשתו, כל עכבה שאינה מן האיש — כאילו אינה אשתו.</strong> וכאשר יבואר בגמרא.
 <big>ו גמרא</big> <strong>אמר רב יהודה, ואמרי לה במתניתא תנא</strong> <small>[ויש אומרים</small> ש<small>בברייתא</small> היא <small>שנויה]:</small> <strong>בראשונה היו כותבין גט מיאון</strong> בסגנון זה: <strong>"לא רעינא ביה ולא צבינא ביה ולית אנא בעיא להתנסבא ליה</strong> <small>[אין אני חפצה בו ואין אני רוצה בו ואין אני רוצה להינשא לו]</small> <strong>". כיון דחזו דנפיש דיבורא</strong> <small>[שראו שהורחב הדיבור]</small> בזה, <strong>אמרי</strong> <small>[אמרו]</small> חכמים:
## דף קח.
 <strong>אתי לאיחלופי בגיטא</strong> <small>[יבואו להחליף</small> שטר זה <small>בגט]</small> ושמא יטעה אדם ויתן גט בנוסח של מיאון. ולכן, <strong>תקינו הכי</strong> <small>[תיקנו</small> לכתוב <small>כך]:</small> <strong>"ביום פלוני מיאנה פלונית בת פלוני באנפנא</strong> <small>[בפנינו]</small><strong>",</strong> ולא יותר.
 <big>א</big> <strong>תנו רבנן</strong> <small>[שנו חכמים]:</small> <strong>אי זהו מיאון? אמרה: "אי אפשי</strong> <small>[איני רוצה]</small> <strong>בפלוני בעלי",</strong> או שאמרה: <strong>"אי אפשי</strong> <small>[איני רוצה]</small> <strong>בקידושין שקידשוני אמי ואחי". יתר על כן אמר ר' יהודה: אפילו</strong> היתה <strong>יושבת באפריון</strong> (כסא כלולות) <strong>והולכת מבית אביה לבית בעלה, ואמרה</strong> בדרך: <strong>"אי אפשי</strong> <small>[איני רוצה]</small> <strong>בפלוני בעלי" — זהו מיאון.</strong>
 <strong>יתר על כן אמר ר' יהודה: אפילו היו אורחין מסובין בבית בעלה והיא עומדת ומשקה עליהם</strong> כמארחת, <strong>ואמרה להם: "אי אפשי</strong> <small>[איני רוצה]</small> <strong>בפלוני בעלי"</strong> אף שייתכן שאומרת כך רק משום שהיא מתייגעת ברגע זה — בכל זאת ביטוי זה <strong>זהו</strong> ה<strong>מיאון. יתר על כן אמר ר' יוסי בר יהודה: אפילו שיגרה</strong> (שלח אותה) <strong>בעלה אצל חנוני להביא לו חפץ משלו, ואמרה: "אי אפשי</strong> <small>[איני רוצה]</small> <strong>בפלוני בעלי" — אין לך מיאון גדול מזה.</strong>
 <big>ב</big> שנינו במשנה, <strong>ר' חנינא בן אנטיגנוס אומר: כל תינוקת</strong> שהיא קטנה כל כך שאינה יכולה לשמור קידושיה — אינה צריכה למאן. <strong>אמר רב יהודה אמר שמואל: הלכה כר' חנינא בן אנטיגנוס. תנא</strong> <small>[שנה</small> החכם<small>]:</small> <strong>קטנה שלא מיאנה, ועמדה ונשאת</strong> לאדם אחר. <strong>משום ר' יהודה בן בתירה אמרו: נישואיה הן הן מיאוניה,</strong> שהרי בעצם נישואיה לאחר, גילתה דעתה שאינה רוצה בו, ודי בכך.
 <strong>איבעיא להו</strong> <small>[נשאלה להם]</small> לחכמים שאלה זו: <strong>נתקדשה</strong> לאחר, <strong>מהו?</strong> האם צריכה גם מיאון, או די בקידושין לבד ואין עוד צורך במיאון? ומציעים: <strong>תא שמע</strong> <small>[בוא</small> ו<small>שמע]</small> ראיה לכך מהברייתא: <strong>קטנה שלא מיאנה ועמדה ונתקדשה</strong> — <strong>משום</strong> (בשם) <strong>ר' יהודה בן בתירה אמרו: קידושיה הן הן מיאוניה.</strong>
 <strong>איבעיא להו</strong> <small>[נשאלה להם,</small> ללומדים<small>]:</small> <strong>פליגי רבנן עליה</strong> <small>[האם חולקים חכמים עליו]</small> על <strong>ר' יהודה בן בתירה או לא</strong> חולקים וכולם מסכימים לדבריו? ועוד: <strong>אם תימצי</strong> <small>[תמצא,</small> תרצה<small>]</small> <strong>לומר</strong> כי <strong>פליגי</strong> <small>[חלוקים</small> עליו<small>],</small> האם חלוקים עליו <strong>בקידושין</strong> בלבד, <strong>או אפילו בנישואין? ואם תימצי</strong> <small>[תמצא,</small> תרצה<small>]</small> <strong>לומר פליגי</strong> <small>[</small>ש<small>חלוקים]</small> <strong>אפילו בנישואין,</strong> האם <strong>הלכה כמותו או אין הלכה כמותו? ואם תימצי</strong> <small>[תמצא,</small> תרצה<small>]</small> <strong>לומר</strong> ש<strong>הלכה כמותו,</strong> האם רק <strong>בנישואין או אפילו בקידושין?</strong>
 ומביאים: <strong>תא שמע</strong> <small>[בוא</small> ו<small>שמע],</small> ראיה ממה ש<strong>אמר רב יהודה אמר שמואל: הלכה כר' יהודה בן בתירה</strong> בנישואין ובקידושין. ומכאן גם נלמד שמכיון שאמר <strong>הלכה</strong> כמותו — <strong>מכלל</strong> הדברים אתה למד <strong>דפליגי</strong> <small>[ש</small>הם <small>חלוקים],</small> שאם לא כן לא היה צריך לומר שהלכה כמותו.
 פתרנו איפוא חלק מן השאלות, <strong>ואכתי תיבעי לך</strong> <small>[ועדיין תישאל,</small> תסתפק <small>לך]:</small> האם אומר ר' יהודה בן בתירה גם כאשר <strong>הוה נסיבא מעיקרא</strong> <small>[שהיתה נשואה מתחילה]</small> יוצאת בלא מיאון, ודי לה שנתקדשה לאחר, <strong>או דלמא מיקדשא</strong> <small>[שמא</small> שהיתה רק <small>מקודשת</small> בלבד<small>]</small> די לה בקידושיה לאחר, אבל אם היתה נשואה מתחילה צריכה מיאון ממש? <strong>תא שמע</strong> <small>[בוא</small> ו<small>שמע]</small> ראיה לכך ממעשה זה, <strong>דכלתיה</strong> <small>[שכלותיו]</small> של <strong>אבדן,</strong> אבא יודן, <strong>אימרוד</strong> <small>[מרדו</small> בבעליהן<small>],</small> <strong>שדר</strong> <small>[שלח]</small> <strong>רבי זוגי דרבנן למיבדקינהו</strong> <small>[זוג חכמים לבדוק אותן],</small> ולברר אם, ומה, יש לעשות לתיקון הדבר. <strong>אמרי להו נשי</strong> <small>[אמרו להן נשים]:</small> <strong>חזו גברייכו דקאתו</strong> <small>[ראו</small> את <small>בעליכם ש</small>הם <small>באים].</small> <strong>אמרי להו</strong> <small>[אמרו,</small> השיבו <small>להן]:</small> <strong>ניהוו גברייכו דידכו</strong> <small>[שיהיו</small> אלה <small>בעלים שלכן].</small>
 <strong>אמר רבי: אין לך מיאון גדול מזה. מאי לאו דהוה נסיבא</strong> <small>[האם לא שהיו נשואות]</small> כבר? ודוחים: <strong>לא, דהוה מיקדשא קדושי</strong> <small>[שהיו מקודשות</small> בלבד<small>]</small> אבל לא נשואות, ומכאן אין, איפוא, להוכיח מה הדין אילו היו נשואות. <strong>ו</strong>מסכמים: <strong>הלכה כר' יהודה בן בתירה</strong> בכל ענין, <strong>ואפילו בנישואין דקמא</strong> <small>[של הראשון]</small> שאפילו אם היתה נשואה ממש לראשון, הנישואין בטלים על ידי זה שמתקדשת לאחר ואין עוד צורך במיאון.
 <big>ג</big> שנינו במשנה ש<strong>ר' אלעזר אומר:</strong> אין מעשה קטנה כלום, אלא דינה כמפותה. <strong>אמר רב יהודה אמר שמואל: חוזרני,</strong> חוזר ובודק אני <strong>על כל צדדי חכמים</strong> בעניינים אלה <strong>ולא מצאתי אדם שהשוה מדותיו</strong> ונקט בקו מחשבה עקבי כל כך <strong>בקטנה כר' אלעזר. שעשאה ר' אלעזר כמטיילת עמו בחצר, ועומדת מחיקו</strong> לאחר שבא עליה <strong>וטובלת</strong> להיטהר <strong>ואוכלת בתרומה לערב</strong> כשהיא בת כהן. כלומר, כאילו לא היה ביניהם כל קשר של נישואין.
 <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: אין מעשה קטנה כלום</strong> ולכן לנישואיה אין תוקף, <strong>ו</strong>לכן קטנה שהשיאוה אימה ואחיה <strong>אין בעלה זכאי לא במציאתה, ולא במעשה ידיה, ולא בהפרת נדריה, ואינו יורשה</strong> אם מתה, <strong>ו</strong>אם כהן הוא — <strong>אין מיטמא לה. כללו של דבר: אינה כאשתו לכל דבר, אלא שצריכה מיאון</strong> כדי לצאת ממנו.
 <strong>ר' יהושע אומר:</strong> קטנה שהשיאוה אמה ואחיה, <strong>בעלה זכאי במציאתה, ובמעשה ידיה, ובהפרת נדריה, ויורשה</strong> אם מתה, <strong>ומיטמא לה</strong> אם כהן הוא. <strong>כללו של דבר: הרי היא כאשתו לכל דבר, אלא שיוצאה במיאון</strong> ואינה צריכה גט.
 <strong>אמר רבי: נראין דברי ר' אליעזר</strong> יותר <strong>מדברי ר' יהושע, שר' אליעזר השוה מדותיו</strong> ויש לו שיטה אחת <strong>בקטנה, ור' יהושע חלק.</strong> ושואלים: <strong>מאי</strong> <small>[מה,</small> במה<small>]</small> <strong>חלק?</strong> אם תאמר בענין זה, ש<strong>אי</strong> <small>[אם]</small> <strong>אשתו היא — תיבעי</strong> <small>[תצטרך]</small> <strong>גט</strong> ממנו.
 אולם <strong>לר' אליעזר נמי</strong> <small>[גם כן]</small> <strong>אי</strong> <small>[אם]</small> <strong>לאו אשתו היא — מיאון נמי</strong> <small>[גם כן]</small> <strong>לא תיבעי</strong> <small>[תצטרך]!</small> ומשיבים: <strong>אלא בכדי תיפוק</strong> <small>[לריק,</small> בלי שום דבר, <small>תצא]?!</small> הרי ודאי צריך מעשה כלשהו שיהיה בזה משום קביעה שהיא יוצאת ממנו לא כפרידה לשעה, אלא לעולם, ומיאון זה הוא כהודעה שהיא יוצאת, ודי בכך, ונמצא שאכן ר' אליעזר הוא המחזיק בשיטה אחת, שלפיה ובעקביותה אין כל תוקף בנישואי הקטנה — מה שאין כן ר' יהושע ששיטתו ביחס לקטנה אינה אחידה.
 <big>ד</big> שנינו במשנה ש<strong>ר' אליעזר בן יעקב אומר:</strong> כל עכבה שהיא מן האיש כאילו היא אשתו וכל עכבה שאינה מן האיש אינה אשתו. ושואלים על לשון סתומה זו: <strong>היכי דמי</strong> <small>[כיצד זה בדיוק]</small> <strong>עכבה שהיא מן האיש ו</strong>כיצד זה בדיוק <strong>עכבה שאינה מן האיש? אמר רב יהודה אמר שמואל:</strong> אם באו לקטנה זו בעודה נשואה ו<strong>תבעוה</strong> (והציעו לה) <strong>לינשא</strong> לאחר, <strong>ואמרה</strong> שאינה רוצה להינשא <strong>"מחמת פלוני בעלי" — זו היא עכבה שהיא מן האיש,</strong> כי מסירובה משתמע שהיא רואה את עצמה עוד כאשתו. ואם אמרה שאיננה רוצה להינשא <strong>"מחמת</strong> שהאנשים שמציעים לי להינשא להם הם <strong>בני אדם שאינם מהוגנין לי" — זו היא עכבה שאינה מן האיש,</strong> ואינה קרויה אשתו.
 <strong>אביי בר אבין ורב חנינא בר אבין דאמרי תרוייהו</strong> <small>[שאמרו שניהם]:</small> אם האיש שהקטנה נישאה לו <strong>נתן לה גט</strong> — <strong>זו היא עכבה שהיא מן האיש,</strong> שעל ידי מתן הגט נראית היא כאשתו גמורה, ויש תוקף מסויים לנישואין אלה, <strong>ו</strong>לכן <strong>הוא אסור</strong> מאז <strong>בקרובותיה, והיא אסורה בקרוביו</strong> לעולם, <strong>ופסלה מן הכהונה</strong> כגרושה. אולם אם <strong>מיאנה בו — זו היא עכבה שאינה מן האיש, ו</strong>לכן <strong>הוא מותר בקרובותיה, והיא מותרת בקרוביו, ולא פסלה מן הכהונה,</strong> והרי זה כעקירת הנישואין מלכתחילה.
 ומקשים: <strong>הא קתני</strong> <small>[הרי שנה]</small> במפורש <strong>לקמן</strong> <small>[לפנינו,</small> הלאה, במשנה הבאה<small>]:</small> <strong>הממאנת באיש — הוא מותר בקרובותיה והיא מותרת בקרוביו, ולא פסלה מן הכהונה. נתן לה גט — הוא אסור בקרובותיה, והיא אסורה בקרוביו, ופסלה מן הכהונה,</strong> ומשמע איפוא שהלכה זו אינה מה שאמר ר' אליעזר בן יעקב! ומשיבים: לא, שני הדברים הם בעצם דבר אחד, אלא <strong>פרושי קמפרש</strong> <small>[פירוש הוא</small> ש<small>מפרש</small> התנא של המשנה<small>]</small> את הכלל שאמר קודם ר' אליעזר בן יעקב בדרך סתומה.
 <big>ה משנה</big> <strong>הממאנת באיש — הוא מותר בקרובותיה</strong> כגון באמה ובאחותה, <strong>והיא מותרת בקרוביו</strong> כגון באביו או באחיו, <strong>ולא פסלה מן הכהונה,</strong> שאינה נחשבת כגרושה. אולם אם <strong>נתן לה גט,</strong> למרות שהנישואין היו רק מדברי סופרים — <strong>הוא אסור בקרובותיה, והיא אסורה בקרוביו, ופסלה מן הכהונה.</strong>
 <strong>נתן לה גט</strong> ואחר כן נמלך <strong>והחזירה</strong> להיות אשתו, ואחר שחזרה לביתו <strong>מיאנה בו ונשאת לאחר, ונתארמלה או נתגרשה</strong> מבעלה השני — <strong>מותרת לחזור לו.</strong> שכיון שיצאה ממנו באחרונה על ידי מיאון, הרי זה מבטל את הגט שנתן קודם לכן, ודינה כממאנת שאינה נאסרת על בעלה הראשון בנישואין לאחר. אולם אם היה הסדר אחר: ש<strong>מיאנה בו</strong> ויצאה מביתו <strong>ו</strong>אחר כך <strong>החזירה,</strong> ובפעם הזו <strong>נתן לה גט ו</strong>לאחר מכן <strong>נשאת לאחר, ונתארמלה או נתגרשה</strong> מן השני — <strong>אסורה לחזור לו,</strong> ככל גרושה שנישאה לאחר.
## דף קח:
 <strong>זה הכלל</strong> לגבי מי שמיאנה ונישאה כמה פעמים: היה <strong>גט אחר מיאון</strong> ונישאה לאחר — <strong>אסורה לחזור לו, מיאון אחר גט — מותרת לחזור לו.</strong> ועיקר טעמו של דבר, שכיון שהיה מיאון אחר הגט, מוכיח הדבר שוב שנישואיה הראשונים לא תפסו מדין תורה, ועדיין קטנה היא, אבל כשיוצאת בגט, אין יודעים שקטנה היא, ועלול הדבר להכשיל אחרים במקרה דומה כשמדובר בגדולה.
 <strong>הממאנת באיש ונשאת לאחר, וגירשה,</strong> וחזרה ונישאה <strong>ל</strong>עוד אדם <strong>אחר ומיאנה</strong> גם <strong>בו,</strong> ושוב נישאה <strong>ל</strong>אדם <strong>אחר וגירשה, זה הכלל: כל</strong> מי <strong>שיוצאה הימנו בגט — אסורה לחזור לו,</strong> וזה שיוצאת הימנו <strong>במיאון — מותרת לחזור לו.</strong>
 <big>א גמרא</big> שנינו במשנה שאם נתן לקטנה גט והחזירה, וחזרה ומיאנה, מותרת לחזור אליו אף שנישאה בינתיים לאחר, <strong>אלמא</strong> <small>[מכאן]</small> ש<strong>אתי</strong> <small>[בא]</small> <strong>מיאון ומבטל גט.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בסוף המשנה: <strong>הממאנת באיש ונשאת לאחר, וגירשה; לאחר, ומיאנה בו; לאחר, וגירשה; זה הכלל: כל שיצתה הימנו בגט — אסורה לחזור לו, במיאון — מותרת לחזור לו. אלמא</strong> <small>[מכאן]</small> ש<strong>לא אתי</strong> <small>[בא]</small> <strong>מיאון דחבריה</strong> <small>[של חבירו]</small> <strong>ובטיל גיטא דידיה</strong> <small>[ומבטל</small> את <small>הגט שלו],</small> שאם היה מבטל, היה המיאון עוקר את הנישואין של השני ומותרת לראשון שגירשה, שכל שלא נישאת לאחר, מותרת לחזור אליו.
 <strong>אמר רב יהודה אמר שמואל: תברא</strong> <small>[שבורה]</small> היא המשנה הזו, כלומר, אינה לפי שיטה אחת ו<strong>מי ששנה זו לא שנה זו.</strong>
 <strong>אמר רבא: ומאי קושיא</strong> <small>[ומה הקושיה]</small> שבכך? <strong>ודלמא</strong> <small>[ושמא]</small> יש לומר כך: <strong>מיאון דידיה</strong> <small>[שלו]</small> <strong>מבטל גט דידיה</strong> <small>[שלו],</small> <strong>מיאון דחבריה</strong> <small>[של חבירו]</small> <strong>לא מבטל גיטא דידיה</strong> <small>[</small>את <small>הגט שלו].</small> ושואלים: <strong>ומאי שנא</strong> <small>[ו</small>ב<small>מה שונה]</small> <strong>מיאון דחבריה</strong> <small>[של חבירו]</small> ש<strong>לא מבטל גיטא דידיה</strong> <small>[</small>את <small>הגט שלו],</small> ומשיבים: יש סברה בדבר, <strong>איידי</strong> <small>[מתוך]</small> ש<strong>מכרת ברמיזותיו וקריצותיו</strong> של בעלה הראשון, הריהו מרמז לה אפילו בלא דיבור מפורש, ויש לחשוש שמא <strong>אזל משבש ומייתי לה</strong> <small>[יילך</small> ו<small>יטעה</small> אותה <small>ויביא אותה</small> אליו<small>],</small> שיגרום לה שתמאן בבעלה החדש, ותחזור אליו, ולכן תיקנו שלא תחזור לבעלה זה, אולם משום טעם זה <strong>מיאון דידיה נמי</strong> <small>[שלו גם כן]</small> <strong>לא ליבטל גיטא דידיה</strong> <small>[יבטל גט שלו],</small> <strong>דאיידי</strong> <small>[שמתוך]</small> ש<strong>מכרת ברמיזותיו וקריצותיו — אזיל משבש ומייתי לה</strong> <small>[יילך, יטעה</small> אותה <small>ומביא אותה</small> אליו<small>]</small> אחרי שנישאה לאחר!
 ומשיבים: <strong>הא</strong> <small>[הרי]</small> <strong>כבר שבשא</strong> <small>[</small>ניסה <small>להטעותה]</small> <strong>ולא אישבשא</strong> <small>[הוטעתה].</small> כלומר, הרי כבר החזיר אותה אחרי הגירושין ושוב מיאנה בו, ואין לחשוש ששוב ירצה להחזיר אותה אליו.
 <strong>אלא אי קשיא</strong> <small>[אם קשה]</small> ויש סתירה במשנתנו, הרי זה מ<strong>דחבריה אדחבריה קשיא</strong> <small>[מ</small>מיאון <small>שבחבירו על</small> מיאון <small>שבחבירו קשה],</small> ששנינו: <strong>מיאנה בו והחזירה, נתן לה</strong> לאחר מכן <strong>גט ונשאת לאחר, ונתארמלה</strong> מאותו אדם <strong>או נתגרשה — אסורה לחזור לו.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>נתארמלה או נתגרשה</strong> מן האחר, <strong>הא</strong> <small>[הרי]</small> אם <strong>מיאנה</strong> באחר — <strong>מותרת לחזור לו, אלמא אתי</strong> <small>[מכאן</small> ש<small>בא]</small> <strong>מיאון דחבריה</strong> <small>[של חבירו]</small> <strong>ומבטל גיטא דידיה</strong> <small>[</small>את <small>הגט שלו].</small>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו אחר כך: <strong>הממאנת באיש ונשאת לאחר וגירשה,</strong> ונישאה <strong>לאחר ומיאנה בו, זה הכלל: כל</strong> מי <strong>שיצתה ממנו בגט — אסורה לחזור לו,</strong> יצאה <strong>במיאון — מותרת לחזור לו. אלמא</strong> <small>[מכאן]</small> ש<strong>לא אתי</strong> <small>[בא]</small> <strong>מיאון דחבריה</strong> <small>[של חבירו]</small> <strong>ומבטל גיטא דידיה</strong> <small>[גט שלו]!</small>
 <strong>אמר ר' אלעזר</strong> על כך: <strong>תברא</strong> <small>[שבורה]</small> היא המשנה, ו<strong>מי ששנה זו לא שנה זו. עולא אמר:</strong> כאן במקרה האחרון מדובר <strong>כגון ששלשה בגיטין,</strong> כלומר, שכבר נתנו לה גט שלוש פעמים, <strong>דמיחזיא</strong> <small>[ש</small>היא <small>נראית]</small> <strong>כגדולה,</strong> מאחר שהיתה נשואה כבר כמה פעמים, שוב אין משגיחים במיאונה, והכל כבר מחליפים אותה בגדולה שנישאה.
 <big>ב</big> ושואלים: <strong>מאן</strong> <small>[מי</small> הוא<small>]</small> ה<strong>תנא</strong> שלו התכוון ר' אלעזר ששנה הלכה זו שבסיפא? — <strong>אמר רב יהודה אמר רב:</strong> דבר זה אפשר לברר על פי המעשה שהיה. שאמרו, <strong>מאי דכתיב</strong> <small>[מהו שנאמר]:</small> <strong>"מימינו בכסף שתינו עצינו במחיר יבאו"</strong> (איכה ה, ד), הכוונה היא לדברי תורה הנמשלים למים שהושגו ונקנו בכסף. ומבארים: <strong>בשעת הסכנה</strong> של גזירות השמד של רומי <strong>נתבקשה</strong> פסיקת <strong>הלכה זו,</strong> והיא: <strong>הרי שיצאה מראשון בגט ומשני במיאון, מהו שתחזור לראשון?</strong>
 <strong>שכרו אדם אחד בארבע מאות זוז</strong> לשליחות מסוכנת זו, <strong>ושאלו את ר' עקיבא</strong> שהיה חבוש <strong>בבית האסורין</strong> כמורד במלכות על שלימד תורה, <strong>ואסר.</strong> שאלו <strong>את ר' יהודה בן בתירה בנציבין</strong> שבבבל <strong>ואסר.</strong>
 <strong>אמר ר' ישמעאל בר' יוסי. ל</strong>שאלה <strong>זו לא הוצרכנו,</strong> שכן אם <strong>לאיסור כרת התרת,</strong> שהרי על ידי מיאון נמצאת מתיר איסור אשת איש שהוא איסור כרת, ואם כן <strong>לאיסור לאו</strong> <small>[לא</small> תעשה<small>]</small> של מחזיר גרושתו <strong>לא כל שכן</strong> שמותר על ידי המיאון, שעוקר את הנישואין מעיקרם.
 <strong>ברם</strong> (אבל) <strong>כך שאלו: הרי היתה</strong> קטנה <strong>אשת אחי אמו, שהיא שנייה</strong> (לערוה) <strong>לו</strong> ואסורה עליו מדברי סופרים, <strong>ונשאה אחיו מאביו ומת,</strong> ונפלה לפניו כיבמה, <strong>מהו שתמאן השתא</strong> <small>[עכשיו]</small> <strong>ותעקרינהו</strong> <small>[ותעקור</small> עכשיו <small>אותם]</small> את ה<strong>נישואין קמאי</strong> <small>[הראשונים]</small> שהיתה נשואה לאחי האם, ושוב אין היא בגדר ערוה, ואין צרתה איפוא צרת ערוה <strong>ותתייבם צרתה.</strong> והשאלה היא: האם <strong>יש</strong> תוקף ל<strong>מיאון לאחר מיתה</strong> של הבעל, <strong>במקום מצוה</strong> של ייבום, <strong>או לא?</strong>
 ולשם כך <strong>שכרו שני בני אדם בארבע מאות זוז, ובאו ושאלו את ר' עקיבא בבית האסורין, ואסר.</strong> שאלו <strong>את ר' יהודה בן בתירה בנציבין, ואסר.</strong>
 <strong>אמר רב יצחק בר אשיאן: ומודה רב ש</strong>אף על פי שאין המיאון של חבירו מבטל את גיטו ואסורה לחזור אליו, מכל מקום <strong>מותרת לאחיו של זה שנאסרה עליו</strong> על ידי גט ואינה נחשבת לצורך זה כגרושת אחיו, לפי שהמיאון ביטל את הגט כלפיו.
 ותוהים: הלא <strong>פשיטא</strong> <small>[פשוט,</small> מובן מאליו<small>]</small> הדבר, שהרי הסברנו מהו הטעם שאסור לה לחזור כי <strong>הוא ניהו</strong> <small>[זה]</small> <strong>דמכרת</strong> <small>[שמכירה]</small> <strong>ברמיזותיו וקריצותיו, אבל אחיו לא,</strong> ואצלו אין חשש שיטעה אותה למאן בבעלה! ועונים: אין זה פשוט כל כך כי <strong>מהו דתימא</strong> <small>[שתאמר]:</small> <strong>ליגזר האי אטו האי</strong> <small>[נגזור משום זה]</small> שתיאסר גם על האח, כאילו היא גרושת אחיו כדי שלא יבואו להתיר להינשא גם לאח שנתן גט, על כן <strong>קא משמע לן</strong> <small>[השמיע לנו]</small> שלא גזרו.
 <strong>ואיכא דאמרי</strong> <small>[ויש שאומרים]</small> בלשון אחרת, <strong>אמר רב יצחק בר אשיאן: כשם שאסורה לו</strong> למגרש, <strong>כך אסורה לאחין</strong> שלו. ומקשים: <strong>והא</strong> <small>[והרי]</small> <strong>אינה מכרת בקריצותיהם ורמיזותיהם,</strong> ומה טעם אסרוה? ומשיבים: <strong>גזירה</strong> על <strong>אחיו אטו</strong> <small>[משום]</small> <strong>הוא</strong> עצמו, שהרי אם יתירוה לאחים, יבואו להתירה גם לו עצמו אף שהיא אסורה לו.
 <big>ג משנה</big> <strong>המגרש את האשה והחזירה</strong> (נשאה) ומת בלי בנים — <strong>מותרת ליבם.</strong>
## דף קט.
 <strong>ור' אלעזר אוסר. וכן המגרש את היתומה</strong> הקטנה שהשיאו אותה אימה או אחיה <strong>והחזירה</strong> ומת — <strong>מותרת ליבם. ור' אלעזר אוסר. קטנה שהשיאה אביה,</strong> שנישואין אלה יש להם תוקף מן התורה <strong>ונתגרשה</strong> עוד בהיותה קטנה — הרי דינה <strong>כיתומה בחיי האב,</strong> ששוב אין זכות לאביה להשיא אותה, וכיון שקטנה היא, אינה יכולה להינשא נישואין גמורים. <strong>ו</strong>אם <strong>החזירה</strong> בעלה בעודה קטנה ומת — <strong>דברי הכל אסורה ליבם.</strong>
 <big>א גמרא</big> <strong>אמר</strong> החכם <strong>עיפה: מאי טעמא</strong> <small>[מה הטעם]</small> של <strong>ר' אלעזר</strong> שאוסר לייבם אשה שגירשה בעלה והחזירה — <strong>הואיל ועמדה עליו,</strong> על היבם, <strong>שעה אחת באיסורא</strong> <small>[באיסור].</small> כי בשעה שגירש אחיו את האשה נאסרה זו ליבם משום גרושת אחיו (שכן אשת אח אסורה גם לאחר שבטל קשר הנישואין), וכיון שאז היתה אסורה עליו — שוב אין נישואי אחיו השניים יכולים להתירה. <strong>אמרו ליה רבנן</strong> <small>[לו חכמים]</small> <strong>לעיפה: אי הכי</strong> <small>[אם כך]</small> מטעם זה, <strong>חליצה נמי</strong> <small>[גם כן]</small> <strong>לא תיבעי</strong> <small>[תצטרך],</small> שהרי חל עליה איסור ערוה (אשת אח) ונעקרה חובת ייבום ממנה!
 <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך</small> הוא <small>גם כן],</small> שר' אלעזר פוטרה אף מן החליצה, <strong>והתניא</strong> <small>[והרי שנינו</small> בברייתא<small>],</small> <strong>משום ר' אלעזר אמרו: חולצת! אלא אמר עיפה: ר' אלעזר לא ידענא מאי טעמא</strong> <small>[איני יודע מה טעם</small> דבריו<small>].</small>
 <strong>אמר אביי: היינו טעמא</strong> <small>[זהו הטעם]</small> של <strong>ר' אלעזר: מספקא ליה</strong> <small>[מסופק לו]</small> <strong>אי</strong> <small>[אם]</small> <strong>מיתה מפלת,</strong> כלומר, האם חיוב הייבום חל עם מיתת הבעל, והמצב בזמן המיתה הוא הקובע, <strong>אי</strong> <small>[או]</small> <strong>נשואין הראשונים מפילים,</strong> ולפיהם נקבעת חובת הייבום. ולענייננו: <strong>אי</strong> <small>[אם]</small> <strong>מיתה מפלת — הא רמיא קמיה</strong> <small>[הרי</small> היא <small>מוטלת לפניו]</small> <strong>לייבום,</strong> שהיא אשת אחיו שמת בלא בנים, <strong>אי</strong> <small>[אם]</small> <strong>נשואין הראשונים מפילים — הא</strong> <small>[הרי]</small> <strong>עמדה עליו שעה אחת באיסור</strong> גרושת אחיו, ואז היתה צריכה להיות פטורה לגמרי. ומחמת ספק זה הריהו מצריכה חליצה בלא ייבום.
 <strong>רבא אמר: לעולם פשיטא</strong> <small>[פשוט]</small> לו <strong>לר' אלעזר</strong> ש<strong>מיתה מפלת, ומיהו</strong> <small>[ואולם]</small> <strong>הכל בקיאין בגירושין,</strong> כלומר, הכל יודעים שאשה זו נתגרשה בזמנו, <strong>ואין הכל בקיאין בחזרה</strong> שלה לבעלה לאחר מכן, ולכן יש חשש שאנשים יטעו ויחשבו שמותר לייבם את אשת אחיו שנתגרשה.
 ותוהים: <strong>אדרבה</strong> (להיפך), <strong>חזרה, כיון דיתבא תותיה</strong> <small>[שיושבת תחתיו],</small> <strong>אית ליה קלא</strong> <small>[יש לה קול],</small> והכל יודעים שהיא אשתו! ומשיבים: <strong>מי</strong> <small>[האם]</small> <strong>לא עסקינן</strong> <small>[עוסקים אנו]</small> אפילו במקרה <strong>דאהדרה באורתא ושכיב בצפרא</strong> <small>[שהחזירה בערב ומת בבוקר],</small> ובמקרה זה וכיוצא בו אין הכל יודעים שהחזירה וסבורים שייבם את גרושת אחיו, ולכן גזר ר' אלעזר שאסורה.
 <strong>רב אשי אמר: היינו טעמא</strong> <small>[זהו הטעם]</small> של <strong>ר' אלעזר,</strong> ש<strong>גזר</strong> על <strong>הני</strong> <small>[אלה]</small> שהתגרשו ואחר כך חזרו, <strong>משום</strong> זו שהיא <strong>"יתומה בחיי האב"</strong> שהתגרשה מבעלה <strong>והחזירה</strong> כשהיא קטנה. ומעירים: <strong>הכי נמי מסתברא</strong> <small>[כך גם כן מסתבר]</small> לומר, <strong>מדקתני סיפא</strong> <small>[מ</small>מה <small>ששנה בסופה]</small> של משנה זו: <strong>קטנה שהשיאה אביה ונתגרשה כיתומה בחיי האב, והחזירה — דברי הכל שאסורה ליבם.</strong>
 ואם לצורך הלכה זו גופה — <strong>האי מאי למימרא</strong> <small>[זו מה</small> בא <small>לומר</small> בה<small>]?</small> הלא <strong>פשיטא</strong> <small>[פשוט,</small> מובן מאליו<small>]</small> שכן הוא! <strong>אלא לאו הא קא משמע לן</strong> <small>[</small>האם <small>לא זה השמיע לנו]</small> כי <strong>טעמא</strong> <small>[הטעם]</small> של <strong>ר' אלעזר</strong> ש<strong>גזר</strong> על <strong>הנך</strong> <small>[אלה]</small> <strong>משום האי</strong> <small>[זה].</small> ומסכמים, אכן <strong>שמע מינה</strong> <small>[למד מכאן]</small> שכך הוא הטעם.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אשי: מודים חכמים לר' אלעזר בקטנה שהשיאה אביה ונתגרשה — הרי היא כיתומה בחיי האב, ו</strong>אם <strong>החזירה — שאסורה ליבם, מפני שגירושיה</strong> היו <strong>גירושין גמורין</strong> מן התורה <strong>ואין חזרתה חזרה גמורה,</strong> שכן היא עדיין קטנה, ואין בה נישואין מן התורה. משמע שגם ר' אלעזר מתייחס ליתומה בחיי האב וזו היתה סיבת גזירתו.
 ומעירים: <strong>במה דברים אמורים — שגירשה כשהיא קטנה והחזירה כשהיא קטנה</strong> עדיין, <strong>אבל</strong> אם <strong>גירשה כשהיא קטנה והחזירה כשהיא גדולה, אי נמי</strong> <small>[או גם כן]</small> במקרה ש<strong>החזירה כשהיא קטנה וגדלה אצלו</strong> והתבגרה בעודה נשואה לו <strong>ומת,</strong> הרי אז <strong>או חולצת או מתייבמת. משום ר' אלעזר אמרו: חולצת ולא מתייבמת,</strong> שגזר בכל אשה משום יתומה בחיי האב שהחזירה כשהיא קטנה ומת לפני שגדלה.
 <strong>בעא מיניה</strong> <small>[שאל אותו]</small> <strong>רבא מרב נחמן: צרתה</strong> של יתומה שהחזירה, לדעת ר' אלעזר, <strong>מהו</strong> דינה? האם נאמר כי מאחר שהיא נאסרת עליו משום ערוה (אשת אח שאין לה היתר), אף צרתה תיאסר כצרת ערוה? <strong>אמר ליה</strong> <small>[לו]:</small> <strong>היא גופה</strong> <small>[עצמה]</small> מפני <strong>גזירה</strong> בלבד היא אסורה, כפי שהסברנו, <strong>ואנן ניקום</strong> <small>[ואנו נעמוד]</small> <strong>וניגזור גזירה לגזירה?</strong> וצרתה מותרת איפוא לייבום.
 ומקשים: <strong>והא תניא</strong> <small>[והרי שנינו</small> בברייתא<small>]</small> בנושא זה, <strong>משום ר' אלעזר אמרו: היא וצרתה חולצת.</strong> ותחילה יש לתקן את הלשון <strong>היא וצרתה סלקא דעתך</strong> <small>[עולה על דעתך</small> לומר<small>]?!</small> מדוע צריכות שתי נשים מבית אחד לחלוץ? הרי חליצה של אחת פוטרת את השניה! <strong>אלא לאו</strong> <small>[</small>האם <small>לא]</small> הכוונה היא: <strong>או היא או צרתה חולצת?</strong> ודוחים: <strong>לאו תרוצי קמתרצת</strong> <small>[</small>וכי <small>אין אתה מתרץ</small> ומיישב את המשנה<small>]</small> ומשנה בתוך כך את לשונה כדי ליישבה, אם כן <strong>תריץ הכי</strong> <small>[תרץ,</small> תקן אותה <small>כך]:</small> <strong>היא</strong> לעולם <strong>חולצת, צרתה — או חולצת או מתייבמת,</strong> ואם כן אין להוכיח מכאן דבר.
 <big>ב משנה</big> <strong>שני אחין</strong> ה<strong>נשואין לשתי אחיות קטנות, ומת בעלה של אחת מהן</strong> ונפלה השניה לפניו לייבום — <strong>הלזו</strong> היבמה <strong>תצא</strong> ותיפטר מייבום <strong>משום אחות אשה.</strong> שכן חובת הייבום במקרה זה היא רק מדברי סופרים וכן נישואיו של היבם עם אשתו הם מדברי סופרים. ומדברי סופרים היא אחות אשתו, ופטורה מייבום וחליצה. <strong>וכן שתי חרשות</strong> דינן מבחינה זו כשתי קטנות, שכן נישואיהן הם מדברי סופרים כנישואי קטנות. אבל אם היו שני אחים נישואין לשתי אחיות, אחת <strong>גדולה ו</strong>אחת <strong>קטנה,</strong> אם <strong>מת בעלה של קטנה — תצא הקטנה משום אחות אשה.</strong>
 <strong>מת בעלה של גדולה</strong> מה עושים אז? <strong>ר' אליעזר אומר: מלמדין את הקטנה שתמאן בו</strong> ויתבטלו נישואיה לגמרי, ויוכל איפוא לייבם את הגדולה, שהיא יבמתו הגמורה מן התורה.
 <strong>רבן גמליאל אומר: אם מיאנה</strong> הקטנה מעצמה — <strong>מיאנה, ואם לאו</strong> <small>[לא] —</small> <strong>תמתין</strong> הקטנה <strong>עד שתגדיל</strong> אצלו, ויהיו נשואיה מן התורה, <strong>ותצא הלזו</strong> (היבמה) <strong>משום אחות אשה.</strong>
 <strong>ר' יהושע אומר:</strong> לא כן, ואם יארע כך, אז <strong>אי</strong> (אוי) <strong>לו על אשתו, אי לו על אשת אחיו.</strong> שכן במקרה כזה <strong>מוציא את אשתו בגט,</strong> שמאחר שנישואיה הם רק מדברי סופרים — נעשית כצרה ליבמתו המוטלת לפניו לייבום מן התורה, <strong>ו</strong>את <strong>אשת אחיו</strong> מוציא <strong>בחליצה,</strong> ואינו יכול ליבמה, שכן היא אחות גרושתו מדברי סופרים.
 <big>ג גמרא</big> על העצה שייעץ ר' אליעזר שילמדו אותה למאן שואלים: <strong>ומי שרי</strong> <small>[והאם מותר]</small> ללמד אותה למאן? <strong>והתני</strong> <small>[והרי שנה]</small> <strong>בר קפרא: לעולם ידבק אדם בשלשה דברים, ויתרחק משלשה דברים.</strong> ומפרטים: <strong>ידבק בשלשה דברים: בחליצה</strong> ולא בייבום, <strong>ובהבאת שלום, ובהפרת נדרים. ויתרחק משלשה דברים: מן המיאון, ומן הפקדונות,</strong> שרצוי שלא יקבל, <strong>ומן הערבונות,</strong> שלא יהיה ערב לחובות של אחרים! ומשיבים: אין זה קשה, <strong>מיאון</strong> שיש בו משום <strong>מצוה</strong> מטעם כלשהו, <strong>שאני</strong> <small>[שונה]</small> שהרי מיאון זה נעשה לשם קיום מצות ייבום באחותה.
 <big>ד</big> <strong>גופא</strong> <small>[לגופו</small> של דבר<small>]</small> שהבאנו, מבארים אותו לפרטיו. <strong>תני</strong> <small>[שנה]</small> <strong>בר קפרא: לעולם ידבק אדם בשלשה דברים: בחליצה</strong> — דבר זה הוא <strong>כ</strong>דעת <strong>אבא שאול, דתניא</strong> <small>[ש</small>כן <small>שנינו</small> בברייתא<small>],</small> <strong>אבא שאול אומר: הכונס את יבמתו לשם נוי</strong> משום שהיא יפה, או <strong>לשם אישות</strong> שרוצה להיות נשוי לאשה זו, או <strong>לשם דבר אחר,</strong> כגון ממון שיש לה — <strong>כאילו פוגע ב</strong>איסור <strong>ערוה, וקרוב בעיני להיות הולד ממזר.</strong> ולכן מוטב שיחלוץ ולא יבוא לחטא זה.
 וידבק <strong>בהבאת שלום — דכתיב</strong> <small>[שנאמר]:</small> <strong>"בקש שלום ורדפהו"</strong> (תהלים לד, טו),
## דף קט:
 <strong>ואמר ר' אבהו: אתיא</strong> <small>[בא,</small> נלמד<small>]</small> בגזירה שווה <strong>"רדיפה" "רדיפה"</strong> — <strong>כתיב הכא</strong> <small>[נאמר כאן]:</small> <strong>"בקש שלום ורדפהו", וכתיב התם</strong> <small>[ונאמר שם]:</small> <strong>"רדף צדקה וחסד ימצא חיים צדקה וכבוד"</strong> (משלי כא, כא), הרי שהרדיפה אחרי מעשים טובים אלה היא מצוה וכמו כן השלום הנלמד מהם בגזירה שווה. שישתדל <strong>בהפרת נדרים — כ</strong>דעת <strong>ר' נתן. דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: הנודר</strong> נדר — <strong>כאילו בנה במה</strong> בזמן שבית המקדש קיים, שאסור לבנות במה לה' מחוץ לבית המקדש. <strong>והמקיימו</strong> את הנדר הזה — <strong>כאילו הקריב עליה,</strong> על במה זו, <strong>קרבן,</strong> שהכפיל את חטאו. ולכן מוטב שישאל חכם ויתיר את הנדר.
 <strong>ויתרחק משלשה דברים: מן המיאונין — דלמא גדלה ומיחרטא</strong> <small>[שמא תגדל ותתחרט]</small> ותחזור <strong>בה</strong> ותיווכח שרק מפני ילדותה מיאנה בבעל ההגון לה. <strong>מן הפקדונות</strong> — מדובר כאן <strong>בבר מתא</strong> <small>[בבן עיר],</small> כלומר, שהמפקיד והנפקד בני עיר אחת הם, <strong>דבייתיה כי בייתיה דמי</strong> <small>[שביתו</small> של הנפקד <small>כביתו</small> של המפקיד <small>נחשב],</small> והמפקיד עשוי בכל עת להיכנס לביתו של המחזיק בפיקדון ושמא יטול את פקדונו, ואחר כך יתבע אותו ממנו. <strong>מן הערבון</strong> — מדובר פה <strong>בערבי שלציון,</strong> כלומר, ערבות כזו שבה המלוה רשאי לתבוע מן הערב לפני שתובע מן הלווה.
 ש<strong>אמר ר' יצחק: מאי דכתיב</strong> <small>[מהו שנאמר]:</small> <strong>"רע ירוע כי ערב זר</strong> ושונא תוקעים בוטח<strong>"</strong> (שם יא, טו), כוונתו: <strong>רעה אחר רעה תבא למקבלי גרים, ולערבי שלציון, ולתוקע עצמו לדבר הלכה.</strong> ומבארים: <strong>מקבלי גרים — כ</strong>דעת <strong>ר' חלבו.</strong> ש<strong>אמר ר' חלבו: קשים גרים לישראל כספחת בעור.</strong>
 <strong>ערבי שלציון — דעבדי</strong> <small>[שעושים]</small> <strong>שלוף דוץ</strong> <small>[ונעץ],</small> כלומר, מוציאים את הלווה ותוקעים את הערב במקומו. <strong>תוקע עצמו לדבר הלכה</strong> עניינו — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: כל האומר</strong> ש<strong>אין לו תורה — אין לו תורה.</strong> ותוהים: אם אומר שאין לו תורה ואינו לומדה <strong>פשיטא</strong> <small>[פשוט,</small> מובן מאליו<small>]</small> שכך הוא! <strong>אלא</strong> יש לתקן ולומר כך: <strong>כל האומר</strong> ש<strong>אין לו אלא תורה — אין לו אלא תורה.</strong>
 ותוהים: <strong>הא נמי פשיטא</strong> <small>[זה גם כן פשוט,</small> מובן מאליו הוא<small>]!</small> שוודאי אינו מקבל שכר יותר ממה שעשה! <strong>אלא</strong> הכוונה היא ש<strong>אפילו תורה אין לו. מאי טעמא</strong> <small>[מה טעם]</small> הדבר? <strong>אמר רב פפא, אמר קרא</strong> <small>[הכתוב]:</small> <strong>"ולמדתם ועשיתם"</strong> שהוא קיצור הכתוב "ולמדתם אותם ושמרתם לעשותם" (דברים ה, א), להשמיענו: <strong>כל שישנו בעשיה — ישנו בלמידה, כל שאינו בעשיה — אינו בלמידה,</strong> והרוצה לעסוק רק בתורה בלא לקיימה — אף עיסוקו בתורה אינו נחשב לו כמצוה.
 <strong>ואיבעית אימא</strong> <small>[ואם תרצה אמור]:</small> <strong>לעולם כדאמריתו מעיקרא</strong> <small>[כפי שאמרתם מתחילה]</small> ש<strong>כל האומר אין לו אלא תורה — אין לו אלא תורה,</strong> ו<strong>לא צריכא</strong> <small>[נצרכה]</small> אלא <strong>דקא מגמר לאחריני ואזלי ועבדי</strong> <small>[שהוא מלמד לאחרים ו</small>הם <small>הולכים ועושים].</small> <strong>מהו דתימא</strong> <small>[שתאמר]:</small> <strong>אית ליה אגרא לדידיה</strong> <small>[יש לו שכר לעצמו],</small> שהרי גרם לאחרים שיעשו, על כן <strong>קא משמע לן</strong> <small>[השמיע לנו]</small> שכיון שלא נתכוון ללמוד על מנת לעשות בעצמו — אינו מקבל שכר מצוה כאילו עשה.
 <strong>ואיבעית אימא</strong> <small>[ואם תרצה אמור],</small> <strong>תוקע עצמו לדבר הלכה,</strong> הכוונה היא: <strong>בדיינא דאתי דינא לקמיה</strong> <small>[בדיין שבא דין לפניו],</small> <strong>וגמר</strong> <small>[ולמד,</small> קיבל<small>]</small> <strong>הלכה</strong> בענין דומה <strong>ומדמי מילתא למילתא</strong> <small>[ומדמה דבר לדבר],</small> <strong>ואית ליה רבה ולא אזיל משאיל</strong> <small>[ויש לו רב</small> במקום <small>ואינו הולך לשאול]</small> מה הלכה למעשה במקרה זה, שצריך הדיין להיזהר מאד שלא יטעה בדינו.
 ש<strong>אמר ר' שמואל בר נחמני אמר ר' יונתן: לעולם יראה דיין עצמו כאילו חרב מונחת לו בין יריכותיו,</strong> שאם נוטה ימין ושמאל הרי הוא נפגע, <strong>ו</strong>כאילו <strong>גיהנם פתוחה לו מתחתיו, שנאמר: "הנה מטתו שלשלמה ששים גברים סביב לה מגברי ישראל.</strong> כולם אחוזי חרב מלומדי מלחמה איש חרבו על ירכו <strong>מפחד בלילות"</strong> (שיר השירים ג, ז-ח), והכוונה: <strong>מפחד של גיהנם שדומה ללילה.</strong> ודורש פסוק זה על הדיינים ("גבורי ישראל") היושבים במקדש ("מטתו" של המלך שהשלום שלו).
 <big>א</big> שנינו במשנה ש<strong>רבן גמליאל אומר: אם מיאנה</strong> אשתו הקטנה — מיאנה, ואם לא — ימתינו עד שתגדיל ותצא היבמה משום אחות אשתו. <strong>בעא מיניה</strong> <small>[שאל ממנו]</small> <strong>ר' אלעזר מרב: מאי טעמא</strong> <small>[מה הטעם]</small> של <strong>רבן גמליאל,</strong> האם <strong>משום דקסבר</strong> <small>[שהוא סבור]</small> כי <strong>קידושי קטנה מיתלא תלו</strong> <small>[תלויים</small> ועומדים הם<small>],</small> <strong>וכי גדלה גדלי בהדה</strong> <small>[וכאשר</small> היא <small>גדלה,</small> הקידושין כאילו <small>גדלים איתה]</small> עד שבהגיעה לבגרות חלים הקידושין חלות גמורה, ו<strong>אף על גב</strong> <small>[ואף על פי]</small> ש<strong>לא בעל</strong> אותה לאחר שגדלה,
 <strong>או דלמא</strong> <small>[שמא]</small> <strong>משום דקסבר</strong> <small>[שהוא סבור]:</small> <strong>המקדש אחות יבמה — נפטרה יבמה והלכה לה,</strong> אפילו שזיקת היבמה קדמה, ודווקא בקידושין גמורים, ולכן <strong>אי</strong> <small>[אם]</small> <strong>בעל</strong> אותה לאחר שגדלה והתכוון בכך לקידושין גמורים — <strong>אין</strong> <small>[כן]</small> נפטרה היבמה, <strong>אי</strong> <small>[אם]</small> <strong>לא בעל — לא?</strong>
 <strong>אמר ליה</strong> <small>[לו]</small> רב: <strong>היינו טעמא</strong> <small>[זהו הטעם]</small> של <strong>רבן גמליאל, משום דקסבר</strong> <small>[שהוא סובר]</small> כי <strong>המקדש אחות יבמה נפטרה יבמה והלכה לה,</strong> ולכן, <strong>אי</strong> <small>[אם]</small> <strong>בעל</strong> אותה כשגדלה — <strong>אין</strong> <small>[כן],</small> <strong>אי</strong> <small>[אם]</small> <strong>לא בעל — לא.</strong>
 <strong>אמר רב ששת: אמינא</strong> <small>[אומר אני],</small> <strong>כי ניים ושכיב</strong> <small>[כאשר נמנם ושכב]</small> <strong>רב, אמר להא שמעתא</strong> <small>[את ההלכה הזו]</small> שאיננה מבוררת. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המקדש את הקטנה — קידושיה תלויין. מאי</strong> <small>[מה</small> פירוש<small>]</small> <strong>"תלויין"? לאו כי גדלה גדלי בהדה</strong> <small>[האם אין</small> הכוונה <small>שכאשר</small> היא <small>גדלה,</small> הקידושין <small>גדלים איתה]</small> <strong>ואף על גב</strong> <small>[ואף על פי]</small> ש<strong>לא בעל</strong> אותה כשגדלה?
 <strong>אמר ליה</strong> <small>[לו]</small> <strong>רבין בריה</strong> <small>[בנו]</small> של <strong>רב נחמן:</strong> יש להבין את הענין אחרת ולדחות ראיה זו, שכן <strong>הא מילתא</strong> <small>[דבר זה],</small> קידושיה של ה<strong>קטנה, מיתלא תליא וקיימא</strong> <small>[תלוי ועומד],</small> כלומר, קידושיה הם ספק כל עוד היא קטנה, <strong>אי</strong> <small>[אם]</small> <strong>בעל</strong> אותה לאחר שגדלה — <strong>אין</strong> <small>[כן],</small> קידושיה קידושין, <strong>אי</strong> <small>[אם]</small> <strong>לא בעל</strong> אותה כשגדלה — <strong>לא.</strong> שכל עוד היא קטנה אין היא יודעת אם קידושיה יהיו קידושין גמורים <strong>דאמרה</strong> <small>[ש</small>היא <small>אומרת]:</small> <strong>הוא עדיף מינאי</strong> <small>[ממני],</small> שיכול להוציא אותי בגט, <strong>ואנא עדיפנא מיניה</strong> <small>[ואני עדיפה ממנו],</small> שאני יכולה למאן בו. ולכן, כיון שהנישואין אינם מוחלטים משני הצדדים — אינם חלים.
 ושואלים: <strong>וסבר</strong> <small>[ו</small>האם באמת <small>סבור]</small> <strong>רב אי</strong> <small>[אם]</small> <strong>בעל</strong> אותה כשגדלה — <strong>אין</strong> <small>[כן],</small> <strong>אי</strong> <small>[אם]</small> <strong>לא בעל — לא? והא איתמר</strong> <small>[והרי נאמר]</small> שנחלקו בשאלה זו: <strong>קטנה שלא מיאנה, והגדילה</strong> תחת בעלה, <strong>ועמדה ונשאת</strong> לאחר, <strong>רב אמר: אינה צריכה גט משני,</strong> שכן הנישואין לשני לא חלו כלל, שהיא נשואה לראשון נישואין גמורים, <strong>ושמואל אמר: צריכה גט משני,</strong> שלא ברור לו אם תפסו הנישואין לשני.
## דף קי.
 <strong>מאי לאו</strong> <small>[האם לא]</small> מדובר ש<strong>לא בעל</strong> אותה אחרי שגדלה? ואם כן סבור רב שאפילו כשלא בעל נישואיה קיימים! ודוחים: <strong>לא,</strong> מדובר שכן <strong>בעל.</strong> ושואלים: <strong>אי</strong> <small>[אם]</small> מדובר כש<strong>בעל — מאי טעמא</strong> <small>[מה הטעם]</small> של <strong>שמואל?</strong> שהרי אם בא עליה בהיותה גדולה, הרי עשה בה מעשה נישואין גמור בהיותה כבר גדולה! ומשיבים: <strong>קסבר</strong> <small>[סבור]</small> שמואל: <strong>כל הבועל — על דעת קדושין הראשונים הוא בועל,</strong> ואינו מתכוון בבעילה זו לעשות קנין קידושין חדש.
 ושואלים: אם זה הוא בסיס המחלוקת, <strong>והא פליגי בה חדא זימנא</strong> <small>[והרי</small> כבר <small>נחלקו בכך פעם אחת],</small> <strong>דאיתמר</strong> <small>[שנאמר]</small> שנחלקו בבעיה הבאה: אשה ש<strong>קדשה</strong> בעלה <strong>על תנאי, וכנסה סתם</strong> בלא לחזור ולפרש את התנאי, ולא נתקיים תנאי זה — <strong>רב אמר: צריכה הימנו גט, ושמואל אמר: אינה צריכה הימנו גט.</strong>
 ומסבירים: <strong>רב אמר צריכה הימנו גט</strong> — <strong>כיון דנסבה</strong> <small>[שנשא אותה]</small> אנו מניחים <strong>כי אחולי אחליה לתנאיה</strong> <small>[מחל על תנאו]</small> וכנסה כאשתו גמורה, למרות שהתנאי לא התקיים. <strong>ושמואל אמר: אינה צריכה הימנו גט,</strong> כי <strong>כל הבועל — על דעת קדושין הראשונים הוא בועל,</strong> והתנאי שהתנה בשעת קידושין עומד בעינו, ומאחר שלא נתקיים — בטלו הנישואין. ואם כן, נמצא שכבר נחלקו רב ושמואל באותה בעיה עצמה!
 ומשיבים: <strong>צריכא</strong> <small>[צריכים]</small> שני הדברים להיאמר, <strong>דאי איתמר</strong> <small>[שאילו נאמרה]</small> רק ההלכה <strong>ההיא,</strong> בקידושין על תנאי, הייתי אומר: דווקא <strong>ב</strong>הלכה <strong>ההיא קאמר</strong> <small>[אמר]</small> <strong>רב</strong> שצריכה ממנו גט, <strong>משום דאיכא תנאה</strong> <small>[שיש תנאי]</small> שלא התקיים, <strong>וכיון</strong> ש<strong>בעל</strong> אותה, ודאי <strong>אחליה לתנאיה</strong> <small>[מחל על תנאו],</small> <strong>אבל בהא, אימא מודה ליה</strong> <small>[בזו,</small> בקידושי קטנה, <small>אמור</small> ש<small>מודה לו],</small> <strong>לשמואל,</strong> שלא עלה בדעתו לחזור ולבעול לשם קידושין חדשים, ולכן על דעת קידושין הראשונים הוא בועל. ולהיפך: <strong>ואי איתמר בהא</strong> <small>[ואם</small> היה <small>נאמר</small> רק <small>בזו]</small> הייתי אומר: <strong>בהך קאמר</strong> <small>[בזו,</small> בנישואי קטנה, <small>אמר]</small> <strong>שמואל</strong> שאינה צריכה גט מן השני, <strong>אבל בהך</strong> <small>[בזו]</small> של קידושין על תנאי, <strong>אימא</strong> <small>[אמור]</small> ש<strong>מודה ליה</strong> <small>[לו]</small> <strong>לרב,</strong> על כן <strong>צריכא</strong> <small>[נצרכה]</small> המחלוקת להתפרש בשני המקרים.
 ושואלים: <strong>ומי</strong> <small>[והאם]</small> <strong>אמר רב כי</strong> <small>[</small>ש<small>כאשר]</small> <strong>בעל</strong> אותה לאחר שגדלה — <strong>אין</strong> <small>[כן]</small> חלו נישואין ראשונים, <strong>אי</strong> <small>[אם]</small> <strong>לא בעל — לא</strong> חלו? <strong>והא ההיא עובדא דהוה</strong> <small>[והרי מעשה שהיה]</small> <strong>ב</strong>עיר <strong>נרש ואיקדישה</strong> <small>[והתקדשה</small> אשה<small>]</small> <strong>כשהיא קטנה, וגדלה, ואותביה אבי כורסייא</strong> <small>[והושיבה</small> הבעל <small>באפריון,</small> בחופה<small>]</small> ועדיין לא בא עליה, <strong>ואתא אחרינא</strong> <small>[ובא אליו]</small> <strong>וחטפה מיניה</strong> <small>[ממנו]</small> מן הבעל, <strong>ורב ברונא ורב חננאל תלמידי דרב הוו התם</strong> <small>[היו שם]</small> <strong>ולא הצריכוה</strong> לקבל <strong>גיטא מבתרא</strong> <small>[גט מן האחרון],</small> שראו זאת כאונס בלבד ולא נעשה בה כל קנין, ולא חששו לומר שקידושיה הראשונים בהיותה קטנה לא תפסו!
 <strong>אמר רב פפא:</strong> יש להבדיל, כי <strong>ב</strong>עיר <strong>נרש</strong> בתחילה <strong>מינסב נסיבי</strong> <small>[נושאים]</small> אשה ובועלים אותה, <strong>והדר מותבי אבי כורסייא</strong> <small>[ואחר כך מושיבים</small> אותה <small>באפריון],</small> ואם כן, במקרה זה כבר בא עליה הבעל משגדלה, והנישואין תופסים אפילו לשיטת רב. <strong>רב אשי אמר:</strong> טעם אחר היה בדבר, שמכיון ש<strong>הוא,</strong> החוטף, <strong>עשה שלא כהוגן — לפיכך עשו בו שלא כהוגן,</strong> שביטלו את תוקף מעשיו של החוטף <strong>ואפקעינהו רבנן לקידושי מיניה</strong> <small>[והפקיעו חכמים את הקידושין ממנו]</small> מן השני.
 <strong>אמר ליה</strong> <small>[לו]</small> <strong>רבינא לרב אשי: תינח דקדיש בכספא</strong> <small>[נניח שקידש</small> השני <small>בכסף]</small> ואז הפקירו חכמים את הכסף הזה, ובטלו הקידושין, אולם אם <strong>קדיש</strong> <small>[קידש]</small> <strong>בביאה מאי</strong> <small>[מה]</small> יכולים חכמים לעשות! ואיך יכולים חכמים לבטל ביאה שנעשתה? ומשיבים: <strong>שויוה רבנן</strong> <small>[עשו חכמים]</small> את <strong>בעילתו בעילת זנות,</strong> שאינה יוצרת קשר קידושין. ולענין המחלוקת במשנה, <strong>אמר רב יהודה אמר שמואל: הלכה כר' אליעזר</strong> ומלמדים את הקטנה למאן. <strong>וכן אמר ר' אלעזר: הלכה כר' אליעזר</strong> בענין זה.
 <big>א משנה</big> <strong>מי שהיה נשוי לשתי יתומות קטנות</strong> הזרות זו לזו, <strong>ומת — ביאתה או חליצתה של אחת מהם פוטרת</strong> את <strong>צרתה,</strong> מאחר שתוקף הנישואין של שתיהן שווה, בה במידה שהנישואין תופסים, הייבום פוטר את הצרה. <strong>וכן שתי חרשות</strong> שהיו נשואות לאחד, ומת — ביאתה או חליצתה של אחת מהן פוטרת את צרתה. אם היתה לאדם אשה אחת <strong>קטנה ו</strong>אשה נוספת <strong>חרשת,</strong> ומת — <strong>אין ביאת אחת מהן פוטרת צרתה,</strong> שאף שנישואי שתיהן מדברי סופרים, אין תפיסת הנישואין בהן מאותו סוג, ואין להכריע לאיזו מהן תוקף גדול יותר כדי לדחות את השניה.
 היתה אחת מהן <strong>פקחת ו</strong>אחת <strong>חרשת — ביאת</strong> היבם על <strong>הפקחת פוטרת</strong> את <strong>החרשת,</strong> שהרי נישואיה וייבומה הם מן התורה, <strong>ואין ביאת החרשת פוטרת את הפקחת.</strong> וכן אם היתה אחת <strong>גדולה ו</strong>אחת <strong>קטנה — ביאת הגדולה פוטרת</strong> את <strong>הקטנה, ואין ביאת הקטנה פוטרת</strong> את <strong>הגדולה.</strong>
 <big>ב גמרא</big> מן האמור במשנה בשתי חרשות נובע, שחליצת חרשת יש לה תוקף. ותוהים: <strong>ו</strong>כי <strong>חרשת בת חליצה היא? והתנן</strong> <small>[והרי שנינו</small> במשנה<small>]:</small> <strong>חרש שנחלץ, וחרשת שחלצה, ו</strong>כן <strong>חולצת מן הקטן — חליצתה פסולה!</strong>
 <strong>אמר רב גידל אמר רב:</strong> במשנה מדובר לא על חליצה בחרשת אלא על <strong>ביאה</strong> באחת החרשות, שודאי קונה. <strong>רבא אמר: אפילו תימא</strong> <small>[תאמר]</small> שמדובר כאן ב<strong>חליצה</strong> — <strong>כאן</strong> במשנתנו מדובר <strong>בחרשת מעיקרא</strong> <small>[מתחילתה]</small> שבזמן שנישאה היתה חרשת, ו<strong>כאן</strong> במשנה הפוסלת חליצת חרשת, מדובר <strong>ב</strong>זו שהיתה <strong>פקחת</strong> בשעת הנישואין <strong>ואחר כך נתחרשה.</strong>
 ומהו ההבדל: <strong>חרשת מעיקרא</strong> <small>[מתחילתה],</small> <strong>כי היכי דעל</strong> <small>[כפי שנכנס]</small> תוקף הנישואין הקלושים עם הבעל הראשון — <strong>הכי נפק</strong> <small>[כך יצא]</small> החוצה על ידי היבם, אפילו בחליצה גרועה, ואולם <strong>פקחת ואחר כך נתחרשה — לא, דמעכבא</strong> <small>[שמעכבת]</small> <strong>בה קרייה</strong> <small>[הקריאה],</small> שהרי אינה יכולה לקרוא מה שהיבמה צריכה לקרוא.
 <strong>איתיביה</strong> <small>[הקשה לו]</small> <strong>אביי: ו</strong>כי <strong>חרשת מעיקרא</strong> <small>[מתחילתה]</small> <strong>בת חליצה היא? והתנן</strong> <small>[והרי שנינו</small> במשנה<small>]:</small> היו <strong>שני אחין, אחד פקח ואחד חרש,</strong> שהיו <strong>נשואין לשתי</strong> נשים <strong>נכריות</strong> (זרות זו לזו), <strong>אחת פקחת ואחת חרשת, מת</strong> ה<strong>חרש בעל</strong> ה<strong>חרשת, מה יעשה</strong> ה<strong>פקח בעל</strong> ה<strong>פקחת? — כונס</strong> את היבמה אם רוצה, אבל אין בה אפשרות של חליצה. <strong>ואם רצה</strong> אחר כך <strong>להוציא</strong> אותה — <strong>יוציא</strong> בגט.
 <strong>מת</strong> ה<strong>פקח בעל</strong> ה<strong>פקחת, מה יעשה</strong> ה<strong>חרש בעל</strong> ה<strong>חרשת? — כונס, ואינו מוציא לעולם</strong> אף לא על ידי גט, משמע שאין אפשרות לחלוץ לחרשת. <strong>מאי לאו</strong> <small>[האם לא]</small> מדובר שם <strong>בחרשת מעיקרא</strong> <small>[מתחילתה],</small> <strong>וקתני</strong> <small>[ושנה]</small> <strong>כונס — אין</strong> <small>[כן],</small>
## דף קי:
 <strong>חולץ — לא!</strong> ובודאי מפני שאינה יכולה לקרוא! ודוחים: <strong>לא,</strong> מדובר שם <strong>בפקחת ואחר כך נתחרשה,</strong> שאין תוקף בחליצתה כדי להפקיע את זיקת ייבום שמן התורה.
 ומציעים: <strong>תא שמע</strong> <small>[בוא</small> ו<small>שמע]</small> ראיה ממקום אחר, ששנינו: <strong>שני אחין פקחין נשואין שתי נכריות</strong> (זרות זו לזו), <strong>אחת פקחת ואחת חרשת, מת פקח בעל החרשת, מה יעשה</strong> ה<strong>פקח בעל</strong> ה<strong>פקחת? — כונס</strong> את החרשת, <strong>ואם רוצה</strong> אחר כך <strong>להוציא — יוציא. מת</strong> ה<strong>פקח בעל</strong> ה<strong>פקחת, מה יעשה</strong> ה<strong>פקח בעל</strong> ה<strong>חרשת? או חולץ או מייבם.</strong>
 <strong>מאי לאו</strong> <small>[האם לא],</small> <strong>מ</strong>כיון ש<strong>הוא פקח מעיקרא</strong> <small>[מתחילתו]</small> <strong>היא נמי</strong> <small>[גם כן]</small> <strong>חרשת מעיקרא</strong> <small>[מתחילתה],</small> שמדובר במקרים דומים זה לזה, <strong>וקתני</strong> <small>[ושנה]</small> לגבי החרשת <strong>כונס — אין</strong> <small>[כן],</small> אבל <strong>חולץ — לא</strong> שנה, משמע שאפילו לחרשת מתחילתה אין תקנה בחליצה! ודוחים: <strong>מידי איריא</strong> <small>[וכי שייכים</small> הדברים<small>]</small> ומוכרחים להיות דומים? <strong>הא כדאיתא והא כדאיתא</strong> <small>[זו כמו שישנה וזו כמו שישנה],</small> שמדובר בבעל שהוא פיקח מתחילתו, אבל החרשת לא היתה חרשת מתחילתה.
 <strong>איתיביה</strong> <small>[הקשה לו]</small> ממקור אחר: <strong>שני אחין, אחד פקח ואחד חרש, נשואין שתי אחיות, אחת פקחת ואחת חרשת. מת חרש בעל חרשת, מה יעשה פקח בעל פקחת? — תצא</strong> החרשת <strong>משום אחות אשה.</strong>
 <strong>מת פקח בעל פקחת מה יעשה חרש בעל חרשת? — מוציא את אשתו</strong> החרשת <strong>בגט, ואשת אחיו אסורה לעולם.</strong> כי אינו יכול לכונסה מפני שהיתה אחות אשתו במקצת, ואינה נפטרת בחליצה מפני שאין תוקף בחליצת החרש מכדי לדחות לגמרי זיקת ייבום שמן התורה.
 <strong>וכי תימא</strong> <small>[ואם תאמר]</small> <strong>הכא נמי</strong> <small>[כאן גם כן]</small> מדובר <strong>בפקח ואחר כך נתחרש</strong> — אולם שכזה <strong>מי מצי מפיק</strong> <small>[האם יכול</small> הוא <small>להוציא</small> את אשתו<small>]?</small> <strong>והתנן</strong> <small>[והרי שנינו</small> במשנה<small>]:</small> <strong>נתחרשה</strong> אשתו — <strong>יוציא,</strong> אם <strong>נשתטית — לא יוציא</strong> שאם אין בה דעת כלל, אין יכולים לגרשה. אם <strong>נתחרש הוא, או נשתטה — לא יוציא עולמית,</strong> מפני שנישואיו כשהיה פיקח היה להם תוקף, אבל כעת אין לו דעת גמורה לגרשה.
 <strong>אלא לאו</strong> <small>[</small>האם <small>לא]</small> מדובר <strong>בחרש מעיקרא</strong> <small>[מתחילה],</small> <strong>ומ</strong>אחר ש<strong>הוא חרש מעיקרא</strong> <small>[מתחילתו] —</small> <strong>היא נמי</strong> <small>[גם כן]</small> <strong>חרשת מעיקרא</strong> <small>[מתחילתה],</small> <strong>ומ</strong>אחר שה<strong>אחיות</strong> שמדובר בהן כאן היו <strong>חרשות מעיקרא</strong> <small>[מתחילה]</small> כפי שהוכחנו, <strong>נכריות</strong> ( זרות זו לזו) <strong>נמי</strong> <small>[גם כן]</small> <strong>חרשות מעיקרא</strong> <small>[מתחילה]</small> היו, <strong>ותנן</strong> <small>[ושנינו</small> במשנה<small>]</small> ל<strong>גבי</strong> ה<strong>נכריות</strong> ש<strong>כונס — אין</strong> <small>[כן],</small> <strong>חולץ — לא! אישתיק</strong> <small>[שתק]</small> רבה, ולא מצא תשובה לשאלה.
 <strong>כי אתא לקמיה</strong> <small>[כאשר בא</small> אביי <small>לפני]</small> <strong>רב יוסף</strong> וסיפר לו את הענין, <strong>אמר ליה</strong> <small>[לו]:</small> <strong>מאי טעמא תותביה מהא</strong> <small>[מה טעם אתה מקשה לו מזו]</small> שהרי <strong>יכול</strong> הוא <strong>לשנויי</strong> <small>[לתרץ]</small> <strong>לך: אחיות</strong> שמדובר בהן היו <strong>חרשות מעיקרא</strong> <small>[מתחילה]</small> ואילו לענין <strong>נכריות</strong> מדובר ב<strong>פקחות ואחר כך נתחרשו.</strong>
 <strong>אלא איבעי לך לאותביה מהא</strong> <small>[היה לך להקשות לו מזו]</small> ששנינו: <strong>שני אחין חרשין נשואין שתי אחיות פקחות, או שתי אחיות חרשות, או שתי אחיות אחת פקחת ואחת חרשת. וכן שתי אחיות חרשות נשואות לשני אחין פקחין, או לשני אחין חרשין, או לשני אחין אחד פקח ואחד חרש — הרי אלו פטורות מן החליצה ומן הייבום. ואם היו נכריות</strong> — <strong>יכנוסו, ואם רצו להוציא — יוציאו.</strong>
 ונברר <strong>היכי דמי</strong> <small>[כיצד בדיוק</small> היה <small>הדבר]?</small> <strong>אילימא</strong> <small>[אם תאמר]</small> שמדובר <strong>בפקחים ולבסוף נתחרשו,</strong> אולם במקרה זה <strong>מי מצי מפקי</strong> <small>[האם יכולים</small> הם <small>להוציא]?</small> <strong>והתנן</strong> <small>[והרי שנינו</small> במשנה<small>]:</small> <strong>נשתטית — לא יוציא, נתחרש הוא או נשתטה — לא יוציא עולמית!</strong>
 <strong>אלא לאו</strong> <small>[האם לא]</small> מדובר על אלה שהיו <strong>חרשין מעיקרא</strong> <small>[מתחילה],</small> <strong>ומ</strong>אחר ש<strong>הן חרשין מעיקרא</strong> <small>[מתחילה] —</small> <strong>אינהו נמי</strong> <small>[הן גם כן]</small> <strong>חרשות מעיקרא</strong> <small>[מתחילה],</small> <strong>וקתני</strong> <small>[ושנה]</small> שם: <strong>אם היו נכריות — יכנוסו.</strong> ונדייק: <strong>יכנוסו — אין</strong> <small>[כן],</small> <strong>יחלצו — לא,</strong> משמע שאין חליצה לחרשת! ואם כן הרי זו <strong>תיובתא</strong> <small>[קושיה חמורה]</small> על <strong>רבה.</strong> ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>א</big> שנינו במשנה: <strong>קטנה וחרשת</strong> שהיו נשואות לאחד — אין ביאתה או חליצתה של אחת מהן פוטרת צרתה. <strong>אמר רב נחמן; אשכחתיה</strong> <small>[מצאתי אותו]</small> את <strong>רב אדא בר אהבה ו</strong>את <strong>רב חנא חתניה</strong> <small>[חתנו],</small> <strong>דיתבי וקמקוו אקוותא בשוקא</strong> <small>[שיושבים ומקשים קושיות</small> זה לזה <small>בשוק]</small> של <strong>פומבדיתא, ואמרי</strong> <small>[ו</small>היו <small>אומרים]:</small> <strong>הא דתנן</strong> <small>[זו ששנינו]</small> במשנתנו כי <strong>קטנה וחרשת אין ביאת אחת מהן פוטרת</strong> את <strong>צרתה — הני מילי</strong> <small>[דברים אלה</small> אמורים<small>] —</small> כש<strong>נפלה ליה</strong> <small>[לו]</small> <strong>מאחיו</strong> ה<strong>פקח, דלא ידעינן</strong> <small>[שאין אנו יודעים]</small> בפיקח זה <strong>אי</strong> <small>[אם]</small> <strong>בקטנה ניחא ליה</strong> <small>[נוח לו]</small> יותר <strong>אי בחרשת ניחא ליה</strong> <small>[או בחרשת נוח לו]</small> יותר;
 <strong>אי</strong> <small>[אם]</small> <strong>בקטנה ניחא ליה</strong> <small>[נוח לו]</small> <strong>דאתיא</strong> <small>[שתבוא]</small> <strong>לכלל דיעה</strong> כשתגדל, <strong>אי</strong> <small>[או]</small> <strong>בחרשת ניחא</strong> <small>[נוח</small> לו<small>]</small> כיון ש<strong>גדולה היא, ובת ביאה היא</strong> עכשיו. ולכן לא ברור לנו במי מהן נתכוון לקנין שלם יותר, ומשום כך אין ייבום של אחת פוטר את צרתה. <strong>אבל</strong> אם <strong>נפלה מאחיו</strong> ה<strong>חרש — ודאי בחרשת ניחא ליה</strong> <small>[נוח לו],</small> כיון ש<strong>בת ביאה היא ובת מיניה</strong> <small>[מינו]</small> <strong>היא,</strong> ומן הסתם התכוון לקנותה קנין שלם יותר.
 <strong>ואמינא להו אנא</strong> <small>[ואמרתי להם אני]:</small> <strong>אפילו נפלה ליה</strong> <small>[לו]</small> <strong>מאחיו חרש נמי מספקא ליה</strong> <small>[גם כן מסופק לו]</small> לפי שעיקר הספק אינו תלוי במחשבתו של הבעל, אלא במהות הקנין בשתי אלה.
 ושואלים: <strong>כיצד תקנתן</strong> של קטנה וחרשת אלה? <strong>אמר רב חסדא אמר רב: כונס</strong> את <strong>החרשת ומוציאה</strong> אחר כך <strong>בגט,</strong> ואינו יכול לקיימה, משום שחליצת הקטנה אחר כך תפסול אותה <strong>וקטנה תמתין עד שתגדיל, ותחלוץ.</strong>
 <strong>אמר רב חסדא: שמע מינה</strong> <small>[למד מכאן],</small> מדבריו אלה של רב, כי <strong>קסבר</strong> <small>[סבור]</small> <strong>רב: חרשת</strong> הריהי בנישואיה <strong>קנויה ומשויירת,</strong> כלומר, קניינה הוא קנין בלתי גמור, <strong>קטנה — קנויה ואינה קנויה,</strong> שהיא ספק קנויה קנין גמור, ספק אינה קנויה כלל. <strong>דאי סלקא דעתך</strong> <small>[שאם עולה על דעתך]</small> לומר להיפך כי <strong>חרשת קנויה ואינה קנויה, קטנה קנויה ומשויירת,</strong> אם כן <strong>חרשת אמאי</strong> <small>[מדוע]</small> <strong>כונס ומוציאה בגט?</strong>
## דף קיא.
 <strong>תיתיב גביה</strong> <small>[תשב אצלו]</small> <strong>ממה נפשך</strong> <small>(רצונך)</small> בכל אופן שתרצה לדון: <strong>אי</strong> <small>[אם]</small> <strong>קנויה היא</strong> קנין גמור — <strong>הא</strong> <small>[הרי]</small> <strong>קנויה היא,</strong> גם לו, <strong>ואי לאו</strong> <small>[ואם לא]</small> <strong>קנויה היא,</strong> שאין בה קנין כלל — <strong>הא</strong> <small>[הרי]</small> <strong>נכרית</strong> (זרה) <strong>בעלמא</strong> <small>[הרי זרה סתם]</small> <strong>היא.</strong> שאם נישואיה לאח שמת לא היו נישואים — אין מקום לאסור אותה.
 <strong>וכי תימא</strong> <small>[ואם תאמר]</small> לפי שיקול זה, <strong>קטנה אמאי</strong> <small>[מדוע]</small> <strong>תמתין עד שתגדיל, ותחלוץ?</strong> ישאנה ואז <strong>תיתיב גביה</strong> <small>[תשב אצלו],</small> ונאמר: <strong>אי</strong> <small>[אם]</small> <strong>קנויה היא — הא</strong> <small>[הרי]</small> <strong>קנויה היא, אי לאו</strong> <small>[</small>ו<small>אם לא]</small> <strong>קנויה היא</strong> כלל — <strong>נוכריתא בעלמא</strong> <small>[זרה סתם]</small> <strong>היא!</strong> אולם, <strong>אם כן, חרשת במה תיפוק</strong> <small>[תצא],</small> שהלא אינו יכול לפוטרה בחליצה, וגם לא בביאה, שמא הקטנה קנויה לו ופוסלת עליו את החרשת, ורב הרי רצה למצוא דרך לתקנת שתיהן.
 <strong>אמר רב ששת: הכי נמי מיסתברא</strong> <small>[כך גם כן מסתבר]</small> <strong>כדקא מתרץ</strong> <small>[כפי שמיישב,</small> מסביר<small>]</small> <strong>רב חסדא אליבא</strong> <small>[על פי שיטת]</small>
 <strong>רב, דתניא</strong> <small>[ש</small>כן <small>שנינו</small> בברייתא<small>]:</small> <strong>שני אחין נשואין שתי אחיות יתומות</strong> שהשיאון קרוביהן בנישואין מדברי סופרים, אחת <strong>קטנה ו</strong>אחת <strong>חרשת,</strong> אם <strong>מת בעלה של קטנה</strong> ונפלה לייבום לפני בעל החרשת — <strong>חרשת יוצאה בגט</strong> משום זיקת אחותה הקטנה, <strong>וקטנה תמתין עד שתגדיל, ותחלוץ.</strong>
 אם <strong>מת בעלה של חרשת — קטנה יוצאה בגט,</strong> משום זיקת אחותה החרשת, <strong>וחרשת אסורה לעולם.</strong> שהרי לכונסה אינו יכול, שמא היא נחשבת כאחות גרושתו, ולחלוץ לה אינו יכול, שהרי אינה בת חליצה. <strong>ואם</strong> עבר ו<strong>בא על החרשת — נותן לה גט</strong> אחר כך, <strong>והותרה.</strong>
 ומעתה, <strong>אי אמרת בשלמא</strong> <small>[נניח אם אתה אומר]</small> ש<strong>חרשת קנויה ומשויירת,</strong> ואילו <strong>קטנה קנויה ואינה קנויה — משום הכי</strong> <small>[כך]</small> מובן <strong>דכי</strong> <small>[שכאשר]</small> <strong>בא על החרשת נותן לה גט והותרה, דאמרת</strong> <small>[שאומר אתה]</small> במקרה כזה <strong>ממה נפשך: אי</strong> <small>[אם]</small> <strong>קטנה קנויה היא</strong> קנין גמור — <strong>הא נפקא</strong> <small>[הרי יוצאת]</small> החרשת <strong>משום אחות אשה, אי לאו</strong> <small>[אם</small> הקטנה <small>לא]</small> <strong>קנויה</strong> כלל, אם כן <strong>שפיר</strong> <small>[יפה,</small> כהוגן<small>]</small> <strong>מיבם.</strong>
 <strong>אלא אי אמרת</strong> <small>[אם אומר אתה]</small> ש<strong>חרשת קנויה ואינה קנויה,</strong> ואילו <strong>קטנה קנויה ומשויירת,</strong> אם כן, <strong>כי</strong> <small>[כאשר]</small> <strong>בא על חרשת, אמאי</strong> <small>[מדוע]</small> <strong>נותן</strong> לה <strong>גט והותרה?</strong> הרי <strong>הויא ליה</strong> <small>[נהייתה זאת]</small> <strong>ביאה פסולה,</strong> שהרי אחותה הקטנה קנויה במקצת, ודוחה את החרשת מייבום, ואם בא עליה בכל זאת — הרי זו ביאה פסולה, <strong>וביאה פסולה לא פטרה</strong> <small>[אינה פוטרת אותה],</small> ועדיין זקוקה היא לחליצה, וזו החרשת אינה חולצת.
 ודוחים: מכאן אין ראיה, אפשר לומר כי <strong>הא מני</strong> <small>[</small>ברייתא <small>זו</small> כשיטת <small>מי היא] —</small> כשיטת <strong>ר' נחמיה היא,</strong> ש<strong>אמר: ביאה פסולה,</strong> גם היא <strong>פוטרת מחליצה.</strong>
 ומקשים: <strong>אי</strong> <small>[אם]</small> כדעת <strong>ר' נחמיה, אימא סיפא</strong> <small>[אמור</small> את <small>סופה]</small> של ברייתא זו: <strong>מי שהיה נשוי שתי יתומות, קטנה וחרשת, ומת. בא יבם על הקטנה, וחזר ובא על החרשת. או שבא אחיו על החרשת — נאסרו שתיהן עליו. כיצד תקנתן? חרשת יוצאת בגט, וקטנה תמתין עד שתגדיל, ו</strong>אז <strong>תחלוץ.</strong>
 ומעתה, <strong>אי אמרת בשלמא</strong> <small>[נניח אם אומר אתה]</small> שטעם הדבר הוא כי <strong>חרשת קנויה ומשויירת,</strong> שלא היה קניינה שלם מתחילה, ואילו <strong>קטנה</strong> ספק <strong>קנויה, ו</strong>ספק <strong>אינה קנויה, ו</strong>כדעת <strong>רבנן</strong> <small>[חכמים]</small> <strong>היא</strong> בענין ביאה פסולה — <strong>משום הכי</strong> <small>[כך]</small> <strong>תמתין</strong> קטנה <strong>עד שתגדיל, ותחלוץ,</strong> ולא תישאר אצלו ממה נפשך, שאפילו אינה קנויה תיחשב כזרה, ומדוע — <strong>דדלמא קדים ובעיל</strong> <small>[שמא יקדים ויבעל]</small> את ה<strong>חרשת ברישא</strong> <small>[בתחילה],</small> <strong>והויא ליה</strong> <small>[ונהייתה]</small> <strong>ביאה</strong> של ה<strong>קטנה ביאה פסולה,</strong> שהואיל וכבר בעל את צרתה, אף שביאה זו אינה מועילה כדי לקנותה קנין גמור, בכל זאת היא פוסלת את קניינה של הצרה.
 <strong>אלא אי אמרת</strong> <small>[אם אומר אתה]</small> שהיא כדעת <strong>ר' נחמיה, הא</strong> <small>[הרי]</small> <strong>אמר ביאה פסולה פטרה!</strong>
 <strong>אלא שמע מינה</strong> <small>[למד מכאן]</small> כי ברייתא זו כשיטת <strong>רבנן</strong> <small>[חכמים]</small> <strong>היא.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר רב אשי: מרישא נמי</strong> <small>[מתחילתה</small> של הברייתא <small>גם כן]</small> <strong>שמע מינה דרבנן</strong> <small>[</small>אפשר <small>ללמוד ממנה ש</small>דעת <small>חכמים]</small> <strong>היא, דקתני</strong> <small>[ששנה</small> שם<small>]:</small> <strong>אם בא על החרשת — נותן לה גט, והותרה, ולא קתני</strong> <small>[שנה]</small> <strong>אם בא על הקטנה נותן לה גט והותרה,</strong> ובוודאי משום שקנין החרשת (אף שאינו מושלם) דוחה את הקטנה וביאתה נחשבת לביאה פסולה וזקוקה גם לחליצה.
 את ההוכחה הזו דוחים: <strong>אי</strong> <small>[אם]</small> <strong>משום הא</strong> <small>[זה]</small> — <strong>לא איריא</strong> <small>[שייך],</small> אין זו ראיה, שכן ניתן לומר כי <strong>חרשת דלית</strong> <small>[שאין]</small> <strong>לה תקנתא דהיתירא</strong> <small>[תקנה של היתר],</small> מכיון שאין דרך של היתר לפטור אותה בחליצה — <strong>קתני תקנתא דאיסורא</strong> <small>[שנה</small> בה <small>תקנה של איסור],</small> שאם בכל זאת בא עליה, אזי יש לה תקנה בגט, ואילו <strong>קטנה דאית</strong> <small>[שיש]</small> <strong>לה תקנתא דהיתירא</strong> <small>[תקנה של היתר],</small> שתגדל ותחלוץ — <strong>לא תני תקנתא דאיסורא</strong> <small>[שנה</small> בה <small>תקנה של איסור],</small> ושמא אילו בא עליה, היה יכול להתירה בגט בלבד.
 <big>א משנה</big> <strong>מי שהיה נשוי לשתי יתומות קטנות,</strong> שהשיאון קרוביהן בנישואין שמדברי סופרים, <strong>ומת, ובא יבם על הראשונה</strong> (אחת מהן) <strong>וחזר ובא על השניה, או שבא אחיו,</strong> שגם הוא יבם, <strong>על השניה —</strong>
## דף קיא:
 <strong>לא פסל את הראשונה</strong> בביאתה של השניה, <strong>וכן</strong> אם היו <strong>שתי חרשות</strong> — אין ביאת השניה על ידי היבם פוסלת את הראשונה, כיון שביאת שתיהן שווה. ולכן: אם היתה הראשונה קנויה לבעלה — קנויה היא גם ליבם, ואם לאו, שאינה אשת אחיו — הרי נעשתה כאשתו, ואין ביאת השניה פוסלתה, ואף שאסור היה לו מהספק לבוא עליה. 
 אם היו <strong>קטנה וחרשת; בא יבם על הקטנה, וחזר ובא על החרשת, או שבא אחיו על החרשת</strong> — הרי זה <strong>פסל את הקטנה,</strong> כפי שהסברנו, גזירה משום זה שבא תחילה על החרשת.
 <strong>בא יבם על החרשת, וחזר ובא על הקטנה, או שבא אחיו על הקטנה — פסל את החרשת,</strong> שכן נישואיהם אינם נישואין גמורים. וביאת היבם איננה נחשבת לביאה הקונה ופוטרת, ולכן הביאה השניה פוסלת את הראשונה.
 היתה אחת <strong>פקחת ו</strong>אחת <strong>חרשת</strong> ו<strong>בא יבם על הפקחת, וחזר ובא על החרשת, או שבא אחיו על החרשת — לא פסל את הפקחת,</strong> הואיל וקניינה לבעלה הוא קניין גמור, וביאת היבם עליה קנתה אותה לו קניין גמור ונפטרה צרתה, וביאתו על החרשת היתה בעילת זנות.
 <strong>בא יבם על החרשת וחזר ובא על הפקחת, או שבא אחיו על הפקחת</strong> — הרי זה <strong>פסל את החרשת,</strong> הואיל ואין קניינה קניין שלם, וביאת צרתה הפיקחת דוחה אותה ופוסלתה.
 היו לאח המת שתי נשים, אחת <strong>גדולה ו</strong>אחת <strong>קטנה,</strong> שנישואיה מדברי סופרים בלבד, ו<strong>בא יבם על הגדולה, וחזר ובא</strong> אחר כך <strong>על הקטנה, או שבא אחיו על הקטנה — לא פסל את הגדולה,</strong> שהרי ביאת הגדולה בנישואיה ביאה גמורה היתה ופטרה את צרתה. אם <strong>בא יבם על הקטנה וחזר ובא על הגדולה. או שבא אחיו על הגדולה — פסל את הקטנה. ר' אלעזר אומר: מלמדין הקטנה שתמאן בו</strong> ותעקור נישואיה מעיקרם, ותהא אף הקטנה מותרת לכל אדם.
 <big>א גמרא</big> <strong>אמר רב יהודה אמר שמואל: הלכה כר' אלעזר,</strong> שמלמדים את הקטנה שתמאן בו. <strong>וכן אמר</strong> האמורא <strong>ר' אלעזר</strong> בן פדת: <strong>הלכה כר' אלעזר</strong> בן שמוע, התנא במשנתנו.
 ואומרת הגמרא: <strong>וצריכא</strong> <small>[והוצרכה]</small> הלכה זו להיאמר גם במקרה זה וגם במקרה הראשון — בשתי אחיות נשואות ואחת מהן קטנה ונפלה הגדולה לייבום לפני בעל הקטנה. <strong>דאי איתמר בהא קמייתא</strong> <small>[שאילו</small> היה <small>נאמר</small> פסק הלכה זה רק <small>ב</small>מקרה <small>זה</small> ה<small>ראשון],</small> הייתי אומר: <strong>בהך קאמר</strong> <small>[בזו אומר]</small> <strong>שמואל הלכה כר' אליעזר — משום</strong> ש<strong>לא קיים מצות ייבום</strong> בגדולה, וכדי שיוכל לקיים בה מצות ייבום, מלמדים את הקטנה למאן בו, <strong>אבל בהא</strong> <small>[בזו]</small> <strong>דאיקיים</strong> <small>[שהתקיימה]</small> <strong>מצות ייבום</strong> בגדולה — <strong>אימא תרוייהו לפקו</strong> <small>[אמור</small> ש<small>שתיהן תצאנה]</small> <strong>בגט.</strong> 
 <strong>ו</strong>להיפך, <strong>אי אשמעינן בהא</strong> <small>[אילו היה משמיע לנו</small> רק <small>בזו],</small> הייתי אומר: <strong>משום</strong> שה<strong>גדולה</strong> מכל מקום <strong>רמיא קמיה</strong> <small>[מוטלת לפניו]</small> לייבום, ומשום כך הייתי אומר מוטב שיידחו נישואיה של הקטנה על ידי מיאון. <strong>אבל אידך</strong> <small>[האחרת]—</small> <strong>לא,</strong> שכל זמן שלא מיאנה הרי היא אחות אשתו, ואין בה חובת ייבום כלל. על כן <strong>צריכא</strong> <small>[צריך]</small> שייאמר פסק הלכה זה בשני המקרים.
 <big>ב משנה</big> <strong>יבם קטן, שבא על יבמה</strong> שגם היא <strong>קטנה — יגדלו זה עם זה</strong> יחד, כזוג נשוי. ואינו יכול לגרשה, שהרי קטן הוא. אם <strong>בא על יבמה גדולה — תגדלנו,</strong> תמתין לו עד שיגדל, ואינו יכול לפוטרה קודם לכן.
 <strong>היבמה ש</strong>כנסה היבם לשם ייבום, ו<strong>אמרה בתוך שלשים יום</strong> לכניסתה <strong>"לא נבעלתי" — כופין אותו שיחלוץ לה.</strong> ואם אמרה זאת <strong>לאחר שלשים יום,</strong> והוא אומר שבא עליה — <strong>מבקשין הימנו שיחלוץ לה,</strong> לפי שיש מקום להאמין לו שבא עליה. <strong>ובזמן שהוא מודה</strong> שלא בא עליה — <strong>אפילו לאחר שנים עשר חדש כופין אותו שיחלוץ לה</strong>.
 אשה <strong>הנודרת הנאה מיבמה,</strong> שנדרה עוד <strong>בחיי בעלה</strong> שלא תיהנה ממנו כל הנאה — <strong>כופין אותו שיחלוץ לה,</strong> שהרי אסור לה להיבעל לו, וממילא אין לה תקנה אלא בחליצה. אם נדרה ממנו הנאה <strong>לאחר מיתת בעלה —</strong> רק <strong>מבקשין הימנו שיחלוץ לה. ואם נתכוונה לכך,</strong> שרצתה לפטור עצמה לעתיד, לאחר מות בעלה, מחובת הייבום — <strong>אפילו</strong> נדרה <strong>בחיי בעלה,</strong> רק <strong>מבקשין הימנו שיחלוץ לה.</strong>
 <big>ג גמרא</big> ומציעים: <strong>לימא מתניתין</strong> <small>[</small>האם <small>לומר</small> ש<small>משנתנו]</small> ש<strong>לא כ</strong>דעת <strong>ר' מאיר. דתניא</strong> <small>[ש</small>כן <small>שנינו</small> בברייתא<small>]:</small> <strong>קטן וקטנה — לא חולצין ולא מתייבמין,</strong> אלו <strong>דברי ר' מאיר.</strong> וטעמו: שמא יימצא הקטן סריס, או הקטנה תימצא איילונית, ואז אין מצוות ייבום חלה עליהם, אבל יש בכך איסור ערות אשת אח. ואילו כאן נראה, שמניחים לקטן ולקטנה לחיות זה עם זו!
 ומשיבים: <strong>אפילו תימא</strong> <small>[תאמר]</small> שמשנתנו כשיטת <strong>ר' מאיר</strong> היא, שכן <strong>כי</strong> <small>[כאשר]</small> <strong>אמר ר' מאיר</strong> את דינו לאיסור, הרי זה במקרה של <strong>גדולה לקטן, וקטנה לגדול, דחד מינייהו</strong> <small>[ש</small>לגבי <small>אחד מהם]</small> <strong>ביאה דאיסורא</strong> <small>[של איסור]</small> <strong>הוא,</strong> שהרי יש כאן ספק איסור ערוה, ואם כי הקטן אינו חייב, מכל מקום השותף המבוגר חייב על איסור ביאת ערוה גם עם שותף קטן. <strong>אבל קטן הבא על הקטנה דתרוייהו כי הדדי נינהו</strong> <small>[ששניהם זה כמו זה הם],</small> ושניהם עדיין אינם חייבים במצוות, בזה <strong>לא אמר.</strong>
 ומקשים: <strong>והא קתני</strong> <small>[והרי שנה]</small> במשנתנו: <strong>בא</strong> הקטן <strong>על יבמה גדולה — תגדלנו,</strong> ומשמע גם במקרה שאחד מהם גדול! <strong>אמר ר' חנינא חוזאה: בא — שאני</strong> <small>[שונה],</small> שאם כבר בא עליה, אף שלכתחילה אינו מייבם — מוטב שתגדלנו. ומקשים: <strong>והא</strong> <small>[והרי]</small> <strong>תגדלנו קאמר</strong> <small>[אמר],</small> משמע שיחיו יחד כל הזמן חיי נישואין אף ש<strong>כל ביאה וביאה דאיסורא</strong> <small>[של</small> חשש <small>איסור]</small> <strong>הוא</strong> לדעת ר' מאיר! <strong>אלא מחוורתא</strong> <small>[מחוור,</small> ברור<small>]</small> כי <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' מאיר</strong> היא. 
 לעצם הענין שואלים, ובאמת מדוע יוכל הקטן לייבם? <strong>קרי</strong> <small>[קרא]</small> <strong>כאן</strong> עליו את הכתוב <strong>"להקים לאחיו שם"</strong> (דברים כה, ז), <strong>והאי לאו בר הכי הוא</strong> <small>[וזה</small> הקטן <small>אינו</small> מסוגל ל<small>כך],</small> שהרי אינו יכול להוליד! <strong>אמר אביי, אמר קרא</strong> <small>[הכתוב]:</small> <strong>"יבמה יבא עליה"</strong> (שם ה) — לרבות <strong>כל דהו</strong> <small>[שהוא],</small> אפילו זה שאינו מוליד.
 <strong>רבא אמר: בלאו הכי נמי לא מצית אמרת</strong> <small>[גם בלא</small> נימוק <small>זה אינך יכול לומר]</small> שיש חשש איסור בדבר זה, שכן <strong>מי איכא מידי דהשתא אסירא ליה ולבתר שעתא שריא</strong> <small>[האם יש דבר,</small> מקרה בייבום, <small>שעכשיו</small> היא <small>אסורה לו ולאחר זמן</small> תהיה <small>מותרת]?</small> <strong>והא</strong> <small>[והרי]</small> <strong>אמר רב יהודה אמר רב: כל יבמה שאין אני קורא בשעת נפילה</strong> לייבום <strong>"יבמה יבא עליה"</strong> (שם), וכגון שיש סיבה הלכתית שאסור לו לייבם — <strong>הרי היא</strong> נעשית לאחיו <strong>כאשת אח שיש לו בנים, ואסורה</strong> לעולם.
 ושואלים: <strong>ואימא הכי נמי</strong> <small>[ואמור כך גם כן],</small> שתהיה אסורה לעולם אם נפלה לפני יבם קטן! ומשיבים: <strong>אמר קרא</strong> <small>[הכתוב]:</small> <strong>"כי ישבו אחים יחדו"</strong> (שם ה), משמע שדין זה חל בכל האחים החיים יחדיו באותו זמן, <strong>אפילו</strong> היה האח <strong>בן יום אחד.</strong>
 <big>ד</big> שנינו במשנה ש<strong>יבמה שאמרה בתוך שלשים יום</strong> "לא נבעלתי" — כופים אותו שיחלוץ, ואם אמרה לאחר שלושים — מבקשים הימנו שיחלוץ. ושואלים: <strong>מאן</strong> <small>[מי</small> הוא<small>]</small> ה<strong>תנא</strong> הסבור ש<strong>עד תלתין יומין</strong> <small>[שלושים יום]</small> <strong>מוקים איניש אנפשיה</strong> <small>[מעמיד אדם את עצמו</small> ומתאפק<small>]</small> ואינו בא על אשה שהוא חי איתה?
 <strong>אמר ר' יוחנן:</strong> דעת <strong>ר' מאיר היא. דתניא</strong> <small>[ש</small>כן <small>שנינו</small> בברייתא<small>]:</small> <strong>טענת בתולים,</strong> שיכול אדם לבוא לבית דין ולטעון שכנס אשה בחזקת שהיא בתולה, ובעלה, ומצא שאיננה בתולה — <strong>כל שלשים יום</strong> מן החופה, במשך כל תקופה זו, יכול לטעון זאת, כיון שעד אז יכול להיות שלא בעל והוא בא וטען טענה זו מיד לאחר בעילה ראשונה, אלו <strong>דברי ר' מאיר.</strong>
 <strong>ר' יוסי אומר:</strong> אם <strong>נסתרה,</strong> כלומר, אם היו במקום צנוע הראוי לביאה — יכול לטעון טענת בתולים רק <strong>לאלתר</strong> (מיד), אבל אם <strong>לא נסתרה</strong> ולא היו יחד — יכול לטעון כן <strong>אף לאחר כמה שנים.</strong> משמע, שר' מאיר הוא הסבור כי עד שלושים יום אפשר לומר שאדם לא בא על אשתו.
 <strong>רבה אמר: אפילו תימא</strong> <small>[תאמר]</small> שהוא כדעת <strong>ר' יוסי.</strong> אלא, <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יוסי התם</strong> <small>[שם]</small> <strong>אלא בארוסתו דגיס</strong> <small>[שגס</small> לבו, רגיל<small>]</small> <strong>בה,</strong> ולכן אם יתייחד עימה בודאי יבוא עליה. <strong>אבל אשת אחיו,</strong> היבמה שהיתה אשת אחיו —
## דף קיב.
 <strong>מיבזז בזיז מינה</strong> <small>[מתבייש ממנה],</small> ולכן ייתכן שעבר זמן מסויים עד שבא עליה.
 <big>א</big> ושואלים לגופה של ההלכה: <strong>עד שכופין אותו לחלוץ — ניכפנו לייבם! אמר רב:</strong> מדובר שם <strong>בשגיטה יוצא מתחת ידה,</strong> כלומר, שהיבם כבר נתן לה גט, ומאחר שנתן לה גט שוב אינו יכול לייבמה, אלא שהיא טוענת שלא נבעלה, ואין הגט מועיל להתירה לכל, ולכן היא צריכה גם חליצה.
 <strong>מיתיבי</strong> <small>[מקשים]</small> על כך ממה ששנינו: <strong>יבמה שאמרה בתוך שלשים יום "לא נבעלתי"</strong> — <strong>בין שהוא אומר "בעלתי", בין שהוא אומר "לא בעלתי", כופין אותו שיחלוץ לה. לאחר שלשים יום — מבקשין הימנו</strong> (ממנו) <strong>שיחלוץ לה.</strong>
 אם <strong>היא אומרת</strong> לאחר שלושים יום <strong>"נבעלתי" והוא אומר "לא בעלתי" — הרי זה יוציא בגט.</strong> שחזקה שבא עליה. אם <strong>הוא אומר "בעלתי", והיא אומרת "לא נבעלתי"</strong> — <strong>אף על פי שחזר</strong> בו <strong>ואמר: "לא בעלתי", צריך גט וחליצה.</strong> ומתוך ששנה כאן "צריך גט", משמע שבכל הענין מדובר כשלא היה לה גט!
 <strong>אמר ר' אמי:</strong> הכוונה היא ש<strong>צריכה חליצה עם גיטה,</strong> כלומר, צריכה חליצה בנוסף לגט שכבר קיבלה. <strong>רב אשי אמר: התם</strong> <small>[שם],</small> כשקבע שהמקרה הוא בגט היוצא מתחת ידה, מדובר ב<strong>גט</strong> שנתנו לה <strong>לזיקתו,</strong> שנתנו לה קודם שכנסה — כדי לבטל את זיקת הייבום, ואילו <strong>הכא</strong> <small>[כאן]</small> מדובר ב<strong>גט</strong> שנותן <strong>לביאתו,</strong> שלאחר שבא עליה הריהי כאשתו ומותרת לכול על ידי גט זה.
 מסופר: מעשה ב<strong>הנהו</strong> <small>[אותם]</small> יבם ויבמה, שהיו <strong>שניהם מודים</strong> שלא בא עליה, <strong>דאתו לקמיה</strong> <small>[שבאו לפני]</small> <strong>רבא, אמר להו</strong> <small>[להם]</small> <strong>רבא</strong> לחכמים שלפניו: <strong>חלוצו לה</strong> (עשו לה חליצה) <strong>ושרו לה תיגרא</strong> <small>[ופתרו את עניינה].</small> <strong>אמר ליה</strong> <small>[לו]</small> <strong>רב שרביא לרבא: והתניא</strong> <small>[והרי שנינו</small> בברייתא<small>]</small> ש<strong>צריכה גט וחליצה! אמר ליה</strong> <small>[לו]:</small> <strong>אי תניא</strong> <small>[אם שנויה]</small> — <strong>תניא</strong> <small>[שנויה],</small> וחוזרני בי מפני הברייתא.
 <strong>בעא מיניה</strong> <small>[שאל אותו]</small> <strong>הון, בריה</strong> <small>[בנו]</small> של <strong>רב נחמן, מדרב נחמן</strong> אביו: <strong>צרתה מהו?</strong> אם כנס היבם את אשת אחיו נפטרה בזה הצרה, ואם לאחר זמן אמרה היבמה שלא בעל אותה, האם יש צורך באיזה מעשה כדי לפטור את הצרה מזיקת הייבום?
 <strong>אמר ליה</strong> <small>[לו]:</small> <strong>וכי מפני שאנו כופין</strong> או לפעמים <strong>מבקשים</strong> את הבעל לחלוץ כדי לצאת מידי ספק ולהתיר את האשה, <strong>תיאסר</strong> ה<strong>צרה?</strong> כי בעצם אנו מניחים שנבעלה, אבל כיון שאומרת שלא נבעלה, נמצא שהיא אוסרת עצמה לאחרים (כי לפי דבריה עדיין זיקת ייבום עליה) — ולכן אומרים שיחלוץ לה, אבל אין סומכים על דבריה עד כדי שנבוא לאסור את הצרה.
 <big>ב</big> שנינו במשנה ש<strong>הנודרת הנאה</strong> מן היבם לפני מות בעלה — מחייבים אותו לחלוץ לה. <strong>תנן התם</strong> <small>[שנינו שם]</small> במשנה במסכת נדרים, <strong>בראשונה היו אומרים: שלש נשים יוצאות</strong> מבעליהן בעל כורחם, <strong>ו</strong>בכל זאת <strong>נוטלות כתובה.</strong>
 והן: <strong>האומרת "טמאה אני לך",</strong> כאשר אשת כהן אומרת לבעלה שנאנסה — הוא חייב לגרשה, שכן הוא אסור בה, וכיון שהיא אנוסה — זכאית היא ליטול כתובתה. וכן האומרת <strong>"השמים ביני לבינך",</strong> כלומר, אין עדים בדבר, אלא השמים יעידו שאין אתה יכול לבוא עלי כראוי, וכיון שאין זו אשמתה — נוטלת כתובתה. וכן אם נדרה נדר <strong>"נטולה אני מן היהודים",</strong> כלומר, שלא תיהנה בתשמיש מכל אדם בישראל, משום שהדבר קשה לה.
 <strong>חזרו</strong> אחר כך <strong>לומר,</strong> כדי <strong>שלא תהא אשה נותנת עיניה באחר,</strong> שרוצה להינשא לו, <strong>ומקלקלת על בעלה</strong> — ומכריחה אותו לגרשה ולשלם לה את כתובתה על סמך טענת שקר. <strong>אלא</strong> כך אמרו: <strong>האומרת "טמאה אני לך"</strong> — אין די בטענה בלבד, אלא <strong>תביא ראיה לדבריה.</strong> שאכן נאנסה. אם אמרה <strong>"השמים ביני לבינך" — יעשו דרך בקשה,</strong> כלומר, ינסו לפייס ביניהם ולתקן את הדבר.
 אם אמרה <strong>"נטולה אני מן היהודים" — יפר חלקו,</strong> כלומר, יפר את הנדר במידה שהדבר נוגע לו, שהרי זהו נדר בדברים שבינו לבינה, ורשאי הבעל להפר אותו <strong>ומשמשתו, ותהא נטולה</strong> אסורה בתשמיש) <strong>מן</strong> כל שאר <strong>היהודים.</strong>
 <strong>איבעיא להו</strong> <small>[נשאלה להם],</small> ללומדים, שאלה זו: לפי המשנה האחרונה, אם אמרה <strong>"נטולה אני מן היהודים"</strong> והפר לה הבעל את חלקו, <strong>ל</strong>ענין ה<strong>יבם מהו</strong> הדין? האם חל נדר זה לגביו או לא? וצדדי השאלה: <strong>מי מסקה אדעתה דמיית</strong> <small>[האם מעלה</small> היא <small>על דעתה שימות]</small> <strong>בעלה ונפלה קמי</strong> <small>[ותיפול לפני]</small> ה<strong>יבם,</strong> וכדי לצאת ממנו היא נדרה, <strong>או</strong> ש<strong>לא</strong> העלתה על דעתה שתיפול לפניו ולא נתכוונה לידור ממנו, שהרי בזמן שנדרה היא אסורה עליו.
 <strong>רב אמר: יבם אינו כבעל,</strong> שלא נדרה ממנו כלל ויכול הוא לייבם אותה, <strong>ושמואל אמר: יבם הרי הוא כבעל</strong> לענין זה, שהנדר חל גם עליו ומחייבים אותו לחלוץ. <strong>אמר אביי: כוותיה</strong> <small>[כשיטתו]</small> של <strong>רב מסתברא</strong> <small>[מסתבר]</small> לומר, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנודרת הנאה מיבמה בחיי בעלה — כופין אותו שיחלוץ. ואם איתא דמסקה אדעתה</strong> <small>[ואם יש</small> מקום לומר שחוששים <small>ש</small>היא <small>מעלה על דעתה]</small> להיפטר ממנו —
## דף קיב:
 <strong>מבקשין מיבעי ליה</strong> <small>[צריך</small> היה <small>לו</small> לומר<small>]</small> ולא כופים, שהרי נתכוונה להפקיע את עצמה ממצות ייבום. ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>באשה שיש לה בנים</strong> מבעלה בשעה שנדרה, <strong>דכולי האי לא מסקה אדעתה</strong> <small>[שכל זה אינה מעלה על דעתה]</small> שימותו הבנים ואחר כך ימות בעלה ותפול לפני היבם.
 ושואלים: <strong>אבל</strong> אם <strong>אין לה בנים, מאי</strong> <small>[מה]</small> יהיה הדין — ש<strong>מבקשין</strong> ולא כופים? אם כן, <strong>אדתני</strong> <small>[עד ש</small>הוא <small>שונה]</small> דין שונה ורחוק יותר <strong>אם נתכוונה לכך אפילו בחיי בעלה מבקשין ממנו שיחלוץ לה, ליפלוג וליתני בדידה</strong> <small>[שיחלק וישנה בה עצמה]</small> חלוקה זו: <strong>במה דברים אמורים — בשיש לה בנים, אבל אין לה בנים — מבקשין!</strong>
 <strong>אלא שמע מינה</strong> <small>[למד מכאן]:</small> <strong>לא שנא</strong> <small>[אינו שונה]</small> אם <strong>יש לה בנים, ולא שנא</strong> <small>[ואינו שונה]</small> אם <strong>אין לה בנים — כופין אותו, כ</strong>דעת <strong>רב,</strong> שאין אומרים שהאשה התכוונה לכך אלא אם כן אמרה זאת במפורש, ומסכמים: אכן, <strong>שמע מינה</strong> <small>[למד מכאן]</small> סיוע לשיטת רב.
 
 <big>א משנה</big> <strong>חרש שנשא פקחת ופקח שנשא חרשת, אם רצה</strong> כל אחד מהם <strong>להוציא</strong> (לגרש את אשתו) — <strong>יוציא</strong> בגט, <strong>ואם רצה לקיים</strong> אותה כאשתו — <strong>יקיים.</strong> מפני שהחרש, <strong>כשם שהוא כונס ברמיזה</strong> — שנישואיו אינם על ידי דיבור מפורש, אלא נסמכים על רמז — <strong>כך הוא מוציא ברמיזה.</strong>
 וכן <strong>פקח שנשא פקחת ונתחרשה, אם רצה — יוציא, ואם רצה — יקיים,</strong> לפי שאין צורך בדעתה בגירושין. אם <strong>נשתטית</strong> (השתגעה) — <strong>לא יוציא,</strong> שאין הגט מועיל בה. <strong>נתחרש הוא או נשתטה</strong> אחרי הנישואין ולא החלים — <strong>אינו מוציאה עולמית,</strong> שהרי אין בו דעת לתת גט.
 <strong>אמר ר' יוחנן בן נורי: מפני מה</strong> אתם אומרים ש<strong>האשה שנתחרשה יוצאה, והאיש שנתחרש אינו מוציא?</strong> שכן אם אין תוקף לגיטו של מי שהיה פיקח ונתחרש — מן הדין שלא יהא לו תוקף גם כשנתחרשה היא! <strong>אמרו לו: אינו דומה האיש המגרש לאשה המתגרשת,</strong> ומדוע? — <strong>שהאשה יוצאה</strong> בין <strong>לרצונה ו</strong>בין <strong>שלא לרצונה,</strong> וכיון שלענין זה איננו זקוקים לרצון האשה, הרי גם אם אין בה דעת יכול לגרשה, <strong>ו</strong>אילו <strong>האיש אינו מוציא אלא לרצונו,</strong> ומי שנתחרש, שאין בו דעת — אין רצונו נחשב.
 <strong>העיד ר' יוחנן בן גודגדא על החרשת שהשיאה אביה</strong> כשהיא קטנה, שנישואיה היו מתחילתם נישואין גמורים (שכן האב משיא את בתו מדין תורה) — <strong>שהיא יוצאה בגט,</strong> גם כשגדלה ושוב אינה ברשות אביה ואף שאין בה דעת. <strong>אמרו לו: אף זו כיוצא בה,</strong> כלומר, גם פיקחת שנתחרשה, דינה כקטנה שאין בה דעת ויוצאת בגט.
 <strong>שני אחין חרשין נשואין לשתי אחיות חרשות, או לשתי אחיות פקחות, או לשתי אחיות אחת חרשת ואחת פקחת, או שתי אחיות חרשות נשואין</strong> (נשואות) <strong>לשני אחין פקחין, או לשני אחין חרשין, או לשני אחין אחד חרש ואחד פקח — הרי אלו פטורין מן החליצה ומן הייבום,</strong> משום שכל אחת מהן היא ערוה ליבם, כיון שנישואיהן של האחיות היו שווים ובאים נישואי אשתו ומפקיעים את זיקת אחותה. <strong>ואם היו נכריות</strong> (זרות זו לזו) — <strong>יכנוסו</strong> (יתייבמו); <strong>ואם רצו</strong> אחר כך <strong>להוציא — יוציאו.</strong>
 ואולם, אם היו <strong>שני אחין, אחד חרש ואחד פקח, נשואין לשתי אחיות פקחות,</strong> אם <strong>מת</strong> ה<strong>חרש בעל הפקחת, מה יעשה פקח בעל הפקחת?</strong> — <strong>תצא</strong> אשת אחיו בלא ייבום וחליצה, <strong>משום אחות אשה.</strong>
 <strong>מת פקח בעל הפקחת, מה יעשה חרש בעל הפקחת? — מוציא</strong> את <strong>אשתו בגט,</strong> שהרי אחות אשתו נפלה לפניו לייבום, ותוקף נישואיה וייבומה גדול יותר מאשר נישואיו שלו, שאינם אלא מדברי סופרים, <strong>ו</strong>אילו <strong>אשת אחיו אסורה לעולם,</strong> שהרי אינו יכול לכונסה משום שהיא אחות גרושתו מדברי סופרים, ואף אינו יכול לפוטרה בחליצה הואיל וחרש הוא.
 היו <strong>שני אחין פקחין נשואין לשתי אחיות, אחת</strong> מהן <strong>חרשת ואחת פקחת,</strong> אם <strong>מת פקח בעל חרשת, מה יעשה פקח בעל פקחת? — תצא</strong> החרשת <strong>משום אחות אשה.</strong> ואם <strong>מת פקח בעל פקחת, מה יעשה פקח בעל החרשת?</strong> — <strong>מוציא את אשתו בגט,</strong> משום שהפיקחת נפלה לפניו בזיקת ייבום, ותוקף זיקתה גדול יותר מאשר נישואיו עם אשתו החרשת, <strong>ואת אשת אחיו</strong> הפיקחת יוציא <strong>בחליצה,</strong> שהרי בן דעת הוא ויכול לחלוץ לה.
 היו <strong>שני אחין, אחד חרש ואחד פקח, נשואין לשתי אחיות, אחת חרשת ואחת פקחת,</strong> אם <strong>מת חרש בעל חרשת, מה יעשה פקח בעל פקחת? תצא</strong> החרשת <strong>משום אחות אשה.</strong>
 <strong>מת פקח בעל פקחת, מה יעשה חרש בעל חרשת? — מוציא את אשתו בגט</strong> — כשם שכנסה כך מוציאה, <strong>ואשת אחיו אסורה לעולם,</strong> שאין לה תקנה כי היא אסורה בייבום משום אחות גרושתו מדברי סופרים, ואינו יכול לחלוץ לה, שהרי חרש הוא.
 היו <strong>שני אחין, אחד חרש ואחד פקח, נשואין לשתי נכריות פקחות</strong> אם <strong>מת חרש בעל פקחת, מה יעשה פקח בעל פקחת? — או חולץ או מייבם.</strong> ואם <strong>מת פקח בעל פקחת, מה יעשה חרש בעל פקחת?</strong> — לחלוץ אינו יכול מפני שהוא חרש, אלא <strong>כונס</strong> את היבמה, <strong>ואינו מוציא לעולם,</strong> שהרי זיקתה וביאתה יוצרים נישואין תקפים שאינם ניתנים להתרה על ידי גט של חרש.
 היו <strong>שני אחין פקחין נשואין לשתי נכריות, אחת פקחת ואחת חרשת,</strong> אם <strong>מת פקח בעל חרשת, מה יעשה פקח בעל פקחת?</strong> אינה יכולה לחלוץ, שאין חרשת חולצת, אלא <strong>כונס</strong> את החרשת. <strong>ואם רצה להוציא — יוציא</strong> אחר כך בגט. <strong>מת פקח בעל פקחת, מה יעשה פקח בעל חרשת? — או חולץ או מייבם.</strong>
 היו <strong>שני אחין, אחד חרש ואחד פקח, נשואים לשתי נכריות, אחת חרשת ואחת פקחת,</strong> אם <strong>מת חרש בעל חרשת, מה יעשה פקח בעל פקחת? — כונס,</strong> אם רוצה, את החרשת, <strong>ואם רצה</strong> אחר כך <strong>להוציא — יוציא. מת פקח בעל פקחת, מה יעשה חרש בעל חרשת? — כונס</strong> את יבמתו <strong>ואינו מוציא לעולם,</strong> שהרי אינו יכול לגרשה.
 <big>ב גמרא</big> <strong>אמר רמי בר חמא: מאי שנא</strong> <small>[</small>ב<small>מה שונה]</small> <strong>חרש וחרשת דתקינו להו רבנן</strong> <small>[שתיקנו להם חכמים]</small> על כל פנים <strong>נשואין</strong> מדבריהם, שהרי שנינו במשנה שצריכות לחלוץ, <strong>ומאי שנא</strong> <small>[ו</small>ב<small>מה שונה]</small> <strong>שוטה ושוטה</strong> ש<strong>לא תקינו להו רבנן</strong> <small>[תיקנו להם חכמים]</small> <strong>נשואין</strong> כלל, אפילו מדבריהם? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שוטה וקטן שנשאו נשים ומתו — נשותיהן פטורות מן החליצה ומן היבום,</strong> שאין נישואי שוטה וקטן כלום!
 והוא מסביר: בנישואי <strong>חרש וחרשת, דקיימא תקנתא דרבנן</strong> <small>[שמתקיימת תקנת חכמים],</small> שנישואין אלה יכולים להתקיים, ולכן <strong>תקינו להו רבנן</strong> <small>[תיקנו להם חכמים]</small> <strong>נשואין,</strong> ואילו נישואי <strong>שוטה ושוטה דלא קיימא תקנתא דרבנן</strong> <small>[שאין מתקיימת תקנת חכמים]</small> בענין זה, לפי שאין אדם יכול לחיות עם בן זוג שוטה, כפי שאומר הפתגם: <strong>אין אדם דר עם נחש בכפיפה</strong> (בסל) <strong>אחת,</strong> ולכן <strong>לא תקינו רבנן</strong> <small>[תיקנו</small> להם <small>חכמים]</small> <strong>נשואין.</strong>
 ושואלים: <strong>ומאי שנא</strong> <small>[ו</small>ב<small>מה שונה]</small> <strong>קטן</strong> ש<strong>לא תקינו רבנן</strong> <small>[תיקנו</small> לו <small>חכמים]</small> <strong>נשואין, וחרש</strong> ש<strong>תקינו ליה רבנן</strong> <small>[</small>ש<small>תיקנו לו חכמים]</small> <strong>נשואין?</strong> ומסבירים: <strong>חרש,</strong> ש<strong>לא אתי</strong> <small>[יבוא]</small> בעתיד <strong>לכלל נשואין</strong> מן התורה — <strong>תקינו רבנן</strong> <small>[תיקנו</small> לו <small>חכמים]</small> <strong>נשואין,</strong> על כל פנים מדבריהם, ואילו <strong>קטן, דאתי</strong> <small>[שבא]</small> <strong>לכלל נשואין</strong> מן התורה, לכשיגדל — <strong>לא תקינו רבנן</strong> <small>[תיקנו</small> לו <small>חכמים]</small> <strong>נשואין.</strong>
 ומקשים: <strong>והרי קטנה, דאתיא</strong> <small>[שבאה]</small> לבסוף <strong>לכלל נשואין</strong> מן התורה, <strong>ו</strong>בכל זאת <strong>תקינו רבנן</strong> <small>[תיקנו</small> לה <small>חכמים]</small> <strong>נשואין,</strong> שיכולים אימה ואחיה להשיא אותה ונישואין אלה אינם אלא מדברי סופרים! ומשיבים: <strong>התם</strong> <small>[שם]</small> עשו תקנה זו מפני טעם אחר — <strong>שלא ינהגו בה מנהג הפקר,</strong> שאם תינשא — ישגיח עליה בעלה, ואם לא — יש חשש שינהגו ביתומה זו מנהג הפקר.
 ושואלים: <strong>ומאי שנא</strong> <small>[ו</small>ב<small>מה שונה]</small> <strong>קטנה דממאנה</strong> <small>[שממאנת]</small> ויכולה לעקור את נישואיה על ידי מיאון, <strong>ומאי שנא חרשת</strong> <small>[ו</small>ב<small>מה שונה חרשת]</small> <strong>דלא ממאנה</strong> <small>[שאינה ממאנת]</small> ולא תיקנו בה דין מיאון? הרי לכאורה, כיון שגם נישואין אלה אינם אלא מדברי סופרים, היו צריכים לתקן שתוכל גם היא למאן! ומשיבים: ש<strong>אם כן,</strong> שהיו מתקנים מיאון גם בחרשת,
## דף קיג.
 <strong>מימנעי ולא נסבי לה</strong> <small>[יימנעו ולא ישאו אותה]</small> כלל, כיון שתוכל למאן לעולם, מה שאין כן בקטנה, שיש גבול של זמן למיאונה.
 ועוד שואלים: <strong>ומאי שנא</strong> <small>[ו</small>ב<small>מה שונה]</small> <strong>קטנה דאכלה</strong> <small>[שאוכלת]</small> <strong>בתרומה</strong> כשנישאת לכהן, <strong>ומאי שנא</strong> <small>[ו</small>ב<small>מה שונה]</small> <strong>חרשת דלא אכלה</strong> <small>[שאינה אוכלת]</small> <strong>בתרומה,</strong> אף על פי שנישואי שתיהן הם רק מדברי סופרים? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>העיד ר' יוחנן בן גודגדא על החרשת שהשיאה אביה שיוצאה בגט, ועל קטנה בת ישראל שנשאת לכהן שאוכלת בתרומה, ו</strong>משמע <strong>אילו</strong> היא <strong>חרשת לא אכלה</strong> <small>[אינה אוכלת]</small> בתרומה!
 ומשיבים: הטעם בחרשת הוא מפני <strong>גזירה, שמא יאכיל</strong> בתרומה גם כהן <strong>חרש</strong> שנשא <strong>חרשת.</strong> ושואלים: איזה איסור יש בדבר? <strong>וליכול</strong> <small>[ושיאכיל]!</small> הלוא <strong>קטן אוכל נבלות הוא,</strong> שכן החרש שאין בו דעת דינו כקטן, וקטן האוכל נבילות אין חייבים להפרישו מהן. ואם תאכל חרשת זו בתרומה שלא כדין, אין אנו חייבים למנוע את הדבר.
 אלא הטעם הוא: <strong>גזירה שמא יאכיל חרש בפקחת,</strong> שהיא בת דעת, וכיון שמן התורה אין נישואיה לחרש תופסים — אסור לה לאכול. ושואלים: <strong>וחרש בפקחת נמי ליכול</strong> <small>[גם כן שתאכל]</small> <strong>בתרומה דרבנן</strong> <small>[שמדברי סופרים],</small> שיש דברים שמן התורה אין מפרישים מהם תרומה, ורק מתקנת חכמים מפרישים. וזו כשם שנישואיה הם מדברי סופרים — כך תאכל בתרומה שמדברי סופרים! ומשיבים: <strong>גזירה דלמא אתי לאוכלה</strong> <small>[שמא יבוא להאכילה]</small> אף <strong>בתרומה דאורייתא</strong> <small>[שמן התורה].</small>
 ועוד שואלים: <strong>ומאי שנא</strong> <small>[ו</small>ב<small>מה שונה]</small> <strong>קטנה דאית</strong> <small>[שיש]</small> <strong>לה כתובה, ומאי שנא</strong> <small>[ו</small>ב<small>מה שונה]</small> <strong>חרשת דלית</strong> <small>[שאין]</small> <strong>לה כתובה?</strong> ומשיבים: ש<strong>אם כן,</strong> שיצטרכו לתת לה כתובה — <strong>מימנעי</strong> <small>[יימנעו]</small> <strong>ולא נסבי לה</strong> <small>[ישאו אותה]</small> כלל.
 ושואלים: <strong>וקטנה מנלן דאית</strong> <small>[מניין לנו שיש]</small> <strong>לה כתובה?</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> קטנה <strong>הממאנת</strong> בבעלה, ויצאה ממנו, <strong>ו</strong>כן <strong>השנייה</strong> שאסורה משום ערוה שמדברי סופרים, <strong>ו</strong>ה<strong>איילונית</strong> שהתברר כי איננה מסוגלת ללדת כלל — <strong>אין להן כתובה. אבל</strong> כל ה<strong>יוצאה בגט, וקטנה</strong> בכלל זה — <strong>יש לה כתובה.</strong>
 ושואלים: <strong>וחרשת מנלן דלית</strong> <small>[מניין לנו שאין]</small> <strong>לה כתובה?</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חרש ושוטה שנשאו פקחות, אף על פי שנתפקח החרש</strong> אחר כך, <strong>ונשתפה</strong> (חזר לשפיותו) <strong>השוטה — אין להם</strong> לנשותיהם <strong>עליהם כלום,</strong> שאינן יכולות לתבוע מהם דבר גם אם כתבו להן כתובה. ואם <strong>רצו לקיימן</strong> לאחר שנעשו בני דעת — <strong>יש להם</strong> מאז <strong>כתובה,</strong> כדרך כל בני דעת הנושאים נשים.
 <strong>ופקח שנשא חרשת או שוטה,</strong> אם רצה וכתב לה כתובה, <strong>אפילו כתב לה מאה מנה — כתובתה קיימת, מפני שרצה לזוק בנכסיו,</strong> כלומר, כיון שעשה כן מרצונו, בלי שחייבוהו חכמים, הרי זה כאדם שרוצה להזיק עצמו ולהוציא מנכסיו בכל דרך, שהרשות בידו לעשות כן. ונלמד מכאן: <strong>טעמא</strong> <small>[הטעם,</small> דווקא<small>]</small> ש<strong>רצה</strong> לכתוב לה כתובה, <strong>הא</strong> <small>[הרי]</small> כש<strong>לא רצה — אין לה</strong> כתובה. והטעם: ש<strong>אם כן,</strong> שהיו מחייבים לתת לחרשת כתובה, <strong>מימנעי</strong> <small>[</small>היו <small>נמנעים]</small> <strong>ולא נסבי לה</strong> <small>[</small>היו <small>נושאים אותה].</small>
 שואלים: <strong>אי הכי</strong> <small>[אם כך],</small> כאשר <strong>פקחת</strong> נישאת <strong>לחרש, ליתקן</strong> <small>[שיתקנו]</small> <strong>לה</strong> חכמים <strong>כתובה,</strong> ש<strong>אם כן,</strong> שאין להן כתובה, <strong>מימנעי</strong> <small>[יימנעו</small> הפקחות<small>]</small> <strong>ולא מינסבי</strong> <small>[יינשאו]</small> לחרשים כלל! ומשיבים: <strong>יותר משהאיש רוצה לישא,</strong> ה<strong>אשה רוצה להנשא,</strong> וכיון שכך, אם האשה רוצה מאוד להינשא — היא לא תקפיד גם אם אין לה כתובה.
 מסופר: <strong>ההוא חרש דהוה בשבבותיה</strong> <small>[חרש אחד שהיה בשכנותו]</small> של <strong>רב מלכיו, אנסביה איתתא</strong> <small>[השיאו</small> רב מלכיו <small>אשה]</small> <strong>וכתב לה ארבע מאה זוזי מנכסיה</strong> <small>[ארבע מאות זוז מנכסיו</small> של החרש<small>]</small> לכתובתה. <strong>אמר רבא: מאן חכים</strong> <small>[מי חכם]</small> <strong>כרב מלכיו, דגברא רבה</strong> <small>[שאדם גדול]</small> <strong>הוא,</strong> שמצא דרך לעשות דבר שאין האיש מחוייב בו על פי הדין. <strong>קסבר</strong> <small>[סבור</small> הוא<small>]</small> כך: <strong>אילו רצה</strong> אותו חרש <strong>שפחה לשמשו — מי</strong> <small>[האם]</small> <strong>לא זבנינן ליה</strong> <small>[היינו קונים לו]?</small> <strong>כל שכן הכא, דאיכא תרתי</strong> <small>[כאן, שיש שתיים],</small> שהיא גם מסייעת לו כשפחה וגם משמשת לו אשה.
 <big>א</big> <strong>אמר רב חייא בר אשי אמר שמואל: אשת חרש</strong> שבא עליה אדם אחר בשוגג — <strong>אין חייבין עליה אשם תלוי.</strong> כי הבא על אשת איש בשוגג מביא חטאת, ואם היה זה רק ספק אשת איש מביא אשם תלוי, אולם נישואי חרש אינם אפילו בגדר ספק נישואין.
 ומציעים: <strong>לימא מסייע ליה</strong> <small>[</small>האם <small>לומר</small> שאפשר <small>לסייע לו]</small> לשמואל ממה ששנינו: <strong>חמשה לא יתרומו, ואם תרמו — אין תרומתן תרומה</strong> כלל. <strong>ואלו הן: חרש, שוטה, וקטן, והתורם את</strong> התבואה <strong>שאינו שלו, וגוי שתרם</strong> את <strong>של ישראל אפילו ברשות ישראל — אין תרומתו תרומה.</strong> ומכאן שאין מעשה החרש נחשב כלל, ואפילו לא כספק.
 ודוחים: מכאן אין ראיה, כי יתכן שלענין תרומה סבור <strong>הוא</strong> שמואל, ו<strong>אמר כר' אלעזר. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יצחק אומר משום ר' אלעזר: תרומת חרש לא תצא לחולין, מפני שהוא ספק.</strong> שאין הוא סבור שמעשיו לא נחשבים כלל. ושואלים: <strong>אי סבירא</strong> <small>[אם סבור]</small> שמואל <strong>כר' אלעזר,</strong> שהחרש הוא ספק בן דעת, אם כן <strong>אשם תלוי נמי ליחייב</strong> <small>[גם כן שיתחייב]</small> הבא על אשתו!
 ומשיבים: <strong>בעינן</strong> <small>[צריכים אנו]</small> <strong>חתיכה משתי חתיכות,</strong> כלומר, לדעת שמואל אין מביאים אשם תלוי בכל מקרה של ספק חיוב חטאת, אלא רק בספק כזה, שברור לנו כי חתיכה אחת היתה ודאי אסורה (כגון חלב) ואחת מותרת — אלא שלא ידע בוודאות איזו מהן אכל. אבל כשהספק הוא בגוף אחד, שאין ברור אם הוא אסור או מותר — במקרה כזה אין מביאים לדעתו אשם תלוי. ואף כאן הספק באשת חרש הוא ספק בעצם האיסור כיצד דנים את נישואיו.
 ותוהים: <strong>ומי בעי</strong> <small>[והאם מצריך]</small> <strong>ר' אלעזר</strong> כדי לחייב אשם תלוי שתהא זו <strong>חתיכה משתי חתיכות? והתניא</strong> <small>[והרי שנינו</small> בברייתא<small>],</small> <strong>ר' אלעזר אומר: כוי</strong> (בעל חיים שהוא ספק חיה ספק בהמה) — <strong>חייבין על</strong> אכילת <strong>חלבו אשם תלוי.</strong> שחלב חיה מותר באכילה, וחלב בהמה אסור וחייב עליו חטאת, והכוי, כיון שהוא ספק — מביא על חלבו אשם תלוי. ומכאן שר' אלעזר סבור, שמביאים אשם תלוי גם על ספק הקיים בחתיכה אחת!
 ומשיבים: <strong>שמואל סבר כר' אלעזר בחדא</strong> <small>[ב</small>דבר <small>אחד]</small> בדין החרש, <strong>ופליג עליה בחדא</strong> <small>[וחלק עליו ב</small>דבר <small>אחד] —</small> בדין אשם תלוי.
 <strong>ואיכא דאמרי</strong> <small>[ויש שאומרים]</small> גירסה אחרת. <strong>אמר רב חייא בר אשי אמר שמואל: אשת חרש חייבין עליה אשם תלוי,</strong> משום הספק. <strong>מיתיבי</strong> <small>[מקשים]</small> על כך: <strong>חמשה לא יתרומו</strong> וכו', ומשמע מכאן שמעשה חרש אינו כלום! ומשיבים: <strong>סבר לה</strong> <small>[סבור</small> שמואל<small>]</small> <strong>כר' אלעזר</strong> שאף תרומת חרש ספק היא, וכן כל מעשיו.
 <strong>בעא</strong> <small>[שאל]</small> <strong>רב אשי</strong> שאלה זו: <strong>מאי טעמא</strong> <small>[מה הטעם],</small> מה עיקר שיטתו של <strong>ר' אלעזר?</strong> האם <strong>מיפשט פשיטא ליה דחרש דעתא קלישתא הוא</strong> <small>[פשוט לו שחרש הוא</small> בעל <small>דעה קלושה],</small> <strong>ומיהו מספקא ליה</strong> <small>[ומכל מקום מסופק לו]</small> <strong>אי דעתא צילותא</strong> <small>[אם דעה צלולה</small> היא<small>],</small> שאותה דעה קלושה, אף שאינה כדעת שאר בני אדם, ואינו מבין הכל — מכל מקום בדברים מסויימים שהוא מחליט לעשות, יש לו דעה צלולה, והוא יודע במה שהוא עושה,
## דף קיג:
 <strong>אי לאו דעתא צילותא</strong> <small>[או</small> ש<small>אין</small> זו <small>דעה צלולה]</small> ואין הוא מגיע להבנה ברורה ושלימה, <strong>ו</strong>מכל מקום, לדעתו <strong>לעולם חדא דעתא</strong> <small>[דעה אחת]</small> <strong>הוא,</strong> כלומר, החרש עומד כל ימיו בדרגה אחת של דעת. <strong>או דלמא פשיטא ליה דדעתיה קלישתא ולאו דעתא צילותא</strong> <small>[שמא פשוט לו שדעתו קלושה ולא דעה צלולה]</small> <strong>היא, והכא היינו טעמא</strong> <small>[וכאן זהו הטעם]</small> של הספק: <strong>כיון</strong> של <strong>עתים</strong> הוא <strong>חלים</strong> <small>[בריא]</small> ודעתו צלולה <strong>ועתים שוטה</strong> ואין דעתו צלולה, שאינו כל ימיו באותה דרגת הבנה, וזו משתנה מפעם לפעם, יש לפיכך להסתפק במעמדו.
 ומסבירים: <strong>למאי נפקא מינה</strong> <small>[מה יוצא מזה]?</small> מה ההבדל אם מגדירים את דעת החרש בדרך זו או אחרת? — לענין <strong>להוציא אשתו בגט. אי אמרת חדא דעתא הוא</strong> <small>[אם אומר אתה</small> שדעת חרש <small>דעה אחת היא] —</small> אם כן <strong>כקדושין כך גירושין,</strong> וכיון שבקידושין היתה לו דעה קלושה, אף בגירושין היתה לו דעה כזאת, ויכול לגרשה.
 <strong>ו</strong>אולם <strong>אי אמרת</strong> <small>[אם אומר אתה]</small> ש<strong>עתים חלים</strong> <small>[בריא]</small> <strong>ועתים שוטה</strong> — אם כן <strong>קדושי מצי מקדש</strong> <small>[לקדש יכול</small> הוא<small>],</small> כי אנו מחמירים וחוששים שמא בריא וצלול היה באותה שעה, אבל <strong>גרושי לא מצי מגרש</strong> <small>[לגרש אינו יכול],</small> שאין להתיר את אשתו, מפני החשש שמא בשעה זו שוטה היה. ואם כן <strong>מאי</strong> <small>[מה]</small> הפתרון לשאלה? והואיל שלספק זה לא נמצא פתרון נשארה השאלה ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה, כי מי ש<strong>נשתטית</strong> אשתו — אינו מוציא אותה. <strong>אמר ר' יצחק: דבר תורה שוטה מתגרשת, מידי דהוה</strong> <small>[כמו ש</small>הדבר <small>הוא]</small> אצל ה<strong>פקחת,</strong> שמתגרשת <strong>בעל כרחה.</strong> וכיון שאין צורך בדעת האשה בגירושין, הרי חסרון דעתה של השוטה אינו גורם מעכב בגירושיה. <strong>ו</strong>אולם, <strong>מה טעם אמרו</strong> חכמים <strong>אינה מגורשת? שלא ינהגו בה</strong> אנשים <strong>מנהג הפקר,</strong> שכיון שאין בה דעת, ואין לה בעל שישמור אותה — יש לחשוש שינהגו בה מנהג הפקר.
 ומבררים: <strong>היכי דמי</strong> <small>[כיצד</small> היה <small>הדבר בדיוק]?</small> מה טיבה של שוטה זו? <strong>אילימא</strong> <small>[אם תאמר]</small> שהיא כזו ש<strong>יודעת לשמור</strong> את <strong>גיטה,</strong> שמבינה מהו ענין הגט, <strong>ויודעת</strong> גם <strong>לשמור</strong> את <strong>עצמה — מי נהגי</strong> <small>[האם נוהגים]</small> <strong>בה מנהג הפקר?</strong> הרי יודעת היא לשמור את עצמה! <strong>אלא</strong> צריך לומר, שמדובר באשה ש<strong>אין יודעת לשמור לא</strong> את <strong>גיטה ולא</strong> את <strong>עצמה.</strong>
 ואולם, האם אפשר לומר במקרה כזה כי <strong>דבר תורה שוטה מתגרשת? והא</strong> <small>[והרי]</small> <strong>אמר דבי</strong> <small>[</small>החכם <small>מבית</small> מדרשו<small>]</small> של <strong>ר' ינאי,</strong> נאמר: <strong>"</strong>וכתב לה ספר כריתות <strong>ונתן בידה"</strong> (דברים כד, ג), כלומר, <strong>מי שיש לה יד,</strong> דהיינו, שהיא אישיות בעלת דעת <strong>לגרש עצמה,</strong> לקבל את גיטה, <strong>יצתה</strong> (יצאה) <strong>זו,</strong> שוטה גמורה, <strong>שאין לה יד לגרש עצמה.</strong>
 <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל</strong> באופן שונה במקצת, נאמר שם: <strong>"ושלחה מביתו",</strong> כלומר, שיכול לגרש את <strong>מי שמשלחה</strong> מביתו <strong>ואינה חוזרת, יצתה זו,</strong> השוטה, <strong>שמשלחה וחוזרת,</strong> שאינה מבינה מהו ענין הגירושין.
 ומשיבים: <strong>לא צריכא</strong> <small>[נצרכה]</small> ההלכה של ר' יצחק אלא באשה ש<strong>יודעת לשמור גיטה ואינה יודעת לשמור עצמה,</strong> שעל פי <strong>דבר תורה שוטה</strong> כזו <strong>מתגרשת, דהא</strong> <small>[שהרי]</small> <strong>יודעת לשמור גיטה, ואמור רבנן</strong> <small>[ואמרו חכמים]</small> ש<strong>לא ליפקא</strong> <small>[יוציא,</small> יגרש<small>],</small> כדי <strong>שלא ינהגו בה מנהג הפקר,</strong> שהרי אינה יודעת לשמור עצמה.
 <strong>אמר אביי: דיקא נמי</strong> <small>[מדוייק גם כן],</small> שכך צריך להבין את המשנה, <strong>דקתני גבי דידה</strong> <small>[ששנה לגביה]</small> <strong>"נשתטית לא יוציא", וגבי דידיה</strong> <small>[ולגביו]</small> שנה אם נשתטה הוא <strong>"לא יוציא עולמית",</strong> ויש להבין, <strong>מאי שנא הכא דקתני</strong> <small>[</small>ב<small>מה שונה</small> הענין <small>כאן ששנה]</small> <strong>"עולמית" ומאי שנא התם</strong> <small>[ו</small>ב<small>מה שונה</small> הענין <small>שם]</small> ש<strong>לא קתני</strong> <small>[שנה]</small> <strong>"עולמית"? אלא</strong> האם לא <strong>שמע מינה</strong> <small>[תלמד מכאן],</small> כי <strong>הא</strong> <small>[זו]</small> שאין שוטה יכול לגרש — <strong>דאורייתא</strong> <small>[מן התורה],</small> <strong>הא</strong> <small>[זו]</small> כשהיא שוטה — <strong>דרבנן</strong> <small>[מדברי סופרים],</small> שמפני גזירת חכמים לא יגרשנה, ולכן לא הוסיף "עולמית".
 <big>ב</big> שנינו במשנה, ש<strong>אמר ר' יוחנן בן נורי:</strong> מפני מה אשה שנתחרשה יוצאה והאיש שנתחרש אינו מוציא? ועל כך <strong>איבעיא להו</strong> <small>[נשאל להם</small> ללומדים<small>]</small> מה כוונת הדברים? האם <strong>ר' יוחנן בן נורי,</strong> לגבי <strong>איש</strong> שהוא חרש, <strong>פשיטא ליה</strong> <small>[פשוט לו]</small> שאינו יכול לגרש, <strong>ו</strong>לגבי <strong>אשה קמיבעיא ליה</strong> <small>[מסופק לו]</small> האם אפשר לגרשה כשהיא חרשת. <strong>או דלמא</strong> <small>[שמא],</small> <strong>אשה</strong> חרשת <strong>פשיטא ליה</strong> <small>[פשוט לו]</small> שאפשר לגרש אותה, <strong>ו</strong>לענין <strong>איש</strong> חרש <strong>קמיבעיא ליה</strong> <small>[נסתפק לו]</small> מדוע אינו יכול לגרש.
 ומביאים הוכחה, <strong>תא שמע</strong> <small>[בוא</small> ו<small>שמע]:</small> <strong>מדקאמרו ליה</strong> <small>[מ</small>מה <small>שאמרו לו]</small> לר' יוחנן בן נורי כהסבר להבדל: <strong>אינו דומה האיש המגרש לאשה המתגרשת — שהאשה יוצאת לרצונה ושלא לרצונה, והאיש אינו מוציא אלא לרצונו — שמע מינה</strong> <small>[למד מכאן]</small> כי בענין <strong>איש קמיבעיא ליה</strong> <small>[נסתפק לו]</small> ולא לגבי האשה. שאם היה מסופק לו בענין האשה, אם כן היה להם לנקוט בלשון "אינה דומה האשה לאיש וכו'". ודוחים: <strong>אדרבה</strong> (להיפך), <strong>מדקאמרו ליה</strong> <small>[מ</small>מה <small>שאמרו לו]</small> חכמים בהמשך המשנה <strong>"אף זו כיוצא בה", שמע מינה</strong> <small>[למד מכאן]</small> כי בענין <strong>אשה קמיבעיא ליה</strong> <small>[נסתפק לו].</small>
 <strong>אלא</strong> כך צריך לפרש: <strong>ר' יוחנן בן נורי לדבריהם</strong> של חכמים <strong>קאמר להו</strong> <small>[אמר להם],</small> ולפי שיטתם. וכך צריך להבין את שאלתו: <strong>לדידי, כי היכי</strong> <small>[לשיטתי, כמו]</small> שה<strong>איש לא מצי מגרש</strong> <small>[אינו יכול לגרש]</small> — <strong>אשה</strong> חרשת <strong>נמי לא מיגרשא</strong> <small>[גם כן אינה מתגרשת],</small> <strong>אלא לדידכו</strong> <small>[לשיטתכם],</small> <strong>מאי שנא</strong> <small>[</small>ב<small>מה שונה]</small> <strong>אשה ומאי שנא</strong> <small>[ו</small>ב<small>מה שונה]</small> <strong>איש! אמרו ליה</strong> <small>[לו]:</small> <strong>אינו דומה האיש המגרש לאשה המתגרשת.</strong>
 <big>ג</big> שנינו במשנה: <strong>העיד ר' יוחנן</strong> בן גודגדא על קטנה חרשת שהשיאה אביה, ונישואיה תופסים מן התורה, ובכל זאת יוצאת בגט כשבגרה אף שאינה בת דעת. <strong>אמר רבא: מ</strong>תוך <strong>עדותו</strong> זו <strong>של ר' יוחנן בן גודגדא</strong> נלמד שאם <strong>אמר לעדים: "ראו גט זה שאני נותן</strong> לאשתי <strong>"</strong>, <strong>ו</strong>בפועל <strong>אמר לה</strong> בלשון זה: <strong>"כנסי</strong> (קחי) <strong>שטר חוב זה" — הרי זו מגורשת,</strong> אף שבשעת נתינת הגט לא ידעה האשה שהוא גט.
 וכך הוא למד: <strong>מי</strong> <small>[האם]</small> <strong>לא אמר ר' יוחנן בן גודגדא</strong> כי <strong>לא בעינן</strong> <small>[צריכים אנו]</small> את <strong>דעתה,</strong> ואין צורך שהאשה תבין שהיא מקבלת גט — <strong>הכא נמי</strong> <small>[כאן גם כן]</small> <strong>לא בעינן</strong> <small>[צריכים אנו]</small> את <strong>דעתה,</strong> ואפילו היא חושבת שזה שטר חוב — מגורשת. ושואלים: הרי לכאורה <strong>פשיטא</strong> <small>[פשוט,</small> מובן מאליו<small>]</small> שאין צורך בדעת האשה, ומה איפוא חידש רבא?
 ומשיבים: <strong>מהו דתימא</strong> <small>[שתאמר]</small> <strong>מ</strong>כיון ש<strong>אמר לה "כנסי שטר חוב זה"</strong> — שמא <strong>בטולי בטליה</strong> <small>[ביטל אותו</small> את הגט<small>],</small> על כן <strong>קא משמע לן</strong> <small>[השמיע לנו]</small> שאין אנו רואים בזה נוסח של ביטול. שכן <strong>אי איתא דבטליה</strong> <small>[אם אכן ביטלו] —</small> <strong>לעדים הוה קאמר להו</strong> <small>[היה אומר להם],</small> <strong>ומ</strong>כיון ש<strong>לא אמר לעדים — לא בטליה</strong> <small>[ביטלו]</small> <strong>ולא מידי</strong> <small>[כלום].</small> <strong>והאי דקאמר הכי</strong> <small>[וזה שאמר כך]</small> "כנסי שטר חוב" — <strong>מחמת כיסופא</strong> <small>[בושה]</small> <strong>הוא דקאמר להו</strong> <small>[שאמר להם,</small> לה, כך<small>],</small> שבאמת התכוון לגרשה, ואמר לה באופן כזה שלא תדע בשעת מעשה מה הוא עושה.
 <big>ד</big> מסופר: <strong>רב יצחק בר ביסנא אירכסו ליה מפתחי דבי מדרשא</strong> <small>[אבדו לו מפתחות של בית המדרש]</small> <strong>ברשות הרבים בשבתא</strong> <small>[בשבת],</small> ואי אפשר היה לפתוח את בית הכנסת, כי לא יכלו להביא את המפתח מכיון שאסור לטלטל ברשות הרבים, <strong>אתא לקמיה</strong> <small>[בא לפני]</small> <strong>ר' פדת</strong> לשאול מה לעשות. <strong>אמר ליה</strong> <small>[לו]</small> ר' פדת: <strong>זיל</strong> <small>[לך]</small>
## דף קיד.
 <strong>דבר טלי וטליא</strong> <small>[הובל ילדים וילדות]</small> <strong>וליטיילו התם</strong> <small>[ושיטיילו שם]</small> במקום שאבדו המפתחות, <strong>דאי משכחי להו, מייתי להו</strong> <small>[שאם ימצאו אותם,</small> את המפתחות, <small>יביאו אותם</small> מדעתם<small>],</small> ואתה אל תאמר להם דבר. ומעירים: <strong>אלמא קסבר</strong> <small>[מכאן</small> ש<small>סבור</small> הוא<small>]:</small> <strong>קטן</strong> ה<strong>אוכל נבלות</strong> (או עובר עבירה אחרת) — <strong>אין בית דין מצווין להפרישו</strong> לפי שאינו חייב במצוות. ומציעים: <strong>לימא מסייע ליה</strong> <small>[</small>האם <small>לומר</small> שאפשר <small>לסייע לו]</small> ממה ששנינו: <strong>לא יאמר אדם לתינוק</strong> בשבת <strong>"הבא לי מפתח",</strong> או <strong>"הבא לי חותם"</strong> מרשות הרבים, <strong>אלא מניחו</strong> לתינוק להיות <strong>תולש,</strong> וכן <strong>מניחו</strong> לתינוק להיות <strong>זורק</strong> ברשות הרבים. מכאן שאין מקפידים על תינוק כשעובר עבירה, ובלבד שלא יאמרו לו במפורש לעשות כן.
 <strong>אמר אביי</strong> לדחות: מכאן אין ראיה, כי אפשר לפרש <strong>"תולש"</strong> — שתולש <strong>בעציץ שאינו נקוב,</strong> שאיסור תלישה ממנו הוא רק מדברי סופרים, וכן <strong>"זורק"</strong> — כוונתו לא ברשות הרבים, אלא <strong>בכרמלית</strong> (רשות ממוצעת, מעין רשות הרבים מדברי סופרים), שאיסור טלטול בה הוא רק <strong>דרבנן</strong> <small>[מדברי סופרים],</small> ושמא רק באיסור מן התורה מפרישים אותו.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>גוי שבא לכבות</strong> דליקה בשבת — <strong>אין אומרים לו "כבה", ו</strong>גם אין אומרים לו <strong>"אל תכבה", מפני שאין שביתתו עליהם,</strong> ואין ישראל חייבים לדאוג שישבות בשבת. ואילו <strong>קטן הבא לכבות</strong> — <strong>אומרים לו "אל תכבה",</strong> משום <strong>ששביתתו</strong> מוטלת <strong>עליהם.</strong> הרי שמפרישים את הקטן מאיסור תורה!
 <strong>אמר ר' יוחנן:</strong> כאן מדובר <strong>ב</strong>קטן ה<strong>עושה על דעת אביו,</strong> שגם אם לא אמר לו במפורש, מבין התינוק שזה רצון אביו, ועושה זאת למענו. ושואלים: <strong>דכוותיה</strong> <small>[כיוצא בו]</small> <strong>גבי גוי</strong> צריך איפוא לומר שהוא <strong>עושה על דעת ישראל,</strong> אולם במקרה זה <strong>מי שרי</strong> <small>[האם מותר]</small> שיעשה מלאכה עבור ישראל ולדעת ישראל? ומשיבים: <strong>גוי אדעתא דנפשיה עביד</strong> <small>[על דעת עצמו</small> הוא <small>עושה],</small> שכיון שהוא מבוגר, הריהו עושה מתוך החלטתו שלו, ולא בהוראת אחרים.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממקור אחר, ששנינו: <strong>בן</strong> של <strong>חבר</strong> (אדם הנזהר בהפרשת תרומות ומעשרות) <strong>שרגיל לילך אצל אבי אמו</strong> שהוא <strong>עם הארץ — אין חוששין שמא יאכילנו</strong> סבו זה <strong>דברים שאינם מתוקנים</strong> (אינם מעושרים). <strong>מצא</strong> האב <strong>בידו</strong> של התינוק <strong>פירות</strong> ואינו יודע מהיכן הם — <strong>אין זקוק לו,</strong> כלומר, אינו מצווה להפריש מהם מעשרות. משמע שלא מונעים מהקטן לאכול איסור! <strong>אמר ר' יוחנן: בדמאי הקילו.</strong> כיון שאיסור דמאי שהוא רק שמא איננו מעשר, ורוב עמי הארץ מעשרים, ואולי הוא מהרוב המעשרים, לכן לא החמירו כאן חכמים.
 ומדייקים: <strong>אלא טעמא</strong> <small>[הטעם]</small> שהקילו דווקא משום ש<strong>דמאי</strong> הוא, <strong>הא</strong> <small>[הרי]</small> אם היה זה טבל <strong>ודאי — בעא לעשורי</strong> <small>[</small>היה האב <small>צריך לעשר]?</small> <strong>והאמר</strong> <small>[והרי אמר]</small> <strong>ר' יוחנן</strong> עצמו, שצריך להרחיק קטן רק <strong>בעושה על דעת אביו! אלא</strong> יש לומר כי <strong>ר' יוחנן ספוקי מספקא ליה</strong> <small>[מסופק</small> היה <small>אצלו]</small> דין זה, ולכן <strong>קאי הכא</strong> <small>[</small>כשהוא <small>עומד כאן] —</small> <strong>מדחי</strong> <small>[דוחה</small> אותו לצד אחר<small>],</small> <strong>קאי הכא</strong> <small>[</small>כשהוא <small>עומד כאן] —</small> <strong>מדחי</strong> <small>[דוחה</small> אותו לצד אחר<small>],</small> שאין לו הכרעה מוחלטת בדבר, אלא שבוחן הוא את הראיות לכאן ולכאן.
 ומציעים עוד <strong>תא שמע</strong> <small>[בוא</small> ו<small>שמע]:</small> <strong>בן</strong> של <strong>חבר כהן שרגיל לילך אצל אבי אמו</strong> שהוא <strong>כהן עם הארץ — אין חוששין שמא יאכילנו</strong> הסב <strong>תרומה טמאה, מצא</strong> האב <strong>בידו</strong> של הקטן <strong>פירות — אין זקוק לו</strong> לקחת אותם ממנו. הרי שאפילו במקום שיש חשש תרומה טמאה, שהוא מן התורה, אין זקוק לו! ודוחים: משם אין ראיה, כי מדובר שם <strong>בתרומה דרבנן</strong> <small>[שמדברי סופרים],</small> ואין בכך ספק איסור מן התורה.
 <strong>תא שמע</strong> <small>[בוא</small> ו<small>שמע]</small> ראיה ממקום אחר: <strong>יונק תינוק והולך</strong> (וממשיך) <strong>מגויה ומבהמה טמאה, ואין חוששין</strong> לומר שהוא <strong>ב</strong>גדר <strong>יונק שקץ,</strong> כלומר, כיונק מדבר טמא, משוקץ. אבל <strong>לא יאכילנו</strong> את התינוק <strong>נבלות וטרפות שקצים ורמשים. ומכולן,</strong> אפילו מן הטמאים <strong>יונק מהם ואפילו בשבת. ובגדול אסור</strong> לינוק בשבת אפילו מבהמה טהורה. <strong>אבא שאול אומר: נוהגין היינו שיונקים</strong> (ולא חולבים) <strong>מבהמה טהורה ביום טוב.</strong>
 <strong>קתני מיהא</strong> <small>[שנה על כל פנים]</small> ש<strong>אין חוששין ב</strong>תינוק ה<strong>יונק</strong> מן ה<strong>שקץ,</strong> משמע שאין חוששים לתינוק אם הוא אוכל דבר איסור! ודוחים: <strong>התם</strong> <small>[שם]</small> ההיתר הוא <strong>משום סכנה</strong> שבדבר, שהתינוק זקוק לכך ומוכרח לאכול. ואומרים: <strong>אי הכי</strong> <small>[אם כך]</small> שמדובר בחשש סכנה — <strong>גדול נמי</strong> <small>[גם כן]</small> יהא מותר לו, שהרי פיקוח נפש דוחה איסורים אלה!
 ומשיבים: <strong>גדול בעי אומדנא</strong> <small>[צריך אומדן],</small> שיבדקוהו רופאים או מומחים אחרים ויקבעו שהוא באמת חולה עד כדי סכנה. ומקשים: <strong>קטן נמי ליבעי אומדנא</strong> <small>[גם כן שיצטרך אומדן]</small> אם מסוכן הוא! <strong>אמר רב הונא בריה</strong> <small>[בנו]</small> של <strong>רב יהושע:</strong> אין צורך באומדן מיוחד, כי <strong>סתם תינוק מסוכן אצל חלב,</strong> שמן הסתם נחוץ לו החלב מאוד, ואם לא ישתה יסתכן.
 אגב הדיון מביאים מה ששנינו באותה ברייתא, <strong>אבא שאול אומר: נוהגין היינו שיונקים מבהמה טהורה ביום טוב.</strong> ומבררים: <strong>היכי דמי</strong> <small>[כיצד בדיוק</small> היה <small>הדבר]?</small> <strong>אי דאיכא</strong> <small>[אם</small> בדבר <small>שיש</small> בו<small>]</small> <strong>סכנה,</strong> אם כן <strong>אפילו בשבת נמי</strong> <small>[גם כן]</small> יהא מותר, <strong>ואי דליכא</strong> <small>[ואם</small> בדבר <small>שאין</small> בו<small>]</small> <strong>סכנה — אפילו ביום טוב אסור!</strong> ומשיבים: <strong>לא צריכא</strong> <small>[נצרכה]</small> אלא במקרה <strong>דאיכא צערא</strong> <small>[שיש צער]</small> כלומר, היו צמאים וסבלו מכך, אבל לא היתה סכנה בדבר.
 <strong>וקסבר</strong> <small>[וסבור הוא]</small> שיניקה מבהמה <strong>מפרק כלאחר יד הוא.</strong> שאיסור חליבה הוא תולדה ממלאכת המפרק ("דש"), שמוציא אוכל מתוך דבר שאינו ראוי לאכילה, ואם עושה זאת שלא כדרכו (בחליבה), אלא כלאחר יד, בדרך שינוי (ביניקה), אינו אסור אלא מפני גזירת חכמים. ולכן, באיסור <strong>שבת</strong> שהוא מעיקרו <strong>איסור</strong> שהעובר עליו חייב <strong>סקילה — גזרו רבנן</strong> <small>[חכמים]</small> אפילו כשעושה זאת כלאחר יד, ואולם ב<strong>יום טוב</strong> שאיסור המלאכה בו הוא רק <strong>איסור לאו</strong> <small>[לא</small> תעשה<small>] —</small> <strong>לא גזרו ביה רבנן</strong> <small>[בו חכמים]</small> כשיש צער. על כל פנים לא מצאנו ראיה לענין תינוק אוכל נבילות.
 <strong>תא שמע</strong> <small>[בוא</small> ו<small>שמע]</small> ראיה ממה ששנינו: נאמר בשרצים ובבעלי חיים טמאים: <strong>"לא תאכלום כי שקץ הם"</strong> (שם יא, מב), ופירשו כאילו היה כתוב <strong>"לא תאכילום"</strong> — בא הכתוב <strong>להזהיר</strong> את <strong>הגדולים על הקטנים,</strong> שלא רק שהם אסורים באכילה אלא שאף אסור לגדולים להאכילם לאחרים. <strong>מאי לאו</strong> <small>[האם לא]</small> ללמדנו <strong>דאמרי להו</strong> <small>[שאומרים להם]</small> הגדולים לקטנים: <strong>"לא תאכלו",</strong> להפרישם מעבירה! ודוחים: <strong>לא,</strong> הכוונה היא ש<strong>לא ליספו ליה</strong> <small>[יאכילו לו],</small> לקטן, <strong>בידים</strong> דבר טמא, אבל אין הוכחה מכאן שצריך להפרישו כשהוא אוכל בעצמו.
 <strong>תא שמע</strong> <small>[בוא</small> ו<small>שמע]</small> ראיה ממה ששנינו במקום אחר, נאמר: <strong>"כל נפש מכם לא תאכל דם"</strong> (שם יז, יב), הרי זה בא <strong>להזהיר הגדולים על הקטנים.</strong> ומנסים לומר: <strong>מאי לאו דאמרי להו</strong> <small>[האם לא</small> מדובר <small>ש</small>הגדולים <small>אומרים להם</small> לקטנים<small>]</small> <strong>"לא תאכלו</strong> דם <strong>"</strong>! ודוחים: <strong>לא,</strong> אף כאן הכוונה ש<strong>לא ליספו להו</strong> <small>[יאכילו אותם]</small> <strong>בידים.</strong>
 <strong>תא שמע</strong> <small>[בוא</small> ו<small>שמע]</small> ראיה ממה ששנינו במקום אחר, נאמר: <strong>"אמור</strong> אל הכהנים בני אהרן <strong>ואמרת</strong> אליהם לנפש לא יטמא בעמיו<strong>"</strong> (ויקרא כא, א) — הכפילות הזו "אמור" "ואמרת" באה <strong>להזהיר גדולים על הקטנים. מאי לאו דאמר להו</strong> <small>[האם לא</small> מדובר <small>ש</small>הגדול <small>אומר להם]</small> לקטנים: <strong>"לא תיטמו"</strong> <small>["אל תיטמאו"]!</small> ודוחים: <strong>לא,</strong> אפשר לפרש ש<strong>לא ליטמו להו</strong> <small>[יטמאו אותם]</small> <strong>בידים.</strong>
 ומעירים: <strong>וצריכי</strong> <small>[וצריכים]</small> להיאמר שלושה כתובים אלו, למרות שלכאורה כולם אומרים דבר אחד: להזהיר גדולים על הקטנים שלא יאכילו אותם דברים אסורים. <strong>דאי אשמעינן</strong> <small>[שאילו היה משמיע לנו]</small> רק את דין ה<strong>שקצים</strong>,
## דף קיד:
 <strong>משום</strong> ש<strong>איסורן במשהו,</strong> שהשרץ, אם הוא בריה שלימה — אסור, ולוקים עליו אפילו הוא קטן מאוד (תוספות), <strong>אבל דם,</strong> ש<strong>עד דאיכא</strong> <small>[שיש]</small> <strong>רביעית</strong> אין בו איסור תורה, וכיון שאיסורו קל, <strong>אימא</strong> <small>[אמור]</small> ש<strong>לא</strong> יזהירו עליו את הקטנים. <strong>ואי אשמעינן</strong> <small>[ואילו היה משמיע לנו]</small> רק <strong>דם</strong> היינו אומרים: החמירו בו <strong>משום דאיכא</strong> <small>[שיש]</small> באכילתו עונש <strong>כרת, אבל שרצים</strong> שאין באכילתם עונש כרת <strong>אימא</strong> <small>[אמור]</small> ש<strong>לא.</strong>
 <strong>ואי אשמעינן הני תרתי</strong> <small>[ואילו היה משמיע לנו</small> רק <small>את שני אלה],</small> היינו אומרים שהזהיר דווקא באלה <strong>משום</strong> ש<strong>איסורן שוה בכל,</strong> שהרי איסורים אלה חלים על כל אדם מישראל, <strong>אבל טומאה</strong> שהיא מצוה לכהנים בלבד <strong>אימא</strong> <small>[אמור]</small> ש<strong>לא. ואי אשמעינן</strong> <small>[ואילו היה משמיע לנו]</small> דין <strong>טומאה</strong> בלבד, היינו אומרים: דיני <strong>כהנים שאני</strong> <small>[שונים]</small> וחמורים הם יותר, <strong>משום</strong> ש<strong>ריבה בהן</strong> הכתוב <strong>מצות יתרות</strong> על אלה שחייבים בהם כל ישראל, <strong>אבל הני</strong> <small>[אלה],</small> שרצים ודם, <strong>אימא</strong> <small>[אמור]</small> ש<strong>לא</strong> הוזהרו בהם גדולים על הקטנים, על כן <strong>צריכא</strong> <small>[צריך]</small> שייאמרו כולם.
 ומציעים עוד לפתור את בעיית קטן אוכל נבילות, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>שני אחין, אחד פקח ואחד חרש, נשואים שתי אחיות פקחות, מת</strong> ה<strong>חרש</strong> שהיה <strong>בעל פקחת</strong>, <strong>מה יעשה פקח בעל פקחת? — תצא</strong> זו אשת החרש <strong>משום אחות אשה,</strong> שהרי היא אחות אשתו.
 <strong>מת פקח בעל פקחת</strong>, <strong>מה יעשה חרש בעל פקחת? — מוציא את אשתו בגט.</strong> שהרי זיקת הייבום חלה עליו מן התורה ואילו נישואיו אינם אלא מדברי סופרים, וכיון שחלה עליו זיקת אחות אשתו, צריך לגרש את אשתו, <strong>ו</strong>אילו <strong>אשת אחיו אסורה לעולם</strong> שאינו יכול לא לייבמה ולא לחלוץ לה.
 ונברר: <strong>אמאי</strong> <small>[מדוע]</small> <strong>מוציא את אשתו בגט? תיתיב גביה</strong> <small>[</small>תמשיך ו<small>תשב אצלו],</small> שהרי החרש בגדר <strong>קטן אוכל נבלות הוא,</strong> שאינו בר־דעת ודינו לענין זה כקטן, ואם יבוא עליה, לא תיחשב זאת עבירה! ומשיבים: אילו היה הדבר תלוי רק בו, היה באמת כך, אבל כאן צריך להוציא אותה <strong>משום איסורא דידה</strong> <small>[האיסור שלה],</small> שהרי היא פיקחת, וכשם שהוא אסור בה, כך אסורה היא בו.
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה ממקום אחר, ששנינו: <strong>שני אחין פקחין נשואין שתי אחיות, אחת פקחת ואחת חרשת, מת פקח בעל חרשת</strong>, <strong>מה יעשה פקח בעל פקחת? — תצא</strong> אותה חרשת <strong>משום אחות אשה. מת פקח בעל פקחת</strong>, <strong>מה יעשה פקח בעל חרשת? — מוציא את אשתו בגט,</strong> שהרי זיקתה של אחות אשתו היא מן התורה, ואילו אשתו איננה נשואה לו אלא מדברי סופרים ולכן צריך לגרשה. <strong>ו</strong>יוציא את <strong>אשת אחיו בחליצה</strong> (שהרי הוא פיקח ויכול לחלוץ לה).
 ונברר: <strong>ואמאי</strong> <small>[ומדוע]</small> <strong>מוציא את אשתו בגט? תיתיב גביה</strong> <small>[תשב אצלו],</small> שהרי היא בגדר <strong>קטן אוכל נבלות הוא,</strong> שאינה בת־דעת ולא חל עליה איסור! ומשיבים: האיסור הוא לא בגללה אלא <strong>משום איסורא דידיה</strong> <small>[האיסור שלו],</small> שהרי הוא פיקח ואסור בה.
 <strong>אמר רבא, תא שמע</strong> <small>[בוא</small> ו<small>שמע]</small> ראיה ממה ששנינו: <strong>שני אחין, אחד חרש ואחד פקח</strong> שהיו <strong>נשואין לשתי אחיות, אחת פקחת ואחת חרשת. מת חרש בעל חרשת</strong>, <strong>מה יעשה פקח בעל פקחת? — תצא</strong> החרשת <strong>משום אחות אשתו.</strong> אם <strong>מת פקח בעל פקחת, מה יעשה חרש בעל חרשת? — מוציא את אשתו בגט, ואשת אחיו אסורה לעולם,</strong> שהרי אינו יכול לא לייבם ולא לחלוץ.
 <strong>והא הכא דלאו איסורא דידה איכא ולאו איסורא דידיה איכא</strong> <small>[והרי כאן שלא איסור שלה יש ולא איסור שלו יש]</small> שהרי שניהם חרשים ואינם נאסרים, <strong>וקתני</strong> <small>[ו</small>מכל מקום <small>שנה]:</small> <strong>מוציא את אשתו בגט! אמר רב שמעיה:</strong> אפשר לומר שמקור האיסור הוא ב<strong>גזירה</strong> שגזרו חכמים <strong>משום התרת יבמה לשוק.</strong> שמצד עצמו היה יכול להשאיר את אשתו, אלא שיש לחשוש שיאמרו שהיא ממש אשתו לכל דבר, והיבמה הפיקחת מותרת לשוק משום אחות אשתו, משום כך אמרו שיוציא את אשתו בגט. ואם כן לא מצאנו ראיה גמורה לפתור את הבעיה בענין קטן אוכל נבילות.
 
 <big>א משנה</big> <strong>האשה שהלכה היא ובעלה למדינת הים</strong> וכשהלכו לשם היה <strong>שלום בינו לבינה,</strong> שלא היה ריב ביניהם, <strong>ו</strong>גם היה <strong>שלום בעולם,</strong> שלא ידענו שיש מלחמה בעולם. <strong>ובאה</strong> האשה לבדה למקום שממנו יצאו, <strong>ואמרה: "מת בעלי"</strong> — הרי זה <strong>תנשא</strong> על סמך עדות עצמה. וכיוצא בו, אם אמרה <strong>"מת בעלי"</strong> ולא היו לו בנים, ולבעלה יש אח — <strong>תתייבם</strong> על סמך עדותה.
 ואם היה <strong>שלום בינו לבינה</strong> כשיצאו, אבל היתה <strong>מלחמה בעולם,</strong> או שהיתה <strong>קטטה בינו לבינה ושלום בעולם, ובאתה</strong> האשה <strong>ואמרה "מת בעלי" — אינה נאמנת,</strong> שאנחנו חוששים שמא טעתה, או מטעה היא את החכמים. <strong>ר' יהודה אומר: לעולם אינה נאמנת</strong> כשמעידה שמת בעלה, <strong>אלא אם כן באתה בוכה, ובגדיה קרועין,</strong> שאז ניכר שאמת הדבר. <strong>אמרו לו:</strong> אין לחלק בכך, אלא <strong>אחת זו</strong> הבוכיה <strong>ואחת זו</strong> שאינה בוכיה <strong>תנשא</strong> בעדות עצמה.
 <big>ב גמרא</big> <strong>תנא</strong> <small>[שנה</small> במשנה<small>]:</small> <strong>"שלום בינו לבינה" משום דקבעי למיתני</strong> <small>[שרצה לשנות]</small> בסוף: <strong>"קטטה בינו לבינה",</strong> וכן <strong>תנא</strong> <small>[שנה]</small> <strong>"שלום בעולם" משום דקבעי למיתני</strong> <small>[שרצה לשנות]</small> אחר כך: <strong>"מלחמה בעולם",</strong> ולכן הדגיש את הדברים בצורה זו.
 <strong>אמר רבא: מאי טעמא</strong> <small>[מה הטעם]</small> שכשהיתה <strong>מלחמה</strong> אין סומכים על עדותה — <strong>משום דאמרה בדדמי</strong> <small>[שאומרת</small> מה <small>שנידמה</small> לה<small>],</small> שהיא אומרת בליבה: <strong>סלקא דעתא</strong> <small>[יעלה על הדעת]</small> ש<strong>בכל הני דאיקטול</strong> <small>[אלה שנהרגו],</small> <strong>הוא,</strong> בעלי בלבד, <strong>פליט</strong> <small>[נמלט]?</small> <strong>אם תימצא לומר</strong> בכל זאת, <strong>כיון</strong> ש<strong>שלום בינו לבינה נטרא</strong> <small>[שומרת,</small> מחכה<small>]</small> <strong>עד דחזיא</strong> <small>[שרואה]</small> ממש שמת, בכל זאת <strong>זימנין דמחו ליה בגירא</strong> <small>[פעמים שמכים אותו בחץ]</small> <strong>או ברומחא</strong> <small>[ברומח]</small> <strong>וסברא</strong> <small>[</small>והיא <small>סבורה]</small> ש<strong>ודאי מת</strong> מחמת המכה, <strong>ו</strong>באמת אין זו הוכחה, שכן <strong>איכא דעבד סמתרי</strong> <small>[יש</small> מקרים <small>שעושה</small> מישהו <small>תרופה</small> לנפגע<small>]</small> <strong>וחיה</strong> (מתרפא) על אף המכה.
 <strong>סבר רבא למימר</strong> <small>[לומר]</small> ש<strong>רעבון</strong> (רעב) <strong>אינו כמלחמה, דלא אמרה בדדמי</strong> <small>[שאינה אומרת ב</small>מה <small>שנדמה</small> לה<small>].</small> <strong>הדר</strong> <small>[חזר]</small> בו אחר כך ו<strong>אמר רבא: רעבון הרי הוא כמלחמה.</strong> ומה טעם חזר בו — <strong>דההיא דאתת לקמיה</strong> <small>[ש</small>אשה <small>אחת באה לפני]</small> <strong>רבא, אמרה ליה</strong> <small>[לו]:</small> <strong>"בעלי מת ברעב".</strong> ורצה רבא לחוקרה, <strong>אמר לה: שפיר עבדת דשיזבת נפשיך</strong> <small>[</small>וכי <small>יפה עשית שהצלת את עצמך</small> וברחת<small>]</small> והשארת אותו שימות? <strong>סלקא דעתך דבההוא פורתא דנפפיתא דשבקת ליה הוה חיי</strong> <small>[</small>וכי <small>עולה על דעתך שבאותו מעט קמח מנופה שהשארת לו</small> יכול <small>היה לחיות]?</small> <strong>אמרה ליה</strong> <small>[לו]:</small> <strong>מר נמי ידע דכי האי גוונא</strong> <small>[אדוני גם כן יודע שבמקרה כזה]</small> <strong>לא חיי</strong> <small>[</small>יכול היה <small>לחיות]</small> והבין רבא מתוך הדברים הללו שבאמת לא ראתה שמת בעלה, שראתה אותו כשהוא חלוש מחמת הרעב, והיא העידה בוודאות שמת.
 <strong>הדר</strong> <small>[חזר]</small> בו שוב ו<strong>אמר רבא:</strong> כשיש <strong>רעבון</strong> בעולם הרי זה <strong>גריעא</strong> <small>[גרוע]</small> <strong>ממלחמה</strong> לענין זה. ש<strong>אילו</strong> בעת <strong>מלחמה, כי אמרה</strong> <small>[כאשר אומרת]:</small> <strong>"מת בעלי במלחמה" הוא דלא מהימנא</strong> <small>[שאיננה נאמנת],</small> אבל גם בעת מלחמה, <strong>הא</strong> <small>[הרי]</small> אם אמרה <strong>"מת על מטתו"</strong> מסיבה אחרת — <strong>מהימנא</strong> <small>[נאמנת],</small> שהרי כאן אינה טועה. <strong>ואילו גבי רעבון</strong> אינה נאמנת <strong>עד</strong> ש<strong>אמרה "מת וקברתיו",</strong> שאז ברור שמעידה על מותו, ולא במה שנדמה לה.
 וכן <strong>מפולת הרי הוא כמלחמה, דאמרה בדדמי</strong> <small>[שאומרת ב</small>מה <small>שנדמה</small> לה<small>]</small> ואינה מדקדקת לבדוק שמא ניצל. וכן <strong>שילוח נחשים ועקרבים</strong> שהתנפלו עליהם — <strong>הרי הן כמלחמה, דאמרה בדדמי</strong> <small>[שאומרת ב</small>מה <small>שנדמה</small> לה<small>].</small>
 אם היה <strong>דבר</strong> (או מגיפה דומה) — <strong>אמרי לה</strong> <small>[יש אומרים]</small> <strong>הרי הוא כמלחמה, ואמרי לה</strong> <small>[ויש אומרים]</small> ש<strong>אינו כמלחמה.</strong> ומסבירים: <strong>אמרי לה</strong> <small>[יש אומרים]</small> ש<strong>הרי הוא כמלחמה,</strong> ומדוע <strong>— דאמרי בדדמי</strong> <small>[שאומרת ב</small>מה <small>שנדמה</small> לה<small>],</small> משום שחושבת שאם כולם מתו במגיפה, לא ייתכן שבעלה נשאר חי. <strong>ואמרי לה</strong> <small>[ויש אומרים]</small> ש<strong>אינו כמלחמה,</strong> ומדוע — <strong>דסמכי אדאמרי אינשי</strong> <small>[שסומכים על מה שאומרים אנשים</small> בפתגם מקובל<small>]:</small> <strong>שב שנין הוה מותנא</strong> <small>[שבע שנים היה דבר]</small> <strong>ואינש</strong> <small>[ואדם]</small> <strong>בלא שני</strong> <small>[שנותיו]</small> <strong>לא אזיל</strong> <small>[הלך,</small> מת<small>],</small> שבדבר שהוא בידי שמים, יודעים אנשים שפעמים אין אדם נפגע כלל במגיפה, ואם מעידה האשה שמת, ודאי ראתה בבירור שמת.
 <strong>איבעיא להו</strong> <small>[נשאלה להם,</small> ללומדים<small>]</small> שאלה זו: <strong>החזיקה היא מלחמה בעולם מהו?</strong> כלומר, אם לא ידענו שהיתה מלחמה באותו מקום, אלא שבאה האשה ורק מפיה נודע לנו שהיתה מלחמה, והוסיפה ואמרה שמת בעלה במלחמה זו — <strong>מי אמרינן</strong> <small>[האם אומרים אנו]</small> במקרה זה <strong>מה לה לשקר,</strong> שכיון שהיא עצמה סיפרה שהיתה מלחמה ושמת בעלה אין מקום לחשוד בה שמשקרת,
## דף קטו.
 <strong>דאי בעיא אמרה</strong> <small>[שאם</small> היתה <small>רוצה</small> לשקר <small>היתה אומרת]:</small> <strong>"שלום</strong> היה <strong>בעולם",</strong> והיו מקבלים את עדותה. <strong>או דלמא</strong> <small>[שמא]</small> <strong>כיון דאיחזקה</strong> <small>[ש</small>כבר <small>החזיקה]</small> מלחמה ואנו סומכים עליה בכך — לענין בעלה <strong>אמרה בדדמי</strong> <small>[</small>היא <small>אומרת ב</small>מה <small>שנדמה</small> לה<small>],</small> <strong>ולא אתי</strong> <small>[בא]</small> הנימוק של <strong>"מה לי לשקר" ומרע,</strong> מקלקל <strong>חזקתיה</strong> <small>[</small>את <small>החזקה]</small> של מלחמה.
 ומנסים להביא ראיה, <strong>תא שמע</strong> <small>[בוא</small> ו<small>שמע],</small> ראיה ממה ששנינו, באה אשה ואמרה: <strong>"עישינו עלינו</strong> את ה<strong>בית</strong> לאחר שהציתוהו<strong>",</strong> או ש<strong>"עישינו</strong> (עישנו) <strong>עלינו מערה",</strong> וכתוצאה מכך <strong>"הוא,</strong> בעלי, <strong>מת ואני נצלתי" — אינה נאמנת.</strong> והרי היא עצמה מספרת את המעשה כולו, ובכל זאת אין מאמינים לה! ומשיבים: משם אין ראיה, כי <strong>שאני התם</strong> <small>[שונה שם]</small> <strong>דאמר</strong> <small>[שאומרים]</small> <strong>לה</strong> שאי אפשר לסמוך על עדותה, <strong>כי היכי דלדידך איתרחיש ניסא לדידיה נמי איתרחיש ניסא</strong> <small>[שכמו שלך אירע נס</small> וניצלת, אולי <small>גם לו,</small> לבעלך, <small>אירע נס]</small> ואולי אף הוא עדיין חי.
 <strong>תא שמע</strong> <small>[בוא</small> ו<small>שמע]</small> ראיה מברייתא אחרת, באה אשה ואמרה: <strong>"נפלו</strong> (התנפלו) <strong>עלינו גוים",</strong> או <strong>"נפלו עלינו ליסטים"</strong> להורגנו, <strong>"הוא מת, ו</strong>אני <strong>נצלתי" — נאמנת.</strong> משמע, שאנו סומכים על עדותה מהנימוק של "מה לי לשקר"! ודוחים: אין זו ראיה, כי <strong>התם</strong> <small>[שם]</small> מסתברת עדותה, ו<strong>כ</strong>פי שאמר <strong>רב אידי.</strong> ש<strong>אמר רב אידי: אשה כלי זיינה עליה,</strong> כלומר, אשה בדרך כלל איננה נהרגת על ידי ליסטים, כי עצם היותה אשה מגינה עליה, ולכל היותר היו אונסים אותה ולא הורגים, ולכן יש מקום להניח שאמת היה הדבר.
 מסופר: <strong>ההוא גברא דבשילהי הלוליה איתלי נורא בי גנני</strong> <small>[אדם אחד שבסוף</small> (גמר) <small>חתונתו נתפסה,</small> פרצה, <small>אש</small> ב<small>בית החופה</small> בו מצויים החתן והכלה<small>],</small> <strong>אמרה להו דביתהו</strong> <small>[אמרה להם אשתו]</small> וצעקה: <strong>"חזו גבראי, חזו גבראי</strong> <small>[ראו</small> את <small>בעלי, ראו</small> את <small>בעלי]</small> <strong>", אתו, חזו גברא חרוכא דשדי, ופסתא דידא דשדיא</strong> <small>[באו, ראו איש חרוך</small> שלא היה ניכר מי הוא <small>ש</small>היה <small>מוטל, ופיסת היד שמוטלת].</small>
 <strong>סבר רב חייא בר אבין למימר</strong> <small>[לומר]:</small> <strong>היינו</strong> הוא המקרה של <strong>"עישינו עלינו בית", "עישינו עלינו מערה",</strong> ואין לסמוך עליה שמת. <strong>אמר רבא: מי דמי</strong> <small>[האם דומה</small> הדבר<small>]?</small> <strong>התם</strong> <small>[שם]</small> הרי <strong>לא קאמרה</strong> <small>[אמרה]</small> <strong>"חזו גבראי חזו גבראי</strong> <small>[ראו</small> את <small>בעלי, ראו</small> את <small>בעלי]</small> <strong>". ועוד, גברא חרוכא דשדי ופסתא דידא דשדיא</strong> <small>[ועוד</small> הבדל יש: כאן הרי <small>איש חרוך שמוטל, ופיסת יד שמוטלת],</small> ויש איפוא סיוע לדבריה,
 <strong>ורב חייא בר אבין</strong> מדוע לא קיבל את העדות — לדעתו, <strong>גברא חרוכא דשדיא</strong> <small>[גבר חרוך שמוטל]</small> איננה ראיה, כי <strong>אימא איניש אחרינא אתא לאצולי, ואכילתיה נורא</strong> <small>[</small>יש לחשוש <small>ולומר</small> שמא <small>אדם אחר בא להציל ושרפתו האש],</small> <strong>ופסתא דידא דשדיא</strong> <small>[ופיסת היד שמוטלת]</small> שם — שמא <strong>נורא איתליא ואתיליד ביה מומא ומחמת כיסופא אזל וערק לעלמא</strong> <small>[האש נתפסה</small> בו <small>ונולד בו מום</small> שנקטעה ידו <small>ומחמת הבושה הלך וברח לעולם]</small> ועדיין חי הוא, ולכן לא רצה לסמוך על העדות.
 <big>א</big> <strong>איבעיא להו</strong> <small>[נשאלה להם,</small> ללומדים<small>],</small> שאלה זו: <strong>עד אחד</strong> המעיד על מות אדם <strong>במלחמה מהו</strong>? וצדדי השאלה: <strong>טעמא</strong> <small>[הטעם]</small> ש<strong>עד אחד מהימן</strong> <small>[נאמן]</small> בעדות אשה — <strong>משום דמילתא דעבידא לאיגלויי</strong> <small>[שדבר העשוי להתגלות]</small> אם חי <strong>הוא,</strong> ובדבר שכזה <strong>לא משקר</strong> אדם, <strong>הכא נמי לא</strong> <small>[כאן גם כן אינו]</small> <strong>משקר, או דלמא</strong> <small>[שמא]</small> <strong>טעמא</strong> <small>[הטעם]</small> שמתירים על פי <strong>עד אחד — משום דהיא גופא דייקא ומינסבא</strong> <small>[שהיא עצמה מדייקת,</small> בודקת את העדות היטב <small>ו</small>רק אז <small>נישאת],</small> <strong>והכא</strong> <small>[וכאן],</small> <strong>כיון דזימנין דסניא ליה</strong> <small>[שלפעמים ש</small>היא <small>שונאת אותו],</small> <strong>לא דייקא ומינסבא</strong> <small>[אינה מדייקת</small> בדברים <small>ונישאת],</small> תוך הנחה שודאי מת במלחמה.
 <strong>אמר רמי בר חמא: תא שמע</strong> <small>[בוא</small> ו<small>שמע]</small> פתרון לשאלה, ממה ששנינו, <strong>אמר ר' עקיבא: כשירדתי לנהרדעא</strong> שבבבל <strong>לעבר</strong> את <strong>השנה, מצאתי</strong> שם את החכם <strong>נחמיה איש בית דלי, ואמר לי: שמעתי שאין</strong> חכמים <strong>משיאין את האשה בארץ ישראל על פי</strong> עדות <strong>עד אחד, אלא</strong> רק <strong>ר' יהודה בן בבא,</strong> ושאר החכמים מפקפקים לסמוך על דעתו. <strong>ונמתי</strong> (ואמרתי) <strong>לו:</strong> אכן <strong>כן הדברים. אמר לי: אמור להם משמי: אתם יודעים</strong> ש<strong>המדינה הזו משובשת בגייסות? כך מקובלני מרבן גמליאל הזקן שמשיאין האשה על פי עד אחד.</strong>
 ונברר את הברייתא הזו לענייננו: לצורך <strong>מאי</strong> <small>[מה]</small> אמר <strong>מדינה</strong> זו <strong>משובשת בגייסות? לאו</strong> <small>[</small>האם <small>לא]</small> כוונתו לומר: <strong>אף על גב</strong> <small>[אף על פי]</small> ש<strong>מדינה זו משובשת</strong> ויש בה מלחמה, <strong>כך מקובלני שמשיאין על פי עד אחד. אלמא</strong> <small>[מכאן]</small> ש<strong>עד אחד מהימן</strong> <small>[נאמן]</small> בעדות אשה במלחמה.
 <strong>אמר רבא: אי הכי</strong> <small>[אם כך]</small> אתה מפרש, <strong>מאי שנא</strong> <small>[</small>ב<small>מה שונה]</small> שאמר <strong>"מדינה זו"? — "כל מקום שיש גייסות" מיבעי ליה</strong> <small>[צריך היה לו</small> לומר<small>]!</small> <strong>אלא אמר רבא: הכי קאמר</strong> <small>[כך אמר]</small> נחמיה איש בית דלי: <strong>אתם יודעים שמדינה זו משובשת בגייסות, ולא אפשר ליה למשבק אינשי ביתי ומייתי קמי רבנן</strong> <small>[ואי אפשר לו,</small> לי, <small>לעזוב</small> את <small>אנשי ביתי ולבוא לפני חכמים]</small> מפני הסכנה, ולכן איני יכול לבוא ולהעיד בעצמי לפני החכמים ש<strong>כך מקובלני מרבן גמליאל שמשיאין האשה על פי עד אחד.</strong> ואם כן, אין פתרון לבעייתנו.
 ומציעים: <strong>תא שמע</strong> <small>[בוא</small> ו<small>שמע]</small> ראיה ממקום אחר, <strong>מעשה בשני תלמידי חכמים שהיו באין עם אבא יוסי בן סימאי בספינה, וטבעה</strong> אותה ספינה, <strong>והשיא רבי</strong> את <strong>נשותיהן על פי נשים</strong> שהעידו על כך. <strong>והא</strong> <small>[והרי]</small> <strong>מים כמלחמה דמו</strong> <small>[נחשבים]</small> לענין זה, שיש מקום להשערות ולטעות, <strong>ונשים, אפילו</strong> הן <strong>מאה — כעד אחד דמו</strong> <small>[</small>הן <small>נחשבות]</small> לענין עדותן על מות הבעל, <strong>וקתני</strong> <small>[ושנה]:</small> <strong>השיא,</strong> משמע שסומכים על עד אחד אפילו במלחמה!
 את ההוכחה הזאת דוחים: <strong>ותסברא</strong> <small>[ו</small>כי <small>סבור אתה]</small> שיש מכאן ראיה? אם כפי שאתה מפרש הנשים העידו רק שטבעה הספינה, הלא <strong>מים שאין להם סוף נינהו</strong> <small>[הם],</small> שהספינה שטבעה בים, טבעה במקום שאי אפשר היה לראות את החוף, <strong>ו</strong>כלל הוא כי מי שטבע ב<strong>מים שאין להם סוף — אשתו אסורה,</strong> שאין הוכחה שאכן טבע, ולא יצא בצד אחר. <strong>אלא</strong> חייבים לומר, <strong>היכי דמי</strong> <small>[כיצד</small> היה <small>בדיוק הדבר],</small> <strong>דאמרי</strong> <small>[שאמרו]</small> אותן הנשים: <strong>אסקינהו קמן</strong> <small>[העלו</small> את הטבועים <small>לפנינו]</small>
## דף קטו:
 <strong>וחזינהו לאלתר</strong> <small>[וראינו אותם מיד]</small> כשהעלום, <strong>וקאמרי סימנין</strong> <small>[ואמרו</small> הנשים <small>סימנים]</small> שהיו באנשים אלה, <strong>דלאו עלייהו סמכינן</strong> <small>[ש</small>באופן כזה <small>לא עליהן אנו סומכים],</small> <strong>אלא</strong> על ה<strong>סימנים.</strong>
 <big>א</big> מסופר: <strong>ההוא גברא דאפקיד שומשמי גבי חבריה</strong> <small>[אדם אחד שהפקיד שומשומים אצל חבירו],</small> <strong>אמר ליה</strong> <small>[לו]</small> לאחר זמן: <strong>הב ליה שומשמי</strong> <small>[תן לו,</small> לי, את ה<small>שומשומים].</small> <strong>אמר ליה</strong> <small>[לו]:</small> <strong>שקילתינהו</strong> <small>[לקחת אותם].</small> אמר לו המפקיד: <strong>והא כן וכן הויין</strong> <small>[והרי כך וכך</small> בכמות <small>היו],</small> <strong>ובחביתא רמיין</strong> <small>[ובחבית</small> הם <small>מונחים]</small> וצא ובדוק, וראה שכך הוא. <strong>אמר ליה</strong> <small>[לו]</small> השומר: <strong>דידך</strong> <small>[</small>את השומשומים <small>שלך] —</small> <strong>שקלתינהו</strong> <small>[לקחת אותם],</small> <strong>והני</strong> <small>[ואלה]</small> הנמצאים בחבית אצלי — <strong>אחריני נינהו</strong> <small>[אחרים הם].</small> ובא הדבר לפני חכמים, לשאול מה הדין.
 <strong>סבר רב חסדא למימר</strong> <small>[לומר]:</small> <strong>היינו</strong> <small>[זה הוא]</small> מקרה הדומה למקרה למעלה ב<strong>שני תלמידי חכמים</strong> שטבעו, ואמרו עליהם סימנים, <strong>ולא אמרינן</strong> <small>[ואין אנו אומרים]:</small> <strong>הנך אזלו לעלמא, והני אחריני נינהו</strong> <small>[אלה הלכו</small> להם <small>לעולם, ואלה</small> שצפו ועלו <small>אחרים הם],</small> וגם כאן, אפשר לסמוך על הסימנים שנתן המפקיד, ואין לומר ששומשומים אלה אחרים הם.
 <strong>אמר ליה</strong> <small>[לו]</small> <strong>רבא: מי דמי</strong> <small>[האם דומה]</small> הדבר? <strong>התם קאמרי</strong> <small>[שם אומרים</small> <small>הם]</small> <strong>סימנים</strong> על האנשים, <strong>הכא שומשמי מאי סימנא אית להו</strong> <small>[כאן,</small> ל<small>שומשומים</small> עצמם <small>מה,</small> איזה, <small>סימן יש להם</small> בגופם<small>]?</small> <strong>ודקאמר "כן וכן הויין"</strong> <small>[ו</small>מה <small>שאמר "כך וכך היו"</small> בכמות<small>]</small> — <strong>אימר חושבנא איתרמי</strong> <small>[אמור</small> ש<small>חשבון הזדמן]</small> ובמקרה הזדמן שהיתה כמות כזו גם בפעם שניה, ואין הוכחה שבאמת אותם שומשומים שלו הם.
 בהמשך לאותו דיון, <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בר</strong> <small>[בנו]</small> של <strong>רב חסדא לרב אשי: ומי חיישינן</strong> <small>[והאם חוששים אנו]</small> בדברים האלה <strong>שמא פינן</strong> (פינה אותם ממקומם)? <strong>והתנן</strong> <small>[והרי שנינו</small> במשנה<small>],</small> <strong>מצא כלי וכתוב עליו קו"ף</strong> — יש לומר שכל הנמצא בכלי, כגון כסף, היה מיועד לצורך <strong>קרבן,</strong> היה רשום עליו <strong>מ"ם</strong> — הרי הוא <strong>מעשר, דל"ת</strong> — הוא <strong>דמוע,</strong> תערובת של תרומה בחולין, <strong>טי"ת</strong> — הרי הוא <strong>טבל, תי"ו — תרומה. שבשעת הסכנה</strong> שגזרו גזירות שמד על ישראל <strong>היו כותבין תי"ו תחת</strong> (במקום) <strong>תרומה,</strong> ולא כתבו במפורש, ואין חוששים שמא פינו את התרומה מהכלי למקום אחר!
 כנגד טענה זו <strong>אמר ליה</strong> <small>[לו]</small> <strong>רבינא לרב אשי: ולא חיישינן</strong> <small>[ו</small>האם <small>אין אנו חוששים]</small> <strong>שמא פינן? — אימא סיפא</strong> <small>[אמור</small> את <small>סופה]</small> של אותה משנה, <strong>ר' יוסי אומר: אפילו מצא חבית וכתוב עליה</strong> במפורש <strong>תרומה — הרי אלו חולין, שאני אומר: אשתקד</strong> (בשנה שעברה) <strong>הוה</strong> <small>[היה]</small> <strong>מלא תרומה, ופינה</strong> את התרומה והכניס דבר שאיננו תרומה, הרי מכאן ראיה שאנו כן חוששים!
 <strong>אלא</strong> כך יש לומר: <strong>דכולי עלמא חיישינן</strong> <small>[לדעת הכל חוששים אנו]</small> <strong>שמא פינן, והכא בהא קמיפלגי</strong> <small>[וכאן,</small> באותם כלים, <small>בזה הם חלוקים]:</small> <strong>מר</strong> <small>[חכם זה,</small> חכמים<small>]</small> <strong>סבר: אם איתא</strong> <small>[יש],</small> אם אמנם, <strong>דפינהו</strong> <small>[שפינה</small> את התרומה<small>] —</small> <strong>מיכפר הוה כפר</strong> <small>[היה מוחק</small> את הכתובת<small>].</small> <strong>ואידך</strong> <small>[והאחר,</small> ר' יוסי<small>],</small> סבור: <strong>אימר אישתלויי אישתלי</strong> <small>[אמור ששכח]</small> לעשות כך. <strong>אי נמי, לפנחיא שבקיה</strong> <small>[או גם כן</small> טעם אחר — <small>להצלה הניח</small> את הכתובת<small>]</small> שלא יבואו בני אדם לקחת את מה שיש בכלי, כי יחשבו שתרומה היא.
 <big>ב</big> אגב השאלות הללו בדיני התרת אשה מספרים: <strong>יצחק ריש גלותא</strong> <small>[ראש הגולה],</small> <strong>בר אחתיה</strong> <small>[בן אחותו]</small> של <strong>רב ביבי, הוה קאזיל</strong> <small>[היה הולך]</small> <strong>מקרטבא לאספמיא</strong> <small>[לספרד],</small> <strong>ושכיב</strong> <small>[ומת]</small> בדרך. <strong>שלחו מהתם</strong> <small>[משם,</small> מספרד<small>]</small> הודעה זו: <strong>יצחק ריש גלותא</strong> <small>[ראש הגולה],</small> <strong>בר אחתיה</strong> <small>[בן אחותו]</small> של <strong>רב ביבי, הוה קאזיל</strong> <small>[היה הולך]</small> <strong>מקרטבא לאספמיא</strong> <small>[לספרד]</small> <strong>ושכיב</strong> <small>[ומת].</small> והתעוררה השאלה: <strong>מי חיישינן לתרי</strong> <small>[האם חוששים אנחנו לשני]</small> <strong>יצחק, או לא?</strong> כלומר, שמא יש עוד אדם אחר בשם זה, ואין בזהות שמותיהם משום סימנים מובהקים. <strong>אביי אמר: חיישינן</strong> <small>[חוששים אנו].</small> <strong>רבא אמר: לא חיישינן</strong> <small>[אין אנו חוששים].</small>
 <strong>אמר אביי: מנא אמינא לה</strong> <small>[מניין אומר אני אותה]</small> סברה שחוששים לכך, <strong>דההוא גיטא דאשתכח</strong> <small>[שגט אחד נמצא]</small> <strong>ב</strong>עיר <strong>נהרדעא וכתיב</strong> <small>[ו</small>היה <small>כתוב</small> בו<small>]:</small> <strong>בצד קלוניא מתא</strong> <small>[העיר]</small> <strong>אנא</strong> <small>[אני]</small> <strong>אנדרולינאי</strong> איש <strong>נהרדעא פטרית ותרכית ית</strong> <small>[פטרתי ושלחתי</small> וגרשתי <small>את]</small> <strong>פלונית אנתתי</strong> <small>[אשתי],</small> ואשת אנדרולינאי ביקשה שיתירו לה להינשא על פי גט זה, ולא ידעו אם הוא האיש שנתן את הגט, או שמא יש אדם אחר בשם זה. <strong>ושלחה,</strong> את השאלה הזו, <strong>אבוה</strong> <small>[אביו]</small> של <strong>שמואל לקמיה</strong> <small>[לפני]</small> <strong>ר' יהודה נשיאה</strong> <small>[הנשיא]</small> לארץ ישראל לדעת מה ההלכה. <strong>ושלח ליה</strong> <small>[לו]:</small> <strong>תיבדק נהרדעא כולה</strong> אם יש אדם נוסף בשם זה. משמע שחוששים שמא יש אדם נוסף בשם זה, וכן צריך לעשות במעשה של אותו יצחק.
 <strong>ורבא אמר:</strong> אין להביא מכאן ראיה, שכן <strong>אם איתא</strong> <small>[יש</small> מקום<small>]</small> לחשוש שזה שכתב את הגט, אחר הוא, וחוששים לאדם נוסף באותו שם — <strong>יבדק כל העולם מיבעי ליה</strong> <small>[צריך היה לו]</small> לומר, שמא יש בעולם אדם אחר שנקרא באותו שם?! <strong>אלא</strong> באמת לא היה מקום לחשוש כלל, ומדוע שלח לו שתיבדק נהרדעא — <strong>משום כבודו דאבוה</strong> <small>[של אביו]</small> של <strong>שמואל הוא</strong> ש<strong>שלח הכי</strong> <small>[כך],</small> שלא רצה לכתוב במפורש ששאל דבר שאינו צריך, ולכן כתב באופן הנשמע כאילו הוא מסכים במקצת לחשש זה.
 <strong>אמר רבא: מנא אמינא לה</strong> <small>[מניין אומר אני אותה,</small> את דעתי<small>]</small> שאין חוששים לשניים ששמותיהם שווים — <strong>דהנהו תרי שטרי דנפקי</strong> <small>[שאותם שני שטרות שיצאו]</small> <strong>ב</strong>עיר <strong>מחוזא וכתיב בהו</strong> <small>[ו</small>היו <small>כתובים בהם]</small> השמות: <strong>חבי בר ננאי וננאי בר חבי. ואגבי בהו</strong> <small>[והגבה בהם]</small> <strong>רבא בר אבוה זוזי</strong> <small>[זוזים,</small> כספים<small>]</small> ולא חשש שמא של אחרים הם. <strong>והא</strong> <small>[והרי]</small> השמות <strong>חבי בר ננאי וננאי בר חבי ב</strong>עיר <strong>מחוזא שכיחי טובא</strong> <small>[מצויים הרבה],</small> ובוודאי יש אנשים אחרים בעלי שם זה, ובכל זאת אין אנו חוששים לכך. ושואלים: <strong>ואביי,</strong> מה משיב הוא על הוכחה זו?
## דף קטז.
 <strong>למאי ניחוש</strong> <small>[למה נחשוש]</small> <strong>לה</strong> במקרה של שטר? <strong>אי</strong> <small>[אם]</small> נחשוש <strong>לנפילה,</strong> שמא נפל השטר מיד בעליו וזה מצאו — <strong>מזהר זהיר ביה</strong> <small>[זהיר</small> הוא <small>בו]</small> שלא לאבדו, שיודע שיש בעיר אחרים ששמם כשמו. ו<strong>אי</strong> <small>[</small>ו<small>אם]</small> נחשוש <strong>לפקדון,</strong> שמא מסרו לו — <strong>כיון דשמיה כשמיה</strong> <small>[ששמו כשמו</small> של המחזיק בפיקדון <strong>לא מפקיד גביה</strong> <small>[יפקיד אצלו</small> שטר<small>]</small> בלי להבטיח את עצמו.
 <strong>מאי אמרת</strong> <small>[מה</small> יכול <small>אתה לומר],</small> שיש לחשוש <strong>דלמא</strong> <small>[שמא]</small> <strong>מסר ליה</strong> <small>[לו]</small> לזה, ששמו כשמו, את השטר, שנתנו או מכרו לו שיגבנו לעצמו, אולם אז יפה עושה המחזיק שגובה בשטר, כי <strong>אותיות</strong> (שטרות) <strong>נקנות במסירה</strong> בלבד, ואין צורך בקנין נוסף, והשטר הוא באמת בבעלותו של זה שהוציא אותו, למרות שלא נכתב עבורו מתחילה. ואם כן מכאן אין להביא ראיה.
 מסופר: <strong>ההוא גיטא דאשתכח</strong> <small>[גט אחד שנמצא]</small> <strong>ב</strong>עיר <strong>סורא וכתיב ביה הכי</strong> <small>[ו</small>היה <small>כתוב בו כך]:</small> <strong>"בסורא מתא</strong> <small>[העיר]</small> <strong>אנא</strong> <small>[אני]</small> <strong>ענן בר חייא</strong> איש <strong>נהרדעא פטרית ותרכית</strong> <small>[פטרתי ושלחתי]</small> וגירשתי את <strong>פלונית אנתתי</strong> <small>[אשתי]</small> <strong>", ובדקו רבנן</strong> <small>[חכמים]</small> <strong>מסורא ועד נהרדעא</strong> כמעט בכל בבל, <strong>ולא הוה</strong> <small>[היה]</small> <strong>ענן בר חייא אחרינא</strong> <small>[אחר],</small> <strong>לבר</strong> <small>[חוץ]</small> <strong>מענן בר חייא מחגרא דהוה</strong> <small>[שהיה]</small> <strong>בנהרדעא, ואתו סהדי ואמור דההוא יומא כי איכתב ההוא גיטא</strong> <small>[ובאו עדים ואמרו ש</small>ב<small>אותו יום כאשר נכתב אותו גט]</small> <strong>ענן בר חייא מחגרא גבן הוה</strong> <small>[אצלנו היה]</small> בנהרדעא ולא בסורא.
 <strong>אמר אביי: אף לדידי דאמינא חיישינן</strong> <small>[לשיטתי שאני אומר</small> שבדרך כלל <small>חוששים אנו</small> לאיש אחר<small>]</small> — <strong>הכא לא חיישינן</strong> <small>[כאן אין אנו חוששים],</small> <strong>דהא קאמרי סהדי</strong> <small>[שהרי אומרים עדים]</small> ש<strong>בנהרדעא הוה</strong> <small>[היה],</small> <strong>מאי בעא</strong> <small>[</small>ו<small>מה</small> הוא <small>מבקש,</small> עושה<small>]</small> <strong>בסורא,</strong> ואם כן אין לחשוש כלל שהאיש האחר הוא שכתב את הגט.
 <strong>אמר רבא: אף לדידי דלא חיישינן</strong> <small>[לשיטתי שאין אנו חוששים]</small> — <strong>הכא</strong> <small>[כאן]</small> שנודע שיש עוד אחד באותו שם, <strong>חיישינן</strong> <small>[אנו חוששים]</small> <strong>דלמא בגמלא פרחא אזל</strong> <small>[שמא בגמל פורח,</small> מהיר מאוד, <small>הלך]</small> והגיע מנהרדעא לסורא באותו יום. <strong>אי נמי</strong> <small>[או גם כן]</small> <strong>בקפיצה</strong> (קפיצת הדרך), בדרך נס, הגיע. <strong>אי נמי מילי</strong> <small>[או גם כן</small> ש<small>דברים,</small> שליחות<small>]</small> <strong>מסר</strong> וכתבו את השטר במקום שהוא לא היה בו.
 <strong>כדאמר להו</strong> <small>[כ</small>מו <small>שאמר להם]</small> <strong>רב לספרי</strong> <small>[לסופרי</small> בית הדין<small>],</small> <strong>וכן אמר להו</strong> <small>[להם]</small> <strong>רב הונא לספרי</strong> <small>[לסופרים]:</small> <strong>כי איתנכו</strong> <small>[כאשר אתם נמצאים]</small> <strong>ב</strong>מקום ששמו <strong>שילי כתובו</strong> <small>[כתבו]</small> שהשטר נכתב <strong>בשילי,</strong> ו<strong>אף על גב דמימסרן מילי</strong> <small>[</small>ו<small>אף על פי שנמסרו</small> לכם <small>הדברים]</small> <strong>בהיני. ו</strong>כן <strong>כי איתנכו</strong> <small>[כאשר אתם נמצאים]</small> <strong>ב</strong>מקום ששמו <strong>היני כתובו</strong> <small>[כתבו]</small> שהשטר נכתב <strong>בהיני, אף על גב דמימסרן מילי</strong> <small>[אף על פי שנמסרו הדברים]</small> <strong>בשילי.</strong>
 אף שאלה ראשונה ששאלנו לא נפתרה, ושואלים: <strong>מאי הוה עלייהו דשומשמי</strong> <small>[מה היה עליהם על השומשומים],</small> האם אנחנו אומרים שהם שייכים למפקיד או שאומרים שאולי הכניס שומר הפקדון שומשומים אחרים באותה חבית ואת השומשומים האחרים החזיר למפקיד? <strong>רב יימר אמר: לא חיישינן</strong> <small>[אין אנו חוששים]</small> שמא אחרים הם. <strong>רבינא אמר: חיישינן</strong> <small>[חוששים אנו]</small> שמא אחרים הם. ומסכמים, <strong>והלכתא</strong> <small>[והלכה]:</small> <strong>חיישינן</strong> <small>[חוששים אנו]</small> שהוציא אותם, ואין אנו סומכים על הסימנים שנתן התובע.
 <big>א</big> שנינו במשנה שאם מעידה על מות בעלה לאחר שהיתה <strong>קטטה בינו לבינה</strong> — אין סומכים על עדותה. ושואלים: <strong>היכי דמי</strong> <small>[כיצד</small> זה <small>בדיוק]</small> מצב של <strong>קטטה בינו לבינה? אמר רב יהודה אמר שמואל: ב</strong>מקרה ששמעו אנשים ש<strong>אומרת לבעלה "גרשיני".</strong> ותוהים: וכי זו ראיה? <strong>כולהו נמי אמרו הכי</strong> <small>[</small>כל הנשים <small>כולן</small> כשכועסות <small>גם כן אומרות כך],</small> ואין זו ראיה שהיתה קטטה כזו שאין אחריה השלמה. <strong>אלא</strong> יש לומר שמצב של קטטה הוא <strong>באומרת לבעלה "גירשתני",</strong> שטוענת שהיא גרושה.
 ושואלים: אם אמרה "גרשתני" — <strong>וליהמנה</strong> <small>[ושנאמין לה]</small> <strong>מ</strong>כח דברי <strong>רב המנונא.</strong> ש<strong>אמר רב המנונא: אשה שאמרה לבעלה "גירשתני" — נאמנת,</strong> ומדוע? — <strong>חזקה אין אשה מעיזה פניה בפני בעלה</strong> לשקר בדבר שהוא יודע שאינו כך, ואם כן, מדוע אין אנו סומכים עליה לומר שהיא גרושה, ואין צריכים עוד לעדות שמת!
 ומשיבים: <strong>באומרת "גירשתני בפני פלוני ופלוני"</strong> והם היו העדים, <strong>ושאילנא</strong> <small>[ושאלנו]</small> אנשים אלה <strong>ואמרו: "לא היו דברים מעולם",</strong> שכן ברור איפוא שהיתה קטטה גדולה ביניהם, אבל אין לסמוך עליה שבאמת היא גרושה.
 ולבירור הטעם, <strong>מאי טעמא</strong> <small>[מה הטעם]</small> שבמקרה של <strong>קטטה</strong> ביניהם אין אנחנו סומכים על עדותה? — <strong>רב חנינא אמר: משום דמשקרא</strong> <small>[ש</small>היא <small>משקרת]</small> ביודעים, שכיון שהתקוטטו היא עשויה להעיד בשקר שמת בעלה. <strong>רב שימי בר אשי אמר: משום דאמרה בדדמי</strong> <small>[שאומרת ב</small>מה <small>שנדמה</small> לה<small>],</small> שכאשר שלום ביניהם, היא מדקדקת היטב לברר אם מת, וכאשר יש קטטה, איננה חוששת לדקדק כל כך, ושמחה שנפטרה ממנו. ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה, אם זהו הטעם או זה?
## דף קטז:
 <strong>איכא בינייהו דארגיל</strong> <small>[יש ביניהם</small> הבדל כ<small>שהתחיל]</small> <strong>הוא</strong> ב<strong>קטטה,</strong> שאין לחשוש שהיא משקרת ביודעים כיון שאינה שונאת אותו, אבל יכול להיות שמפני הקטטה שביניהם אינה מקפידה, וכשייראה לה שמת — תעיד על כך.
 <strong>איבעיא להו</strong> <small>[נשאלה להם,</small> ללומדים<small>],</small> שאלה זו: היה <strong>עד אחד</strong> מעיד שמת הבעל <strong>ב</strong>מקרה שהיתה ביניהם <strong>קטטה, מהו</strong> הדין? וצדדי השאלה: <strong>מאי טעמא</strong> <small>[מה הטעם]</small> ש<strong>עד אחד מהימן</strong> <small>[נאמן]</small> בעדות אשה, האם <strong>משום דמילתא דעבידא לאיגלויי לא</strong> <small>[ש</small>ב<small>דבר שעשוי להתגלות אינו]</small> <strong>משקר,</strong> ואם כן <strong>הכא נמי לא משקר</strong> <small>[כאן גם כן אינו משקר],</small> <strong>או דלמא טעמא</strong> <small>[שמא הטעם]</small> ש<strong>עד אחד מהימן</strong> <small>[נאמן]</small> <strong>משום</strong> ש<strong>היא,</strong> האשה, <strong>דייקא ומינסבא</strong> <small>[מדייקת ו</small>אחר כך <small>נישאת],</small> <strong>והכא</strong> <small>[וכאן],</small> <strong>כיון דאית ליה</strong> <small>[שיש לו]</small> <strong>קטטה</strong> איתה, <strong>לא דייקא ומינסבא</strong> <small>[איננה מדייקת ונישאת]</small> בכל מקרה? שאלה זו לא נפתרה, ונשארה ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה ש<strong>ר' יהודה אומר</strong> ש<strong>לעולם אינה</strong> נאמנת ולא תינשא אלא אם כן באה בוכה ובגדיה קרועים, וחכמים אומרים שתינשא בכל מקרה. <strong>תניא</strong> <small>[שנויה</small> ברייתא<small>],</small> <strong>אמרו לו לר' יהודה: לדבריך,</strong> לשיטתך, <strong>פקחת</strong> שיודעת להערים, תבוא קרועת בגדים ובוכה — <strong>תנשא, שוטה</strong> שאיננה יודעת — <strong>לא תנשא?!</strong> וכי זו ראיה לאמינות העדות! <strong>אלא, אחת זו ואחת זו תנשא.</strong>
 מסופר: <strong>ההיא דאתיא לבי דינא</strong> <small>[</small>אשה <small>אחת שבאה לבית דינו]</small> של <strong>ר' יהודה, אמרי</strong> <small>[אמרו]</small> <strong>לה</strong> היושבים שם: <strong>ספדי</strong> את <strong>בעלך, קרעי מאניך</strong> <small>[</small>את <small>בגדייך],</small> <strong>סתרי מזייך</strong> <small>[</small>את <small>שערך]</small> והיראי כאבילה ויאמינו לך. ותוהים: וכי <strong>אלפוה שיקרא</strong> <small>[לימדו אותה שקר]?</small> ומשיבים: <strong>אינהו כרבנן סבירא להו</strong> <small>[הם סבורים היו כחכמים]</small> שמותרת להינשא בכל מקרה, אבל הם חששו שתיאסר, כיון שר' יהודה אינו מתיר בכל מקרה, ולכך <strong>אמרי</strong> <small>[אמרו]:</small> <strong>תעביד הכי כי היכי דלישריה</strong> <small>[</small>ש<small>תעשה כך כדי שיתיר אותה]</small> גם ר' יהודה, ולא תבוא לידי סיבוך הענין.
 <big>ב משנה</big> <strong>בית הלל אומרים: לא שמענו</strong> שמקבלים עדות של אשה על מות בעלה <strong>אלא בבאה מן הקציר, ובאותה מדינה</strong> שמת שם היא גם מעידה, <strong>וכמעשה שהיה,</strong> שהתירו במקרה כזה, כפי שיבואר.
 <strong>אמרו להם בית שמאי: אחת הבאה מן הקציר, ואחת הבאה מן הזיתים, ואחת הבאה מן הבציר, ואחת הבאה ממדינה למדינה. לא דברו חכמים בקציר</strong> למרות שהמעשה היה בקציר <strong>אלא בהווה</strong> בדבר הרגיל, אבל אין זו הוכחה שנאמנת דווקא בקציר. ומעירים: <strong>חזרו בית הלל להורות כבית שמאי</strong> בענין זה, כי חזרו בהם מדבריהם.
 <big>ג גמרא</big> <strong>תניא</strong> <small>[שנויה</small> ברייתא<small>],</small> <strong>אמרו להם בית שמאי לבית הלל: לדבריכם,</strong> שיש לנהוג רק כמעשה שהיה, אם כן <strong>אין לי אלא קציר חטים</strong> כאותו מעשה שהיה — <strong>קציר שעורים מנין? ואין לי אלא קוצר,</strong> אבל אם היה <strong>בוצר</strong> ענבים, או <strong>מוסק</strong> זיתים, או <strong>גודר</strong> תמרים, או <strong>עודר</strong> תאנים <strong>מנין?</strong>
 <strong>אלא מעשה שהיה — בקציר</strong> היה, <strong>והוא הדין לכולהו</strong> <small>[לכולם]</small> לכל המקרים האחרים, <strong>הכא נמי</strong> <small>[כאן גם כן]</small> לגבי הבאה ממדינה אחרת וכיוצא באלה יש לומר <strong>מעשה שהיה — באותה מדינה</strong> היה, <strong>והוא הדין לכולהו</strong> <small>[לכולם].</small>
 <strong>ובית הלל</strong> מה טעמם — <strong>באותה מדינה דשכיחי אינשי</strong> <small>[שמצויים אנשים]</small> הבאים ממקום למקום — <strong>מירתת</strong> <small>[</small>היא <small>מפחדת</small> לשקר<small>]</small> שמא יכחישוה, ואולם <strong>ממדינה למדינה אחרת, דלא שכיחי אינשי</strong> <small>[שאין אנשים מצויים]</small> לבוא משם — <strong>לא מירתת</strong> <small>[אינה מפחדת]</small> ושמא תשקר ותאמר שמת. <strong>ובית שמאי</strong> סבורים: <strong>הכא נמי שכיחי שיירתא</strong> <small>[כאן גם כן מצויות שיירות]</small> ובסופו של דבר יוודע אם חי הוא.
 ושואלים: <strong>מאי</strong> <small>[מה</small> הוא<small>]</small> אותו <strong>מעשה שהיה?</strong> — ש<strong>אמר רב יהודה אמר שמואל: שילפי</strong> (סוף זמן) <strong>קציר חטין היו, והלכו עשרה בני אדם לקצור חטין,</strong> ו<strong>נשכו נחש לאחד מהן ומת, ובאת אשתו והודיעה לבית דין</strong> שמת בעלה. <strong>ושלחו ומצאו כדבריה. באותה שעה אמרו, האשה שאמרה: "מת בעלי" — תנשא</strong> על סמך עדות זו, <strong>"מת בעלי"</strong> בלא בנים ויש לו אח — <strong>תתייבם</strong> על סמך עדותה, וזהו המעשה שדיברו בו.
 ושואלים לעצם המחלוקת: <strong>נימא</strong> <small>[</small>האם <small>לומר]</small> כי <strong>ר' חנניא בן עקיבא ורבנן</strong> <small>[וחכמים]</small> החולקים עליו בנושא אחר, <strong>בפלוגתא</strong> <small>[במחלוקת]</small> של <strong>בית שמאי ובית הלל קמיפלגי</strong> <small>[</small>הם <small>חלוקים]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא ישא אדם מי חטאת</strong> (מים של אפר פרה אדומה המטהרים את האדם הטמא טומאת־מת), <strong>ו</strong>כן <strong>אפר חטאת</strong> (אפר פרה אדומה) <strong>ויעבירם בירדן ובספינה,</strong>
 <strong>ולא יעמוד בצד זה</strong> של הנהר <strong>ויזרק</strong> אותם <strong>לצד</strong> ה<strong>אחר, ולא ישיטם</strong> בעוברו <strong>על פני המים, ולא ירכיבם לא</strong> כשהוא <strong>על גבי בהמה ולא</strong> כשהוא <strong>על גבי חברו</strong> העוברים במים, שזה דומה לספינה העוברת על פני המים, <strong>אלא אם כן היו רגליו</strong> של הרוכב <strong>נוגעות בקרקע. אבל מעבירם על הגשר</strong> שעל הנהר. ומעירים: <strong>אחד ירדן ואחד שאר נהרות</strong> יש בהם איסור זה, ואילו <strong>ר' חנניא בן עקיבא אומר: לא אמרו</strong> איסור זה <strong>אלא</strong> ב<strong>ירדן, ובספינה, וכמעשה שהיה</strong> שנמצאה טומאה בספינה שבירדן.
 ואם כן <strong>לימא</strong> <small>[</small>האם <small>לומר]</small> כי <strong>רבנן דאמרי</strong> <small>[חכמים שאמרו]</small> בענין זה, סבורים <strong>כבית שמאי,</strong> שכשעיקר הדין נוצר משום מעשה שהיה ניישם אותו על כל הדומה לו. <strong>ור' חנניא בן עקיבא</strong> ש<strong>אמר כבית הלל</strong> שאין עושים אלא כמעשה שהיה בדיוק.
 ודוחים: <strong>אמרי לך רבנן</strong> <small>[</small>יכולים <small>חכמים לומר לך]:</small> <strong>אנן דאמרינן</strong> <small>[אנו שאומרים אנו]</small> בענין זה, יכולים אנו לסבור <strong>אף כ</strong>שיטת <strong>בית הלל,</strong> אלא שיש לחלק; <strong>עד כאן לא</strong> שמענו כי <strong>קאמרי</strong> <small>[אמרו]</small> <strong>בית הלל התם</strong> <small>[שם]</small> שאין מאמינים לה ממדינה למדינה, <strong>אלא משום דמירתת</strong> <small>[ש</small>היא <small>מפחדת],</small> ואם כן, <strong>במקום קרוב — מירתת</strong> <small>[מפחדת]</small> להעיד שקר שקל לדעת אם משקרת, <strong>במקום רחוק — לא מירתת</strong> <small>[אינה מפחדת].</small> אבל <strong>הכא</strong> <small>[כאן],</small> בענין אפר חטאת, <strong>מה לי</strong> דווקא נהר ה<strong>ירדן מה לי שאר נהרות.</strong>
 ואילו <strong>ר' חנניא בן עקיבא אמר לך</strong> <small>[</small>יכול היה <small>לומר לך]:</small> <strong>אנא דאמרי</strong> <small>[אני שאומר]</small> שיטתי בענין זה, <strong>אף ל</strong>שיטת <strong>בית שמאי</strong> אני אומר, ומדוע? — <strong>עד כאן לא</strong> שמענו כי <strong>קאמרי</strong> <small>[אמרו]</small> <strong>בית שמאי התם</strong> <small>[שם]</small> <strong>אלא משום דאיהי דייקא ומינסבא</strong> <small>[שהיא</small> עצמה <small>מדייקת</small> היטב בעדות <small>ו</small>אחר כך <small>נישאת],</small> ומאחר שעל כך סומכים, אם כן, <strong>מה לי מקום קרוב מה לי מקום רחוק,</strong> ואין הבדל בדבר, ואולם <strong>הכא</strong> <small>[כאן],</small> <strong>משום מעשה שהיה</strong> גזרו ולא מטעם שבדבר זה עצמו. ולכן <strong>בירדן ובספינה דהוה</strong> <small>[שהיה]</small> בהם ה<strong>מעשה</strong> — <strong>גזור רבנן</strong> <small>[גזרו חכמים],</small> <strong>בשאר נהרות</strong> ש<strong>לא הוה</strong> <small>[היה]</small> בהם <strong>מעשה</strong> — <strong>לא גזור רבנן</strong> <small>[גזרו חכמים].</small>
 ומסבירים: <strong>מאי</strong> <small>[מה]</small> אותו <strong>מעשה שהיה,</strong> שאליו מתייחסים החולקים? — ש<strong>אמר רב יהודה אמר רב: מעשה באדם שהיה מעביר מי חטאת ואפר חטאת בירדן ובספינה, ונמצא כזית מן המת תחוב בקרקעית של ספינה,</strong> וניטמאו מי החטאת ואפר החטאת. <strong>באותה שעה אמרו: לא ישא אדם מי חטאת ואפר חטאת ויעבירם בירדן ובספינה.</strong> ונחלקו חכמים מאוחרים יותר, האם מרחיבים את הגזירה הזו, או משאירים אותה כמעשה שהיה בדיוק.
 <big>ד משנה</big> <strong>בית שמאי אומרים:</strong> אשה שהעידה שמת בעלה — <strong>תנשא, ותטול כתובתה. בית הלל אומרים: תנשא, ולא תטול כתובתה,</strong> משום שלענין ממונות צריך עדות גמורה של שני עדים. <strong>אמרו להם בית שמאי:</strong> אם <strong>התרתם ערוה,</strong> שהיא <strong>חמורה,</strong> על ידי עדות עצמה, <strong>ו</strong>כי <strong>לא נתיר</strong> בשל אותה עדות עצמה את ה<strong>ממון הקל</strong> שניתן להשבה, ואין בו עונשים חמורים כל כך?! <strong>אמרו להם בית הלל:</strong> אין זו ראיה, שכן <strong>מצינו</strong> <small>[מוצאים אנו]</small>
## דף קיז.
 <strong>שאין האחין נכנסין לנחלה</strong> של אותו אח שמת, ויורשים אותו <strong>על פיה</strong> (על פי עדותה), משמע שאף שכוחה של עדות זו יפה לדיני עריות, אין היא מועילה לדיני ממונות!
 <strong>אמרו להם בית שמאי: והלא מספר כתובה</strong> שהוא כותב לה <strong>נלמוד</strong> כדברינו, שנוטלת כתובתה! <strong>ש</strong>הרי <strong>הוא כותב לה: שאם תנשאי לאחר תטלי מה שכתוב ליכי</strong> (לך) בכתובה זו. ונמצא שזה תנאי בכתובה שתהא תלויה בהיתר הנישואין, וכיון שנאמנת לומר שמת בעלה ויכולה להינשא שנית — יש לה גם כתובה. <strong>וחזרו בית הלל</strong> מדבריהם וקבעו שיש <strong>להורות כדברי בית שמאי.</strong>
 <big>א גמרא</big> <strong>אמר רב חסדא:</strong> אם <strong>נתייבמה</strong> אותה אשה על פי עדות עצמה — <strong>יבמה נכנס לנחלה,</strong> ויורש את רכוש אחיו המת <strong>על פיה.</strong> וטעמו: <strong>הם,</strong> בית שמאי, <strong>דרשו מדרש כתובה,</strong> ומכאן הסיקו שנותנים לה כתובתה — <strong>אנו לא נדרוש מדרש תורה?!</strong>
 שהרי <strong>"יקום על שם אחיו</strong> המת<strong>"</strong> (דברים כה, ו) <strong>אמר רחמנא</strong> <small>[אמרה תורה]</small> ופירשוהו חכמים שהכוונה לירושת היבם, <strong>והרי קם</strong> לענין אישות, שהרי מייבם על פי עדות האשה שבעלה מת, ואם כן גם לענין ירושה צריך לקום תחתיו.
 <strong>אמר רב נחמן: באת</strong> (באה) אשה <strong>לבית דין, ואמרה: "מת בעלי, התירוני להנשא"</strong> — לאחר שחוקרים בדבר, <strong>מתירין אותה להנשא, ו</strong>גם <strong>נותנין לה כתובתה.</strong> אבל אם באה ואמרה: <strong>"תנו לי כתובתי" — אף להנשא אין מתירין אותה. מאי טעמא</strong> <small>[מה טעם]</small> הדבר — <strong>אדעתא</strong> <small>[על דעת]</small> ה<strong>כתובה אתאי</strong> <small>[</small>היא <small>באה]</small> ומעידה, ואנו חוששים שהיא משקרת, ואין סומכים על עדותה בדברים שבממון, ולכן גם לא לענין נישואין.
 <strong>איבעיא להו</strong> <small>[נשאלה להם,</small> ללומדים<small>],</small> בהמשך לדברים אלה, אם באה ואמרה: <strong>"התירוני להנשא ותנו לי כתובתי" מהו?</strong> האם נאמר <strong>כיון</strong> ש<strong>אמרה</strong> והזכירה את <strong>כתובתה — אדעתא</strong> <small>[על דעת]</small> ה<strong>כתובה אתאי</strong> <small>[</small>היא <small>באה],</small> <strong>או דלמא</strong> <small>[שמא]</small> <strong>כל מילי דאית ליה לאיניש</strong> <small>[הדברים שיש לו לאדם]</small> לומר, <strong>אמר להו לבי דינא</strong> <small>[אומר להם לבית הדין],</small> גם אם הם דברים לא עיקריים ואין בתופסת דבריה כדי לפגום. <strong>ואם תמצי לומר</strong> <small>[ואם תמצא,</small> תרצה <small>לומר]</small> ותסביר כי <strong>כל מילי דאית ליה לאיניש</strong> <small>[הדברים שיש לו לאדם]</small> לומר, <strong>אמר להו לבי דינא</strong> <small>[אומר להם לבית דין],</small> אם באה ואמרה: <strong>"תנו לי כתובתי והתירוני להנשא" מהו?</strong>
 <strong>הכא</strong> <small>[כאן]</small> <strong>ודאי אדעתא</strong> <small>[על דעת]</small> ה<strong>כתובה אתאי</strong> <small>[</small>היא <small>באה],</small> שהרי הקדימה דבר זה, <strong>או דלמא</strong> <small>[שמא]</small> אמרה זאת <strong>הואיל דלא ידעה במאי משתריא</strong> <small>[שאינה יודעת במה</small> היא <small>מותרת]</small> וחשבה שגם נטילת הכתובה היא חלק מהתרתה להינשא, אבל באמת אין דעתה על הממון?! שאלה זו לא נפתרה, ונשארה ב<strong>תיקו</strong> <small>[תעמוד]</small> השאלה במקומה.
 <big>ב משנה</big> <strong>הכל נאמנין להעידה</strong> שמת בעלה, <strong>חוץ מחמותה, ובת חמותה, וצרתה, ויבמתה</strong> (גיסתה, אשת אחי בעלה), <strong>ובת בעלה</strong> (בתה החורגת), שאנו חוששים שמא הן משקרות בכוונה כדי לקלקלה.
 ומסבירים: <strong>מה בין גט למיתה,</strong> שבגט כל אדם (ואף נשים אלה בכלל) נאמן להביא את הגט ולהעיד שהגט נכתב בכשרות? — <strong>ש</strong>בגט <strong>הכתב מוכיח,</strong> שעיקר עדות זו נסמכת על הכתב, ובעדות מיתה אין ראיה מסייעת.
 <big>ג גמרא</big> <strong>איבעיא להו</strong> <small>[נשאלה להם]</small> ללומדים, שאלה זו: <strong>בת חמיה</strong> שאיננה בת חמותה <strong>מהו</strong> שתעיד לה, האם גם היא חשודה או לא? וצדדי השאלה: <strong>טעמא</strong> <small>[הטעם]</small> ש<strong>בת חמותה</strong> חשודה לשקר — <strong>משום דאיכא אימא דסניא לה</strong> <small>[שישנה אם ששונאת אותה,</small> את הכלה<small>],</small> לכן <strong>היא,</strong> הבת, <strong>נמי סניא לה</strong> <small>[גם כן שונאת אותה],</small> <strong>והכא ליכא אימא דסניא לה</strong> <small>[וכאן אין אם ששונאת אותה],</small> שהרי אין היא בת החמות, ותהיה נאמנת.
 <strong>או דלמא</strong> <small>[שמא]</small> <strong>טעמא</strong> <small>[הטעם]</small> ש<strong>בת חמותה</strong> שונאת אותה, <strong>דאמרה</strong> <small>[שאומרת]:</small> <strong>"קאכלה לגירסנא דאימא</strong> <small>[</small>היא <small>אוכלת את האוכל ש</small>הכינה <small>אמי]</small> <strong>", הכא נמי קאמרה</strong> <small>[כאן,</small> בבת חמיה, <small>גם כן</small> היא <small>אומרת]:</small> <strong>"אכלה לגירסנא דבי נשאי</strong> <small>[</small>היא <small>אוכלת את האוכל של בית אבי]</small>
 <strong>".</strong> ומציעים: <strong>תא שמע</strong> <small>[בוא</small> ו<small>שמע]</small> פתרון לדבר, ממה ששנינו: <strong>הכל נאמנין להעידה חוץ מחמש נשים, ואם איתא</strong> <small>[ואם יש]</small> מקום לומר שגם בת חמיה פסולה, אם כן <strong>שית הויין</strong> <small>[שש הן]!</small> ודוחים: אין ראיה מכאן, <strong>דלמא טעמא</strong> <small>[שמא הטעם]</small> של <strong>בת חמותה</strong> שפסולה בעדותה, הוא מפני <strong>דאמרה</strong> <small>[ש</small>היא משקרת ו<small>אומרת]:</small> <strong>"קאכלה לגירסנא דבי נשאי</strong> <small>[</small>זו <small>אוכלת את האוכל של בית אבי]</small> <strong>",</strong> ולפי טעם זה <strong>לא שנא</strong> <small>[אינו שונה</small> המצב<small>]</small> אצל <strong>בת חמותה ולא שנא</strong> <small>[ואינו שונה]</small> אצל <strong>בת חמיה,</strong> שמכיון שטעם אחד הוא לפסול את שתיהן לא חילקו ביניהם.
 ושואלים על סתירה למשנה ממקום אחר: <strong>והאנן תנן</strong> <small>[והרי אנו שנינו]</small> במקום אחר <strong>חוץ משבע נשים</strong> שאין נאמנות, ולכאורה הוסיף אותו תנא ומנה גם בת חמיה לעצמה! ומשיבים: השיטה <strong>ההיא,</strong> כדעת <strong>ר' יהודה היא. דתנן</strong> <small>[ש</small>כן <small>שנינו</small> במשנה<small>]:</small> <strong>ר' יהודה מוסיף</strong> לאלה הפסולות מלהעיד לאשה על מות בעלה <strong>אף</strong> את <strong>אשת אב</strong> ששונאת את בתה החורגת, <strong>והכלה</strong> ששונאת את חמותה.
 <strong>אמרו לו: אשת אב הרי היא בכלל בת הבעל, כלה הרי</strong> היא <strong>בכלל חמותה.</strong> כלומר, כשם שחמות חשודה על הכלה, כן הכלה חשודה על חמותה, ואין צורך למנות אותן לחוד.
 <strong>ור' יהודה</strong> שמונה אותן לחוד סבור: <strong>בשלמא</strong> <small>[נניח]</small> ש<strong>חמותה סניא לה</strong> <small>[שונאת אותה]</small> את ה<strong>כלה</strong> — <strong>דאמרה</strong> <small>[ש</small>היא <small>אומרת]:</small> <strong>קאכלה לגירסני</strong> <small>[</small>היא <small>אוכלת את מאכליי</small> שאני מכינה<small>],</small> <strong>אלא כלה מאי טעמא סניא</strong> <small>[מה טעם שונאת]</small> את <strong>חמותה? בשלמא</strong> <small>[נניח]</small> <strong>בת הבעל דסניא</strong> <small>[ששונאת]</small> <strong>לאשת האב — דאמרה</strong> <small>[ש</small>היא <small>אומרת]:</small> <strong>קאכלה לגירסני דאם</strong> <small>[</small>היא <small>אוכלת את מאכלי אמי],</small> שמה שהכינה אמי — אוכלת אשה זו. <strong>אלא אשת האב מאי טעמא סניא</strong> <small>[מה טעם שונאת]</small> את <strong>בת הבעל?</strong>
 ושואלים: אם כן הוא <strong>אלא מאי</strong> <small>[</small>מפני <small>מה]</small> <strong>מוסיף</strong> ר' יהודה <strong>תרתי</strong> <small>[שתי</small> אלה<small>]?</small> <strong>אלא</strong> טעמו הוא: <strong>כלה מאי טעמא סניא</strong> <small>[מה טעם שונאת]</small> את <strong>חמותה</strong> — משום שהיא אומרת שהיא <strong>מגלה לבנה כל</strong> מה <strong>דעבדה</strong> <small>[ש</small>היא <small>עושה],</small> וכן <strong>אשת אב נמי סניא</strong> <small>[גם כן שונאת]</small> את <strong>בת הבעל</strong> משום שהיא <strong>מגלה לאביה כל</strong> מה <strong>דעבדה</strong> <small>[ש</small>היא <small>עושה],</small> ויש טעם אחר לשנאה זו ממה שבת הבעל שונאת אותה.
 <strong>ורבנן</strong> <small>[וחכמים]</small> האומרים שהדברים הם הדדיים, ומונים במשנה רק חמש נשים פסולות, סומכים על הכתוב <strong>"כמים הפנים לפנים כן לב האדם לאדם"</strong> (משלי כז, יט), וכיון שכל אחת יש לה סיבה לשנוא את חברתה, ממילא השנאה נעשית הדדית. ושואלים: <strong>ור' יהודה</strong> מדוע איננו סומך על כתוב זה? ומשיבים: לדעתו <strong>ההיא</strong> <small>[אותו</small> פסוק<small>]</small> על <strong>דברי תורה כתיב</strong> <small>[נאמר],</small> כלומר, לפי אותם הפנים — באותו אופן שאדם משים לב לדברי תורה — כך מתגלה ונקנית לו התורה.
 <strong>אמר רב אחא בר עויא: בעי במערבא</strong> <small>[שאלו בארץ ישראל]</small> שאלה זו: <strong>חמותה הבאה לאחר מיכן</strong> (מכאן) <strong>מהו?</strong> כגון שהיא אמו של אחי הבעל, ולא אם הבעל, שתהיה חמותה לאחר שתתייבם, האם היא נאמנת להעיד על אשת בנה לעתיד? וטעם הדברים, <strong>מי מסקה אדעתה דמית בעל ונפלה קמי יבם וסניא לה</strong> <small>[האם מעלה על דעתה שימות בעלה</small> של זו <small>ותיפול</small> זו <small>לפני</small> בנה ה<small>יבם ו</small>היא <small>שונאה אותה]</small> כבר כעת <strong>או לא?</strong>
## דף קיז:
 <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו, <strong>אמרה</strong> האשה: <strong>"מת בעלי ואחר כך מת חמי" — תנשא ותטול כתובה, וחמותה אסורה</strong> להינשא, שהרי כפי שאמרנו אינה נאמנת להעיד עבורה. ונברר: <strong>מאי טעמא</strong> <small>[מה טעם]</small> <strong>חמותה אסורה? לאו</strong> <small>[</small>האם <small>לא]</small> <strong>משום דאמרינן</strong> <small>[שאנו אומרים]</small> שמא באמת <strong>לא בעלה מיית</strong> <small>[מת]</small> <strong>ולא חמיה מיית</strong> <small>[מת],</small> <strong>והא דקאמרה הכי</strong> <small>[וזה שהיא</small> <small>אומרת כך] —</small> <strong>לקלקולא</strong> <small>[לקלקל]</small> <strong>לחמותה הוא דקמיכוונא</strong> <small>[שמתכוונת],</small> שכן
 <strong>סברה</strong> <small>[סוברת</small> היא<small>]:</small> <strong>לבתר שעתא</strong> <small>[לאחר זמן],</small> כאשר יגיע הבעל, <strong>לא תיתי תצטערן</strong> <small>[תבוא,</small> תחזור, ו<small>תצער אותי],</small> שהרי אם תסמוך החמות על עדות זו ותינשא לא תוכל עוד לחזור לבעלה, ותשתחרר הכלה מחמותה. ואם כן רואים מכאן שאנו חושדים בכלה שמשקרת לא רק לגבי יחסים שבעבר, אלא גם בדברים שעשויים להיות בעתיד. ואף לענייננו נאמר שחשודה החמות על הכלה העתידה להיות לה לאחר זמן.
 ודוחים: <strong>דלמא שאני התם דרגיש לה צערא</strong> <small>[שמא שונה שם ש</small>כבר <small>הרגישה</small> הכלה ב<small>צער],</small> שכיון שהיתה מצערת אותה בעבר, הרי בשל אותו צער היא חשודה לשקר, מה שאין כן בחמותה הבאה לאחר מכן — שאין חוששים לכך, ואם כן אין פתרון לשאלה.
 <big>א משנה</big> <strong>עד אומר: "מת</strong> האיש <strong>", ונשאת</strong> אשתו על פי עדות זאת, <strong>ובא</strong> עד <strong>אחד ואמר: "לא מת" — הרי זו לא תצא</strong> מבעלה החדש על פי עדות זו. <strong>עד</strong> אחד <strong>אומר: "מת</strong> הבעל <strong>"</strong>, <strong>ושנים אומרים: "לא מת"</strong> — <strong>אף על פי שנשאת</strong> על פי עדות הראשון, <strong>תצא. שנים אומרים: "מת", ועד</strong> אחד <strong>אומר: "לא מת"</strong> — הרי סומכים על השניים, ו<strong>אף על פי שלא נשאת, תנשא,</strong> אם רצונה בכך.
 <big>ב גמרא</big> ומדייקים: <strong>טעמא</strong> <small>[הטעם</small> דווקא<small>]</small> משום <strong>דנשאת</strong> <small>[שנישאה</small> כבר<small>],</small> <strong>הא</strong> <small>[הרי</small> אם<small>]</small> עדיין <strong>לא נשאת</strong> ובינתיים בא עד שני ומכחיש את דברי הראשון — <strong>לא תנשא.</strong> ושואלים: <strong>והאמר</strong> <small>[והרי אמר]</small> <strong>עולא: כל מקום שהאמינה תורה עד אחד — הרי</strong> עדותו נחשבת כאילו היו <strong>כאן שנים</strong> ועדותו מתקבלת כהוכחה מלאה. ואם כן העד שבא והעיד להיפך הוא רק אחד, <strong>ואין דבריו של אחד במקום שנים.</strong> ותינשא גם לכתחילה?
 ומשיבים: <strong>הכי קאמר</strong> <small>[כך אמר]</small> כך צריך להבין את המשנה: <strong>עד אחד אומר: "מת", והתירוה להנשא</strong> על פיו, <strong>ובא אחד ואמר: "לא מת" — לא תצא,</strong> וכוונתו: לא תצא <strong>מהיתירה הראשון,</strong> שעדיין היא בהיתרה הראשון ומותר לה להינשא לכתחילה.
 <big>ג</big> שנינו במשנה: <strong>עד</strong> אחד <strong>אומר: "מת"</strong> ובאים שניים ואומרים "לא מת" — תצא. ותוהים: <strong>פשיטא</strong> <small>[פשוט,</small> מובן מאליו<small>],</small> שהרי <strong>אין דבריו של</strong> עד <strong>אחד</strong> מועילים <strong>במקום</strong> (כנגד) <strong>שנים!</strong> ומשיבים: <strong>לא צריכא</strong> <small>[נצרכה]</small> אלא <strong>בפסולי עדות,</strong> כלומר, השניים לא היו עדים כשרים אלא פסולי עדות, ומקבלים את דבריהם בעדות אשה כדי להכחיש את העד הראשון. <strong>וכ</strong>דברי <strong>ר' נחמיה,</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נחמיה אומר: כל מקום שהאמינה תורה</strong> לדברי <strong>עד אחד — הלך</strong> בענין זה <strong>אחר רוב דעות,</strong> אפילו הם פסולים, <strong>ועשו</strong> עדות <strong>שתי נשים באיש אחד</strong> (כנגד איש אחד) <strong>כ</strong>מו עדות <strong>שני אנשים באיש אחד</strong> ומבטלת עדות השניים את העדות הראשונה. ולכן היה צריך לומר לנו שאף שהיה בראשונה עד אחד כשר — עדותו מתבטלת על פי דברי שני העדים הפסולים שהכחישוהו.
 <strong>ואיבעית אימא</strong> <small>[ואם תרצה אמור]</small> כך: <strong>כל היכא דאתא</strong> <small>[מקום שבא]</small> <strong>עד אחד כשר מעיקרא</strong> <small>[מתחילה]</small> והעיד שמת — <strong>אפילו מאה נשים</strong> המכחישות אותו <strong>כעד אחד דמיין</strong> <small>[</small>הן <small>נחשבות]</small> ואינן יכולות לבטל עדותו, <strong>אלא</strong> כאן מדובר <strong>כגון דאתאי</strong> <small>[שבאה]</small> <strong>אשה מעיקרא</strong> <small>[מתחילה]</small> ועל עדותה סמכו להתיר, ואחר כך באו שתי נשים והכחישו אותה.
 <strong>ותרצה</strong> <small>[ותקן,</small> ישב<small>]</small> את דברי <strong>ר' נחמיה הכי</strong> <small>[כך],</small> <strong>ר' נחמיה אומר: כל מקום שהאמינה תורה עד אחד,</strong> כגון בעדות אשה — <strong>הלך אחר רוב דעות, ועשו שתי נשים באשה אחת כשני אנשים באיש אחד. אבל שתי נשים באיש אחד — כפלגא ופלגא דמי</strong> <small>[כמחצה ומחצה נחשבים]</small> שאין יתרון לעדות שתי נשים על עדות איש אחד שנחשב כשניים בעדות אשה.
 <big>ד</big> שנינו במשנה: <strong>שנים אומרים "מת"</strong> ועד אחד אומר "לא מת", אף שלא נישאת עדיין — תינשא. ושואלים: <strong>מאי קמשמע לן</strong> <small>[מה השמיע לנו]</small> בכך? אם תאמר שמדובר גם פה <strong>בפסולי עדות,</strong> ששתי נשים אמרו שמת, <strong>וכ</strong>דברי <strong>ר' נחמיה דאזיל</strong> <small>[שהולך]</small> <strong>בתר</strong> <small>[אחרי]</small> <strong>רוב דעות,</strong> אם כן <strong>היינו הך</strong> <small>[הוא הוא]</small> וכבר למדנו דבר זה בפיסקה הקודמת!
 ומשיבים: <strong>מהו דתימא</strong> <small>[שתאמר]</small> ותחלק כך: <strong>כי אזלינן בתר</strong> <small>[כאשר אנו הולכים אחר]</small> <strong>רוב דעות,</strong> הרי זה דווקא <strong>לחומרא</strong> <small>[להחמיר],</small> <strong>אבל לקולא</strong> <small>[להקל]</small> להתיר לה להינשא על פיהם — <strong>לא,</strong> על כן <strong>קא משמע לן</strong> <small>[השמיע לנו]</small> שאין מחלקים בכך, והולכים אחר רוב דעות בין להחמיר ובין להקל.
 <big>ה משנה</big> באו שתי נשים שהיו נשואות לאיש אחד, <strong>אחת</strong> מהן <strong>אומרת: "מת</strong> הבעל<strong>"</strong>, <strong>ואחת אומרת "לא מת"</strong> — <strong>זו שאומרת "מת", תנשא</strong> על סמך עדות עצמה <strong>ותטול כתובתה, וזו שאומרת "לא מת" — לא תנשא ולא תטול כתובתה.</strong>
 <strong>אחת אומרת "מת</strong> כדרכו <strong>"</strong><strong>ואחת אומרת "נהרג", ר' מאיר אומר: הואיל ומכחישות זו את זו — הרי אלו לא ינשאו, ר' יהודה ור' שמעון אומרים: הואיל וזו וזו מודות שאין</strong> הבעל <strong>קיים,</strong> אף שהן חלוקות בסיפור המעשה — <strong>ינשאו. עד</strong> אחד <strong>אומר "מת" ועד</strong> אחד <strong>אומר "לא מת",</strong>
## דף קיח.
 <strong>אשה</strong> אחת <strong>אומרת: "מת", ואשה</strong> אחרת <strong>אומרת: "לא מת" — הרי זו לא תנשא.</strong>
 <big>א גמרא</big> לגבי ההלכה הראשונה שצרה אחת אומרת שמת הבעל והשניה אומרת שלא מת, שהדין הוא שזו שאמרה שלא מת לא תינשא, מדייקים: <strong>טעמא</strong> <small>[הטעם,</small> דווקא<small>],</small> משום ש<strong>אמרה</strong> הצרה השניה במפורש <strong>"לא מת", הא אישתיקא</strong> <small>[הרי</small> אם <small>שתקה]</small> ולא אמרה כלום — <strong>תנשא</strong> על פי עדותה של הראשונה? אולם תמוה הדבר, <strong>הא</strong> <small>[הרי]</small> אמרנו כי <strong>אין צרה מעידה לחברתה,</strong> ואם כן אינה נאמנת להעיד עליה!
 ומשיבים: <strong>"לא מת" איצטריכא ליה</strong> <small>[הוצרך לו]</small> לומר, כי <strong>סלקא דעתך אמינא</strong> <small>[יעלה על דעתך לומר]</small> שבאמת <strong>הא מיית</strong> <small>[זה,</small> אותו אדם, <small>מת],</small> <strong>והא דקאמרה</strong> <small>[וזה שהיא</small> <small>אומרת]</small> <strong>"לא מת" — לקלקולה</strong> <small>[לקלקל]</small> <strong>לצרה</strong> שלה <strong>היא דקמיכוונא</strong> <small>[שמתכוונת],</small> <strong>ו</strong>לעצמה — <strong>"תמות נפשה עם פלשתים" קאמרה</strong> <small>[אומרת היא],</small> ומוכנה היא לקלקל לעצמה, ולהעיד בשקר שלא מת, ובלבד שתתקלקל בכך צרתה שלא תוכל להינשא, על כן <strong>קמשמע לן</strong> <small>[השמיע לנו]</small> שאין הדבר כן, ואין מתירים אותה בעדות הצרה.
 <big>ב</big> שנינו במשנה, <strong>אחת אומרת: "מת"</strong> ואחת אומרת: "נהרג", אמר ר' מאיר כי הואיל ומכחישות זו את זו — לא יינשאו. ושואלים: <strong>וליפלוג</strong> <small>[ושיחלוק]</small> <strong>ר' מאיר</strong> גם <strong>ברישא</strong> <small>[בתחילה]</small> במקרה כשאחת אומרת: "מת" ואחת אומרת: "לא מת"! <strong>אמר ר' אלעזר:</strong> אכן, <strong>במחלוקת שנויה.</strong> כלומר, ר' מאיר חולק גם על ההלכה הראשונה, <strong>ו</strong>מה שכתוב במשנה כסתם — דעת <strong>ר' יהודה ור' שמעון היא. ור' יוחנן אמר: אפילו תימא</strong> <small>[תאמר]</small> שהפיסקה הראשונה אף לדעת <strong>ר' מאיר</strong> היא, אולם <strong>בהא</strong> <small>[בזו]</small> <strong>אפילו ר' מאיר מודה,</strong> ש<strong>כל</strong> עדות ש<strong>לא מת ב</strong>ענין <strong>עדות אשה — לאו</strong> <small>[לא]</small> <strong>הכחשה היא.</strong>
 ושואלים על תירוץ זה ממשנתנו: <strong>תנן</strong> <small>[שנינו</small> במשנה<small>]:</small> <strong>עד אומר: "מת", ועד אומר: "לא מת", אשה</strong> אחת <strong>אומרת: "מת" ואשה</strong> אחרת <strong>אומרת: "לא מת" — הרי זו לא תנשא. בשלמא</strong> <small>[נניח]</small> <strong>ל</strong>דעת <strong>ר' אלעזר</strong> הדבר פשוט, כי <strong>סתמא</strong> של משנה זו <strong>כ</strong>שיטת <strong>ר' מאיר</strong> היא, שכאשר יש הכחשה בענין זה, אין סומכים על העדות שמת, <strong>אלא ל</strong>שיטת <strong>ר' יוחנן קשיא</strong> <small>[קשה]</small> הדבר! ומשיבים: אכן, <strong>קשיא</strong> <small>[קשה].</small>
 <big>ג משנה</big> <strong>האשה שהלכה היא ובעלה למדינת הים, ובאה ואמרה: "מת בעלי" — תנשא, ותטול כתובתה</strong> על פי עדות עצמה. <strong>וצרתה</strong> שנשארה כאן <strong>אסורה,</strong> משום שאין אשה נאמנת להעיד על צרתה. <strong>היתה</strong> הצרה <strong>בת ישראל</strong> הנשואה <strong>לכהן</strong> — תמשיך ו<strong>תאכל בתרומה,</strong> שכיון שאין מתירים לה להינשא, אנו מחזיקים לגביה שבעלה קיים, אלו <strong>דברי ר' טרפון.</strong>
 <strong>ר' עקיבא אומר: אין זו דרך</strong> ש<strong>מוציאתו מידי עבירה,</strong> שאם נעשה כדברי ר' טרפון, יש חשש לעבירה (שאשה זו עכשיו אוכלת בתרומה), ואין תקנה אלא <strong>עד שתהא</strong> הצרה גם <strong>אסורה לינשא,</strong> שהרי אין האשה נאמנת להעיד על צרתה, <strong>ו</strong>גם <strong>אסורה מלאכול בתרומה</strong> — שמא האשה אומרת אמת, ומחמירים עליה משני הצדדים.
 וכיוצא בזה, <strong>אמרה</strong> אשה: <strong>"מת בעלי</strong> תחילה <strong>ואחר כך מת חמי"</strong> — הרי זו <strong>תנשא ותטול כתובתה, וחמותה אסורה,</strong> שאין כלה נאמנת להעיד על חמותה. ואם <strong>היתה</strong> החמות <strong>בת ישראל</strong> הנשואה <strong>לכהן — תאכל בתרומה,</strong> אלו <strong>דברי ר' טרפון. ר' עקיבא אומר: אין זו דרך</strong> ש<strong>מוציאה מידי עבירה, עד שתהא</strong> אותה חמות <strong>אסורה לינשא, ואסורה</strong> גם <strong>מלאכול בתרומה.</strong>
 <big>ד גמרא</big> מחלוקת ר' טרפון ור' עקיבא נשנתה בשני מקרים הנראים לכאורה זהים. ומסבירים, <strong>צריכא</strong> <small>[צריך]</small> שייאמרו שניהם. <strong>דאי איתמר הך קמייתא</strong> <small>[שאם היתה נאמרת</small> רק <small>זו הראשונה],</small> הייתי אומר: <strong>בהא קאמר</strong> <small>[בזו,</small> בשתי צרות, <small>אמר]</small> <strong>ר' טרפון</strong> שאנו חוששים שהצרה משקרת <strong>משום דצערא</strong> <small>[שהצער]</small> של <strong>גופה</strong> הוא, שיש פה קנאה עצמית, שהיא מקנאה בצרתה שמתחלקת עימה בבעלה, <strong>אבל</strong> לגבי <strong>חמותה דצערא מילי דעלמא</strong> <small>[שהצער</small> הוא רק <small>דברים בלבד],</small> כפי שכבר הוזכר למעלה ואין פה צער הגוף, <strong>אימא מודי ליה</strong> <small>[אמור</small> ש<small>מודה לו]</small> <strong>לר' עקיבא</strong> שאין לחשוש כל כך שהיא משקרת, ושמא אומרת אמת, ותיאסר חמותה לאכול בתרומה.
 <strong>ו</strong>להיפך, <strong>אי איתמר בהא</strong> <small>[ואם היה נאמר</small> רק <small>בזו],</small> בחמות, הייתי אומר כי <strong>בהא קאמר</strong> <small>[בזו אמר]</small> <strong>ר' עקיבא</strong> שהחמות צריכה לחשוש <strong>אבל בהך</strong> <small>[באחרת,</small> בצרתה<small>],</small> <strong>אימא מודה ליה</strong> <small>[אמור מודה לו]</small> <strong>לר' טרפון</strong> שאוכלת בתרומה, על כן <strong>צריכא</strong> <small>[נצרכה]</small> המחלוקת להיאמר בשני המקרים.
 <strong>אמר רב יהודה אמר שמואל: הלכה כר' טרפון,</strong> כלומר, שאין סומכים כלל על עדות אישה החשודה לקלקל, ואין חוששים. <strong>אמר אביי: אף אנן נמי תנינא</strong> <small>[אנו גם כן שנינו]</small> ראיה לדבר: אם באה אשה ואמרה: <strong>"ניתן לי</strong> (כלומר, נולד לי) <strong>בן במדינת הים,</strong> ו<strong>מת בני, ואחר כך</strong> מת <strong>בעלי",</strong> ונמצא שלפי דבריה חייבת היא בייבום — הרי זו <strong>נאמנת</strong> בכל מה שהעידה, ומותרת להתייבם. אם אמרה: <strong>"</strong>מת <strong>בעלי, ואחר כך</strong> מת <strong>בני",</strong> שנמצא שפוטרת בכך את עצמה מן הייבום — <strong>אינה נאמנת.</strong> 
 <strong>ו</strong>מכל מקום <strong>חוששין לדבריה, וחולצת ולא מתייבמת,</strong> שחוששים שמא היה כדבריה, ואם אמנם מת בנה אחר בעלה, הריהי אסורה להתייבם. ונדייק מלשון המשנה: <strong>לדבריה</strong> שלה עצמה <strong>הוא</strong> ש<strong>חוששין, הא</strong> <small>[הרי]</small> <strong>לדברי צרה</strong> המעידה עליה — <strong>אין חוששין</strong> כלל. ומסכמים: אכן <strong>שמע מינה</strong> <small>[למד מכאן].</small>
## דף קיח:
 <big>א משנה</big> כיון שהובאה קודם מחלוקת ר' טרפון ור' עקיבא, ושיטת ר' עקיבא היא שיש להוציא מחשש עבירה, מביאים כמה הלכות בנושאים אחרים שיש בהן אותה מחלוקת. <strong>קידש</strong> אדם <strong>אחת מחמש נשים, ואין יודע אי זו</strong> מהן <strong>קידש,</strong> ו<strong>כל אחת</strong> מהן <strong>אומרת: "אותי קידש"</strong> — אם אינו רוצה בהן, <strong>נותן גט לכל אחת ואחת</strong> כדי לפוטרה מן הספק, <strong>ומניח כתובה ביניהן, ומסתלק,</strong> ויישאר סכום הכתובה שנוי במחלוקת ביניהן, עד שיתברר מי זכאית בכתובה, אלו <strong>דברי ר' טרפון.</strong>
 <strong>ר' עקיבא אומר: אין זו דרך מוציא מידי עבירה,</strong> שמא לא תקבל האשה שקידש באמת את הכתובה המגיעה לה, <strong>עד שיתן גט וכתובה לכל אחת ואחת</strong> מהן. וכן אם <strong>גזל</strong> אדם <strong>אחד מחמשה ואין יודע מאיזה</strong> מהם <strong>גזל,</strong> ו<strong>כל אחד</strong> ואחד <strong>אומר: "אותי גזל" — מניח</strong> את סכום ה<strong>גזילה ביניהן, ומסתלק</strong> והם ידונו ביניהם מי יקבל את דמי הגזילה, אלו <strong>דברי ר' טרפון. ר' עקיבא אומר: אין זו דרך מוציא מידי עבירה, עד שישלם</strong> את מלוא סכום הגזילה <strong>לכל אחד ואחד</strong> מהם.
 <big>ב גמרא</big> תחילה מדייקים בלשון המשנה: <strong>"קידש</strong> אחת מחמש נשים <strong>"</strong>— <strong>קתני</strong> <small>[שנה]</small> כאן, ואילו <strong>"בעל</strong> אחת מחמש נשים לשם קידושין <strong>"</strong>— <strong>לא קתני</strong> <small>[שנה],</small> שבענין זה יש דין אחר. וכיוצא בו בסופה של המשנה: <strong>"גזל</strong> אחד מחמישה <strong>"</strong><strong>קתני</strong> <small>[שנה]</small> כאן, ואילו <strong>"לקח"</strong> (קנה) <strong>לא קתני</strong> <small>[שנה].</small> ולפי דקדוק זה <strong>מני מתניתין</strong> <small>[</small>כדעת <small>מי משנתנו]:</small> <strong>לא</strong> כדעת ה<strong>תנא קמא</strong> <small>[הראשון]</small> <strong>ולא</strong> כדעת <strong>ר' שמעון בן אלעזר?</strong>
 ומה עניינה של מחלוקת זו — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן אלעזר אומר: לא נחלקו ר' טרפון ור' עקיבא על</strong> מי <strong>שקידש אחת מחמש נשים, ואינו יודע איזו</strong> מהן <strong>קידש,</strong> שהכל מודים במקרה זה <strong>שמניח כתובה ביניהן ומסתלק. על מה נחלקו — על</strong> זה <strong>שבעל</strong> אחת מהן לשם קידושין, ש<strong>ר' טרפון אומר: מניח כתובה ביניהן ומסתלק,</strong> ואילו <strong>ר' עקיבא אומר:</strong> אין דרך להוציאו מידי עבירה <strong>עד שישלם לכל אחת ואחת,</strong> שכיון שקידש אשה בצורה בלתי הגונה — הרי זה מן הראוי לקנסו ולפצות את האשה שקידש ולא להסתפק בהעמדת דברים על הדין בלבד.
 וכן <strong>לא נחלקו ר' טרפון ור' עקיבא על</strong> מי <strong>שלקח</strong> (קנה) <strong>מקח מחמשה בני אדם ואין יודע מאיזה מהן לקח</strong> — שהכל מודים במקרה זה <strong>שמניח דמי מקח ביניהן ומסתלק. לא נחלקו אלא</strong> במי <strong>שגזל מחמשה, שאמר ר' טרפון: מניח גזילה ביניהם ומסתלק, ור' עקיבא אומר:</strong> אין דרך להוציאו מידי עבירה <strong>עד שישלם גזילה לכל אחד ואחד,</strong> שאין לו תיקון עד שמובטח הוא שאמנם השיב את הגזילה לבעליה.
 ונדייק: <strong>מדקאמר</strong> <small>[מ</small>מה <small>שאמר]</small> <strong>ר' שמעון בן אלעזר</strong> כי <strong>ב"קידש" ו"לקח" לא פליגי</strong> <small>[אינם חלוקים],</small> <strong>מכלל</strong> הדברים אתה למד שה<strong>תנא קמא</strong> <small>[הראשון]</small> שעליו הוא חולק <strong>סבר</strong> ש<strong>פליגי</strong> <small>[נחלקו]</small> ב"קידש" ו"לקח", אבל ב"בעל" ו"גזל" מודה ר' טרפון. ומעתה, משנתנו <strong>מני</strong> <small>[</small>כדעת <small>מי היא]?</small>
 <strong>אי</strong> <small>[אם]</small> כדעת <strong>תנא קמא — ליתני</strong> <small>[שישנה]</small> <strong>"קידש" ו</strong>גם <strong>"לקח",</strong> ולא "גזל", שהרי לפי דעתו ב"גזל" מודה ר' טרפון, <strong>אי</strong> <small>[</small>ו<small>אם]</small> כדעת <strong>ר' שמעון בן אלעזר — ליתני</strong> <small>[שישנה]</small> <strong>"בעל" ו"גזל"?</strong> שלדעתו רק בבעל נחלקו ר' טרפון ור' עקיבא ולא ב"קידש"!
 ומשיבים: <strong>לעולם</strong> יש לומר שמשנתנו כדעת <strong>ר' שמעון בן אלעזר</strong> היא, <strong>ומאי</strong> <small>[ומה]</small> פירוש <strong>"קידש"</strong> — כוונתו <strong>קידש בביאה.</strong> ו<strong>תנא</strong> <small>[</small>ו<small>שנה]</small> בלשון <strong>"קידש", להודיעך כחו</strong> של <strong>ר' עקיבא</strong> עד כמה הוא מחמיר,
 <strong>דאף על גב דאיסורא דרבנן עבד</strong> <small>[שאף על פי ש</small>רק <small>איסור מדברי חכמים עשה</small> בכך<small>],</small> שהרי לא בעל את האשה בזנות, אלא לשם קידושין, ועבר רק על דברי חכמים שאין מקדשים לכתחילה בביאה, בכל זאת <strong>קניס</strong> <small>[קונס]</small> אותו ר' עקיבא! מצד שני <strong>תנא</strong> <small>[שנה]</small> לשון <strong>"גזל", להודיעך כחו</strong> של <strong>ר' טרפון</strong> עד כמה הוא מיקל, <strong>דאף על גב דאיסורא דאורייתא עבד</strong> <small>[שאף על פי שאיסור מן התורה עשה],</small> מכל מקום <strong>לא קניס</strong> <small>[קנס]</small> אותו אפילו במקרה זה.
 <big>ג משנה</big> <strong>האשה שהלכה היא ובעלה למדינת הים ו</strong>היה <strong>בנה עמהם, ו</strong>אחר זמן <strong>באת</strong> (באה) האשה למקומה, <strong>ואמרה: "מת בעלי ואחר כך מת בני"</strong> — הרי זו <strong>נאמנת</strong> במה שהעידה, ומותרת להינשא ופטורה מן הייבום, שהרי כשיצאה למדינת הים היו לה בנים והיתה בחזקת מותרת לשוק. אבל אם אמרה: <strong>"מת בני ואחר כך מת בעלי" — אינה נאמנת</strong> להתייבם, <strong>ו</strong>מכל מקום <strong>חוששין לדבריה</strong> שמא היא אלמנה מבעל בלא בנים, <strong>ו</strong>לכן <strong>חולצת</strong> כדי להיפטר מזיקת היבם, <strong>ולא מתייבמת</strong>.
 אם יצאה עם בעלה בלא בנים וחזרה לבדה והעידה: <strong>"ניתן לי</strong> (נולד לי) <strong>בן במדינת הים", ואמרה: "מת בני ואחר כך מת בעלי" — נאמנת</strong> אפילו להתייבם, שבחזקת שאין לה בנים יצאה. אבל אם אמרה <strong>"מת בעלי ואחר כך מת בני" — אינה נאמנת</strong> להיפטר בלא ייבום <strong>ו</strong>בכל אופן <strong>חוששין לדבריה, וחולצת ולא מתייבמת.</strong>
 אמרה, <strong>"ניתן לי</strong> (נולד לי) <strong>יבם במדינת הים",</strong> שכשיצאה המשפחה למדינת הים לא היה לה יבם, והיא אומרת שנולד בינתיים אח לבעלה, והוסיפה ו<strong>אמרה: "מת בעלי ואחר כך מת יבמי",</strong> או שאומרת: <strong>"</strong>מת <strong>יבמי ואחר כך בעלי"</strong> — בכל מקרה <strong>נאמנת</strong> לגמרי, שהרי כשיצאה לא היתה בחזקת זקוקה לייבום, ורק מפיה באה אלינו הידיעה שנולד יבם.
 אבל אם <strong>הלכה היא ובעלה ויבמה למדינת הים,</strong> ו<strong>אמרה: "מת בעלי ואחר כך יבמי",</strong> או שאמרה: <strong>"</strong>מת <strong>יבמי ואחר כך בעלי" — אינה נאמנת, ש</strong>כן <strong>אין האשה נאמנת לומר "מת יבמי" שתנשא</strong> לחוץ על פי עדות זו, <strong>ולא</strong> נאמנת לומר <strong>"מתה אחותה"</strong> של עצמה, כדי <strong>שתכנס לביתו</strong> (תינשא לבעל אחותה), <strong>ואין האיש נאמן לומר "מת אחי"</strong> כדי <strong>שייבם</strong> את <strong>אשתו</strong> של האח, <strong>ולא</strong> נאמן לומר <strong>"מתה אשתו"</strong> שלו, כדי <strong>שישא</strong> את <strong>אחותה</strong> של אשתו בהיתר. שלא סמכו חכמים על עדות בלתי שלימה אלא במקום של חשש לעיגון אשה.
 <big>ד גמרא</big> <strong>בעא מיניה</strong> <small>[שאל אותו]</small> <strong>רבא מרב נחמן</strong> שאלה זו: <strong>המזכה גט לאשתו,</strong> שמינה אדם לקבל גט בשביל אשתו, ואמר זאת בלשון זיכוי, שמזכה לה גט, <strong>במקום</strong> שיש <strong>יבם, מהו?</strong> האם לומר: <strong>כיון דסניא ליה</strong> <small>[ש</small>היא <small>שונאת אותו]</small> את היבם, אם כן <strong>זכות הוא לה</strong> בקבלת הגט, שעל ידי כן נאסרת ליבם, <strong>ו</strong>כלל הוא כי <strong>זכין לאדם שלא בפניו,</strong> ואין צורך בנוכחותו שימסור לה הגט, ואף כאן לא היה צריך להמתין, אלא מיד כשזיכה את הגט לשליח כבר נחשב הגט כבעל תוקף. <strong>או דלמא</strong> <small>[שמא],</small> <strong>כיון דזימנין דרחמא ליה</strong> <small>[שפעמים</small> היא <small>אוהבת אותו</small> את היבם<small>],</small> הרי גט זה <strong>חוב הוא לה,</strong> שעל ידי הגט היא נאסרת על היבם באיסור גרושת אחיו <strong>ו</strong>כלל הוא ש<strong>אין חבין לאדם שלא בפניו,</strong> וכל עוד לא קיבלה הגט לידה, אין לו תוקף.
 <strong>אמר ליה</strong> <small>[לו]</small> רב נחמן: <strong>תנינא</strong> <small>[שנינו]</small> תשובה לדבר במשנתנו: <strong>וחוששין לדבריה, וחולצת ולא מתייבמת.</strong> שכן במשנתנו נאמר שחוששים בכל מקרה, גם כשעדותה באה לפוטרה מן היבם וגם כשעדותה באה כדי להתייבם, משמע שאין אנו מחליטים אם הייבום נחשב לה כזכות או כחובה, אלא שזה נשאר בגדר ספק.
 <strong>אמר ליה</strong> <small>[לו]</small> <strong>רבינא לרבא: המזכה גט לאשתו במקום</strong> שהיתה <strong>קטטה</strong> ביניהם, <strong>מהו?</strong> וצדדי השאלה: <strong>כיון דאית</strong> <small>[שיש]</small> <strong>לה קטטה בהדיה</strong> <small>[איתו] —</small> <strong>זכות הוא לה</strong> בגט. <strong>או דלמא</strong> <small>[שמא],</small> <strong>ניחא דגופא עדיף</strong> <small>[נוחיות של גופה עדיפה]</small> <strong>לה,</strong> שהיא מעדיפה להיות נשואה, למרות הקטטה שבינה לבין בעלה? ואומרים: <strong>תא שמע</strong> <small>[בוא</small> ו<small>שמע]</small> פתרון לדבר, ממה ש<strong>אמר ריש לקיש,</strong> פתגם הוא שאומרות נשים: <strong>טב למיתב טן דו מלמיתב ארמלו</strong> <small>[טוב לשבת בצוותא מלשבת אלמנה,</small> בודדה<small>],</small> משמע שאשה מעדיפה חברת בעל כלשהו על הבדידות.
 <strong>אביי אמר:</strong> יש פתגם עממי אחר, שהיו אומרים: <strong>דשומשמנא גברא, כורסיה בי חרתא רמו לה</strong> <small>[</small>זו <small>שבעלה</small> קטן <small>כנמלה, שמים לה כיסא בין השרות],</small> כלומר, היא מרוצה ומתגאה בזה שיש לה בעל כלשהו. <strong>רב פפא אמר</strong> פתגם אחר: <strong>דנפצא גברא תיקרי בסיפי בבא ותיתיב</strong> <small>[</small>זו <small>שבעלה</small> הוא <small>מנפץ</small> צמר, שמלאכתו נחשבת לבזויה, <small>תזמין</small> עצמה <small>לסף הפתח ותשב</small> שם<small>]</small> להראות לכל שהיא אשה נשואה.
 <strong>רב אשי אומר</strong> פתגם זה: <strong>דקולסא גברא, לא בעיא טלפחי לקידרא</strong> <small>[</small>זו <small>שבעלה</small> הוא <small>מוכר קלחי כרוב,</small> שמלאכתו בלתי חשובה, <small>אינה רוצה</small> אפילו <small>עדשים לקדרה],</small> שהיא שמחה כל כך שיש לה בעל עד שמוכנה לוותר מלקבל ממנו גם מזונות בסיסיים. על כל אלה מעירים, <strong>תנא</strong> <small>[שנה</small> החכם<small>]:</small> <strong>וכולן,</strong> כל הנשים הללו — <strong>מזנות ותולות בבעליהן.</strong>
## דף קיט.
 <big>א משנה</big> <strong>האשה שהלך בעלה וצרתה למדינת הים, ובאו</strong> עדים <strong>ואמרו לה: "מת בעליך" — לא תנשא</strong> לשוק, שמא היא זקוקה לייבום. <strong>ו</strong>גם <strong>לא תתייבם — עד שתדע שמא מעוברת היא צרתה</strong> ושמא יוולד לה וולד, ונמצא שהיא אסורה ליבם כאשת אח שיש לו בנים.
 <strong>היתה לה חמות</strong> במדינת הים, אבל לא היו אחים לבעלה — <strong>אינה חוששת</strong> שמא נולד אח. ואם <strong>יצתה</strong> (יצאה) החמות כשהיא <strong>מליאה</strong> (מעוברת) — יש לאשה להיות <strong>חוששת</strong> שמא ילדה החמות בן ויש לבעלה אח, וחייבת בייבום. <strong>ר' יהושע אומר:</strong> אף במקרה זה <strong>אינה חוששת,</strong> ויכולה להינשא למי שתרצה.
 <big>ב גמרא</big> ביחס לקטע הראשון שואלים: <strong>מאי</strong> <small>[מה]</small> דיוק הביטוי <strong>"</strong>מעוברת <strong>היא צרתה"?</strong> ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> <strong>להא</strong> <small>[לזו]</small> ה<strong>צרה</strong> שיצאה עם בעלה <strong>הוא דחיישינן</strong> <small>[שחוששים אנו]</small> שמא היא מעוברת, <strong>אבל לצרה אחריתי</strong> <small>[אחרת],</small> כלומר, שמא נשא אשה אחרת וילדה לו בן <strong>לא חיישינן</strong> <small>[אין אנו חוששים].</small>
 <big>ג</big> שנינו במשנה ש<strong>לא תנשא ולא תתייבם</strong> עד שתדע שמא מעוברת צרתה. ושואלים: <strong>בשלמא יבומי</strong> <small>[נניח</small> ש<small>להתייבם]</small> <strong>לא</strong> תוכל, <strong>דדלמא מיעברא, וקפגעה</strong> <small>[שמא מעוברת</small> צרתה, <small>ו</small>נמצא ש<small>היא פוגעת]</small> <strong>ב</strong>איסור <strong>אשת אח דאורייתא</strong> <small>[ש</small>הוא <small>מן התורה]</small> שהרי יש לבעלה בנים ואסורה היא על אחי בעלה משום אשת אח, ויש בכך חיוב כרת. <strong>אלא לא תנשא, אמאי</strong> <small>[מדוע]?</small> <strong>הלך אחר רוב נשים, ורוב נשים מתעברות ויולדות,</strong> ומן הסתם ילדה צרתה, והיא פטורה מן הייבום!
 <strong>לימא</strong> <small>[</small>האם <small>לומר]</small> שמשנתנו כשיטת <strong>ר' מאיר היא דחייש למיעוטא</strong> <small>[שחושש למיעוט],</small> ולכן, כיון שיש מיעוט נשים שאינן יולדות, הרי הוא חושש למיעוט זה וצריכה להמתין לייבום?
 ודוחים: <strong>אפילו תימא רבנן</strong> <small>[תאמר</small> שהוא כשיטת <small>חכמים]</small> — <strong>כי אזלי רבנן בתר רובא</strong> <small>[כאשר הולכים חכמים אחר הרוב]</small> הרי זה דווקא ב<strong>רובא דאיתיה קמן</strong> <small>[רוב שישנו לפנינו],</small> כלומר, שרוב זה מצוי וניתן להיבדק. <strong>כגון תשע חנויות,</strong> שאם יש תשע חנויות שמוכרות בשר כשר וחנות אחת שמוכרת בשר טריפה, ונמצאה חתיכת בשר ואין יודעים מאיזו חנות היא נלקחה, מניחים שהבשר שנמצא הוא מן הרוב, ולא מן המיעוט. <strong>ו</strong>כן הדין ביחס ל<strong>סנהדרי</strong> שקובעים המשתתפים בה את החלטתם על פי הצבעת הרוב. <strong>אבל רובא דליתיה קמן</strong> <small>[הרוב שאינו לפנינו],</small> כגון הקביעה שרוב נשים מתעברות ויולדות — אין זה רוב מנוי וספור לפנינו, ולכן <strong>לא אזלי רבנן בתר רובא</strong> <small>[אין הולכים</small> בו <small>חכמים אחר הרוב]</small> במקרה כזה.
 ומקשים: <strong>והרי</strong> דין <strong>קטן וקטנה</strong> בייבום, <strong>דרובא דליתא קמן היא</strong> <small>[שרוב שאיננו לפנינו הוא],</small> <strong>ואזלי רבנן בתר רובא</strong> <small>[והולכים</small> בו <small>חכמים אחר הרוב]!</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>קטן וקטנה — לא חולצין ולא מייבמין,</strong> אלו <strong>דברי ר' מאיר. אמרו לו</strong> חכמים <strong>לר' מאיר: יפה אמרת שאין חולצין,</strong> כי <strong>"איש" כתיב</strong> <small>[נאמר]</small> <strong>בפרשה</strong> של חליצה, ומשמע מבוגר דווקא. <strong>ו</strong>אף שביבמה אין הדבר מפורש <strong>מקשינן</strong> <small>[מקישים,</small> משווים, <small>אנו],</small> <strong>אשה לאיש,</strong> שצריך שגם היא תהיה בוגרת. <strong>אלא מה טעם אין מייבמין,</strong> הלא לענין ייבום נאמר "יבמה יבוא עליה" ולא נאמר שצריך שהם יהיו גדולים!
 <strong>אמר להם:</strong> חושש אני ב<strong>קטן שמא</strong> יגדל ו<strong>ימצא</strong> שהוא <strong>סריס, קטנה שמא</strong> תגדל ו<strong>תמצא אילונית,</strong> ובשניהם אין מצות ייבום, <strong>ונמצאו פוגעים בערוה,</strong> שבאו על אשה אסורה להם שלא במקום מצוה. <strong>ורבנן סברי</strong> <small>[וחכמים סבורים]:</small> <strong>זיל בתר רובא</strong> <small>[לך אחר</small> ה<small>רוב]</small> של ה<strong>קטנים, ורוב</strong> ה<strong>קטנים לאו סריסי נינהו</strong> <small>[לא סריסים הם].</small> וכן <strong>זיל בתר</strong> <small>[לך אחר]</small> <strong>רוב</strong> ה<strong>קטנות, ורוב</strong> ה<strong>קטנות לאו</strong> <small>[לא]</small> <strong>אילונית נינהו</strong> <small>[הן].</small> משמע שחכמים חולקים על ר' מאיר אף ברוב כזה, שאינו מצוי לפנינו. <strong>אלא, מחוורתא מתניתין</strong> <small>[מחוור,</small> ברור ש<small>משנתנו]</small> כשיטת <strong>ר' מאיר</strong> החושש למיעוט, <strong>היא.</strong>
 ושואלים: <strong>במאי אוקימתא</strong> <small>[במה העמדת,</small> הסברת<small>]</small> את המשנה — <strong>כ</strong>שיטת <strong>ר' מאיר, אימא סיפא</strong> <small>[אמור</small> את <small>סופה]:</small> <strong>היתה לה</strong> לאשה שבעלה הלך למדינת הים והעידו עליו שמת, <strong>חמות</strong> שלא ילדה — <strong>אינה חוששת. אמאי</strong> <small>[</small>ו<small>מדוע]</small> לא נחשוש? <strong>הלך אחר רוב נשים, ו</strong>הלא <strong>רוב נשים מתעברות ויולדות,</strong> ואף אם <strong>מיעוט</strong> מהן <strong>מפילות, ו</strong>אולם, מכיון ש<strong>כל היולדות</strong> יולדות <strong>מחצה זכרים ומחצה נקבות,</strong> אם כן, היו צריכים לומר <strong>סמוך,</strong> צרף, <strong>מיעוטא</strong> <small>[</small>את ה<small>מיעוט]</small> ש<strong>מפילות למחצה נקבות והוו ליה</strong> <small>[והרי הם]</small> ה<strong>זכרים</strong> שיכולים להיוולד רק <strong>מיעוטא</strong> <small>[מיעוט].</small> אולם אם שיטת ר' מאיר היא, החושש למיעוט — <strong>וליחוש</strong> <small>[ושיחשוש]</small> שמא ילדה החמות אח לבעלה, וצריכה להמתין לו להתייבם!
 ודוחים: <strong>דלמא</strong> <small>[שמא],</small> <strong>כיון דאיחזקה</strong> <small>[שהוחזקה]</small> <strong>לשוק,</strong> שהיתה בחזקת היתר להינשא לכל מי שתרצה, שהרי לא היו לו אחים לבעלה כשיצא, <strong>לא חייש</strong> <small>[אין</small> ר' מאיר <small>חושש]</small> למיעוט. ומקשים: אם כן, נאמר נימוק זה גם מקרה המובא ב<strong>רישא</strong> <small>[</small>ב<small>ראש</small> המשנה<small>]</small> באשה <strong>דאיחזק</strong> <small>[שהוחזקה]</small> <strong>לייבום,</strong> שהרי לא היו בנים לבעלה — <strong>תייבם</strong> <small>[תתייבם]</small> ונלך אחרי החזקה ולא נחשוש שמא ילדה צרתה בן!
 <strong>אמר רב נחמן אמר רבה בר אבוה:</strong> יש להבדיל, שכן <strong>רישא</strong> <small>[</small>ב<small>ראש</small> המשנה<small>]</small> שיש חשש <strong>איסור כרת,</strong> שהרי אשת אח שלא במקום מצוה אסורה באיסור כרת, לכן <strong>חששו,</strong> ואילו <strong>סיפא</strong> <small>[</small>ב<small>סופה]</small> שהוא <strong>איסור לאו</strong> <small>[לא</small> תעשה<small>],</small> שאם נישאת לשוק בלא חליצה יש בכך רק איסור לאו, <strong>לא חששו</strong> למיעוט וסמכו על החזקה.
 <strong>אמר רבא</strong> כנגד נימוק זה: <strong>מכדי, הא דאורייתא והא דאורייתא</strong> <small>[הרי זה מן התורה וזה מן התורה] —</small> <strong>מה לי איסור כרת מה לי איסור לאו,</strong> שאם הדבר אסור מן התורה, אין מקום להבדיל בין איסור חמור ואיסור קל?! <strong>אלא אמר רבא:</strong> יש לדחות מה שאמרנו, ולומר:
## דף קיט:
 <strong>רישא</strong> <small>[</small>ב<small>ראש</small> המשנה<small>]</small> במקרה הראשון, ה<strong>חזקה</strong> של אותה אשה שהיא זקוקה <strong>לייבום, ו</strong>אם הולכים אחר <strong>רובא</strong> <small>[הרוב],</small> הרי רוב הנשים מתעברות ויולדות, ומן הסתם ילדה הצרה, והיבמה מותרת <strong>לשוק,</strong> להינשא לכל אדם. <strong>ו</strong>בדרך כלל <strong>חזקה לא עדיף כי רובא</strong> <small>[אינה עדיפה</small> ותקפה <small>כמו הרוב]</small> וגדול כח הרוב מכח החזקה, והיתה צריכה להיות מותרת מיד, <strong>ו</strong>אולם <strong>אייתי מיעוטא</strong> <small>[הבא</small> את <small>המיעוט]</small> של הנשים ש<strong>מפילות, סמוך</strong> (צרף), <strong>לחזקה, והוה ליה פלגא ופלגא</strong> <small>[והרי הוא</small> כ<small>מחצה על מחצה]</small> שגורע מכוח הרוב וכעת הוא שווה לחזקה, ולכן, <strong>לא תנשא ולא תתייבם.</strong>
 ואילו <strong>סיפא</strong> <small>[</small>ב<small>סוף],</small> במקרה השני, על פי ה<strong>חזקה</strong> היא מותרת <strong>לשוק,</strong> שהרי לא היו לבעלה אחים מתחילה, <strong>ו</strong>גם <strong>רובא</strong> <small>[הרוב]</small> לגבי הסיכוי שתלד החמות בן, גם הוא נוטה להתירה <strong>לשוק,</strong> שהרי ייתכן שתפיל או שתלד בת, <strong>ו</strong>אם כן <strong>הוי ליה</strong> <small>[הרי הם]</small> ה<strong>זכרים מיעוטא דמיעוטא</strong> <small>[מיעוט ש</small>ב<small>מיעוט],</small> כלומר, רק מיעוט כנגד שיקול של רוב וחזקה, <strong>ומיעוטא דמיעוטא</strong> <small>[ו</small>ל<small>מיעוט ש</small>ב<small>מיעוט]</small> <strong>לא חייש</strong> <small>[חשש]</small> גם <strong>ר' מאיר</strong> ומותרת להינשא.
 <big>א</big> שנינו במשנה שהאשה שהלכו בעלה וצרתה למדינת הים — <strong>לא תנשא ולא תתייבם</strong> עד שתדע אם מעוברת היא צרתה. ושואלים: <strong>ולעולם</strong> לא תינשא ולא תתייבם, כלומר, והרי יכולה היא לחלוץ מפני הספק ולהינשא!
 <strong>אמר זעירי: לעצמה,</strong> כדי שהיא כשלעצמה תהיה מותרת להינשא — צריכה להמתין <strong>שלשה חדשים</strong> גם אחרי שחלצה, כדין כל אשה שצריכה להמתין שלושה חודשים אחר מות בעלה לפני שנישאת לאחר, ו<strong>לחברתה,</strong> מפני החשש שמא צרתה מעוברת — תמתין <strong>תשעה</strong> חודשים מפני שאם צרתה היתה מעוברת ודאי ילדה כבר, <strong>וחולצת</strong> אז <strong>ממה נפשך</strong> (לפי כל שיקול שתרצה): שאם בינתיים ילדה הצרה — הרי אינה צריכה כלל חליצה, ורשאית היא להינשא לכל מי שתרצה, ואף אם לא ילדה הצרה, ואשה זו זקוקה לייבום — הרי היא נפטרת בחליצה. ואינה יכולה לחלוץ קודם, כי חליצה כשהיבמה מעוברת — אינה פוטרת.
 <strong>ר' חנינא אמר: לעצמה,</strong> כלומר, בגלל איסור של עצמה — צריכה להמתין <strong>שלשה</strong> חודשים, ואילו <strong>לחברתה</strong> צריכה להמתין <strong>לעולם,</strong> כלומר, עד שיוודע הדבר אם היה לה וולד. ושואלים: <strong>ותחלוץ ממה נפשך.</strong> כלומר, שהרי בכל מקרה שיהיה, אחרי תשעה חודשים יכולה לחלוץ!
 ומסבירים: <strong>אביי בר אבין ור' חנינא בר אבין אמרי תרוייהו</strong> <small>[אמרו שניהם]:</small> <strong>גזירה שמא יהא ולד</strong> שנולד <strong>בן קיימא,</strong> ויתברר שהחליצה שחלצה לא היתה חליצה כלל, שהרי היתה פטורה מייבום, <strong>ונמצא</strong> ש<strong>אתה מצריכה כרוז</strong> להודיע שאשה זו כשרה <strong>לכהונה,</strong> שכן אנשים לא יידעו שחליצתה אינה חליצה, ויאסרו אותה לכהונה.
 ושואלים: <strong>וליצרכה</strong> <small>[ושנצריך אותה]</small> כרוז כזה כשיתברר שהולד בן קיימא? ומשיבים: יש לחשוש <strong>דלמא איכא דהוי</strong> <small>[שמא יש</small> בין האנשים כזה <small>שהיה]</small> <strong>ב</strong>זמן ה<strong>חליצה ולא הוי</strong> <small>[היה]</small> <strong>ב</strong>זמן ה<strong>הכרזה, ו</strong>כשנישאת אותה אשה לכהן <strong>אמרי</strong> <small>[אומרים]</small> כמסקנה מוטעית ממה שידוע להם: <strong>קשרו</strong> <small>[מתירים]</small> <strong>חלוצה לכהן.</strong>
 ודנים עוד בנושא זה, <strong>תנן</strong> <small>[שנינו</small> במשנה<small>],</small> אמרה אשה: <strong>"ניתן</strong> (נולד) <strong>לי בן במדינת הים",</strong> והוסיפה <strong>ואמרה: "מת בני ואחר כך בעלי" — נאמנת</strong>. ואם אמרה: <strong>"מת בעלי ואחר כך</strong> מת <strong>בני" — אינה נאמנת</strong> על סדר אירוע הדברים, <strong>וחוששין</strong> מכל מקום <strong>לדבריה</strong> שמת בעלה בלא ולד, <strong>וחולצת ולא מתייבמת. ו</strong>אומרים: אם כן, מחמת טעם זה שאמרנו לגבי כרוז לכהונה,
 <strong>ליחוש דלמא אתו</strong> <small>[שנחשוש שמא יבואו]</small> לבסוף <strong>עדים ואמרי כדקאמרה</strong> <small>[ויאמרו כמו ש</small>היא <small>אמרה]</small> שכך היה סדר אירוע הדברים, ואם כן לא היתה זקוקה כלל לחליצה, <strong>ונמצא אתה מצריכה כרוז לכהונה</strong> כדי להתירה, הואיל וחליצתה לא היה בה ממש, ובכל זאת נאמר במשנה שחולצת! <strong>אמר רב פפא:</strong> מדובר שם <strong>בגרושה</strong> שלפני שנשאה בעלה זה, נתגרשה פעם מנישואין קודמים, שבין כך ובין כך היא פסולה לכהונה. <strong>רב חייא בריה</strong> <small>[בנו]</small> של <strong>רב הונא אמר, באמרה</strong> <small>[ב</small>שהיא <small>אומרת]:</small> <strong>"אני והוא נחבאנו</strong> לבדנו <strong>במערה"</strong> ולא היו שם עדים אחרים, וכיון שאין להניח שמא יבואו עדים לאחר מכן, חולצת.
 <big>ב משנה</big> היו <strong>שתי יבמות,</strong> נשים הנשואות לשני אחים, ובאו והעידו, <strong>זו אומרת: "מת בעלי", וזו אומרת: "מת בעלי"</strong> — אף על פי שכל אחת מהן נאמנת לגבי עצמה, וסומכים עליה שמת בעלה, מכל מקום <strong>זו אסורה</strong> להינשא <strong>מפני בעלה של זו</strong> האחרת שמא חי הוא, והיא זקוקה לו לייבום, <strong>וזו אסורה מפני בעלה של זו</strong> מאותו טעם. ואף שכל אחת מהן נאמנת לגבי מות בעלה־שלה — אין היא נאמנת להתיר את השניה, שהרי אין אשה נאמנת להעיד על גיסתה.
 אם <strong>לזו</strong> (לאחת מהן) יש <strong>עדים</strong> שמת בעלה, <strong>ולזו אין עדים,</strong> במצב כזה, <strong>את שיש לה עדים</strong> — <strong>אסורה</strong> להינשא, שהרי אין עדים על מותו של יבמה, וצריכה להמתין שמא יבוא, <strong>ואת שאין לה עדים</strong> — <strong>מותרת,</strong> שכן היא מותרת על פי עדות עצמה שמת בעלה, ואינה צריכה להמתין ליבם — שהרי כבר העידו העדים על יבמה שמת. היו <strong>לזו בנים ולזו אין בנים, את שיש לה בנים — מותרת,</strong> שהרי היא עצמה נאמנת להעיד על בעלה, וכיון שיש לה בנים אינה זקוקה ליבם, <strong>ואת שאין לה בנים — אסורה,</strong> שהרי עליה להמתין ליבם.
 ולענין המקרה הראשון בשתי יבמות שהעידו כל אחת על מות בעלה, אם היו שם אחים נוספים ו<strong>נתייבמו</strong> שתי אלה לאותם האחים, <strong>ומתו היבמין</strong> הללו — הרי הן שוב <strong>אסורות להנשא,</strong> שהרי החשש הראשון שמא חי יבמה של כל אחת מהן לא נסתלק עדיין. <strong>ר' אלעזר אומר: הואיל והותרו</strong> נשים אלה להינשא <strong>ליבמין,</strong> שהרי קיבלנו את דברי כל אחת מהן שמת בעלה — <strong>הותרו</strong> מאז <strong>לכל אדם,</strong> שהרי לפי צירוף דברי שתיהן מותרות הן לכל אדם.
 <big>ג גמרא</big> <strong>תנא</strong> <small>[שנה</small> החכם<small>]:</small> אם <strong>לזו,</strong> לאחת משתי היבמות הללו, יש <strong>עדים</strong> שמת בעלה <strong>ו</strong>גם יש לה <strong>בנים, ולזו,</strong> השניה, <strong>לא עדים ולא בנים — שתיהן מותרות.</strong> שזו שיש לה בנים הלא אינה זקוקה לייבום, וזו, שאין לה בנים — יכולה לסמוך על עדי היבמה האחרת שהיבם מת.
 <big>ד</big> שנינו במשנה: <strong>נתייבמו</strong> שתיהן, <strong>ומתו היבמין — אסורין</strong> (אסורות) <strong>להנשא</strong> מחמת החשש הראשון שמא עדיין הראשון חי. <strong>ר' אלעזר אומר: הואיל והותרו ליבמין — הותרו</strong> כבר <strong>לכל אדם.</strong>
 <strong>בעי</strong> <small>[שאל]</small> <strong>רבא: מאי טעמא</strong> <small>[מה הטעם]</small> של <strong>ר' אלעזר?</strong> האם <strong>משום דקסבר</strong> <small>[שהוא</small> <small>סבור]</small> בכלל ש<strong>צרה מעידה</strong> (נאמנת להעיד) <strong>לחברתה</strong> שמת בעלה, וכן כל חמש הנשים יכולות להעיד זו לזו, <strong>או דלמא</strong> <small>[שמא]</small> הטעם הוא <strong>משום</strong> ש<strong>היא לא מקלקלא נפשה</strong> <small>[מקלקלת</small> ל<small>עצמה],</small> שאמנם היא חשודה לשקר ולומר שמת הבעל כדי לקלקל לחברתה, אבל כאשר היא בעצמה נישאת, הרי זה מוכיח שדבריה היו דברי אמת, ויש לסמוך על כך גם לגבי צרתה.
 ושואלים: <strong>למאי נפקא מינה</strong> <small>[מה יוצא מכאן]</small> על ידי בירור הטעם הזה?
## דף קכ.
 <strong>לאנסובי</strong> <small>[להשיא]</small> את ה<strong>צרה מקמי דידה</strong> <small>[לפניה],</small> אם באה אשה ומעידה שמת בעלה ויש לה צרה, האם אפשר לסמוך על עדות זו ולהשיא את הצרה לפני שהיא עצמה נישאת. וצדדי השאלה: <strong>אי אמרת</strong> <small>[אם אומר אתה]</small> ש<strong>צרה מעידה לחברתה,</strong> אם כן <strong>אף על גב</strong> <small>[אף על פי]</small> ש<strong>לא אינסיב</strong> <small>[נישאה]</small> בעצמה — <strong>מנסבינן לה לצרה</strong> <small>[משיאים אנו את צרתה],</small> שכיון שמאמינים לה לגבי עצמה — מאמינים גם לענין צרתה. אבל <strong>אי אמרת</strong> <small>[אם אומר אתה]</small> שהטעם הוא <strong>משום</strong> ש<strong>היא לא מקלקלא נפשה</strong> <small>[מקלקלת</small> ל<small>עצמה],</small> הרי אם <strong>אינסיב</strong> <small>[נישאה</small> היא<small>] —</small> <strong>מנסבינן לה</strong> <small>[משיאים אותה]</small> את ה<strong>צרה, אי</strong> <small>[אם]</small> <strong>לא אינסיב</strong> <small>[נישאה] —</small> <strong>לא מנסבינן לה</strong> <small>[אין משיאים אותה],</small> שמא התכוונה רק לשקר ולקלקל לצרתה.
 ואם כן, <strong>מאי</strong> <small>[מה]</small> הדין? ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו, ממה ששנינו ש<strong>ר' אלעזר אומר: הואיל והותרו ליבמין — הותרו לכל אדם.</strong> ומעתה, <strong>אי אמרת בשלמא</strong> <small>[נניח אם אומר אתה]</small> שהטעם הוא ש<strong>היא לא מקלקלא נפשה</strong> <small>[מקלקלת</small> ל<small>עצמה] —</small> <strong>היינו</strong> <small>[זהו]</small> הטעם <strong>דכי אינסיב</strong> <small>[שכאשר</small> היא <small>נישאת],</small> <strong>מנסבינן לה</strong> <small>[משיאים אותה</small> את הצרה<small>],</small>
 <strong>אלא אי אמרת</strong> <small>[אם אומר אתה]</small> שהטעם הוא <strong>משום</strong> ש<strong>צרה מעידה לחברתה — אף על גב</strong> <small>[אף על פי]</small> ש<strong>לא אינסיב</strong> <small>[נישאה]</small> <strong>נמי</strong> <small>[גם כן]</small> היו צריכים להתיר את הגיסה, ומדוע מוזכר כאן שהתייבמו! <strong>אלא שמע מינה</strong> <small>[למד מכאן]</small> כי <strong>טעמא</strong> <small>[הטעם]</small> של <strong>ר' אלעזר משום דאינסיב</strong> <small>[ש</small>כבר <small>נישאה]</small> <strong>הוא ו</strong>היא <strong>לא מקלקלא נפשה</strong> <small>[מקלקלת</small> ל<small>עצמה].</small>
 ודוחים: אפשר לומר כי <strong>ר' אלעזר לדבריהם</strong> לפי שיטתם של חכמים <strong>קאמר להו</strong> <small>[אמר להם],</small> וכך יש להבין: <strong>לדידי</strong> <small>[לשיטתי,</small> לדעתי<small>],</small> <strong>צרה מעידה לחברתה, ואף על גב</strong> <small>[ואף על פי]</small> ש<strong>לא אינסיב</strong> <small>[נישאה] —</small> <strong>מנסבינן לה</strong> <small>[משיאים אותה</small> את הצרה<small>],</small> <strong>אלא</strong> אף אתם <strong>לדידכו אודו</strong> <small>[לשיטתכם הודו]</small> <strong>לי מיהת</strong> <small>[לפחות]</small> <strong>דהיכא דאינסיב, מנסבינן לה</strong> <small>[שבמקום שנישאה, משיאים אותה</small> את הצרה<small>]</small> <strong>משום</strong> ש<strong>היא לא מקלקלא נפשה</strong> <small>[מקלקלת</small> ל<small>עצמה].</small> <strong>ורבנן</strong> <small>[וחכמים]</small> שאינם מקבלים טענה זו, אומרים כי <strong>"תמות נפשי עם פלשתים"</strong> (שופטים טז, ל) <strong>הוא דקעבדה</strong> <small>[שעושה],</small> שנוח לה לקלקל לעצמה, ובלבד שתקלקל בכך את צרתה.
 ומציעים שוב, <strong>תא שמע</strong> <small>[בוא</small> ו<small>שמע],</small> פתרון ממה ששנינו: <strong>האשה שהלכה היא ובעלה למדינת הים ובאה ואמרה: "מת בעלי" — תנשא ותטול כתובתה וצרתה אסורה. ר' אלעזר אומר: הואיל והותרה היא — הותרה נמי</strong> <small>[גם כן]</small> <strong>צרתה.</strong> ומכאן שר' אלעזר סבור שצרה מעידה לחברתה אפילו אם היא עדיין לא נישאה! ודוחים: אין זו ראיה גמורה, <strong>אימא</strong> <small>[אמור]</small> ותקן את הלשון כך: <strong>הואיל והותרה ו</strong>כבר <strong>נשאת.</strong>
 ושואלים לגוף הענין: אם טעמו של ר' אלעזר הוא משום שאינה מקלקלת לעצמה, מדוע סומכים על נישואיה של זו שהעידה כדי להתיר את צרתה, <strong>וליחוש דלמא בגיטא אתאי</strong> <small>[ונחשוש שמא</small> אותה אשה שהעידה, <small>בגט באה]</small> שגרש אותה בעלה, ולכן מה שנישאה לאחר הוא משום הגט הזה, <strong>והאי דקאמרה הכי</strong> <small>[וזה ש</small>היא <small>אומרת כך]</small> שמת הבעל — <strong>לקלקלא</strong> <small>[לקלקל]</small> <strong>לצרה היא מיכוונה</strong> <small>[מתכוונת].</small> שכן, היא עצמה יכולה להינשא ואיננה חוששת כלל, שהרי גרושה היא, וגם אם יבוא הבעל — לא יפגע בה הדבר, ואילו צרתה לא תהא לה תקנה!
 ומשיבים: אכן, <strong>אי דאינסיב</strong> <small>[אם</small> מדובר <small>שנישאה]</small> <strong>לישראל</strong> שגם גרושה מותרת לו — <strong>הכי נמי</strong> <small>[כך</small> הוא <small>גם כן],</small> ויש חשש שמשקרת ולא תותר הצרה. אלא <strong>הכא במאי עסקינן</strong> <small>[כאן במה אנו עוסקים],</small> <strong>דאינסיב</strong> <small>[שנישאה]</small> <strong>לכהן</strong> האסור בגרושה, ולכן ודאי אמת אמרה שאלמנה היא, שלא תקלקל לעצמה בנישואי איסור.
 <big>א משנה</big> <strong>אין מעידין</strong> על איש שמת <strong>אלא</strong> אם כן יכולים להעיד <strong>על פרצוף פנים עם החוטם,</strong> שרק אם ראו את פניו בשלימות, יכולים לזהותו בוודאות. ו<strong>אף על פי שיש סימנין בגופו ובכליו</strong> — אין סומכים עליהם לשם זיהוי. ועוד: <strong>אין מעידין</strong> על אדם שמת <strong>אלא עד שתצא נפשו</strong> ממש. <strong>ואפילו ראוהו</strong> שהוא <strong>מגוייד</strong> (חתוך ופצוע), או <strong>צלוב</strong> (תלוי על הצלב), <strong>ו</strong>כן אם <strong>החיה אוכלת בו</strong> — אין מעידים עליו שמת. ועוד: <strong>אין מעידין אלא</strong> אם ראו אותו <strong>עד שלשה ימים</strong> לאחר המוות ולא יותר, שאז מתחיל הריקבון, ושמא השתנתה צורתו.
 <strong>ר' יהודה בן בבא אומר:</strong> אין לקבוע כלל בדבר כיון ש<strong>לא כל האדם ולא כל המקום ולא כל השעות שוין,</strong> שתהליך שינוי הצורה אינו אחיד, ולא בכל מקרה הוא מתרחש באותו פרק זמן.
 <big>ב גמרא</big> <strong>תנו רבנן</strong> <small>[שנו חכמים]:</small> ראו העדים <strong>פדחת</strong> (מצח) <strong>ולא פרצוף פנים,</strong> או <strong>פרצוף פנים ולא פדחת — אין מעידין</strong> שהכירו אותו, <strong>עד שיהו</strong> רואים את <strong>שניהם, עם החוטם. אמר אביי ואיתימא</strong> <small>[ויש אומרים]</small> שאמר זאת <strong>רב כהנא: מאי קרא</strong> <small>[מהו הכתוב]</small> המלמד על כך — שנאמר: <strong>"הכרת פניהם ענתה בם"</strong> (ישעיה ג, ט) ומכאן שרק על פי קלסתר הפנים אפשר להכיר אדם בוודאות.
 וכעין ראיה לדבר מספרים: <strong>אבא בר מרתא</strong> ש<strong>הוא</strong> קרוי גם <strong>אבא בר מניומי</strong> על שם אביו, <strong>הוה מסקי ביה דבי ריש גלותא זוזי</strong> <small>[היו נושים בו</small> בני <small>בית ראש הגולה כסף],</small> וכיון שהם היו אנשים אלימים, חשש להיראות בפניהם. מה עשה — <strong>אייתי קירא, דבק בבלייתא, דבק באפותיה</strong> <small>[הביא שעווה, הדביק</small> אותה <small>על בלאות</small> בד, <small>הדביק על מצחו</small> את הכל<small>]</small> כדי לשנות את מראהו. <strong>חלף קמייהו</strong> <small>[עבר לפניהם]</small> <strong>ולא בשקרוהו</strong> <small>[הכירוהו],</small> ומכאן ראיה עד כמה משתנים פניו של אדם על ידי שינוי במצחו.
 <big>ג</big> שנינו במשנה שאין מעידים על אדם <strong>אף על פי שיש סימנין</strong> בגופו ובכליו. ושואלים: <strong>למימרא</strong> <small>[</small>האם יש <small>לומר]</small> להסיק מכאן ש<strong>סימנין לאו דאורייתא</strong> <small>[אינם מן התורה],</small> כלומר, ההסתמכות על סימנים אינה משום שהתורה קבעה שזוהי דרך של זיהוי אמיתי, אלא שבכמה עניינים אמרו חכמים מפני תקנת הבריות שאפשר לסמוך על כך, ולעומת זאת הם החמירו בעדות אשה שלא לסמוך על סימנים.
 <strong>ורמינהי</strong> <small>[ומטילים,</small> מראים סתירה<small>]</small> ממה ששנינו: שליח שהביא גט לאשה, ואיבד את הגט, אם <strong>מצאו קשור בכיס ו</strong>כן <strong>בארנקי</strong> (ארנק) <strong>ו</strong>כן <strong>בטבעת או שנמצא</strong> מאוחר יותר <strong>בין כליו</strong> (בגדיו), <strong>אפילו</strong> מצאו <strong>ל</strong>אחר <strong>זמן מרובה — כשר.</strong> וסומכים על הסימנים של הכיס או הארנק ומתירים את קשר האישות שמן התורה על ידי גט זה. משמע איפוא שסומכים על סימנים דבר תורה!
 <strong>אמר אביי: לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> דעת <strong>ר' אליעזר בן מהבאי, הא רבנן</strong> <small>[זו</small> דעת <small>חכמים].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מעידין</strong> על זהות אדם <strong>על</strong> פי <strong>השומא</strong> (יבלת) שהיתה בו במקום מסויים. <strong>ר' אליעזר בן מהבאי אומר: מעידין. מאי לאו בהא קמיפלגי</strong> <small>[האם לא בזה</small> הם <small>חלוקים],</small> <strong>דמר</strong> <small>[שחכם זה,</small> ר' אליעזר בן מהבאי<small>]</small> <strong>סבר</strong> כי <strong>סימנין דאורייתא</strong> <small>[מן התורה]</small> הם, ולכן אפשר לסמוך על הסימן של השומא, <strong>ומר סבר</strong> <small>[וחכם זה,</small> חכמים<small>]</small> כי <strong>סימנין</strong> כאמצעי זיהוי הם רק <strong>דרבנן</strong> <small>[מדברי סופרים]</small> ולכן אין סומכים על סימן זה כדי להתיר איסור מן התורה.
 <strong>אמר רבא:</strong> יש לדחות, <strong>דכולי עלמא</strong> <small>[לדעת הכל]</small> <strong>סימנין</strong> הם <strong>דאורייתא</strong> <small>[מן התורה],</small> ואילו <strong>הכא</strong> <small>[כאן]</small> המחלוקת היא בבעיה אחרת, ו<strong>ב</strong>שאלה האם <strong>שומא מצויה בבן גילו</strong> (באדם הדומה לו מאוד) <strong>קמיפלגי</strong> <small>[חלוקים הם].</small> <strong>מר</strong> <small>[חכם זה,</small> חכמים<small>]</small> <strong>סבר: שומא מצויה</strong> גם <strong>בבן גילו,</strong> ולכן אין זה נחשב כסימן מובהק, <strong>ומר</strong> <small>[וחכם זה,</small> ר' אליעזר בן מהבאי<small>]</small> <strong>סבר: אינה מצויה בבן גילו</strong> ולכן הוא סימן מובהק.
 <strong>ואיכא דאמרי</strong> <small>[ויש שאומרים]</small> באופן אחר: <strong>הכא</strong> <small>[כאן]</small> <strong>ב</strong>שאלה אם <strong>שומא העשויה להשתנות</strong> במראיתה ובגודלה <strong>לאחר מיתה קמיפלגי</strong> <small>[חלוקים הם].</small> <strong>מר</strong> <small>[חכם זה,</small> חכמים<small>]</small> <strong>סבר: עשויה להשתנות לאחר מיתה,</strong> ולכן יש לחשוש ששומא זו שראו היתה שונה בחיי האיש ואין זה האיש שהכירו. <strong>ומר</strong> <small>[וחכם זה,</small> ר' אליעזר<small>]</small> <strong>סבר: אינה עשויה להשתנות לאחר מיתה.</strong> עד כאן גירסה אחת של הדיון בבעיה זו.
 <strong>ואיכא דאמרי</strong> <small>[ויש שאומרים]</small> ש<strong>אמר רבא: דכולי עלמא</strong> <small>[לדעת הכל]</small> <strong>סימנין</strong> שיש לסמוך עליהם הם <strong>דרבנן</strong> <small>[מדברי סופרים],</small> אלא שסימנים אלה הם סימנים רגילים, שאינם מובהקים ומיוחדים ביותר, ולכן יש לפקפק אם הם הוכחה גמורה, אבל בסימן מובהק ומיוחד סומכים להתיר אף איסור מן התורה. <strong>והכא</strong> <small>[וכאן],</small> חכמים ור' אליעזר בן מהבאי, <strong>ב</strong>שאלה האם <strong>שומא</strong>
## דף קכ:
 <strong>סימן מובהק</strong> הוא <strong>קא מיפלגי</strong> <small>[חלוקים</small> <small>הם].</small> <strong>מר</strong> <small>[חכם זה,</small> ר' אליעזר<small>]</small> <strong>סבר</strong> כי שומא <strong>סימן מובהק</strong> היא, ולכן אפשר לסמוך עליה אפילו מן התורה. <strong>ומר</strong> <small>[וחכם</small> זה, חכמים<small>]</small> <strong>סבר לאו</strong> <small>[</small>ש<small>לא]</small> <strong>סימן מובהק</strong> היא.
 ושואלים: <strong>ולהך לישנא</strong> <small>[ול</small>פי <small>לשון זו]</small> הראשונה ש<strong>אמר רבא</strong> כי <strong>סימנין דאורייתא</strong> <small>[מן התורה]</small> הם, <strong>הא קתני</strong> <small>[הרי שנה]</small> במשנה <strong>אף על פי שיש סימנין בגופו ובכליו</strong> — אין סומכים עליהם, משמע שסימנים אינם ראיה מן התורה!
 ומשיבים: הכוונה שם היא לסימנים רגילים, שאינם אלא ראיה קלושה. ואותם סימנים שאמרו לגבי <strong>גופו</strong> המדובר בסימן כללי, כגון שהיה גופו <strong>ארוך</strong> או <strong>גוץ.</strong> ולגבי <strong>כליו</strong> אין סומכים על סימניהם — <strong>דחיישינן</strong> <small>[שאנו חוששים]</small> <strong>לשאלה</strong> (להשאלה) שמא השאיל את בגדיו לאחר, ואותו שואל הוא שמת. ושואלים: <strong>ואי חיישינן</strong> <small>[ואם אנו חוששים]</small> <strong>לשאלה</strong> (להשאלה), אם כן בדיני השבת אבידה, <strong>חמור</strong> על פי <strong>סימני אוכף, היכי מהדרינן</strong> <small>[איך אנו מחזירים]</small> אם אין סימנים בחמור עצמו, ומדוע לא נחשוש שמא שאל בעל החמור את האוכף מאחר?
 ומשיבים: <strong>לא שיילי אינשי אוכפא, דמסקיב ליה לחמרא</strong> <small>[אין אנשים שואלים אוכף</small> מפני <small>ש</small>זה <small>פוצע את החמור],</small> שהאוכף צריך להיות עשוי בדיוק כמידת החמור, ולכן אין משתמשים באוכף של חמור אחר, ואין לחשוש כאן לשאילה. ועוד מקשים: שנינו שאם <strong>מצאו</strong> את הגט שאבד <strong>קשור בכיס</strong> או <strong>בארנקי</strong> (ארנק) או <strong>בטבעת,</strong> סומכים על סימניהם ונותנים את הגט לאשה, ואם כן <strong>היכי מהדרינן</strong> <small>[איך אנו מחזירים]</small> ואין חוששים שמא השאיל את כליו אלה לאחר?
 ומשיבים: אין פה מקום לחשש, כי <strong>טבעת</strong> אין אדם משאיל כיון ש<strong>חייש לזיופי</strong> <small>[</small>שהוא <small>חושש לזיוף],</small> שכן בטבעת מצויה כרגיל החותמת שלו ואין אדם משאילה לאחר, שמא יזייף ויחתום דברים בשמו. <strong>כיס וארנקי — מנחשי אינשי ולא מושלי</strong> <small>[מנחשים</small> בהם <small>אנשים,</small> שיש בכך כעין סימן רע, <small>ואינם משאילים</small> אותם<small>],</small> ולכן אין לחשוש לשאלה בכלים אלה. <strong>ואיבעית אימא</strong> <small>[ואם תרצה אמור]</small> הטעם שאמרו שאין מתירים אדם על פי סימנים של <strong>כליו,</strong> אין הכוונה לסימנים מובהקים, אלא בדברים כלליים, כגון שהעידו <strong>בחיורי וסומקי</strong> <small>[ב</small>בגדיו שצבעיהם <small>לבנים ואדומים],</small> שזה אינו סימן.
 <big>א</big> שנינו במשנה: <strong>ואפילו ראוהו מגוייד</strong> (חתוך ופצוע) — אין מעידים עליו שמת. ושואלים: <strong>למימרא</strong> <small>[</small>האם <small>לומר]</small> מכאן שה<strong>מגוייד חיי</strong> <small>[חי]</small> אחר כך? <strong>ורמינהי</strong> <small>[ומטילים,</small> מראים סתירה<small>]</small> ממה ששנינו: <strong>אדם אינו מטמא</strong> בטומאת מת <strong>עד שתצא נפשו</strong> ממש, <strong>אפילו</strong> היה <strong>מגוייד, ואפילו גוסס.</strong> ומכאן נדייק: <strong>טמויי</strong> <small>[לטמא]</small> עדיין הוא <strong>לא מטמא,</strong> לפי שיש בו עוד חיים, <strong>הא מיחייא</strong> <small>[הרי לחיות] —</small> <strong>לא חיי</strong> <small>[איננו חי</small> עוד<small>]!</small>
 <strong>אמר אביי: לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> כשיטת <strong>ר' שמעון בן אלעזר, הא</strong> <small>[זו]</small> כשיטת <strong>רבנן</strong> <small>[חכמים],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מעידין על המגוייד</strong> שהוא כמת, <strong>ואין מעידין על הצלוב</strong> (התלוי על צלב). <strong>ר' שמעון בן אלעזר אומר: אף על המגוייד אין מעידין, מפני שיכול לכוות,</strong> שעל ידי כוויה פעמים אפשר לגרום שתיפסק שתיתת הדם, <strong>ו</strong>יוכל <strong>לחיות.</strong>
 ומקשים: <strong>ומי מצית לאוקומי</strong> <small>[והאם יכול אתה להעמיד</small> לפרש את משנתנו<small>]</small> <strong>כר' שמעון בן אלעזר? והא קתני סיפא</strong> <small>[והרי שנה</small> ב<small>סופה],</small> בהמשכה של המשנה: <strong>מעשה בעסיא באחד ששילשלוהו לים</strong> על ידי חבל לצלול בו, <strong>ו</strong>אחר כך כאשר משכו את החבל חזרה <strong>לא עלתה בידם אלא רגלו,</strong> ולא ידעו אם טבע ומת, או נמלט, <strong>ואמרו חכמים:</strong> אם הרגל היתה חתוכה <strong>מן הארכובה</strong> (הברך) <strong>ולמעלה — תנשא,</strong> שכן אחרי פציעה כזו ודאי אין אפשרות שימשיך לחיות, ואם הרגל שהועלתה היתה חתוכה רק <strong>מן הארכובה ולמטה — לא תנשא.</strong> משמע שאפילו במגוייד באופן כזה, יש להניח שמת, ואם דעת ר' שמעון בן אלעזר היא — מדוע אין הוא אומר שחוששים שהוא חי אפילו אם הרגל היתה חתוכה מן הארכובה ולמעלה?
 ומשיבים: <strong>שאני מיא דמרזו</strong> <small>[שונים</small> הם <small>מים ש</small>הם <small>מגבירים את]</small> ה<strong>מכה,</strong> הפצע, ואת הכאב, ומאחר שהיה במים, יש להניח אף בפציעה כזו שמת כבר.
 ושואלים: <strong>והאמר</strong> <small>[והרי אמר]</small> <strong>רבה בר בר חנה: לדידי חזי לי ההוא טייעא</strong> <small>[אני</small> עצמי <small>ראיתי ערבי אחד]</small> <strong>דשקיל ספסירא וגיידיה לגמליה</strong> <small>[שלקח סייף וחתך את גמלו]</small> <strong>ולא אפסיקתיה לנערותיה</strong> <small>[הפסיק</small> הגמל <small>לנעור]</small> ומת מיד. משמע שהגיוד הורג לחלוטין ואין לו תקנה! <strong>אמר אביי: ההיא כחישא הויא</strong> <small>[אותו</small> גמל <small>כחוש היה]</small> וחלש, ולכן מת מיד.
 <strong>רבא אמר:</strong> במשנה מדובר כשהיה מגוייד <strong>בסכין מלובנת, ודברי הכל</strong> אין מעידים עליו שמת בגלל הפציעה, שהרי בגלל ליבון הסכין נסגר הפצע.
 <big>ב</big> נאמר במשנה שאפילו ראוהו... <strong>והחיה אוכלת</strong> בו — אין מעידים עליו שמת. <strong>אמר רב יהודה אמר שמואל: לא שנו אלא</strong> שראו שאוכלת <strong>ממקום שאין נפשו יוצאה</strong> על ידי פציעה שם, כגון שאוכלת את ידו או את רגלו, <strong>אבל</strong> אם אוכלת <strong>ממקום שנפשו יוצאה,</strong> כגון מוחו או לבו — <strong>מעידין</strong> עליו.
 <strong>ואמר רב יהודה אמר שמואל: שחט בו</strong> באדם אחד <strong>שנים</strong> מן ה"סימנים", קנה וושט, <strong>או רוב שנים, וברח</strong> הנשחט ולא ראוהו עוד — <strong>מעידין</strong> עליו שמת.
 ומקשים: <strong>איני</strong> <small>[ו</small>כי <small>כך הוא]?</small> <strong>והאמר</strong> <small>[והרי אמר]</small> <strong>רב יהודה אמר שמואל: שחט בו שנים או רוב שנים ורמז</strong> הנשחט <strong>ואמר: "כתבו גט לאשתי" — הרי אלו יכתבו ויתנו.</strong> וכיון שרק אדם חי יכול לתת גט, משמע שהנשחט נחשב כחי! ומשיבים: ודאי <strong>חי הוא</strong> עדיין באותה שעה, <strong>ו</strong>אולם <strong>סופו למות</strong> בוודאי, ולכן אפשר לפי שעה לכתוב גט בשבילו כחי, אבל אפשר גם להעיד עליו שהוא מת כעבור זמן מה.
 ושואלים: <strong>אלא מעתה,</strong> אם רואים אנו זאת כהריגה, <strong>יהא גולה על ידו</strong> אם שחט אדם בשגגה. <strong>אלמה תניא</strong> <small>[מדוע שנויה</small> ברייתא<small>]:</small> <strong>שחט שנים או רוב שנים</strong> בשגגה — <strong>הרי זה אינו גולה,</strong> לפי שאין זו נחשבת להריגה! ומשיבים: <strong>הא איתמר עלה</strong> <small>[הרי</small> נאמר <small>על כך]</small> <strong>אמר רב הושעיא: חיישינן</strong> <small>[חוששים אנו]</small> <strong>שמא הרוח בלבלתו</strong> ומחמת הרוח מת לבסוף, ולא מחמת הפציעה, לכן אינו חייב גלות. <strong>אי נמי</strong> <small>[או גם כן]</small> <strong>שמא איהו</strong> <small>[הוא],</small> הנשחט עצמו,
## דף קכא.
 <strong>קירב מיתתו</strong> כגון שהתנועע בחוזקה, וגרם על ידי כך נזק לעצמו. ולכן אין השוחטו גולה. ושואלים: <strong>מאי בינייהו</strong> <small>[מה</small> ההבדל <small>ביניהם],</small> בין הטעמים של רוח, או שהוא קירב מיתתו?
 ומסבירים: כגון <strong>דשחטיה בביתא דשישא ופרכיס</strong> <small>[ששחטו בבית של שיש</small> הסגור מכל צד ואין בו רוח <small>ופירכס]</small> הרבה מעצמו, שאם הרוח היא הגורמת — הרי לא היתה שם רוח, אבל אם הפירכוס גורם — הרי פירכס. <strong>אי נמי</strong> <small>[או גם כן]:</small> <strong>דשחטיה בברא</strong> <small>[ששחטו בחוץ]</small> <strong>ולא פרכיס</strong> <small>[פירכס]</small> כלל, שאז חוששים לרוח, ולא למעשה עצמו.
 <big>א</big> קבעו חכמים במשנה כלל, שאין מעידים אלא בתוך שלושה ימים למוות, ו<strong>ר' יהודה</strong> בן בבא <strong>אומר: לא כל</strong> המקרים שוים, לענין הזמן. <strong>איבעיא להו</strong> <small>[נשאלה להם,</small> ללומדים<small>],</small> שאלה זו: <strong>ר' יהודה בן בבא לקולא פליג</strong> <small>[להקל חלק],</small> לומר שיש מקרים שגם אחר שלושה ימים אפשר להעיד, <strong>או לחומרא פליג</strong> <small>[להחמיר חלק],</small> שפעמים אף בפחות משלושה ימים אי אפשר להעיד.
 ומציעים פתרון, <strong>תא שמע</strong> <small>[בוא</small> ו<small>שמע]</small> ראיה: <strong>דההוא גברא</strong> <small>[שאדם אחד]</small> ש<strong>טבע ב</strong>מקום שנקרא <strong>כרמי, ואסקוהו</strong> <small>[והוציאו אותו]</small> ליד המקום הקרוי <strong>בי הדיא לבתר תלתא יומין</strong> <small>[לאחר שלושה ימים],</small> <strong>ואנסבה</strong> <small>[והשיאה]</small> <strong>רב דימי מנהרדעא לדביתהו</strong> <small>[את אשתו]</small> שסמך על זיהויו לאחר שלושה ימים. <strong>ותו</strong> <small>[ועוד]:</small> <strong>ההוא גברא דאטבע בדגלת ואסקוהו אגישרא</strong> <small>[אדם אחד שטבע בחידקל והעלו אותו על הגשר]</small> של <strong>שביסתנא, ואנסבה</strong> <small>[והשיאה]</small> <strong>רבא לדביתהו</strong> <small>[את</small> <small>אשתו]</small> <strong>אפומא דשושביני לבתר</strong> <small>[על פי שושביניו</small> שהכירו אותו <small>לאחר]</small> <strong>חמשה יומי</strong> <small>[ימים].</small>
 ומעתה, <strong>אי אמרת בשלמא</strong> <small>[נניח אם אומר אתה]</small> כי <strong>לקולא פליג</strong> <small>[להקל חלק]</small> ר' יהודה בן בבא, אם כן <strong>אינהו דעביד</strong> <small>[הם שעשו],</small> מה שעשו היה זה <strong>כר' יהודה בן בבא. אלא אי אמרת לחומרא פליג</strong> <small>[אם אומר אתה</small> ש<small>להחמיר חלק],</small> <strong>אינהו דעביד כמאן</strong> <small>[הם שעשו, כמי</small> עשו<small>]?</small> שהרי לפי זה אין מי שמתיר ביותר משלושה ימים! ומשיבים: <strong>שאני מיא, דצמתי</strong> <small>[שונים</small> הם <small>מים, שמשמרים]</small> את הדברים, וצורת הפנים אינה משתנה גם לאחר שלושה ימים.
 ותוהים: <strong>והאמרת מיא מרזו</strong> <small>[והרי אמרת</small> תחילה שה<small>מים מזיקים]</small> ל<strong>מכה!</strong> ומשיבים: <strong>הני מילי היכא דאיכא</strong> <small>[דברים אלה</small> אמורים <small>במקום שיש]</small> <strong>מכה,</strong> פצע, <strong>אבל היכא דליכא</strong> <small>[במקום שאין]</small> <strong>מכה — מיצמת צמית</strong> <small>[</small>המים <small>משמרים</small> אותו<small>]</small> שלא תתקלקל צורתו. ומעירים: <strong>והני מילי דכי אסקיה חזייה בשעתיה</strong> <small>[ודברים אלה</small> אמורים <small>שכאשר הוציאוהו</small> מהמים <small>ראה אותו</small> הרואה <small>באותה שעה],</small> <strong>אבל</strong> אם <strong>אישתהי</strong> <small>[השתהה]</small> זמן מסויים לאחר הוצאתו מן המים, ודאי <strong>מיתפח תפח</strong> <small>[תפח</small> ביותר<small>]</small> ואי אפשר להכירו.
 <big>ב משנה</big> <strong>נפל</strong> אדם <strong>למים</strong> ולא יצא מהם, <strong>בין שיש להן</strong> למים <strong>סוף</strong> הנראה לעין <strong>בין שאין להן סוף — אשתו אסורה</strong> להינשא, כי אין כאן עדות מוחלטת שמת, ושמא יצא מן המים. <strong>אמר ר' מאיר: מעשה באחד שנפל לבור הגדול, ועלה לאחר שלשה ימים.</strong> והרי זו הוכחה, שפעמים ניצל אדם, אף שהכל סברו שטבע ומת.
 <strong>אמר ר' יוסי: מעשה בסומא</strong> (בעיוור) <strong>שירד לטבול במערה</strong> להיטהר, <strong>וירד מושכו</strong> (האיש שהיה מוביל אותו) גם הוא <strong>אחריו,</strong> וטבעו במים, <strong>ושהו</strong> שם <strong>כדי</strong> הזמן <strong>שתצא נפשם — והשיאו את נשותיהם</strong> על סמך העובדה שראו שנעלמו במים ולא יצאו. <strong>ושוב מעשה בעסיא, באחד ששלשלוהו לים</strong> בחבל, <strong>ו</strong>כשמשכו בחבל <strong>לא עלתה בידם אלא רגלו,</strong> ו<strong>אמרו חכמים:</strong> אם נחתכה הרגל <strong>מן הארכובה</strong> (הברך) <strong>ולמעלה — תנשא,</strong> שודאי מת בעלה, כי הפציעה הזו חמורה ביותר ומי שנפגע כך הרי הוא בגדר טריפה, ובוודאי מת במים. ואם נחתכה <strong>מן הארכובה ולמטה — לא תנשא.</strong>
 <big>ג גמרא</big> <strong>תנו רבנן</strong> <small>[שנו חכמים]:</small> <strong>נפל למים, בין</strong> מים <strong>שיש להם סוף, בין שאין להם סוף — אשתו אסורה,</strong> אלו <strong>דברי ר' מאיר. וחכמים אומרים:</strong> אם נפל ל<strong>מים שיש להם סוף — אשתו מותרת, ושאין להם סוף — אשתו אסורה.</strong>
 ושואלים, <strong>היכי דמי</strong> <small>[כיצד</small> הם <small>בדיוק]</small> <strong>מים שיש להם סוף? אמר אביי: כל שעומד</strong> במקום אחד <strong>ורואה מארבע רוחותיו,</strong> אלה הם מים שיש להם סוף, וכגון מערה וכדומה. שכן במקום כזה אם יצא אותו אדם ודאי יראוהו כשיצא. אבל אם מקוה המים גדול מזה, ואי אפשר לראות את קצהו מכל צד, חוששים שמא יצא מצד אחר ולא ראוהו.
 מסופר: <strong>ההוא גברא</strong> <small>[אדם אחד]</small> ש<strong>טבע באגמא</strong> <small>[באגם]</small> של <strong>סמקי,</strong> מקום בשם זה, <strong>אנסבה</strong> <small>[השיאה]</small> <strong>רב שילא לדביתהו</strong> <small>[את אשתו]</small> וזאת על סמך העדים שראו אותו נכנס לאגם, ולא ראו אותו שיצא. <strong>אמר ליה</strong> <small>[לו]</small> <strong>רב לשמואל, תא נשמתיה</strong> <small>[בוא</small> ו<small>נחרימנו]</small> את רב שילא, על שהורה שלא כדין. <strong>אמר ליה</strong> <small>[לו]</small> שמואל לרב: <strong>נשלח ליה ברישא</strong> <small>[לו בתחילה]</small> ונברר מה היה טעמו, לפני שאנו עושים מעשה.
 <strong>שלחו ליה</strong> <small>[לו]</small> שאלה זו: ראוהו שנפל ל<strong>מים שאין להם סוף,</strong> האם <strong>אשתו אסורה או מותרת? שלח להו</strong> <small>[להם]:</small> <strong>אשתו אסורה.</strong> ושאלו אותו עוד: <strong>ואגמא</strong> <small>[והאגם]</small> של <strong>סמקי</strong> מהו — <strong>מים שיש להם סוף או מים שאין להם סוף? שלח להו</strong> <small>[להם]</small> בתשובה: <strong>מים שאין להם סוף הוא,</strong> שאין רואים את קצה האגם מכל צד. חזרו ושלחו לו: <strong>ומר, מאי טעמא עבד הכי</strong> <small>[ואדוני, מה טעם עשה כך],</small> שהשיא את האשה?
 ענה להם: <strong>מיטעא טעינא</strong> <small>[טעיתי]</small> בסברה, <strong>אנא סברי</strong> <small>[אני סברתי]:</small> מ<strong>כיון דקוו וקיימי</strong> <small>[ש</small>המים <small>קוויים,</small> אגורים, <small>ועומדים]</small> ואינם זורמים, הרי <strong>כמים שיש להם סוף דמי</strong> <small>[</small>הם <small>נחשבים].</small> <strong>ו</strong>אולם, <strong>לא היא</strong> <small>[אין</small> הדבר <small>כן],</small> <strong>כיון דאיכא גלי</strong> <small>[שיש גלים]</small> באגם זה — <strong>אימור גלי אשפלו</strong> <small>[אמור</small> שה<small>גלים טלטלוהו]</small> ושמא לא ראו אותו כשיצא.
 וסיכומו של אותו מעשה, <strong>קרי</strong> <small>[קרא]</small> <strong>שמואל עליה</strong> <small>[על]</small> <strong>רב</strong> את הכתוב: <strong>"לא יאנה לצדיק כל און"</strong> (משלי יב, כא), מאחר שלא באה תקלה על ידו, לפי שהמתין רב ולא נידה את רב שילא ולא גרם לו עוול. שהרי רב שילא טעה ולא עבר בזדון על דברי חכמים. <strong>קרי</strong> <small>[קרא]</small> <strong>רב עליה</strong> <small>[על]</small> <strong>שמואל</strong> כתוב זה — <strong>"ותשועה ברב יועץ"</strong> (שם יא, יד), שהרי עצתו של שמואל היא שגרמה לרב להמתין.
 <strong>תניא</strong> <small>[שנויה</small> ברייתא<small>],</small> <strong>אמר רבי: מעשה בשני בני אדם</strong> שהיו <strong>מכמרין מכמורין</strong> (צדים דגים במכמורות) <strong>בירדן, ונכנס אחד מהם למחילה של דגים</strong> שליד החוף, <strong>ושקעה</strong> ה<strong>חמה ולא ראה</strong> את <strong>פתחה של</strong> ה<strong>מחילה</strong> ונעלם, <strong>ושהה חברו</strong> והמתין לו <strong>כדי</strong> הזמן <strong>שתצא נפשו, ובא</strong> החבר <strong>והודיע בתוך ביתו</strong> של האחר שטבע. <strong>למחר,</strong> ביום, <strong>זרחה</strong> ה<strong>חמה והכיר</strong> האיש שהיה במחילה את <strong>פתחה של</strong> ה<strong>מחילה,</strong> ויצא החוצה, <strong>ובא ומצא</strong> שעורכים עליו <strong>הספד גדול בתוך ביתו. אמר רבי</strong> על כך: <strong>כמה גדולים דברי חכמים, שאמרו</strong> שמי שנפל ל<strong>מים שיש להם סוף — אשתו מותרת,</strong> ואם נפל למים <strong>שאין להם סוף — אשתו אסורה.</strong>
 ושואלים: <strong>אי הכי</strong> <small>[אם כך]</small> שעל מקרה כגון זה אתה סומך, אם כן, אף <strong>מים שיש להם סוף נמי ליחוש</strong> <small>[גם כן נחשוש]</small> שמא <strong>למחילה של דגים</strong> נכנס אותו אדם ולבסוף יצא! ומשיבים: <strong>במים שיש להם סוף מחילה של דגים לא שכיחא</strong> <small>[אינה מצויה].</small>
 <strong>אמר רב אשי: הא דאמרו רבנן</strong> <small>[זה שאמרו חכמים]</small> ש<strong>מים שאין להם סוף אשתו אסורה — הני מילי באיניש דעלמא</strong> <small>[דברים אלה</small> אמורים <small>באדם סתם]</small> שאינו ידוע, <strong>אבל צורבא מרבנן</strong> <small>[תלמיד חכם] —</small> <strong>לא,</strong> כי <strong>אי דסליק</strong> <small>[אם</small> היה <small>עולה</small> מן המים<small>] —</small> <strong>קלא אית ליה</strong> <small>[קול יש לו]</small> והשמועה על הצלתו היתה מתפשטת. ודוחים: <strong>ולא היא</strong> <small>[ואינו כן],</small> <strong>לא שנא איניש דעלמא ולא שנא צורבא מרבנן</strong> <small>[אינו שונה אדם סתם ואינו שונה תלמיד חכם],</small> אם ב<strong>דיעבד</strong> נישאה אשתו — <strong>אין</strong> <small>[כן]</small> לא תצא, <strong>לכתחלה — לא</strong> תינשא.
 <big>ד</big> <strong>תניא</strong> <small>[שנויה</small> ברייתא<small>],</small> <strong>אמר רבן גמליאל: פעם אחת הייתי מהלך בספינה, וראיתי</strong> מרחוק <strong>ספינה אחת שנשברה</strong> וטבעה. <strong>והייתי מצטער על תלמיד חכם שבה, ומנו</strong> <small>[ומי</small> היה זה<small>] —</small> <strong>ר' עקיבא. וכשעליתי ביבשה</strong> ראיתי ש<strong>בא, וישב ודן לפני בהלכה. אמרתי לו: בני, מי העלך</strong> מן המים? <strong>אמר לי: דף</strong> (קרש) <strong>של</strong> ה<strong>ספינה נזדמן לי, וכל גל וגל שבא עלי נענעתי לו ראשי,</strong> הרכנתי את ראשי בפני הגל, ולא שמטוני הגלים מן הקורה, וכך הגעתי לחוף.
 <strong>מכאן אמרו חכמים: אם יבואו רשעים על אדם — ינענע לו ראשו,</strong> כלומר, יכניע עצמו לפי שעה, ולא ילחם בהם, שעל ידי כך יינצל. ואחר מאמר מוסגר זה ממשיכים בדברי רבן גמליאל, <strong>אמרתי באותה שעה: כמה גדולים דברי חכמים, שאמרו: מים שיש להם סוף — מותרת, מים שאין להם סוף — אסורה.</strong>
 <strong>תניא</strong> <small>[שנויה</small> ברייתא<small>],</small> <strong>אמר ר' עקיבא: פעם אחת הייתי מהלך בספינה, וראיתי ספינה אחת שמטרפת</strong> (שטובעת) <strong>בים, והייתי מצטער על תלמיד חכם שבה, ומנו</strong> <small>[ומי</small> היה זה<small>] —</small> <strong>ר' מאיר. כשעליתי למדינת קפוטקיא בא וישב ודן לפני בהלכה. אמרתי לו: בני, מי העלך? אמר לי: גל טרדני</strong> (זרקני) <strong>לחברו, וחברו לחברו, עד שהקיאני ליבשה. אמרתי באותה שעה: כמה גדולים דברי חכמים, שאמרו:</strong> ש<strong>מים שיש להם סוף — אשתו מותרת, מים שאין להם סוף — אשתו אסורה.</strong>
 <big>ה</big> <strong>תנו רבנן</strong> <small>[שנו חכמים]:</small> <strong>נפל</strong> אדם <strong>ל</strong>תוך <strong>גוב אריות — אין מעידין עליו</strong> שמת, שמא לא הרגוהו האריות. נפל <strong>לחפורה</strong> (בור) <strong>מלאה נחשים ועקרבים — מעידין עליו,</strong> שלא ייתכן שלא נשכוהו ועקצוהו למוות. <strong>ר' יהודה בן בתירא אומר: אף לחפורה מלאה נחשים ועקרבים אין מעידין עליו,</strong> כי <strong>חיישינן</strong> <small>[חוששים אנו]</small>
## דף קכא:
 <strong>שמא חבר הוא,</strong> שיודע קסם או תחבולה לגרום שלא יזיקוהו השרצים. <strong>ו</strong>ה<strong>תנא קמא</strong> <small>[הראשון]</small> סבור שאין חוששים לכך, כי <strong>אגב איצצא</strong> <small>[הדוחק]</small> שהוא נופל עליהם <strong>מזקי ליה</strong> <small>[יזיקו לו]</small> גם אם כרגיל יכול להשתלט עליהם.
 <strong>תנו רבנן</strong> <small>[שנו חכמים]:</small> <strong>נפל לתוך כבשן האש — מעידין עליו</strong> מיד שמת. נפל <strong>ליורה</strong> רותחת <strong>מלאה יין ושמן — מעידין עליו. משום ר' אחא אמרו:</strong> אם נפל ל<strong>של שמן — מעידין עליו, מפני שהוא מבעיר,</strong> שהרי אגב הנפילה נשפך השמן מתוך היורה על האש, ובכך הוא מבעיר את האש יותר ומגדיל את רתיחת השמן. אבל אם נפל ליורה <strong>של יין — אין מעידין עליו, מפני שהוא מכבה. אמרו לו:</strong> גם יין, <strong>תחלתו מכבה וסופו מבעיר</strong> יותר. ואין להניח שהאש כבתה ויצא בשלום.
 <big>א</big> שנינו במשנה ש<strong>אמר ר' מאיר: מעשה באחד שנפל לבור הגדול</strong> ויצא לאחר שלושה ימים. <strong>תניא</strong> <small>[שנויה</small> ברייתא<small>],</small> <strong>אמרו לו לר' מאיר: אין מזכירין מעשה נסים.</strong> כלומר, מעשה זה נס היה, ואין להביא ממנו ראיה למה שקורה כרגיל בעולם. ושואלים: <strong>מאי</strong> <small>[מה]</small> <strong>מעשה נסים</strong> היה בכך? <strong>אילימא</strong> <small>[אם תאמר]</small> ש<strong>לא אכיל</strong> <small>[אכל]</small> <strong>ולא אישתי</strong> <small>[שתה]</small> שלושה ימים — <strong>והכתיב</strong> <small>[והרי נאמר]:</small> <strong>"וצומו עלי ואל תאכלו ואל תשתו</strong> שלושת ימים לילה ויום<strong>"</strong> (אסתר ד, טז), משמע שהדבר אפשרי! 
 ומשיבים: <strong>אלא</strong> היה זה משום ש<strong>לא ניים</strong> <small>[ישן]</small> במשך שלושה ימים אלה. ש<strong>אמר ר' יוחנן:</strong> אדם שאמר <strong>"שבועה שלא אישן שלשה ימים"</strong> הרי זה כנשבע על דבר שאי אפשר לקיים — ו<strong>מלקין אותו</strong> על שנשבע שבועת שוא, <strong>ויישן לאלתר</strong> <small>[מיד]</small> אם ירצה.
 ושואלים: <strong>ו</strong>ל<strong>ר' מאיר מאי טעמא</strong> <small>[מה הטעם]?</small> מדוע הוא סבור שלא היה זה מעשה נס. <strong>אמר רב כהנא: כיפין על גב כיפין הוו</strong> <small>[כיפות על גבי כיפות היו</small> בבור<small>]</small> ונשען עליהן וישן. <strong>ורבנן</strong> <small>[וחכמים]</small> מה הם אומרים — אף על פי כן, <strong>דשישא הוו</strong> <small>[של שיש היו]</small> ואי אפשר היה להיאחז בהם ולישון. <strong>ור' מאיר</strong> סבור: <strong>אי אפשר</strong> ש<strong>לא מסריך וניים פורתא</strong> <small>[ייאחז ויישן מעט</small> עליהם<small>],</small> ולכן לא היה נס בכך.
 <strong>תנו רבנן</strong> <small>[שנו חכמים]:</small> <strong>מעשה בבתו של נחוניא חופר־שיחין,</strong> שהיה חופר בורות מים לצורך הציבור, <strong>שנפלה לבור הגדול, ובאו והודיעו</strong> על כך <strong>לר' חנינא בן דוסא,</strong> וביקשו שיתפלל עליה. <strong>שעה ראשונה</strong> לאחר שהודיעו <strong>אמר להם: שלום</strong> לה. <strong>שניה, אמר להם: שלום. שלישית, אמר להם: עלתה</strong> כבר מן הבור.
 בסופו של דבר, כשבאה, <strong>אמר לה: בתי, מי העלך</strong> מן הבור? <strong>אמרה לו: זכר</strong> (איל) <strong>של רחלים נזדמן לי, וזקן</strong> אחד היה <strong>מנהיגו</strong> (מובילו), וזקן זה הוא שהוציא אותי. <strong>אמרו לו</strong> לר' חנינא בן דוסא: וכי <strong>נביא אתה,</strong> שיודע אתה לנבא מה קרה? <strong>אמר להם:</strong> במליצה בלשון הכתוב: <strong>"לא נביא אנכי ולא בן נביא אנכי"</strong> (עמוס ז, יד), <strong>אלא</strong> מסברה אמרתי: <strong>דבר שהצדיק מתעסק בו</strong> לחפור בורות לרבים — <strong>יכשל בו זרעו?</strong> ובוודאי יקרה לה נס ותינצל.
 <strong>אמר ר' אבא: אף על פי כן מת בנו</strong> של ר' נחוניא חופר־שיחין <strong>בצמא</strong> ולא הגנה עליו זכות אביו שדאג לספק מים לצמאים. <strong>שנאמר: "וסביביו נשערה מאד"</strong> (תהלים נ, ג), הרי זה <strong>מלמד שהקדוש ברוך הוא מדקדק עם סביביו,</strong> כלומר, הקרובים לו, <strong>כחוט השערה</strong> ("נשערה") ומענישם עונש חמור על כל חטא קטן. <strong>ר' חנינא אמר: מהכא</strong> <small>[מכאן,</small> מפסוק זה<small>]</small> הראיה לאותו רעיון — שנאמר: <strong>"אל נערץ בסוד קדשים רבה ונורא על כל סביביו"</strong> (שם פט, ח) כלומר, הקדוש ברוך הוא נורא יותר דווקא בסובבים אותו, הקרובים אליו.
 <big>ב משנה</big> <strong>אפילו שמע</strong> אדם <strong>מן הנשים</strong> שהיו <strong>אומרות "מת איש פלוני" — דיו</strong> כדי להעיד על מותו. <strong>ר' יהודה אומר: אפילו שמע מן התינוקות</strong> שהיו <strong>אומרים "הרי אנו הולכין לספוד ולקבור את איש פלוני",</strong> אפשר לסמוך על כך. ועוד, סומכים על המספר שמת אדם <strong>בין שהוא מתכוין</strong> להעיד ולהתיר את אשת המת, <strong>ובין שאינו מתכוין</strong> אלא עושה זאת בדרך סיפור בלבד.
 <strong>ר' יהודה בן בבא אומר: בישראל</strong> סומכים על עדות זו <strong>אף על פי שהוא מתכוין</strong> להתיר, <strong>ובגוי אם היה מתכוין</strong> להעיד — <strong>אין עדותו עדות,</strong> שאין סומכים על עדות הגוי. ואין מקבלים דבריו אלא כאשר אינו מתכוון לשם עדות.
 <big>ג גמרא</big> שנינו במשנה שאפשר לסמוך על מה שהתינוקות אומרים: "הרי אנו הולכים לספוד ולקבור את איש פלוני". ושואלים: <strong>ודלמא</strong> <small>[ושמא]</small> <strong>לא אזלי</strong> <small>[הלכו]</small> כלומר, שחושבים שימות אותו אדם והולכים לספוד לו, ובסופו של דבר לא מת? <strong>אמר רב יהודה אמר שמואל: דקאמרי</strong> <small>[שאומרים]</small> התינוקות: <strong>"הרינו באין מלספוד ומלקבור את איש פלוני".</strong>
 ושואלים: כיון שתינוקות הם, <strong>ודלמא קמצא בעלמא שכיב ליה ואסיקו ליה על שמיה</strong> <small>[ושמא חגב בלבד</small> ששיחקו בו <small>מת לו והעלו אותו,</small> וקראו לו, <small>על שמו</small> של אותו אדם<small>]</small> ועשו התינוקות משחק לויה של הספד, ואין מכאן ראיה! ומשיבים: <strong>דקאמרי</strong> <small>[שאומרים]</small> התינוקות: <strong>"כן וכן רבנן הוו התם. כן וכן ספדני הוו התם</strong> <small>[כך וכך חכמים היו שם, כך וכך ספדנים היו שם]</small> <strong>",</strong> שוודאי הם מספרים על מאורע שהיה.
 <big>ד</big> שנינו במשנה: <strong>ובגוי, אם היה מתכוין</strong> להעיד — אין עדותו עדות, <strong>אמר רב יהודה אמר שמואל: לא שנו אלא שנתכוין להתיר</strong> בעדותו את האשה, <strong>אבל</strong> אם <strong>נתכוין להעיד</strong> סתם על מות אדם — <strong>עדותו עדות</strong> אף להתיר את אשתו. ושואלים: <strong>היכי ידעינן</strong> <small>[איך אנו יודעים]</small> מה היתה כוונתו של הגוי שהעיד? <strong>אמר רב יוסף:</strong> אם <strong>בא לבית דין ואמר: "איש פלוני מת, השיאו את אשתו" — זהו נתכוין להתיר.</strong> אם סיפר: <strong>"מת" סתם — זהו נתכוין לעדות.</strong>
 <strong>איתמר נמי</strong> <small>[נאמר גם כן]</small> בשם אמוראים אחרים, <strong>אמר ריש לקיש: לא שנו</strong> שאין מקבלים את עדות הגוי <strong>אלא</strong> כ<strong>שנתכוין</strong> בדבריו <strong>להתיר</strong> את האשה, <strong>אבל</strong> אם <strong>נתכוין להעיד — עדותו עדות. אמר ליה</strong> <small>[לו]</small> <strong>ר' יוחנן: לא כך היה מעשה באושעיא ברבי</strong> כלומר, ר' אושעיא גדול הדור <strong>שהתירם</strong> להינשא על פי עדות גויים <strong>עם שמנים וחמשה זקנים. אמר להם</strong> לזקנים: <strong>לא שנו</strong> שאין סומכים על גוי <strong>אלא שנתכוין להתיר, אבל נתכוין להעיד — עדותו עדות. ולא הודו לו חכמים</strong> לר' אושעיא בחלוקה זו, אלא אין סומכים כלל על עדות גוי.
 ושואלים: <strong>אלא מתניתין דקתני</strong> <small>[משנתנו ששנה</small> בה<small>]</small> <strong>ובגוי, אם היה מתכוין — אין עדותו עדות,</strong> משמע שאם לא התכוון יסמכו על דבריו, <strong>היכי משכחת לה</strong> <small>[איך אתה מוצא אותה</small> אפשרות<small>]</small> לקבל בכל זאת את דבריו? ומשיבים: <strong>במסיח לפי תומו,</strong> כלומר, שהגוי סיפר לתומו מעשה שהיה, ולא בא כלל לשם עדות. <strong>כי ההוא דהוה קאמר ואזיל</strong> <small>[כמו אותו</small> גוי <small>שהיה אומר והולך]:</small> <strong>"מאן איכא בי</strong> <small>[מי נמצא</small> ב<small>ביתו]</small> של <strong>חיואי, מאן איכא בי</strong> <small>[מי נמצא</small> ב<small>ביתו]</small> של <strong>חיואי,</strong> רצוני לספר על כי <strong>שכיב</strong> <small>[מת]</small> <strong>חיואי", ואנסבה</strong> <small>[והשיאה]</small> <strong>רב יוסף לדביתהו</strong> <small>[את אשתו]</small> של חיואי על סמך דברי הגוי. וכיוצא בו <strong>ההוא דהוה קאמר ואזיל</strong> <small>[</small>גוי <small>אחד שהיה אומר והולך]:</small> <strong>"ווי ליה לפרשא זריזא דהוה</strong> <small>[אוי לו לפרש הזריז שהיה]</small> <strong>בפומבדיתא דשכיב</strong> <small>[שמת]</small> <strong>"</strong><strong>ואנסבה</strong> <small>[והשיאה]</small> <strong>רב יוסף, ואיתימא</strong> <small>[ויש אומרים]</small> שהיה זה <strong>רבא, לדביתהו</strong> <small>[את אשתו].</small>
 <big>ה</big> מסופר: <strong>ההוא דהוה קאמר ואזיל</strong> <small>[</small>גוי <small>אחד שהיה אומר והולך]:</small> <strong>"מאן איכא בי</strong> <small>[מי נמצא</small> ב<small>ביתו]</small> של <strong>חסא, טבע חסא!" אמר רב נחמן</strong> בלשון שבועה: <strong>האלקים! אכלו</strong> כבר <strong>כוורי</strong> <small>[הדגים]</small> את <strong>חסא.</strong> ומספרים: <strong>מדיבוריה</strong> <small>[מתוך דבריו]</small> אלה של <strong>רב נחמן,</strong> אף על פי שלא התיר בבית דין, <strong>אזלא דביתהו</strong> <small>[הלכה אשתו]</small> של <strong>חסא ואינסבא</strong> <small>[ונישאה],</small> <strong>ולא אמרו לה ולא מידי</strong> <small>[כלום],</small> שלא מיחו בה. <strong>אמר רב אשי: שמע מינה</strong> <small>[למד מכאן]</small> ממעשה זה, <strong>הא דאמור רבנן</strong> <small>[זה שאמרו חכמים]</small> שאם טבע ב<strong>מים שאין להם סוף אשתו אסורה — הני מילי</strong> <small>[דברים אלה]</small> שאסורה להינשא אמורים <strong>לכתחלה, אבל אי נסיב</strong> <small>[אם נשא אותה]</small> אדם — <strong>לא מפקינן לה מיניה</strong> <small>[אין מוציאים אותה ממנו].</small>
 <strong>איכא דאמרי</strong> <small>[יש שאומרים]</small> שלא כך היה המעשה, אלא <strong>אנסבה</strong> <small>[השיאה]</small> <strong>רב נחמן לדביתהו</strong> <small>[את אשתו</small> של חסא<small>],</small> וכך <strong>אמר: חסא גברא רבה איתיה</strong> <small>[אדם גדול הוא],</small> <strong>אם איתא דסליק</strong> <small>[אם אמנם עלה]</small> מן המים — <strong>קלא אית ליה למילתא</strong> <small>[קול יש לו לדבר]</small> וכיון שלא נשמע זמן רב דבר בענין חסא — מן הסתם מת. ומעירים: <strong>ולא היא</strong> (אין הדבר כך), <strong>לא שנא גברא רבה לא שנא לאו גברא רבה</strong> <small>[אינו שונה אדם גדול</small> ו<small>אינו שונה שאינו אדם גדול],</small> אם נישאה על פי עדות שטבע בעלה במים שאין להם סוף, <strong>דיעבד — אין</strong> <small>[כן]</small> לא תצא, <strong>לכתחלה — לא</strong> תינשא.
 מסופר: <strong>ההוא</strong> <small>[אותו]</small> <strong>גוי דהוה קאמר ליה</strong> <small>[שהיה אומר לו]</small> <strong>ל</strong>אדם מ<strong>ישראל: קטול אספסתא ושדי לחיואי בשבתא</strong> <small>[קצור</small> את ה<small>אספסת והטל לבהמות בשבת]</small> <strong>ואי</strong> <small>[ואם]</small> <strong>לא</strong> תעשה כן — <strong>קטילנא לך כדקטילנא</strong> <small>[אהרוג אותך כפי שהרגתי]</small> את <strong>פלוני בר</strong> <small>[בן]</small> <strong>ישראל,</strong> היהודי, <strong>דאמרי ליה</strong> <small>[שאמרתי לו]:</small> <strong>בשיל</strong> <small>[בשל]</small> <strong>לי קדירה בשבת, ולא בשיל</strong> <small>[בישל]</small> <strong>לי, וקטילתיה</strong> <small>[והרגתיו].</small> <strong>שמעה דביתהו</strong> <small>[אשתו]</small> של אותו אדם שנעלם, את מה שאמר הגוי, <strong>ואתאי לקמיה</strong> <small>[ובאה לפני]</small> <strong>אביי</strong> שיתיר אותה להינשא, על סמך דבריו של הגוי שאמר שהרג אותו. <strong>שהיתא</strong> <small>[השהה אותה]</small>
## דף קכב.
 <strong>תלתא ריגלי</strong> <small>[שלושה רגלים]</small> שבהם נאספו חכמים ללמוד, ולא מצא פתרון לספק זה. <strong>אמר לה רב אדא בר אהבה</strong> לאותה אשה: <strong>זיל לקמיה</strong> <small>[לכי לפני]</small> <strong>רב יוסף דחריף סכינא</strong> <small>[שחריפה סכינו],</small> כלומר, שהוא תקיף כפוסק הלכה.
 <strong>אזלה קמיה</strong> <small>[הלכה,</small> באה, <small>לפניו]</small> לשאול. <strong>פשט מהא מתניתא</strong> <small>[פתר</small> את הבעיה <small>מברייתא זו]:</small> <strong>גוי שהיה מוכר פירות בשוק, ואמר</strong> הגוי: <strong>"פירות הללו של ערלה הן"</strong> או שאנר <strong>"של עזיקה</strong> (מקום מעובד) <strong>הן"</strong> והיה זה בשנת השמיטה, או שאמר <strong>"של נטע רבעי הן" — לא אמר כלום</strong> ואין סומכים על דבריו לאסור את הפירות, כי <strong>לא נתכוון אלא להשביח מקחו,</strong> והיה סבור שאם הוא אומר שהפירות הם מאילן צעיר, או שהם משטח מעובד בשנת השמיטה, או משל נטע רבעי, שגם זה מאילן צעיר, משובחים הם יותר. ומכאן למד רב יוסף גם לענייננו שאין סומכים על מה שסיפר הגוי, מפני שלא נתכוון אלא לצורך עצמו בלבד ואין לסמוך על דבריו.
 <strong>אבא יודן איש ציידן אמר: מעשה בישראל וגוי שהלכו בדרך, ובא גוי ואמר: "חבל על יהודי שהיה עמי בדרך שמת בדרך וקברתיו", והשיאו</strong> את <strong>אשתו</strong> של אותו אדם על פיו.
 <strong>ושוב מעשה בקולר של בני אדם</strong> (קבוצה של אסירים שהיו קשורים בקולר), <strong>שהיו מהלכין</strong> ומוגלים <strong>לאנטוכיא, ו</strong>לאחר זמן <strong>בא גוי אחד ואמר: "חבל על קולר של בני אדם שמתו, וקברתים",</strong> וסמכו על כך <strong>והשיאו</strong> חכמים <strong>את נשותיהם. ושוב מעשה בששים בני אדם שהיו מהלכין לכרכום</strong> (למצור) של <strong>ביתר, ו</strong>לאחר זמן <strong>בא גוי ואמר: "חבל על ששים בני אדם שהיו מהלכין בדרך ביתר, שמתו וקברתים",</strong> וסמכו על כך <strong>והשיאו</strong> על פיו <strong>את נשותיהם.</strong>
 <big>א משנה</big> <strong>מעידין</strong> על אדם שמת גם כשראו אותו <strong>לאור הנר, ו</strong>כן <strong>לאור הלבנה. ומשיאין על פי בת קול</strong> אם שמעו קול כעין הד הצועק שמת פלוני. ו<strong>מעשה באחד שעמד על ראש ההר ואמר: "איש פלוני בן פלוני ממקום פלוני מת". הלכו ולא מצאו שם אדם,</strong> ואף על פי כן סמכו על כך <strong>והשיאו את אשתו.</strong>
 <strong>ושוב מעשה בצלמון</strong> (עיר בגליל), <strong>באחד שאמר: "אני איש פלוני בן איש פלוני, נשכני נחש והרי אני מת". והלכו ולא הכירוהו והלכו והשיאו את אשתו</strong> על סמך מה שאמר.
 <big>ב גמרא</big> <strong>אמר רבה בר שמואל: תנא</strong> <small>[שנה</small> החכם<small>],</small> <strong>בית שמאי אומרים: אין משיאין על פי בת קול,</strong> רק על פי עדות של ממש. <strong>ובית הלל אומרים: משיאין על פי בת קול.</strong> ושואלים: <strong>מאי קא משמע לן</strong> <small>[מה השמיע לנו</small> רבה בר שמואל בכך<small>],</small> הלא <strong>מתניתין</strong> <small>[משנתנו]</small> <strong>היא</strong> ודעת בית הלל היא שנקבעה במשנה! ומשיבים: <strong>הא קא משמע לן</strong> <small>[זה השמיע לנו]</small> <strong>דאי משתכחת סתמא</strong> <small>[שאם נמצאת סתם</small> משנה<small>]</small> שנאמר בה ש<strong>אין משיאין</strong> — דעת <strong>בית שמאי היא,</strong> והיא דחויה מן ההלכה.
 <big>ג</big> מסופר במשנה ששמעו בת קול <strong>והלכו ולא מצאו</strong> שם אדם. ושואלים: <strong>ודלמא</strong> <small>[ושמא]</small> <strong>שד הוה</strong> <small>[היה</small> זה<small>]?</small> <strong>אמר רב יהודה אמר רב: שראו</strong> שיש <strong>לו דמות אדם,</strong> וידעו שאינו שד. ושואלים: <strong>אינהו נמי דמו</strong> <small>[הם</small> השדים <small>גם כן דומים]</small> לבני אדם! ומשיבים: <strong>דחזו ליה</strong> <small>[שראו לו]</small> <strong>בבואה</strong> (צל).
 ושואלים: <strong>ואינהו נמי אית להו</strong> <small>[וגם הם,</small> השדים, <small>יש להם]</small> <strong>בבואה!</strong> ומשיבים: <strong>דחזו ליה</strong> <small>[שראו לו]</small> <strong>בבואה</strong> של <strong>בבואה.</strong> ושואלים: <strong>ודלמא לדידהו אית להו</strong> <small>[ושמא</small> גם <small>להם,</small> לשדים, <small>יש להם]</small> <strong>בבואה</strong> של <strong>בבואה אמר ר' חנינא, אמר לי יונתן שידא</strong> (מומחה לשדים): <strong>בבואה</strong> — <strong>אית להו</strong> <small>[יש להם,</small> לשדים<small>],</small> <strong>בבואה</strong> של <strong>בבואה — לית להו</strong> <small>[אין להם].</small>
 ושואלים: <strong>ודלמא</strong> <small>[ושמא]</small> <strong>צרה הואי</strong> <small>[היתה</small> זאת<small>]</small> או אשה אחרת ששונאת את אשתו, והיא שהוציאה שמועת שקר וברחה לה? ומשיבים: <strong>תנא דבי</strong> <small>[שנה</small> החכם שב<small>בית</small> מדרשו<small>]</small> של <strong>ר' ישמעאל: בשעת הסכנה — כותבין ונותנין</strong> גט לאשה <strong>אף על פי שאין מכירין</strong> את הבעל, שאין מרבים בחששות בשעה כזו. ואף כאן, אותו מעשה כשעת הסכנה הוא, שלא מצאו עדים שמת בעלה, שאין צורך לברר ואין חוששים.
 <big>ד משנה</big> <strong>אמר ר' עקיבא: כשירדתי לנהרדעא</strong> שבבבל <strong>לעבר</strong> את <strong>השנה, מצאתי</strong> את החכם <strong>נחמיה איש בית דלי,</strong> ו<strong>אמר לי: שמעתי שאין משיאין את האשה בארץ ישראל על פי</strong> עדות של <strong>עד אחד אלא</strong> רק <strong>יהודה בן בבא. ונומיתי</strong> (ואמרתי) <strong>לו:</strong> אכן <strong>כן הדברים. אמר לי: אמור להם</strong> לחכמים <strong>משמי: אתם יודעים שהמדינה משובשת בגייסות,</strong> ואיני יכול לבוא, מעיד אני ש<strong>מקובלני</strong> (מקובל אני) <strong>מרבן גמליאל הזקן שמשיאין את האשה על פי עד אחד.</strong>
 <strong>וכשבאתי והרציתי</strong> (פרטתי) את <strong>הדברים לפני רבן גמליאל</strong> (נכדו של רבן גמליאל הזקן) <strong>שמח לדברי, ואמר: מצאנו</strong> איפוא <strong>חבר לר' יהודה בן בבא</strong> שסבור כמותו, ואפשר לסמוך על שיטה זו.
 <strong>מתוך הדבר</strong> ששוחחו בו, <strong>נזכר רבן גמליאל שנהרגו הרוגים בתל ארזא</strong> והיה רק עד אחד שהעיד עליהם, <strong>והשיא רבן גמליאל נשותיהן על פי עד אחד, והוחזקו</strong> מאז <strong>להיות משיאין</strong> אשה גם בעדות של <strong>עד מפי עד,</strong> ואפילו <strong>מפי עבד,</strong> או <strong>מפי אשה,</strong> או <strong>מפי שפחה. ר' אליעזר ור' יהושע אומרים: אין משיאין את האשה על פי עד אחד.</strong> ואילו <strong>ר' עקיבא אומר: לא</strong> משיאים את האשה <strong>על פי</strong> עדות <strong>אשה ולא על פי עבד ולא על פי שפחה ולא על פי קרובים.</strong>
 <big>ה גמרא</big> ושואלים: <strong>ו</strong>כי <strong>סבר ר' עקיבא</strong> כי <strong>על פי אשה לא</strong> משיאים? <strong>והתניא</strong> <small>[והרי שנינו</small> בברייתא<small>]:</small> <strong>ר' שמעון בן אלעזר אומר משום</strong> (משמו של) <strong>ר' עקיבא: אשה נאמנת להביא גיטה</strong> ולומר בבית דין שנכתב ונחתם כדין, <strong>מקל וחומר; ומה נשים שאמרו חכמים</strong> ש<strong>אין</strong> הן <strong>נאמנות לומר "מת בעלה",</strong> שחשודות לשקר כדי לקלקל זו לזו, אף על פי כן <strong>נאמנות להביא</strong> את <strong>גיטיהן</strong> — <strong>זו</strong> האשה עצמה <strong>שנאמנת לומר "מת בעלה" — אינו דין שנאמנת להביא</strong> את <strong>גיטה.</strong>
 ומכאן נסיק כי <strong>נשים שאמרו חכמים הוא דלא מהימני</strong> <small>[שאינן נאמנות],</small> אבל <strong>אשה בעלמא</strong> <small>[סתם]</small> — <strong>מהימנא</strong> <small>[נאמנת]</small> ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן,</strong> כשפסל ר' עקיבא עדות אשה, היה זה <strong>קודם שהחזיקו</strong> בהיתר להשיא על פי עד אחד, והיו צריכים שני עדים כשרים, <strong>כאן,</strong> כשהתיר, הרי זה <strong>לאחר שהחזיקו.</strong>
 <big>ו משנה</big> <strong>אמרו לו</strong> לר' עקיבא: וכי אין סומכים על עדות של אשה? והרי <strong>מעשה בבני לוי שהלכו לצוער, עיר התמרים, וחלה אחד מהם, והביאוהו בפונדק</strong> שינוח שם. <strong>ובחזרתם</strong> לפונדק <strong>אמרו לפונדקית: "איה חברנו"? נומית</strong> (אמרה) <strong>להם: "מת, וקברתיו",</strong> וסמכו על עדות זו <strong>והשיאו את אשתו. ו</strong>כי <strong>לא תהא</strong> אם כן <strong>כהנת</strong> (מיוחסת), המעידה שמת אדם, נאמנת <strong>כפונדקית</strong> זו?
 <strong>אמר להו</strong> <small>[להם]</small> ר' עקיבא: <strong>לכשתהא</strong> האשה <strong>כפונדקית</strong> — תהיה <strong>נאמנת</strong> גם היא. שהרי <strong>הפונדקית הוציאה</strong> והראתה <strong>להם</strong> את <strong>מקלו ותרמילו וספר תורה שהיה בידו,</strong> והיו איפוא סימנים ניכרים שהמעשה היה כדבריה, ובעדות כגון זו אפשר לסמוך גם על אשה.
## דף קכב:
 <big>א גמרא</big> שנינו במשנה שלא תהא כהנת כפונדקית, ושואלים: <strong>מאי גריעותא</strong> <small>[מה הגריעות</small> החסרון<small>]</small> של <strong>פונדקית</strong> שלמדו ממנה קל וחומר לאשה אחרת? <strong>אמר רב כהנא: פונדקית</strong> זו <strong>גויה היתה, ומסיחה לפי תומה היתה,</strong> שסיפרה שמת אותו אדם, ש<strong>זה מקלו וזה תרמילו, וזה קבר שקברתיו בו. וכן תני</strong> <small>[שנה]</small> <strong>אבא בריה</strong> <small>[בנו]</small> של <strong>רב מניומי בר חייא: פונדקית גויה היתה, ומסיחה לפי תומה היתה: "זה מקלו, וזה תרמילו, וזה קבר שקברתיו בו".</strong>
 ושואלים: <strong>והא</strong> <small>[והרי]</small> <strong>"איה חברנו" קאמרי לה</strong> <small>[אמרו לה]?</small> משמע שלא סיפרה לפי תומה, אלא כתשובה לשאלה. ומסבירים: <strong>כיון דחזיתינהו</strong> <small>[שראתה אותם],</small> <strong>בכיא</strong> <small>[בכתה].</small> <strong>אמרו לה: "איה חברנו"? אמרה להם: "מת וקברתיו".</strong> ואם כן תחילת ההודעה היתה מתוך בכייתה שבכתה מעצמה לפי תומה.
 <big>ב</big> <strong>תנו רבנן</strong> <small>[שנו חכמים]:</small> <strong>מעשה באדם אחד שבא להעיד על</strong> (בשביל) <strong>האשה</strong> שמת בעלה <strong>לפני ר' טרפון. אמר לו: "בני, היאך אתה יודע בעדות אשה זו?" אמר: "אני והוא</strong> האיש שמת <strong>היינו הולכים בדרך</strong> יחד, ולא היינו מכירים זה את זה. <strong>ורדף אחרינו גייס</strong> (איש צבא גוי) <strong>ונתלה</strong> החבר <strong>בייחור של זית ופשחו</strong> (ושברו) ונמצא בידו מקל כבד, <strong>והחזיר את הגייס לאחוריו</strong> באיום המקל.
 לאחר מכן <strong>אמרתי לו</strong> בהתפעלות על גבורתו: <strong>אריה! יישר כחך. אמר לי: מנין אתה יודע שאריה שמי?</strong> שאכן, <strong>כך קורין אותי בעירי</strong> בכינוי זה: <strong>"יוחנן בר' יהונתן, אריה דמכפר שיחיא".</strong> ו<strong>לימים חלה ומת</strong> אותו אדם, ועל ידי כך ידע מה שמו, ויכול היה להעיד עליו. <strong>והשיא ר' טרפון את אשתו</strong> בעדות זו.
 ושואלים: <strong>ו</strong>כי <strong>ר' טרפון לא בעי</strong> <small>[אינו צריך]</small> ל<strong>דרישה וחקירה</strong> בענין זה? <strong>והתניא</strong> <small>[והרי שנינו</small> בברייתא<small>]:</small> <strong>מעשה באדם אחד שבא לפני ר' טרפון להעיד עדות אשה. אמר לו</strong> ר' טרפון: <strong>"בני, היאך אתה יודע עדות זו?" אמר לו</strong> אותו מעשה: <strong>"אני והוא היינו הולכין</strong> יחד <strong>בדרך ורדף אחרינו גייס, ונתלה בייחור תאנה ופשחו. והחזיר את הגייס לאחוריו. אמרתי לו: יישר כחך אריה! אמר לי: יפה כוונת לשמי, שכך קורין אותי בעירי: "יוחנן בן יונתן אריה דמכפר שיחיא". לימים חלה ומת.</strong>
 <strong>אמר לו</strong> ר' טרפון כדי לבודקו: <strong>לא כך אמרת לי</strong> ששמך <strong>יוחנן בן יונתן דמכפר שיחיא</strong> הקרוי <strong>אריה? אמר ליה</strong> <small>[לו]:</small> <strong>לא, אלא כך אמרתי לך,</strong> שאמר לי שקוראים לו: <strong>יוחנן בן יונתן אריה דמכפר שיחיא. ודקדק עליו</strong> ר' טרפון <strong>שנים ושלשה פעמים</strong> בחקירות מעין אלה, <strong>וכיון</strong> המעיד <strong>את דבריו, והשיא ר' טרפון את אשתו.</strong> משמע מאותו מעשה עצמו שאין די בסיפור דברים בלבד, ויש צורך בחקירה!
 ומשיבים, <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין</strong> צורך שיהיו <strong>בודקין עדי נשים בדרישה וחקירה,</strong> אלו <strong>דברי ר' עקיבא. ר' טרפון אומר: בודקין.</strong>
 ומעירים, <strong>וקמיפלגי</strong> <small>[וחלוקים הם]</small> <strong>ב</strong>אותו ענין שאמר <strong>ר' חנינא.</strong> ש<strong>אמר ר' חנינא: דבר תורה,</strong> כלומר, מעיקר דין תורה, <strong>אחד דיני ממונות ואחד דיני נפשות</strong> יש צורך לבדוק את העדים <strong>בדרישה וחקירה,</strong> וכשם שמפורש הדבר בדיני נפשות ("ודרשת וחקרת...", דברים יג, טו), כך גם בדיני ממונות, <strong>שנאמר: "משפט אחד יהיה לכם"</strong> (ויקרא כד, כב), ומכאן למדים שדרך המשפט צריכה להיות שווה בכל העניינים.
 <strong>ומה טעם אמרו</strong> חכמים ש<strong>דיני ממונות אין צריכין דרישה וחקירה</strong> — כדי <strong>שלא תנעול דלת בפני לוין.</strong> כלומר, שאם יפסלו עדים רבים בחקירות, לא ירצו אנשים להלוות כסף, מחשש שיגיעו להתדיינות בבית דין והעדים ייכשלו בחקירות, ונמצא המלווה מפסיד.
 <strong>ובמאי קמיפלגי</strong> <small>[ובמה,</small> באיזה ענין <small>נחלקו]</small> כאן — בעדות אשה; <strong>מר</strong> <small>[חכם זה,</small> ר' עקיבא<small>]</small> <strong>סבר: כיון דאיכא</strong> <small>[שיש]</small> <strong>כתובה למשקל</strong> <small>[לקחת]</small> כשמת בעלה — <strong>כדיני ממונות דמי</strong> <small>[נחשב]</small> הדבר ואין צריכים בדיקה, <strong>ומר</strong> <small>[וחכם זה,</small> ר' טרפון<small>]</small> <strong>סבר: כיון דקא שרינן</strong> <small>[שאנו מתירים]</small> בעדות זו <strong>אשת איש לעלמא</strong> <small>[לעולם,</small> לכול<small>]</small> — <strong>כדיני נפשות דמי</strong> <small>[נחשב]</small> הדבר וצריך לערוך דרישה וחקירה.
 ומסיימים את המסכת בדבר טוב: <strong>אמר ר' אלעזר אמר ר' חנינא: תלמידי חכמים מרבים שלום בעולם, שנאמר: "וכל בניך למודי ה' ורב שלום בניך"</strong> (ישעיה נד, יג), כלומר, מתוך שהבנים הם תלמידי חכמים ("למודי ה'"), הרי רב שלומם ונוסף שלום לכל העולם.

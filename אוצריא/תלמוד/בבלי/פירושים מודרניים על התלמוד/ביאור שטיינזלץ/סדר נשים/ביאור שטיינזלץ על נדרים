# ביאור שטיינזלץ על נדרים
עדין שטיינזלץ
## דף ב.
 <big>א משנה</big> עיקרו של הנדר הוא במה שאדם אוסר דבר (על עצמו או על אדם אחר) כאילו היה זה קרבן. וכשם שחפץ שהוקדש, הריהו נאסר לכל על ידי דיבור של הקדשה, אף בנדר על ידי אמירתו נאסר הדבר לאדם מסויים. הלשון הבסיסית והמפורשת בנדר היא כגון שאומר "חפץ זה יהיה אסור עלי (או על אחרים) כקרבן", ובאה המשנה ומוסיפה כי גם <strong>כל כינויי נדרים — כנדרים,</strong> כלומר, אם אדם נודר נדר ואינו אומר ומפרש את הדבר בלשון קרבן, אלא אומר בלשון אחרת שהיא כינוי לכך, כגון "קונם" — הרי אף זה נדר.
 <strong>ו</strong>כן כינויי <strong>חרמים — כחרמים,</strong> שכמו שאם אמר שדבר מסויים יהיה "חרם למקדש" הריהו מוקדש בכך, ואם עושהו כחרם לגבי אדם מסויים — הריהו נאסר עליו, כמו כן גם אם אמר זאת בכינוי, כגון "חרך" — דינו כחרם. <strong>ו</strong>כינויי <strong>שבועות — כשבועות,</strong> שאף אם לא אמר במפורש לשון שבועה, אלא השתמש בכינוי אחר לשבועה כגון "שבותה" — אף היא שבועה. <strong>ו</strong>כינויי <strong>נזירות — כנזירות,</strong> שלא רק לשון "אהיה נזיר" מחייבת אותו בנזירות אלא גם כינוי כמו "אהיה נזיח".
 ועוד הלכה בנדרים: <strong>האומר לחברו "מודרני</strong> (מודר אני) <strong>ממך",</strong> או <strong>"מופרשני ממך",</strong> או <strong>"מרוחקני ממך"</strong> או אמר <strong>"שאני אוכל לך"</strong> או <strong>"שאני טועם לך",</strong> אף על פי שלא פירש שהדבר נאסר עליו בנדר, ולא אמר כלל מה טיבו של הנדר, מכל מקום <strong>אסור.</strong> שאנו רואים זאת כמשפט בלתי מושלם מבחינה לשונית, אבל הנדר והאיסור מובן מתוכו (והוא הקרוי "ידות נדרים").
 אבל אם אמר <strong>"מנודה אני לך",</strong> כלומר שלכאורה לא אמר במשפט זה שהוא עצמו אוסר דבר אלא שהוא מרוחק ומנודה מחבירו, <strong>ר' עקיבא היה חוכך</strong> (מפקפק) <strong>בזה להחמיר</strong> ולהחשיב גם דבר זה כביטוי שיש בו משמעות של החלת איסור נדר על היחסים הללו.
## דף ב:
 <big>א גמרא</big> שנינו במשנה <strong>"כל כינויי נדרים כנדרים,</strong> חרמים כחרמים, שבועות כשבועות <strong>".</strong> ושואלים: <strong>מאי שנא גבי</strong> <small>[מה שונה אצל]</small> המשנה הראשונה במסכת <strong>נזיר</strong> ש<strong>לא קתני להו לכולהו</strong> <small>[שנה את כולם],</small> גם נדר ושבועה וכו', ושנה רק את השייך לענין המסכת — "כל כינויי נזירות כנזירות", <strong>ומאי שנא גבי</strong> <small>[ומה שונה אצל]</small> <strong>נדרים,</strong> במשנתנו, <strong>דקתני לכולהו</strong> <small>[ששנה את כולם]</small> גם חרם, שבועה ונזירות?
 ומשיבים: דווקא במשנתנו העוסקת בענייני נדר כל אלה, <strong>משום</strong> ש<strong>נדר ושבועה כתיבי גבי הדדי</strong> <small>[כתובים</small> בתורה <small>זה ליד זה]</small> ("כי ידור נדר לה' או השבע שבועה". במדבר ל, ג) ולכן <strong>תני תרתין</strong> <small>[שנה</small> התנא במשנתנו <small>שתים],</small> גם כינויי נדרים וגם כינויי שבועות, <strong>וכיון דתני תרתין</strong> <small>[ששנה שתים],</small> <strong>תני לכולהו</strong> <small>[שנה את כולם].</small>
 ושואלים: אם מפני טעם זה שנה כאן גם את הדינים האחרים — <strong>וליתני</strong> <small>[ושישנה]</small> <strong>כינויי שבועות בתר</strong> <small>[</small>מיד <small>אחר]</small> כינויי <strong>נדרים!</strong> ומשיבים: <strong>איידי דתנא</strong> <small>[מתוך ששנה]</small> <strong>נדרים</strong> שעניינו של נדר הוא <strong>דמיתסר חפצא עליה</strong> <small>[שנאסר החפץ עליו,</small> על הנודר<small>],</small> <strong>תנא נמי</strong> <small>[שנה גם כן]</small> <strong>חרמים,</strong> שעיקר דינם כנדרים <strong>דמיתסר חפצא עליה</strong> <small>[ש</small>אף בהם <small>נאסר החפץ עליו,</small> על המחרים<small>].</small> <strong>לאפוקי</strong> <small>[להוציא,</small> להבדיל<small>]</small> מדין <strong>שבועה, דקאסר נפשיה מן חפצא</strong> <small>[שהוא אוסר את עצמו מן החפץ],</small> שבשבועה אין הנשבע מטיל איסור על דבר מסויים, אלא אוסר את עצמו בעשייה מסויימת. וכיון שמצד הענין חרמים קרובים יותר לנדרים שנה אותם התנא סמוך לנדרים ואת שבועות אחריהם.
 <big>ב</big> שואלים ביחס לסגנון הדברים במשנה: <strong>פתח</strong> במשנה <strong>בכינויין "כל כנויי נדרים", ו</strong>מה ש<strong>מפרש</strong> מיד אחר כך אינו כינויי נדרים אלא <strong>ידות</strong> של נדרים, כלומר ביטויים לא מושלמים של לשונות נדר, כגון: <strong>האומר לחבירו "מודר אני ממך",</strong> שאין אלה כינויי נדרים אלא ידות נדרים! <strong>ותו</strong> <small>[ועוד]</small> יש להוסיף ולתמוה: וכי <strong>ידות אינשי</strong> <small>[שכח]</small> התנא להזכיר?! שלא אמר כלל: "ידות נדרים כנדרים".
 ומשיבים: <strong>איירי בהון</strong> <small>[עוסק</small> הוא <small>בהם]</small> בידות, <strong>וחסורי מיחסרא</strong> <small>[וחסרה</small> המשנה<small>],</small> <strong>והכי קתני</strong> <small>[וכך שנה]:</small> <strong>כל כינויי נדרים כנדרים וידות נדרים כנדרים,</strong> ולכן ממשיך ומפרש מה הן ידות הנדרים.
 ושואלים: <strong>וליפרוש</strong> <small>[ושיפרש]</small> את ה<strong>כינויין ברישא</strong> <small>[בתחילה],</small> כיון שהתחיל בכינויי נדרים!
 ומסבירים: הדבר <strong>ההוא דסליק מיניה</strong> <small>[שמסיים בו],</small> את הדבר <strong>ההוא מפרש ברישא</strong> <small>[בראשונה].</small> וכן הוא סגנון המשנה בכלל, <strong>כדתנן</strong> <small>[כפי ששנינו</small> במשנה אחרת<small>]:</small> <strong>במה,</strong> באלו פתילות ושמנים, <strong>מדליקין</strong> נרות של שבת <strong>ובמה אין מדליקין?</strong> וממשיכה המשנה ומפרטת: <strong>אין מדליקין כו'.</strong> הרי שאין התנא מתחיל בפירוט הכלל הראשון "במה מדליקין", אלא בפירוט הכלל האחרון "במה אין מדליקין".
 וכן שנינו במשנה נוספת כיוצא בזה: <strong>במה טומנין</strong> את התבשיל על מנת שישאר חם בשבת <strong>ובמה אין טומנין?</strong> ומפרטת המשנה אחר כך תחילה במה <strong>אין טומנין כו'.</strong> וכן: <strong>במה,</strong> באלו תכשיטים <strong>אשה יוצאה</strong> לרשות הרבים בשבת <strong>ובמה אינה יוצאה,</strong> מפני שעלולה להסירם ולטלטלם בידה. ומפרטים תחילה: <strong>"לא תצא אשה".</strong>
 על הסבר זה מקשים: <strong>ו</strong>כי ב<strong>כל היכא</strong> <small>[מקום]</small> במשנה את ההלכה בה <strong>פתח לא מפרש ברישא</strong> <small>[בראשונה]?</small> <strong>והתנן</strong> <small>[והרי שנינו</small> במשנה<small>]:</small> <strong>יש</strong> קרובי משפחה שהם <strong>נוחלין</strong> (יורשים) את האדם לאחר מותו, <strong>ומנחילין</strong> (מורישים) לו, כמו אב לבנו. ויש <strong>נוחלין ולא מנחילין,</strong> כמו הבן את אמו. <strong>ואלו נוחלין ומנחילין</strong> וכו', הרי שמפרש את הכלל הראשון ששנה.
 וכן שנינו: <strong>יש</strong> נשים שהן <strong>מותרות לבעליהן ואסורות ליבמיהן</strong> (גיסיהם, אחי הבעל) אם ימות הבעל בלא בנים, מפני שהיבם אסור באשה כזו, כגון שהיבם כהן גדול והריהו אסור באלמנה. יש <strong>מותרות ליבמיהן ואסורות לבעליהן</strong> שעברו על דברי תורה כשנישאו, ומפרט מיד <strong>ואלו מותרות לבעליהן ואסורות ליבמיהן</strong> וכו'.
 וכן שנינו בענין מנחות: <strong>יש</strong> מנחות ה<strong>טעונות</strong> הבאת <strong>שמן ולבונה</strong> עליהן, ויש שיש בהן חובת <strong>שמן ולא לבונה,</strong> ומפרט מיד: <strong>ואלו טעונות שמן ולבונה.</strong> וכן שנינו: <strong>יש</strong> מנחות <strong>טעונות הגשה</strong> ומגע בקרן המזבח <strong>ואין טעונות תנופה</strong> למעלה על ידי הכהן, ויש טעונות <strong>תנופה ולא הגשה,</strong> וחוזר ומפרט מיד: <strong>ואלו טעונות הגשה</strong> וכו'.
 וכן שנינו: <strong>יש</strong> אדם שהוא נחשב כ<strong>בכור ל</strong>ענין <strong>נחלה</strong> ומקבל פי שניים בירושה מפני שהוא בכור לאביו, <strong>ואין</strong> הוא נחשב כ<strong>בכור לכהן</strong> לענין חובת פדיון הבן, מפני שאינו בכור לאמו, ויש שהוא <strong>בכור לכהן</strong> וחייב בפדיון <strong>ואין</strong> הוא <strong>בכור לנחלה,</strong> ומפרט מיד: <strong>ואיזהו בכור לנחלה ואין בכור לכהן</strong> וכו'. הרי שיש מקרים בהם מפרש התנא את הכלל הראשון ששנה!
 ומסבירים את טעם ההבדל בין הסדרים השונים במשניות הללו: <strong>הלין</strong> <small>[אלו],</small> <strong>משום דאוושו ליה</strong> <small>[שרבו בהם]</small> הכללים <strong>מפרש</strong> את הכלל <strong>ההוא</strong> שבו <strong>פתח ברישא</strong> <small>[בתחילה],</small> אבל כאשר יש רק שני כללים, הריהו מתחיל לפרש מן האחרון.
 ומקשים: <strong>והא</strong> <small>[והרי]</small> הלכה זו של <strong>במה בהמה יוצאה</strong> מרשות היחיד לרשות הרבים בשבת <strong>ובמה אינה יוצאה דלא אוושא</strong> <small>[שאין</small> המשנה <small>מרובה]</small> בכללים, שיש בה רק שניים, <strong>וקתני</strong> <small>[ושנה]</small> ופירט בתחילה את הכלל הראשון: <strong>יוצא גמל!</strong>
## דף ג.
 <strong>אלא לאו דווקא,</strong> אין התנא מדקדק בדבר זה, שאין סדר אחד לכך, ו<strong>זימנין</strong> <small>[פעמים]</small> ש<strong>מפרש</strong> את הכלל <strong>ההוא</strong> בו <strong>פתח ברישא</strong> <small>[בתחילה],</small> <strong>זימנין</strong> <small>[פעמים]</small> את הכלל <strong>ההוא דסליק</strong> <small>[שסיים]</small> בו <strong>מפרש ברישא</strong> <small>[בתחילה].</small> <strong>ואיבעית אימא</strong> <small>[ואם תרצה אמור]</small> הסבר אחר מדוע פתח התנא בפירוש ידות תחילה: <strong>ידות איידי דאתיין מדרשא</strong> <small>[מתוך ש</small>הן <small>באות,</small> נלמדות, <small>מדרשה]</small> של הכתוב ואינן מפורשות במקרא, <strong>מפרש להון ברישא</strong> <small>[אותן בתחילה],</small> משום שחביב עליו דבר שיש בו חידוש שאינו מפורש בכתוב.
 ומקשים: אם אמנם חביב עליו הדבר <strong>וליפתח הדין ברישא</strong> <small>[שיפתח בזה,</small> בידות, <small>בתחילה,</small> בראשית המשנה<small>]!</small> ומשיבים: <strong>מיפתח</strong> <small>[לפתוח]</small> הוא <strong>פתח בכינויין</strong> שהם <strong>דאורייתא ברישא</strong> <small>[מן התורה בתחילה],</small> <strong>והדר מפרש</strong> <small>[וחזר ופירש]</small> <strong>ידות דאתיין ליה מדרשא</strong> <small>[שבאות לו מן הדרשה].</small>
 ושואלים על הסבר זה: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> <small>כי</small> ה<strong>כינויין</strong> שהוזכרו במשנה לנדרים ולשבועות וכיוצא בהם <strong>לשון גוים הן,</strong> ולשיטה זו כינויי נדרים הם מן התורה, שודאי תופס הנדר בכל שפה שבה שנדר. <strong>אלא למאן דאמר</strong> <small>[ל</small>דעת <small>מי שאומר]</small> שכינויים אלה הם <strong>לשון שבדו</strong> (שיצרו) <strong>להן חכמים</strong> לבני האדם <strong>להיות נודר בו</strong> כל הרוצה בכך, כמבואר להלן (נדרים דף י, א) שרצו למעט על ידי כך הזכרת שם שמים לבטלה, <strong>מאי איכא למימר</strong> <small>[מה יש לומר]?</small> שהרי גם אלה יש בהם חידוש כמו בידות.
 ומתרצים: הלא לעיקרו של דבר <strong>מי קתני</strong> <small>[האם שנה]</small> <strong>ידות</strong> נדרים במשנה? <strong>ולאו חסורי קא מחסרת לה</strong> <small>[ו</small>האם <small>אין אתה מחסר אותה</small> את המשנה<small>],</small> שאתה מפרש משנה זו כאילו היה חסר בה משהו ומוסיף בה דברים? וכיון שהכנסנו כתיקון למשנה ידות נדרים, אם כן: <strong>אקדים נמי ותני</strong> <small>[הקדם גם כן ושנה]</small> <strong>ידות</strong> בתחילה ותקן את נוסח המשנה כך: <strong>כל ידות נדרים כנדרים וכל כינויי נדרים כנדרים, ואלו הן ידות: האומר לחבירו</strong> מודרני ממך וכו', <strong>ואלו הן כינויין: קונם, קונח, קונס.</strong>
 <big>א</big> כיון שדנו כאן בענין ידות, שואלים: <strong>וידות</strong> נדרים <strong>היכא כתיב</strong> <small>[היכן</small> הן <small>כתובות],</small> כלומר, מה היסוד והרמז לדבר במקרא? ומסבירים, נאמר: <strong>"איש</strong> או אשה <strong>כי יפלא לנדר נדר נזיר להזיר לה'"</strong> (במדבר ו, ב) <strong>ותניא</strong> <small>[ושנויה</small> ברייתא<small>]:</small> הכפילות <strong>"נזיר להזיר"</strong> באה <strong>לעשות כינויי נזירות</strong> שיהיו אף הם תופסים <strong>כנזירות, ו</strong>אף <strong>ידות נזירות כנזירות.</strong>
 <strong>אין לי</strong> הלכה זו <strong>אלא בנזירות,</strong> ואולם שאף <strong>בנדרים</strong> יהיה כמו כן, שיהיו הידות והכינויים כמותם, <strong>מנין? תלמוד לומר "איש</strong> או אשה <strong>כי יפלא לנדר נדר נזיר להזיר לה'"</strong> (במדבר ו, ב), <strong>מקיש</strong> (משווה) הפסוק באותו ענין <strong>נזירות לנדרים ונדרים לנזירות; מה נזירות עשה בו ידות נזירות כנזירות — אף נדרים עשה בהם ידות נדרים כנדרים.</strong>
 <strong>ומה נדרים</strong> אם אין הנודר מקיים אותם הריהו <strong>עובר ב"בל יחל"</strong> ("איש כי ידור נדר לה'... לא יחל דברו", במדבר ל, ג), <strong>ו</strong>אם אינו משלם את נדרו בזמן הריהו עובר <strong>ב"בל תאחר"</strong> ("כי תדור נדר לה' אלהיך לא תאחר לשלמו", דברים כג, כב) — <strong>אף נזירות עובר ב"בל יחל"</strong> אם לא נהג מנהגי נזירות <strong>וב"בל תאחר"</strong> אם לא החל במנהג נזירות בזמן. <strong>ו</strong>כן להיפך, יש ללמוד מן ההיקש: <strong>מה נדרים האב מיפר נדרי בתו ובעל מיפר נדרי אשתו</strong> כפי שמפורש בפרשת נדרים (במדבר פרק ל) — <strong>אף נזירות, האב מיפר נזירות בתו ובעל מיפר נזירות אשתו.</strong>
 על ההסבר הזה שואלים: <strong>מאי שנא</strong> <small>[</small>ב<small>מה שונה]</small> <strong>גבי</strong> (אצל) <strong>נזירות דכתיב</strong> <small>[שנאמר</small> בה<small>]</small> <strong>"נזיר להזיר"</strong> ומן הכפילות הזו למד התנא דין כינויים וידות, <strong>נדרים</strong> עצמם <strong>נמי</strong> <small>[גם כן]</small> <strong>הא כתיב</strong> <small>[הרי נאמר]</small> בהם כפילות לשון <strong>"לנדר נדר"</strong> ממנה אפשר ללמוד כמו כן, <strong>ו</strong>אם כן <strong>היקישא</strong> <small>[היקש]</small> נדרים לנזירות <strong>למה לי?</strong> הלא יכול אני ללמוד דבר זה במישרין מכפילות זו!
 ומשיבים: <strong>אי כתב</strong> <small>[אם היה כותב]</small> <strong>"נדר לנדר" כדכתב</strong> <small>[כפי שכתב]</small> בפרשת נזיר <strong>"נזיר להזיר"</strong> היה הדבר <strong>כדקאמרת</strong> <small>[כפי שאתה אומר],</small> ואכן <strong>לא</strong> היה <strong>צריך</strong> לשם כך <strong>היקישא</strong> <small>[היקש]</small> ואפשר היה ללמוד את הדבר הזה מן הכתוב. <strong>השתא דכתיב</strong> <small>[עכשיו שנאמר]</small> <strong>"לנדר נדר",</strong> אפשר לומר כי <strong>דברה תורה כלשון בני אדם,</strong> שבצורה לשונית זו נוקט כרגיל הכתוב, ואין בזה איפוא משום לשון הדגשה והוספה.
 ושואלים: <strong>הניחא למאן דאית ליה</strong> <small>[זה נוח ל</small>דעת <small>מי שיש לו,</small> שמקבל<small>]</small> את הכלל של <strong>דברה תורה כלשון בני אדם, אלא למאן דלית ליה</strong> <small>[ל</small>דעת <small>מי שאין לו,</small> שאינו סובר<small>]</small> כי <strong>דברה תורה כלשון בני אדם,</strong> ובכל מקום שיש כפילות הריהי באה ללמד, <strong>האי</strong> <small>[</small>כתוב <small>זה]</small> <strong>"לנדר נדר"</strong> שיש בו כפילות <strong>מאי עביד ליה</strong> <small>[מה</small> הוא <small>עושה בו]?</small> ומשיבים: <strong>דריש ליה</strong> <small>[דורש אותו]</small> כך: "לנדור נדר" הרי זו לשון ריבוי <strong>לעשות ידות נדרים כנדרים, ומקיש</strong> <small>[ומשווה]</small> הכתוב <strong>נזירות לנדרים</strong> הן ללמד לענין ידות, והן לשאר דברים אחרים שלמדנו מהיקש זה. ואילו את כפל הלשון <strong>"נזיר להזיר" דריש ליה</strong> <small>[דורש אותו]</small> בדרך אחרת: <strong>מלמד</strong>
## דף ג:
 <strong>שהנזירות חל על הנזירות.</strong> שאם היה נזיר, ובתוך נזירותו אמר שוב "הריני נזיר" — חלה עליו חובת נזירות אחרת לכשישלים את הנזירות ראשונה.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> כי <strong>דברה תורה כלשון בני אדם</strong> ואין לומדים ידות נדרים מ"לנדור נדר", <strong>ו</strong>מהצורה הבלתי רגילה של המילים <strong>"נזיר להזיר" דריש</strong> <small>[דורש]</small> ולמד ממנה <strong>לעשות ידות נזירות כנזירות,</strong> אם כן הלכה זו <strong>שהנזירות חל על הנזירות מנא ליה</strong> <small>[מניין לו]?</small> <strong>הניחא אי סבירא ליה כמאן דאמר</strong> <small>[זה נוח אם סבור הוא כ</small>דעת <small>מי שאומר]</small> כי <strong>אין נזירות חל על נזירות</strong> ומשום כך אין הוא זקוק למקור להלכה זו. <strong>אלא אי סבירא ליה כמאן דאמר</strong> <small>[אם סבור הוא כ</small>דעת <small>מי שאומר]</small> ש<strong>נזירות חל על נזירות, מנא ליה</strong> <small>[מניין לו]</small> אם כן דין זה?
 ומשיבים: אף לדעתו אפשר ללמוד מכתוב זה, שכן <strong>נימא קרא</strong> <small>[שיאמר הכתוב]</small> לשון <strong>"</strong>נזיר <strong>ליזור", מאי</strong> <small>[מה]</small> טעם שינה וכתב לשון <strong>"להזיר" — שמעת מינה תרתי</strong> <small>[שומע,</small> לומד <small>אתה</small> ממנה <small>שני</small> דברים<small>],</small> הן ידות נזירות, והן שנזירות חלה על נזירות.
 ומוסיפים: <strong>במערבא אמרי</strong> <small>[בארץ ישראל</small> היו <small>אומרים]</small> באופן אחר: <strong>אית</strong> <small>[יש]</small> <strong>תנא דמפיק ליה</strong> <small>[שמוציא,</small> לומד <small>אותו]</small> דין <strong>ידות</strong> הנדרים <strong>מן</strong> הכפילות <strong>"לנדר נדר",</strong> לפי שסבור שלא דיברה תורה כלשון בני אדם, <strong>ואית</strong> <small>[ויש]</small> <strong>תנא דמפיק ליה</strong> <small>[שמוציא,</small> לומד <small>אותו]</small> ממקור אחר, לפי שסבור שדיברה תורה בלשון בני אדם, ולומד דין ידות <strong>מן "ככל היצא מפיו יעשה"</strong> (במדבר ל, ג). שכתוב זה בא לרבות, ולהוסיף גם נדרים שאין לשונם מפורש.
 <big>א</big> <strong>אמר מר</strong> <small>[החכם]</small> בדרשת המקראות שלמדנו: <strong>ומה נדרים עובר ב"בל יחל"</strong> (במדבר ל, ג) <strong>ו"בל תאחר" —</strong> אף בנזירות כן. ושואלים: <strong>בשלמא</strong> <small>[נניח]</small> <strong>"בל יחל"</strong> של <strong>נדרים משכחת לה</strong> <small>[מוצא אתה אותה]</small> בפשטות, <strong>כגון</strong> ש<strong>אמר "ככר זו אוכל" ולא אכלה</strong> הרי הוא <strong>עובר משום "בל יחל דברו"</strong> שעבר על נדרו.
 <strong>אלא "בל יחל"</strong> של <strong>נזירות היכי משכחת לה</strong> <small>[איך אתה מוצא אותה]?</small> הלא <strong>כיון</strong> ש<strong>אמר "הריני נזיר"</strong> הרי באותו רגע <strong>הוה ליה</strong> <small>[הריהו]</small> <strong>נזיר.</strong> ואם <strong>אכל</strong> ענבים במשך הזמן הזה <strong>קם ליה</strong> <small>[עומד הוא]</small> <strong>ב</strong>איסור <strong>"בל יאכל",</strong> ככתוב בנזיר: "מחרצנים ועד זג לא יאכל" (במדבר ו, ד). אם <strong>שתה</strong> יין <strong>קם ליה</strong> <small>[עומד הוא]</small> <strong>ב</strong>איסור של <strong>"בל ישתה"</strong> ככתוב "יין... לא ישתה" (במדבר ו, ג), ואם כן לאיזה צורך נאמר שעובר ב"בל יחל"? <strong>אמר רבא:</strong> בא מדרש זה ללמד <strong>לעבור עליו בשנים,</strong> שעובר גם משום "בל יחל" על שלא קיים נדר נזירותו, וגם משום האיסור המיוחד של אכילת ענבים או שתיית יין.
 ועוד שואלים: <strong>"בל תאחר"</strong> של <strong>נזירות היכי משכחת לה</strong> <small>[איך אתה מוצא אותה]?</small> <strong>כיון</strong> ש<strong>אמר "הריני נזיר" — הוי ליה</strong> <small>[הריהו]</small> <strong>נזיר</strong> מיד. ואם <strong>אכל</strong> ענבים <strong>קם ליה</strong> <small>[עומד הוא]</small> מיד <strong>ב</strong>איסור של <strong>"בל יאכל"</strong> ואם כן איך יכול לאחר נדר זה של נזירות? ומשיבים: <strong>באומר</strong> ומפרש <strong>"לכשארצה אהא נזיר",</strong> ואם כן אין הוא נזיר מיד. ומקשים: <strong>ואי אמר</strong> <small>[ואם</small> הוא <small>אומר]</small> ומפרש <strong>"כשארצה"</strong> אם כן <strong>ליכא</strong> <small>[אין]</small> בכך איסור <strong>"בל תאחר",</strong> שהרי לא קבע מועד לדבר!
 <strong>אמר רבא: כגון</strong> ש<strong>אמר "לא איפטר מן העולם עד שאהא נזיר", דמן ההיא שעתא הוה ליה</strong> <small>[ש</small>במקרה כזה <small>מאותה שעה הריהו]</small> חייב להתנהג כ<strong>נזיר,</strong> למרות שלא פירש זמן. שכיון שאין יודעים מתי הוא יפטר מן העולם הרי מספק חייב להתנהג בנזירות מיד. <strong>מידי דהוה</strong> <small>[כמו שהוא]</small> הדין בדומה לזה, שאיש <strong>האומר לאשתו "הרי זו גיטיך שעה אחת קודם מיתתי"</strong> אם היה כהן — <strong>אסורה לאכול בתרומה מיד,</strong> שהיא נחשבת לענין זה מיד כגרושה, ואם היא בת ישראל — אסורה בתרומה. <strong>אלמא אמרינן</strong> <small>[מכאן</small> ש<small>אנו אומרים]</small> <strong>כל שעתא ושעתא דילמא מיית</strong> <small>[שעה ושעה שמא</small> הוא <small>מת]</small> ומשום כך נאסרת בתרומה מיד מספק. <strong>הכא נמי</strong> <small>[כאן גם כן]</small> בנזירות, <strong>לאלתר הוי</strong> <small>[מיד הריהו]</small> <strong>נזיר. דאמרינן</strong> <small>[שאנו אומרים]:</small> <strong>דילמא השתא מיית</strong> <small>[שמא עכשיו</small> הוא <small>מת].</small>
## דף ד.
 <strong>רב אחא בר יעקב אמר:</strong> אפשר להסביר כיצד מתקיים "בל תאחר" בנזירות באופן אחר, <strong>כגון</strong> ש<strong>נדר והוא</strong> באותה שעה <strong>בבית הקברות,</strong> כיון שאסור לנזיר לשהות בבית הקברות, ואין הנזירות חלה אלא לכשיצא משם ויטהר מטומאת המת, הרי כל עוד הוא שוהה שם הריהו מעכב את חלות נדרו ועובר ב"בל תאחר".
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שהנודר נדר נזירות בבית הקברות <strong>לא חיילא עליה</strong> <small>[חלה עליו]</small> <strong>נזירות מאלתר</strong> <small>[מיד]</small> אלא לכשיצא מבית הקברות. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>מאלתר חיילא עליה</strong> <small>[מיד חלה עליו]</small> נזירות, אם כן <strong>מי איכא</strong> <small>[האם יש]</small> כאן איסור <strong>"בל תאחר"? ועוד</strong> אפשר להוסיף ולשאול: <strong>האמר</strong> <small>[הרי אמר]</small> <strong>מר בר רב אשי:</strong> לכל הדעות, הנודר נזירות בבית הקברות <strong>חיילא</strong> <small>[חלה]</small> <strong>נזירות עליה מאלתר</strong> <small>[עליו מיד],</small> ואינו צריך לחזור ולנדור נזירות לכשיצא, <strong>וכי פליגי</strong> <small>[וכאשר נחלקו]</small> חכמים בענין זה — <strong>לענין מלקות פליגי</strong> <small>[</small>הם <small>חלוקים]</small> אם לוקה כאשר עובר אז על איסורי נזיר, כגון ששותה יין, אבל איסור יש לדעת כולם!
 ומשיבים: <strong>אפילו הכי</strong> <small>[כך]</small> אפשר לומר כי <strong>קם ליה</strong> <small>[עומד הוא]</small> <strong>ב</strong>איסור של <strong>"בל תאחר" משום דקא</strong> <small>[שהוא]</small> <strong>מאחר</strong> על ידי המשך שהייתו בבית הקברות <strong>נזירות</strong> של <strong>טהרה,</strong> שהרי מכל מקום צריך לקיים נדר נזירות בטהרה, ונזירות זו שחלה עליו מיד אינה נזירות טהרה אלא נזירות של טמא. <strong>אמר רב אשי: הואיל וכן</strong> כלומר, לפי נימוק זה, <strong>נזיר שטימא עצמו במזיד, עובר,</strong> מלבד על האיסור להיטמא, גם <strong>משום "בל תאחר"</strong> של <strong>נזירות</strong> של <strong>טהרה,</strong> שהרי על ידי כך הוא גורם שלא ישלים את נזירותו בטהרה בזמנה.
 <strong>רב אחא בריה</strong> <small>[בנו]</small> של <strong>רב איקא אמר</strong> הסבר אחר כיצד מתקיים "בל תאחר" של נזירות: שהרי יש עליו ציווי לגלח שער ראשו בגמר הנזירות, ואם גורם לתגלחת שתתאחר הריהו <strong>עובר ב"בל תאחר" תגלחתו.</strong>
 ומעירים: <strong>ולא מיבעיא</strong> <small>[נצרכה</small> לומר<small>]</small> <strong>למאן דאמר</strong> <small>[ל</small>שיטת <small>מי שאומר]</small> ש<strong>תגלחת מעכבת</strong> בנזיר, וכל עוד לא גילח עדיין כל איסורי נזיר חלים עליו, שיש בעיכוב תגלחתו משום "בל תאחר" <strong>אלא אפילו למאן דאמר</strong> <small>[ל</small>דעת <small>מי שאומר]</small> <strong>תגלחת אינה מעכבת</strong> ומיד לאחר שמביא את קרבנותיו בטל ממנו דין הנזירות, <strong>מצות גילוח מיהא לא מיקיים</strong> <small>[מכל מקום אינה מתקיימת],</small> ויש בזה משום "בל תאחר".
 <strong>מר זוטרא בריה</strong> <small>[בנו]</small> של <strong>רב מרי אמר</strong> הסבר אחר כיצד מתקיים "בל תאחר" בנזירות: <strong>עובר ב"בל תאחר" קרבנותיו,</strong> שאם השלים את נזירותו ולא הביא קרבנותיו לבית המקדש הריהו עובר בכך על "בל תאחר".
 על ההסבר האחרון שואלים: <strong>ומן הכא נפקא ליה</strong> <small>[ומכאן,</small> מן ההיקש לנדרים, <small>יוצא לו]</small> הדבר? הלא <strong>מהתם נפקא ליה</strong> <small>[משם,</small> מלימוד אחר, <small>יוצא לו]</small> דין זה, שנאמר: "כי תידור נדר... לא תאחר לשלמו כי דרוש ידרשנו ה' אלקיך מעמך" (דברים כג, כב), ואת המילים <strong>"כי דרש ידרשנו"</strong> דרשו: <strong>אלו חטאת ואשמות</strong> שעובר עליהם ב"בל תאחר", ובכלל זה חטאת ואשם של נזיר!
 ומסבירים: בכל זאת יש צורך בלימוד זה של היקש לנדרים, כי <strong>מהו דתימא</strong> <small>[שתאמר]:</small> <strong>חידוש הוא שחידשה תורה בנזיר</strong> בענין זה, ואין ללמוד דין חטאת נזיר משאר חטאות.
 ושואלים: <strong>מאי</strong> <small>[מה]</small> הוא <strong>חידוש</strong> זה שחידשה תורה בנזיר? <strong>אילימא</strong> <small>[אם תרצה לומר]</small> <strong>דלא מתפיס ליה</strong> <small>[שאינו</small> יכול <small>להתפיס אותו]</small> את <strong>חטאת נזיר בנדר.</strong> שאם סתם אדם, שאינו נזיר, אומר "הרי עלי חטאת נזיר" אין נדרו חל כלל, והרי זה חידוש להקל בחטאת הנזיר, ומשום כך יש צורך בהיקש לנדרים לענין "בל תאחר". אולם אין זה דין מיוחד בחטאת נזיר ש<strong>הרי חטאת חלב,</strong> כלומר, חטאת רגילה שמביא אדם כשעשה בשגגה איסור חמור, כגון אכילת חלב, <strong>שאין מתפיסה בנדר</strong> שגם היא אינה נתפסת לקדושה בנדר, שאין כל אדם יכול להקדישה אלא אם כן עבר עבירה זו, <strong>ו</strong>בכל זאת <strong>עובר ב"בל תאחר"</strong> אם לא הביא אותה!
 <strong>אלא</strong> יש לומר באופן אחר: <strong>מאי חידושיה</strong> <small>[מה חידושו]</small> של נזיר — <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואם אמר "הריני נזיר" אפילו מן חרצן</strong> ענבים בלבד, שפירש שנזירות זו היא רק על פרט אחד מאיסורי נזיר, כגון על אכילת חרצן, למרות שפירש זאת — <strong>הוי</strong> <small>[הריהו]</small> <strong>נזיר לכל,</strong> שכל דיני נזירות חלים עליו, וכיון שדין זה חידוש הוא <strong>אימא</strong> <small>[אמור]</small> ש<strong>לא ליעבור עליה</strong> <small>[יעבור עליו]</small> על נדר כגון זה <strong>משום "בל תאחר" — על כן קא משמע לן</strong> <small>[משמיע לנו]</small> ההיקש לנדרים שאף בזה יש דין "לא תאחר".
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> <strong>כי נזיר</strong> <small>[כאשר נוזר]</small> <strong>מן חרצן הוי</strong> <small>[הריהו]</small> <strong>נזיר לכל,</strong> לכל פרטי האיסורים בנזיר, <strong>אלא ל</strong>דעת <strong>ר' שמעון</strong> ש<strong>אמר</strong> ש<strong>אין</strong> הוא <strong>נזיר עד שיזיר</strong> בפירוש <strong>מכולן,</strong> מכל הדברים האסורים בנזיר — <strong>מאי איכא למימר</strong> <small>[מה יש לומר]?</small> <strong>ועוד</strong> אפשר להקשות: <strong>האי</strong> <small>[זה]</small> ה<strong>חידוש</strong> הלא <strong>לחומרא</strong> <small>[להחמיר]</small> <strong>הוא,</strong> שנזיר חמור בזה יותר משאר נדרים, שהרי חלים עליו כל הפרטים הנובעים מן הנדר, גם אם התכוון שלא יחול אלא במקצת. ואיך ניתן להסיק מכך להקל עליו ולומר שלא יעבור עליו ב"בל תאחר" כעל שאר נדרים, ולהצריך היקש מיוחד לצורך זה!
 <strong>אלא</strong> יש להסביר בדרך אחרת: <strong>מאי חידושיה</strong> <small>[מה חידושו]</small> של נזיר; <strong>דסלקא דעתך אמינא</strong> <small>[שיעלה על דעתך לומר]:</small> <strong>הואיל</strong>
## דף ד:
 <strong>ואם גילח על אחת משלשתן,</strong> שצריך הנזיר כשמשלים נזירותו להביא שלשה קרבנות, עולה חטאת ושלמים, ואם גילח לאחר שהביא רק אחד מהם — <strong>יצא</strong> ידי חובתו, וזהו חידוש להקל, ומשום כך היינו אומרים ש<strong>לא ליעבור עליה</strong> <small>[יעבור עליו]</small> <strong>ב"בל תאחר",</strong> שהרי עיקר נזרו יוצא בו בקרבן אחד בלבד, על כן <strong>קא משמע לן</strong> <small>[השמיע לנו]</small> שעל כל קרבן וקרבן יש גם ציווי של "בל תאחר".
 <strong>ואיבעית אימא</strong> <small>[ואם תרצה אמור]</small> כפי שכבר אמרנו קודם: <strong>מאי חדושיה</strong> <small>[מה חידושו]</small> של הנזיר — <strong>משום</strong> שקרבנות נזיר <strong>לא מתפיסו</strong> <small>[נתפסים]</small> <strong>בנדר,</strong> שאינו יכול להקדיש אותם אלא אם כן היה נזיר כפי שאמרנו. <strong>והא דקא קשיא</strong> <small>[וזה שהיה קשה]</small> <strong>לך</strong> מענין <strong>חטאת חלב</strong> שגם אותה אי אפשר לנדור אלא אם כן מתחייב בה, ובכל זאת עובר עליה ב"בל תאחר" — זו אינה קושיה, כי יש הבדל בין הדברים, שהרי <strong>חטאת חלב קאתיא</strong> <small>[באה]</small> <strong>לכפרה,</strong> ומשום כך עובר ב"בל תאחר" כשמאחר להביא כפרתו. אבל <strong>חטאת נזיר למאי אתיא</strong> <small>[למה</small> היא <small>באה]?</small> שהרי אינה באה לכפר על עוון, ומכל מקום אינה נתפסת בנדר, ומשום כך יש מקום לומר שלא יעבור עליה ב"בל תאחר".
 ומקשים: <strong>והרי חטאת יולדת</strong> שגם היא <strong>לא אתיא</strong> <small>[באה]</small> <strong>לכפרה, ו</strong>בכל זאת <strong>עבר עלה</strong> <small>[עובר עליה]</small> <strong>משום "בל תאחר"!</strong> ומשיבים: <strong>ההיא,</strong> חטאת יולדת, שונה היא, משום שיש לה מטרה מסויימת — ד<strong>קא שריא</strong> <small>[שהיא מתירה]</small> <strong>לה,</strong> ליולדת, <strong>למיכל</strong> <small>[לאכול]</small> <strong>בקדשים,</strong> ולכן, אף שאינה באה לכפרת עוון, מכל מקום היא באה להתיר. אבל חטאת נזיר אין לה תפקיד מסויים ומיוחד, ולכן חידוש הוא שאינה באה בנדר, ומשום כך צריכים אנו לימוד מיוחד לחייב נזיר ב"בל תאחר".
 <big>א</big> <strong>אמר מר</strong> <small>[החכם]</small> באותה ברייתא: <strong>ומה נדרים האב מיפר נדרי בתו ובעל מיפר נדרי אשתו — אף נזירות האב מיפר נזירות בתו ובעל מיפר נזירות אשתו.</strong> ושואלים: <strong>למה לי היקשא</strong> <small>[ההיקש]</small> שבכתוב כדי ללמדנו הלכה זו? <strong>תיתי</strong> <small>[תבוא,</small> תילמד<small>]</small> הלכה זו <strong>ב</strong>דרך הלימוד של <strong>"מה מצינו</strong> (מצאנו) <strong>"</strong>מן הדין של <strong>נדרים;</strong> מה מצאנו בנדרים שהבעל והאב מפירים — אף בנדרים של נזירות כן, ואין צורך לכך להיקש מיוחד בכתוב!
 ודוחים: אילו לא למדנו מההיקש לא היינו לומדים כן מנדרים, כי <strong>דילמא</strong> <small>[שמא]</small> היינו אומרים כך: רק <strong>גבי</strong> <small>[אצל]</small> <strong>נדרים הוא</strong> ש<strong>מיפר, משום דלא אית ליה קיצותא</strong> <small>[שאין לו קיצבה],</small> שהרי נדר יכול להיות לזמן בלתי מוגבל, ומשום כך יכול האב או הבעל להפר, <strong>אבל גבי</strong> <small>[אצל]</small> <strong>נזירות דאית ליה קיצותא</strong> <small>[שיש לו</small> לנדר <small>קיצבה]</small> שהרי <strong>סתם נזירות שלשים יום, אימא</strong> <small>[אמור]</small> ש<strong>לא</strong> יוכל להפר, שהרי יש לנדר תקנה, על כן <strong>קא משמע לן</strong> <small>[השמיע לנו]</small> שבכל זאת יכול להפר. ודין זה היה צריך להיקש מיוחד, ולא יכולנו ללמדו בדרך "מה מצינו".
 <big>ב</big> שנינו במשנה ש<strong>האומר לחבירו מודר אני,</strong> וכן שאר לשונות שאינן אלא ידות נדרים, ר' עקיבא היה חוכך בהן להחמיר ולהחשיבם כנדר. <strong>אמר שמואל: בכולן,</strong> בכל אותן ידות נדרים שאמרנו שנאסר מחמת הנדר: "מודרני ממך" "מופרשני ממך" "מרוחקני ממך", אין די שיאמר בנוסח "מודר אני" כדי לאוסרו בנדר, שאין בו כל הגדרה של מהות הנדר, אלא <strong>עד שיאמר</strong> בנוסח מוגדר, כגון "מודר אני <strong>שאני אוכל לך",</strong> או "מודר אני <strong>שאני טועם לך".</strong>
 <strong>מיתיבי</strong> <small>[מקשים]</small> על כך ממה ששנינו בברייתא: אם אמר <strong>"מודר אני ממך" "מופרשני ממך" "מרוחקני ממך" — הרי זה אסור. "שאני אוכל לך" "שאני טועם לך" — הרי זה אסור!</strong> משמע שאלה הם שני עניינים נבדלים, ודי באחד מהם כדי לאוסרו, ואין צריך לומר את שניהם יחד. ומשיבים: <strong>הכי קתני</strong> <small>[כך שנה],</small> כלומר, כך צריך להבין: אין כאן שתי סדרות של דינים שונים, אלא הקטע השני כוונתו: <strong>במה דברים אמורים</strong> שהאומר "מודר אני ממך" אסור — <strong>באומר</strong> ומוסיף <strong>"שאני אוכל לך" "שאני טועם לך".</strong>
 ומקשים: <strong>והתניא איפכא</strong> <small>[והרי שנויה</small> ברייתא בסדר <small>הפוך]:</small> <strong>"שאני אוכל לך" "שאני טועם לך" — אסור, "מודרני ממך" ו"מופרשני ממך" "מרוחקני ממך" — הרי זה אסור!</strong> וסדר זה ש"מודרני" בא לאחר "שאני אוכל לך" וודאי שלא ניתן לפרש בדרך של "במה דברים אמורים"! ומשיבים: <strong>תני הכי</strong> <small>[שנה כך]:</small> כשהוא אומר "שאני טועם לך" "שאני אוכל לך" מתי הוא אסור — דווקא כאשר <strong>וכבר אמר "מודרני".</strong>
 ומקשים: <strong>אי הכי היינו רישא</strong> <small>[אם כך זהו ראשה]</small> של הברייתא, כלומר, הרי זו כעין הברייתא הראשונה, בלא חידוש! <strong>ועוד:</strong> אם היה כל זה ענין אחד — לשון <strong>"אסור" "אסור"</strong> הכתובה פעמיים בהלכה זו <strong>למה ליה למתני</strong> <small>[לו</small> <small>לשנות]?</small> שהרי לפירוש זה יש כאן רק ענין אחד!
 <strong>אלא</strong> יש לחזור בנו ממה שאמרנו, ולומר את הדברים באופן אחר, <strong>אמר שמואל: טעמא</strong> <small>[הטעם,</small> דווקא<small>]</small> ש<strong>אמר</strong> והוסיף למילים "מודרני ממך" הפירוט <strong>"שאני אוכל לך" "שאני טועם לך" הוא אסור</strong> בשל חבירו <strong>וחבירו מותר</strong> בשלו, שלשון זו מוכיחה שהוא מחיל את הנדר רק על עצמו.
## דף ה.
 <strong>אבל</strong> אם <strong>אמר "מודרני הימך" לחודיה</strong> <small>[לבדו]</small> — <strong>שניהן אסורין,</strong> שלשון זו אינה מבחינה אם הוא רוצה להדיר את עצמו מליהנות מחבירו, או רוצה להדיר את חבירו שייאסר ליהנות ממנו. <strong>כי הא</strong> <small>[כמו זו]</small> ש<strong>אמר ר' יוסי בר' חנינא:</strong> האומר <strong>"מודרני הימך" — שניהן אסורין.</strong>
 <strong>תנן</strong> <small>[שנינו</small> במשנה<small>]:</small> האומר לחבירו <strong>"הריני עליך חרם" — המודר,</strong> האיש האחר שאליו נאמר הדבר, <strong>אסור</strong> ליהנות מן המדיר, שהרי האומר עשה את עצמו חרם עבור אותו אדם, <strong>אבל מדיר לא,</strong> אינו אסור ליהנות מן המודר. ומדוע לא נאמר גם כאן כדברי שמואל ששניהם אסורים? ומשיבים: כאן מדובר <strong>כגון דפריש</strong> <small>[שפירש]</small> ואמר: <strong>"ואת</strong> <small>[ואתה]</small> <strong>עלי לא</strong> תהיה חרם<strong>".</strong>
 ומקשים, שנינו שם עוד: אם אומר <strong>"את עלי חרם" — הנודר אסור, אבל מודר לא.</strong> ובניגוד לדברי שמואל! ומשיבים: אף כאן <strong>כגון דפריש</strong> <small>[שפירש]</small> <strong>"ואנא עלך</strong> <small>[ואני עליך]</small> <strong>לא".</strong>
 ושואלים: <strong>אבל</strong> אם אמר <strong>סתמא</strong> <small>[סתם]</small> לשון זו <strong>מאי</strong> <small>[מה]</small> יהא הדין? לפי זה מובן ש<strong>שניהן אסורים.</strong> אולם <strong>הא מדקתני סיפא</strong> <small>[הרי מ</small>מה <small>ששנה בסוף]:</small> אם אמר <strong>"הריני עליך ואת עלי" — שניהן אסורים,</strong> נדייק שדווקא <strong>הדין</strong> <small>[זה]</small> <strong>הוא</strong> האופן ש<strong>שניהם אסורין, הא סתמא</strong> <small>[הרי</small> כשאמר <small>סתם]</small> כגון "את עלי חרם", ולא פירש "והריני עליך" — <strong>הוא אסור וחברו מותר!</strong>
 <strong>אלא הכי אתמר</strong> <small>[כך נאמר]</small> בדברי <strong>ר' יוסי בר' חנינא: "מודר אני לך" — שניהם אסורין,</strong> שמלשון זו משמע שעל שניהם חל הנדר, אבל אם אמר <strong>"מודרני הימך" — הוא אסור וחברו מותר.</strong>
 ומקשים: <strong>והא מתניתין דקתני</strong> <small>[והרי משנתנו ששנה]</small> בה במפורש <strong>"הימך", ואוקימנא למתניתין</strong> <small>[והעמדנו את משנתנו]</small> <strong>ל</strong>דעת <strong>שמואל: בכולן עד שיאמר "שאני טועם לך" ו"שאני אוכל לך" הוא</strong> ש<strong>אסור וחברו מותר, אבל ב</strong>אומר <strong>"מודרני הימך", שניהם אסורין.</strong> וקשה לשמואל!
 <strong>אלא</strong> יש לדחות מה שאמרנו ולומר כך: <strong>מעיקרא</strong> <small>[מעיקרם]</small> של דברי <strong>שמואל הכי איתמר</strong> <small>[כך נאמר]:</small> <strong>טעמא</strong> <small>[הטעם]</small> דווקא ש<strong>אמר "שאני אוכל לך" ו"שאני טועם לך" הוא</strong> ש<strong>אין הוא אסור אלא באכילה. הא</strong> <small>[אבל]</small> אם אמר בלשון כללית יותר <strong>"מודרני ממך" — אסור אפילו בהנאה.</strong>
 ומקשים: <strong>אי הכי</strong> <small>[אם כך]</small> היתה כוונתו, <strong>לימא</strong> <small>[יאמר]</small> <strong>שמואל הכי</strong> <small>[כך]:</small> <strong>ואם לא אמר אלא "שאני אוכל לך" ו"שאני טועם לך" אין אסור אלא באכילה.</strong> שהרי לשונו "עד שיאמר", מורה ש"שאני אוכל לך" מוסיף איסור על הנאמר ב"מודרני"!
 <strong>אלא,</strong> יש לדחות את מה שאמרנו ו<strong>הכי איתמר</strong> <small>[כך נאמר]</small> בדברי שמואל: <strong>טעמא</strong> <small>[הטעם]</small> דווקא ש<strong>אמר: "שאני אוכל לך" ו"שאני טועם לך" הוא</strong> ש<strong>אסור, אבל</strong> אם <strong>אמר</strong> לשון: <strong>"מודרני הימך" לא משמע</strong> מדברים אלה ש<strong>אמר</strong> שהוא <strong>אסור</strong> בנדר כלל. <strong>מאי טעמא</strong> <small>[מה טעם]</small> הדבר? — שאפשר לומר כי מה שאמר <strong>"מודר אני ממך" — לא משתעינא בהדך</strong> <small>[אין אני מדבר איתך]</small> <strong>משמע,</strong> וכן אם אמר <strong>"מופרשני ממך" — דלא עבידנא</strong> <small>[שאין אני עושה]</small> <strong>עמך משא ומתן משמע</strong> הדבר. וכן אם אמר <strong>"מרוחקני ממך" — דלא קאימנא</strong> <small>[שאין אני עומד]</small> <strong>בארבע אמות דילך</strong> <small>[שלך]</small> <strong>משמע.</strong> אבל כל אלה אינם נדר ממש שאוסר עצמו מהנאה ואכילה אצל חבירו זה, כי הלשונות הללו אינן ברורות דיין.
## דף ה:
 ושואלים: אם כן, <strong>לימא קסבר</strong> <small>[האם</small> לומר מכאן ש<small>סבור]</small> <strong>שמואל</strong> כי <strong>ידים שאין מוכיחות לא הוויין</strong> <small>[אינן</small> נחשבות<small>]</small> <strong>ידים?</strong> כלומר, שאם ה"יד", הביטוי הבלתי־שלם שהשתמש בו, אינו מוכיח מעצמו את כוונת הדברים — אין הוא נחשב ל"יד"? ומשיבים: <strong>אין</strong> <small>[כן],</small> ואכן, <strong>שמואל מוקים לה למתניתין</strong> <small>[מעמיד אותה את משנתנו]</small> <strong>כ</strong>דעת <strong>ר' יהודה,</strong> ש<strong>אמר: ידים שאין מוכיחות לא הוויין</strong> <small>[אינן</small> נחשבות<small>]</small> <strong>ידים.</strong>
 ומה ההוכחה שזו שיטתו של ר' יהודה — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>גופו</strong> (עיקרו) <strong>של גט</strong> שנותן אדם לאשתו כאשר מגרשה הוא המשפט הכתוב בו: <strong>"הרי את מותרת לכל אדם". ר' יהודה אומר:</strong> יש עוד קטע אחד שהוא חלק מהותי בגט, שכותב <strong>"ודין דיהוי ליכי מינאי</strong> <small>[וזה שיהא לך ממני]</small> <strong>ספר תירוכין</strong> <small>[גירושין]</small> <strong>ואיגרת שבוקין</strong> <small>[שילוחים]</small> וגט פטורין<strong>".</strong> ומכאן משמע שאף על פי שמובן ממה שכותב לה בשטר ונותן לה שזהו הגט, מצריך ר' יהודה שיכתוב במפורש שהוא מגרשה בגט זה, ולא בדיבור בלבד.
 ושואלים: <strong>אמאי דחיק</strong> <small>[מדוע דוחק]</small> <strong>שמואל לאוקומה למתניתין</strong> <small>[להעמיד את משנתנו]</small> דווקא <strong>כ</strong>דעת <strong>ר' יהודה</strong> שהיא דעת יחיד? <strong>לוקמה כרבנן</strong> <small>[</small>ש<small>יעמיד</small> ויפרש <small>אותה כ</small>דעת <small>חכמים]</small> שאף אם אמר "מודרני" או "מרוחקני" בלבד אסור באכילה <strong>אף על גב</strong> <small>[אף על פי]</small> ש<strong>אין</strong> ביטויים אלה <strong>ידים מוכיחות?</strong>
 <strong>אמר רבא: מתניתין קשיתיה</strong> <small>[משנתנו</small> היתה <small>קשה לו];</small> <strong>אמאי תאני</strong> <small>[מדוע שנה]</small> <strong>"שאני אוכל לך" "שאני טועם לך"? ליתני</strong> <small>[שישנה]</small> <strong>"שאני אוכל" "שאני טועם",</strong> ומדוע צריך להוסיף גם "לך", שהרי ברור שהוא מדבר לאדם מסויים ואליו הוא מפנה את הדברים הללו! אלא <strong>שמע מינה</strong> <small>[למד מכאן]</small> ש<strong>בעינן</strong> <small>[צריכים אנו]</small> שיהיו <strong>ידים מוכיחות,</strong> ואם אמר סתם "שאני אוכל", אף שמתוך ההקשר נראה שהוא נודר ואוסר על עצמו מלאכול אצל האיש שהוא מדבר אליו, אולם כיון שדבר זה אינו מתפרש מדבריו — אין זו נחשבת כאמירה מחייבת.
 <big>א</big> אותה בעיה שהזכרנו קודם בדרך אגב דנים בה עכשיו במלואה. <strong>איתמר</strong> <small>[נאמר]</small> שנחלקו אמוראים בשאלה של <strong>ידים שאין מוכיחות. אביי אמר: הוויין</strong> <small>[הריהן</small> נחשבות<small>]</small> <strong>ידים, ורבא אמר: לא הוויין</strong> <small>[אין הן]</small> <strong>ידים. אמר רבא: ר' אידי אסברא</strong> <small>[הסביר]</small> <strong>לי</strong> את המקור לענין הזה: <strong>אמר קרא</strong> <small>[הכתוב]</small> <strong>"נזיר להזיר לה'"</strong> (במדבר ו, ב), <strong>מקיש</strong> <small>[משווה]</small> פסוק זה <strong>ידות נזירות לנזירות,</strong> ומתוך היקש זה נלמד: <strong>מה</strong> קבלת <strong>נזירות</strong> צריכה להיות <strong>בהפלאה,</strong> כלומר, בהגדרה לשונית ברורה ומוכחת — <strong>אף ידות נזירות</strong> צריכות להיות <strong>בהפלאה,</strong> בלשון ברורה, שמובנה מוכח מתוכה.
 ומציעים: <strong>לימא</strong> <small>[</small>האם <small>לומר]</small> כי <strong>בפלוגתא</strong> <small>[במחלוקת]</small> של <strong>ר' יהודה ורבנן</strong> <small>[וחכמים]</small> <strong>קמיפלגי</strong> <small>[חלוקים]</small> אביי ורבא? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>גופו של גט — "הרי את מותרת לכל אדם", ר' יהודה אומר</strong> שצריך להוסיף: <strong>"ודין דיהוי ליכי מינאי</strong> <small>[וזה יהיה לך ממני]</small> <strong>ספר תירוכין</strong> <small>[גירושין]</small> <strong>וגט פטורין ואיגרת שבוקין</strong> <small>[שילוחין]</small> <strong>".</strong> האם נאמר כי <strong>אביי,</strong> ש<strong>אמר</strong> שידיים שאין מוכיחות נחשבות לידיים, סבור <strong>כרבנן</strong> <small>[כ</small>שיטת <small>חכמים],</small> <strong>ורבא</strong> ש<strong>אמר</strong> שידיים שאינן מוכיחות אינן נחשבות כידיים סבור <strong>כ</strong>שיטת <strong>ר' יהודה?</strong>
 ודוחים: <strong>אמר</strong> <small>[</small>יכול היה <small>לומר]</small> <strong>לך אביי: אנא דאמרי</strong> <small>[אני</small> מה <small>שאמרתי]</small> <strong>אפילו ל</strong>שיטת <strong>ר' יהודה</strong> אני אומר כן. ומסבירים: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה</strong> ש<strong>בעינן</strong> <small>[צריכים אנו]</small> שיהיו <strong>ידים מוכיחות — אלא גבי</strong> (אצל) <strong>גט,</strong> וזאת משום <strong>דבעינן</strong> <small>[שצריכים אנו]</small> שתהיה בגט <strong>כריתות,</strong> ניתוק גמור של הקשר בין בני הזוג, ולכן צריך לברר את הענין לחלוטין — <strong>וליכא</strong> <small>[ואין</small> כאן<small>].</small> <strong>אבל בעלמא</strong> <small>[בכלל]</small> — <strong>מי שמעת ליה</strong> <small>[האם שמעת אותו]</small> אומר שידיים שאין מוכיחות אינן ידיים?
 <strong>ורבא אמר</strong> <small>[</small>יכול <small>היה לומר]:</small> <strong>אנא דאמרי</strong> <small>[אני</small> מה <small>שאמרתי]</small> הוא <strong>אפילו לרבנן</strong> <small>[ל</small>דעת <small>חכמים].</small> כי <strong>עד כאן לא</strong> שמענו כי <strong>קאמרי רבנן דלא בעינן</strong> <small>[אמרו חכמים שאיננו צריכים]</small> שיהיו <strong>ידים מוכיחות אלא גבי</strong> (אצל) <strong>גט,</strong>
## דף ו.
 שודאי <strong>אין אדם מגרש את אשת חבירו,</strong> ולכן ברור מדבריו שהוא כותב את הגט לאשתו, <strong>אבל בעלמא</strong> <small>[בכלל]</small> — <strong>מי שמעת להו</strong> <small>[האם שמעת אותם]</small> שהם סומכים על ידיים שאין מוכיחות?
 <strong>מיתיבי</strong> <small>[מקשים]</small> על כך ממה ששנינו בברייתא: אם אמר על חפץ שמונח לפניו <strong>"הרי הוא עלי"</strong> או אמר <strong>"הרי זה [עלי]" —</strong> הרי זה <strong>אסור</strong> משום נדר, <strong>מפני שהוא יד לקרבן.</strong> ונדקדק מכאן: <strong>טעמא</strong> <small>[הטעם,</small> דווקא<small>]</small> ש<strong>אמר "עלי" הוא</strong> ש<strong>אסור, אבל</strong> אם <strong>לא אמר "עלי"</strong> אלא אמר רק "הרי הוא" — <strong>לא</strong> יהא אסור, ואם כן הרי זו <strong>תיובתא</strong> <small>[קושיה חמורה]</small> על דעתו של <strong>אביי</strong> שאומר שאף ידיים שאין מוכיחות נחשבות ידיים!
 ומתרצים: <strong>אמר</strong> <small>[</small>יכול <small>היה לומר]</small> <strong>לך אביי: טעמא</strong> <small>[הטעם,</small> דווקא<small>]</small> ש<strong>אמר "עלי" הוא</strong> ש<strong>אסור, אבל</strong> אם <strong>אמר "הרי הוא" ולא אמר "עלי" —</strong> אין הלשון ברורה כלל, ואין זו אפילו "יד" שאינה מוכיחה, שאין מובן מדברים אלה מה טיבה של יד זו, כי אפשר לומר ש<strong>"הרי הוא</strong> של <strong>הפקר",</strong> או <strong>"הרי הוא</strong> של <strong>צדקה" קאמר</strong> <small>[</small>הוא <small>אומר].</small> ולכן רק כאשר הוא אומר "עלי", מובן מדבריו שהוא מתכוון לאסור עליו והרי זה נחשב יד לנדר. ומקשים: <strong>והא</strong> <small>[והרי]</small> <strong>"מפני שהוא יד לקרבן" קתני</strong> <small>[שנה]!</small> שמלשון זה משמע שעצם הענין שהוא מתכוון לקרבן נובעת מן הביטוי "הרי הוא", שכך היא לשון הקדש, ובכל זאת הוצרך להוסיף ולפרש "עלי"!
 <strong>אלא אימא</strong> <small>[אמור]</small> כך: <strong>טעמא</strong> <small>[הטעם,</small> דווקא<small>]</small> ש<strong>אמר "עלי"</strong> אז <strong>הוא אסור</strong> באותו חפץ, לפי שאסרו עליו בנדר, <strong>וחבירו מותר. אבל</strong> אם <strong>אמר "הרי הוא"</strong> ולא אמר "עלי" — <strong>שניהן אסורין.</strong> כלומר, הכל אסורים בו, ומדוע — <strong>דדלמא</strong> <small>[ששמא]</small> <strong>"הרי הוא הקדש" קאמר</strong> <small>[אמר]</small> שמא הקדיש אותו ממש, ולא רק נדר ממנו לאוסרו עליו כעין הקדש. ואם לכך התכוון, הרי זה אסור על הכל.
 <strong>מיתיבי</strong> <small>[מקשים]</small> ממה ששנינו בברייתא: האומר <strong>"הרי זו חטאת" "הרי זו אשם", אף על פי שהוא חייב חטאת ואשם — לא אמר כלום</strong> ואין הבהמה מוקדשת על ידי אמירה זו, שאי אפשר להקדיש קרבן חטאת ואשם כנדבה. אבל אם אמר <strong>"הרי זו חטאתי" "הרי זו אשמי", אם היה מחויב</strong> בקרבן זה — <strong>דבריו קיימין.</strong> ואם כן הרי זו <strong>תיובתא</strong> <small>[קושיה חמורה]</small> על <strong>אביי,</strong> שהרי עולה מכאן שידיים שאינן מוכיחות אינן נחשבות לידיים, שהרי כשאמר רק "הרי זו חטאת" הרי זו יד שאינה מוכיחה שכוונתו לחטאת שלו!
 ומשיבים: <strong>אמר</strong> <small>[</small>יכול היה <small>לומר]</small> <strong>לך אביי: הא מני</strong> <small>[</small>ברייתא <small>זו</small> כשיטת <small>מי היא]</small> — שיטת <strong>ר' יהודה היא,</strong> שאמר שידיים שאינן מוכיחות אינן ידיים. ומקשים: <strong>והא</strong> <small>[והרי]</small> <strong>אביי הוא</strong> ש<strong>אמר: אנא דאמרי</strong> <small>[אני שאמרתי]</small> שידיים שאינן מוכיחות הריהן ידיים — <strong>אפילו ל</strong>דברי <strong>ר' יהודה</strong> אמרתי! ומשיבים: <strong>הדר ביה</strong> <small>[חזר בו]</small> מדבריו, ומסכים שאין שיטתו כדברי ר' יהודה.
 ושואלים: <strong>אלא לימא</strong> <small>[נאמר]</small> לפי מה שאמרנו שחזר בו אביי וסבור שמחלוקתו עם רבא היא בעצם מחלוקת תנאים, אם כן גם <strong>רבא</strong> ש<strong>אמר</strong> ידיים שאינן מוכיחות אינן ידיים, חזר בו ו<strong>כר' יהודה</strong> אמר את דבריו ולא כחכמים?
 ומשיבים: <strong>אמר</strong> <small>[</small>יכול היה <small>לומר]</small> <strong>לך רבא: אנא דאמרי</strong> <small>[אני שאמרתי]</small> את דברי — <strong>אפילו לרבנן</strong> <small>[ל</small>דעת <small>חכמים]</small> אמרתי. כי <strong>עד כאן לא</strong> שמענו כי <strong>קאמרי רבנן</strong> <small>[אמרו חכמים]</small> <strong>דלא בעינן</strong> <small>[שאין אנו צריכים]</small> שיהיו <strong>ידים מוכיחות, אלא גבי</strong> (אצל) <strong>גט,</strong> וזאת לפי ש<strong>אין אדם מגרש את אשת חבירו, אבל בעלמא בעינן</strong> <small>[בכלל צריכים אנו]</small> שיהיו <strong>ידים מוכיחות.</strong>
## דף ו:
 <big>א</big> <strong>בעי</strong> <small>[שאל]</small> <strong>רב פפא: יש יד לקידושין, או לא?</strong> האם גם בקידושין מתחשבים באמירה בלתי מושלמת, או שאין הקידושין חלים במקרה כזה? ושואלים: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> במקרה ש<strong>אמר לה לאשה "הרי את מקודשת לי" ואמר לחבירתה "ואת נמי"</strong> <small>[גם כן],</small> <strong>פשיטא</strong> <small>[פשוט]</small> שהקידושין של השניה חלים במקרה זה, שהרי <strong>היינו</strong> <small>[הרי אלו]</small> <strong>קידושין עצמן,</strong> ואין צורך בדיבור מפורש יותר מזה! <strong>אלא כגון</strong> ש<strong>אמר לה לאשה "הרי את מקודשת לי" ואמר לה לחבירתה "ואת",</strong> והשאלה היא: <strong>מי אמרינן</strong> <small>[האם אנו אומרים]:</small> <strong>"ואת נמי</strong> <small>[גם כן]</small> מקודשת <strong>"</strong><strong>אמר לה לחבירתה, ותפסי</strong> <small>[ותופסים]</small> <strong>בה קידושין לחבירתה, או דלמא</strong> <small>[שמא]</small> מה שאמר "ואת" — <strong>"ואת חזאי"</strong> <small>[רואה]</small> <strong>אמר לה לחבירתה, ו</strong>אם כן <strong>לא תפסי</strong> <small>[תופסים]</small> <strong>בה קידושין בחבירתה?</strong>
 ושואלים: <strong>ומי מיבעי ליה</strong> <small>[והאם היה</small> דבר זה <small>מסופק לו]</small> <strong>לרב פפא? והא מדאמר ליה</strong> <small>[והרי מ</small>מה <small>שאמר לו]</small> <strong>רב פפא לאביי</strong> בשאלה בדין קידושין: <strong>מי סבר</strong> <small>[האם סבור]</small> <strong>שמואל</strong> ש<strong>ידים שאין מוכיחות</strong> (שאין כוונתו מוכחת מתוכן) <strong>הויין</strong> <small>[הריהן]</small> <strong>ידים — מכלל</strong> הדברים, מתוך שאלתו, אפשר להבין <strong>דסבירא ליה</strong> <small>[שסבור הוא]</small> <strong>לרב פפא</strong> שלגבי ידיים מוכיחות אין מקום לשאלה כלל, ואם כן ברור ש<strong>יש יד לקידושין!</strong> ומשיבים: <strong>חדא מגו מאי דסבירא ליה</strong> <small>[אחת מתוך מה ש</small>היה <small>סבור לו]</small> <strong>ל</strong>דעת <strong>שמואל אמר ליה</strong> <small>[לו]</small> רב פפא <strong>לאביי,</strong> שמה ששאל את אביי אינו מוכיח לגבי דעת רב פפא עצמו, אלא היא שאלה על פי מה שהבין בשיטת שמואל, ואין כאן הבעת דעה בענין זה.
 <big>ב</big> ועוד, <strong>בעי</strong> <small>[שאל]</small> <strong>רב פפא: יש יד לפאה, או אין יד לפאה?</strong> ושואלים: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> במקרה ש<strong>אמר "הדין אוגיא ליהוי</strong> <small>[ערוגה זו תהא]</small> <strong>פאה והדין נמי</strong> <small>[וזו גם כן]</small> <strong>",</strong> מה מקום לשאלה? <strong>ההיא פיאה מעלייתא</strong> <small>[מעולה,</small> גמורה<small>]</small> <strong>היא,</strong> שאמירה זו היא מפורשת. ומסבירים: <strong>כי קא מיבעיא ליה</strong> <small>[כאשר נשאלה לו],</small> הרי זה באפן מסויים, ו<strong>כגון</strong> ש<strong>אמר "והדין"</strong> <small>[וזו]</small> <strong>ולא אמר "נמי"</strong> <small>[גם כן],</small> <strong>מאי</strong> <small>[מה]</small> יהא הדין? שאולי היתה כוונתו לומר שהערוגה האחרת ("והדין") תישאר לו, ולא תיכלל בתוך כל השאר שעושה אותו פאה (תוס').
 ותוהים: האם <strong>מכלל</strong> הדברים, ממה שיש ספק אם כל השאר נעשה פאה, יש להבין <strong>דכי אמר</strong> <small>[שאם היה אומר]</small> <strong>"שדה כולה תיהוי</strong> <small>[תהיה]</small> <strong>פאה", הויא</strong> <small>[הריהי]</small> נעשית <strong>פאה?</strong>
 ומשיבים: <strong>אין</strong> <small>[כן],</small> <strong>והתניא</strong> <small>[וכן שנויה</small> ברייתא<small>]:</small> <strong>מנין שאם רוצה לעשות כל שדהו פאה עושה — תלמוד לומר: "</strong>לא תכלה <strong>פאת שדך"</strong> (ויקרא יט, ט) ודרשו שיכול אדם לעשות שיהא כל שדהו ("שדך") פאה ("פאת").
 לאחר הדיון בפרטי ההלכה מבארים את עצם שאלתו של רב פפא. <strong>מי אמרינן</strong> <small>[האם אנו אומרים]:</small> <strong>כיון דאיתקש</strong> <small>[שהוקש,</small> הושווה<small>]</small> דין פאה <strong>לקרבנות</strong> אם כן, נאמר: <strong>מה קרבנות יש להם יד — אף פאה יש לה יד, או דלמא</strong> <small>[שמא]</small> <strong>כי איתקש</strong> <small>[כאשר הוקש]</small> דין פאה לקרבנות — <strong>ל</strong>ענין איסור <strong>"בל תאחר"</strong> בלבד <strong>הוא דאיתקש</strong> <small>[שהושווה]</small> ולא לענין אחר? ומבררים: <strong>והיכא איתקש</strong> <small>[והיכן הושווה]</small> הדבר? — <strong>דתניא</strong> <small>[ש</small>כן <small>שנינו</small> בברייתא<small>]</small>:
## דף ז.
 <strong>"מעמך"</strong> בא לרבות דברים שאינם נדר רגיל, <strong>זה לקט שכחה ופאה.</strong>
 <big>א</big> ועוד שואלים: <strong>יש יד לצדקה, או אין יד לצדקה?</strong> ומבררים: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא דאמר</strong> <small>[אם תאמר</small> במקרה <small>ש</small>הוא <small>אומר]</small> <strong>"הדין זוזא</strong> <small>[זוז זה]</small> יהא <strong>לצדקה והדין נמי"</strong> <small>[וזה גם כן]</small> אולם <strong>ההוא</strong> <small>[</small>ביטוי <small>זה]</small> <strong>צדקה עצמה היא! אלא כגון</strong> ש<strong>אמר "הדין"</strong> <small>[זה]</small> <strong>ולא אמר "נמי"</strong> <small>[גם כן],</small> והשאלה היא: <strong>מאי</strong> <small>[מה]</small> יהא הדין? האם יש לומר כי <strong>"הדין נמי</strong> <small>[זה גם כן]</small> יהא <strong>צדקה" קאמר</strong> <small>[</small>התכוון <small>לומר],</small> <strong>או דלמא</strong> <small>[שמא]</small> <small>[</small><strong>מאי</strong><small>]</small> <strong>"והדין" (נמי)</strong> <small>[מה</small> פירוש <small>"וזה" גם כן]</small> — <strong>לנפקותא בעלמא קאמר</strong> <small>[להוצאה סתם</small> הוא <small>שאמר],</small> שלאחר שאמר שסלע זה לצדקה אמר שהסלע האחר יהיה להוצאות אחרות, <strong>ודבורא</strong> <small>[והדיבור]</small> <strong>הוא</strong> ש<strong>לא אסקיה</strong> <small>[השלימו].</small>
 <strong>מי אמרינן</strong> <small>[האם אנו אומרים]:</small> <strong>כיון דאיתקש</strong> <small>[שהושווה]</small> דין צדקה <strong>לקרבנות, דכתיב</strong> <small>[שנאמר]</small> בפסוק בהמשך דין "בל תאחר" של קרבנות <strong>"</strong>אשר דברת <strong>בפיך"</strong> (דברים כג, כד) ודרשו: <strong>זו צדקה.</strong> ואפשר ללמוד מן ההיקש: <strong>מה קרבנות יש להן יד — אף צדקה יש לה יד. או דלמא</strong> <small>[שמא]</small> רק <strong>ל</strong>ענין <strong>"בל תאחר" הוא דאיתקש</strong> <small>[שהושווה]</small> ולא לשאר הלכות?
 וכן יש לשאול: <strong>יש יד להפקר, או דלמא</strong> <small>[שמא]</small> <strong>אין יד להפקר?</strong> האם ביטוי בלתי שלם שעניינו הפקרת רכוש על ידי בעליו, תופס או לא? ושואלים: מה צורך בשאלה מיוחדת זו? <strong>היינו</strong> <small>[הרי הוא]</small> הדין כמו ב<strong>צדקה!</strong> שגם צדקה הוא כעין הפקרת ממונו לעניים.
 ומשיבים: שאלה זו יש להבין בדרך <strong>"אם תמצא לומר" קאמר</strong> <small>[אמר]</small> כלומר, שאלה זו מתבססת על השאלה הקודמת. וכך כוונת השאלה: <strong>אם תמצא לומר יש יד לצדקה</strong> והטעם לכך הוא ש<strong>אין היקש למחצה,</strong> שכיון שהושוותה צדקה לקרבנות לענין "בל תאחר", הרי זה היקש והשוואה לכל דבר, אם כן יש לשאול: <strong>הפקר מי אמרינן</strong> <small>[האם אנו אומרים]</small> <strong>היינו</strong> <small>[הרי הוא]</small> כמו <strong>צדקה, או דלמא שאני</strong> <small>[שמא שונה]</small> <strong>צדקה</strong> מהפקר, ש<strong>צדקה לא חזיא</strong> <small>[אינה ראויה]</small> <strong>אלא לעניים</strong> והיא דומה מצד זה להקדש ומתנות עניים, <strong>אבל הפקר,</strong> כיון שהוא נתון לכל <strong>בין לעניים בין לעשירים</strong> אפשר לראותו לא כנתינה אלא כסילוק רשות בלבד, ועל כן אי אפשר ללמוד דין הפקר מדין צדקה?
 כיוצא בזה <strong>בעי</strong> <small>[שאל]</small> <strong>רבינא: יש יד לבית הכסא, או לא?</strong> ושואלים: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא דאמר</strong> <small>[אם תאמר</small> במקרה <small>שאומר]</small> <strong>"הדין ביתא ליהוי</strong> <small>[בית זה יהא]</small> <strong>בית הכסא, והדין נמי"</strong> <small>[וזה גם כן],</small> אם כן הבית <strong>ההוא בית הכסא נמי הוה</strong> <small>[גם כן נעשה]</small> ויש לקיים בו דיני הרחקה לגבי דברים שבקדושה, שהרי זה כמפרש שנקבע גם הבית השני לצורך זה! <strong>אלא</strong> יש לומר <strong>כגון</strong> ש<strong>אמר "והדין"</strong> <small>[וזה]</small> <strong>ולא אמר "נמי"</strong> <small>[גם כן],</small> ובמקרה זה יש לשאול: <strong>מאי</strong> <small>[מה]</small> כוונת <strong>"הדין"</strong> ש<strong>אמר</strong> האם <strong>"והדין נמי</strong> <small>[וזה גם כן</small> יהא<small>]</small> <strong>בית הכסא", או דלמא</strong> <small>[שמא]</small> <strong>מאי</strong> <small>[מה</small> פירוש<small>]</small> <strong>"והדין"</strong> <small>[וזה]</small> — <strong>לתשמישא בעלמא קאמר</strong> <small>[לתשמיש סתם אמר],</small> כלומר, שהתכוון לומר שחדר זה מיועד להיות בית הכסא, והשני לצורך אחר.
 על עצם השאלה מעירים: האם <strong>מכלל</strong> הדברים אתה לומד <strong>דפשיטא ליה</strong> <small>[שפשוט לו]</small> <strong>לרבינא</strong> ש<strong>יש זימון לבית הכסא</strong> שברור לו שאם אדם מייעד (מזמן) מקום מסויים להיות בית הכסא — מאותה שעה הריהו נחשב כבית הכסא לכל דיני הרחקה ממנו לגבי דברים שבקדושה, ואין צריך לעשות מעשה? <strong>והא מיבעיא ליה</strong> <small>[והרי נסתפקה לו]</small> <strong>לרבינא</strong> השאלה: מקום ש<strong>הזמינו</strong> בעליו <strong>ל</strong>שמש <strong>בית הכסא מהו</strong> דינו? וכן מקום ש<strong>הזמינו ל</strong>שמש <strong>בית המרחץ מהו?</strong> ועיקר השאלה: האם <strong>זימון מועיל,</strong> כלומר, פועל ומחייב, <strong>או אין זימון מועיל?</strong> וכיצד רבינא שואל לגבי דין "יד" לבית הכסא, כאשר עצם אפשרות הזימון אינה ברורה לו!
 ומשיבים: <strong>רבינא חדא מגו חדא</strong> <small>[</small>שאלה <small>אחת מתוך</small> שאלה <small>אחת,</small> אחרת<small>]</small> <strong>קמיבעיא ליה</strong> <small>[נשאלה לו].</small> כלומר, שאלה זו לענין יד לבית הכסא נובעת משאלה קודמת, שהיה לו ספק עקרוני האם <strong>זימון</strong> לבית הכסא <strong>מועיל או אין זימון מועיל,</strong> ואגב כך העלה שאלה נוספת: <strong>אם תמצא לומר</strong> ותגיע לידי מסקנה ש<strong>יש זימון</strong> לבית הכסא, יש מקום לשאול <strong>יש יד או אין יד?</strong> כל השאלות הללו ששאלנו לא נפתרו ונשארו <strong>תיבעי ליה</strong> <small>[תשאל לו]</small> השאלה. כלומר, השאלה עדיין עומדת במקומה.
 <big>ב</big> שנינו במשנה שהאומר <strong>"מנודה אני לך",</strong> ר' עקיבא היה חוכך בזה להחמיר". <strong>אמר אביי: מודה ר' עקיבא</strong> שאם נקט אדם בביטוי זה <strong>לענין מלקות שאינו לוקה</strong> אם עבר על נדרו. שאף שהיה ר' עקיבא חושש שמא יש כאן נדר, אבל אם עבר על הנדר הזה, אפילו ר' עקיבא מסכים שאינו לוקה מן התורה. ש<strong>אם כן,</strong> אם היה סבור שהוא נדר ממש, <strong>ניתני</strong> <small>[שישנה]</small> <strong>"ר' עקיבא מחמיר",</strong> ואילו לשון "חוכך" משמעה — לאסור על הנודר מלעבור על נדרו לכתחילה, אבל לא לעונשו אם עבר על נדרו.
 <strong>אמר רב פפא:</strong> אם השתמש <strong>ב</strong>לשון <strong>"נדינא מינך" — דכולי עלמא לא פליגי</strong> <small>[ל</small>דעת <small>הכל אינם חלוקים]</small> ש<strong>אסור,</strong> שיש כאן יד לנדר. ואם השתמש בלשון <strong>"משמתנא מינך" — לכולי עלמא שרי</strong> <small>[ל</small>דעת <small>הכל</small> הוא <small>מותר],</small> שאין זו לשון נדר אלא לשון חרם. ואף שודאי היתה כוונתו להרחקה, מכל מקום אין כאן נדר. <strong>במאי פליגי</strong> <small>[במה</small> הם <small>חלוקים]</small> —
## דף ז:
 <strong>ב</strong>לשון <strong>"מנודה אני לך",</strong> ש<strong>ר' עקיבא סבר: לישנא דנידויא</strong> <small>[לשון של</small> <small>נידוי]</small> <strong>הוא</strong> וכוונתו שנודר הנאה ממנו והריהו כמנודה לו, <strong>ורבנן סברי</strong> <small>[וחכמים סבורים]</small> כי <strong>לישנא דמשמתנא</strong> <small>[לשון של חרם]</small> <strong>הוא,</strong> שיש בה משמעות של התרחקות, אבל לא נדר ממש.
 ומעירים: <strong>ופליגא</strong> <small>[וחלוקה]</small> שיטה זו על דעת <strong>רב חסדא.</strong> כפי שמסופר, <strong>דההוא גברא</strong> <small>[שאדם אחד]</small> ש<strong>אמר "משמתנא בנכסיה דבריה</strong> <small>[משומת אני בנכסים של בנו]</small> של <strong>רב ירמיה בר אבא" אתא לקמיה</strong> <small>[בא לפני]</small> <strong>רב חסדא</strong> לשאול האם אמירה זו יש בה לאסור, או לא. <strong>אמר ליה</strong> <small>[לו]:</small> <strong>לית דחש לה להא</strong> <small>[אין</small> מי <small>שחושש ל</small>שיטתו <small>זו]</small> של <strong>ר' עקיבא</strong> למעשה. ומכאן משמע כי <strong>קסבר</strong> <small>[סבור הוא]:</small> שאף <strong>ב</strong>לשון <strong>"משמתנא" פליגי</strong> <small>[חלוקים</small> הם<small>].</small> שמדבריו נראה שאין מחלוקת התנאים בדיוקי הלשון, אלא בשאלה כללית יותר — אם לשון נידוי או חרם מתפרשת גם לענין נדר.
 <big>א</big> <strong>אמר ר' אילא אמר רב: נדהו</strong> את חבירו <strong>בפניו — אין מתירין לו</strong> את הנידוי <strong>אלא בפניו</strong> של המנודה. <strong>נדהו שלא בפניו — מתירין לו בין בפניו בין שלא בפניו.</strong>
 <strong>אמר רב חנין אמר רב: השומע הזכרת השם</strong> (שם ה') לבטלה <strong>מפי חבירו — צריך לנדותו</strong> על כך, <strong>ואם לא נידהו — הוא עצמו</strong> (השומע) <strong>יהא בנידוי. שכל מקום שהזכרת השם</strong> לבטלה <strong>מצויה, שם עניות מצויה.</strong>
 <strong>ועניות</strong> דבר קשה הוא מאוד, שהיא נחשבת <strong>כמיתה, שנאמר</strong> למשה בהיותו במדין: <strong>"כי מתו כל האנשים</strong> המבקשים את נפשך<strong>"</strong> (שמות ד, יט), וחכמים קיבלו שאנשים אלה היו דתן ואבירם, שעדיין חיו באותו זמן, אלא שירדו מנכסיהם ונחשבים הם בשל כך כמתים. <strong>ותניא</strong> <small>[ושנויה</small> ברייתא<small>]:</small> <strong>כל מקום ש</strong>נאמר בו ש<strong>"נתנו חכמים עיניהם"</strong> באדם מסויים, היתה התוצאה מכך <strong>או מיתה או עוני,</strong> ומכאן משמע גם כן שמיתה ועוני שווים זה לזה.
 <strong>אמר ר' אבא: הוה קאימנא קמיה</strong> <small>[הייתי עומד לפני]</small> <strong>רב הונא, שמעה להך איתתא דאפקה</strong> <small>[שמע אשה אחת שהוציאה]</small> <strong>הזכרת השם לבטלה, שמתה ושרא לה לאלתר באפה</strong> <small>[נידה אותה והתיר לה</small> את הנידוי <small>מיד בפניה].</small> ומעירים: <strong>שמע מינה תלת</strong> <small>[למד מכאן שלשה</small> דברים<small>]:</small> <strong>שמע מינה</strong> <small>[למד מכאן]</small> ש<strong>השומע הזכרת השם מפי חבירו צריך לנדותו, ושמע מינה</strong> <small>[ולמד מכאן]:</small> <strong>נידהו בפניו — אין מתירין לו אלא בפניו, ושמע מינה</strong> <small>[ולמד מכאן]:</small> ש<strong>אין בין נידוי להפרה ולא כלום.</strong> שאין צורך שיחול הנידוי זמן מה, אלא אפשר להפר מיד את הנידוי.
 <strong>אמר רב גידל אמר רב: תלמיד חכם מנדה לעצמו</strong> (את עצמו) אם סבור שעשה דבר שלא כראוי, ומעניש עצמו בכך, <strong>ו</strong>כן <strong>מיפר לעצמו</strong> את הנידוי. ושואלים: <strong>פשיטא</strong> <small>[פשוט]</small> שכן הוא, מדוע לא יוכל להפר לעצמו כשם שהוא יכול להפר לאחרים? ומשיבים: <strong>מהו דתימא</strong> <small>[שתאמר]:</small> כדרך הפתגם המקובל <strong>"אין חבוש</strong> (אסיר) <strong>מתיר עצמו מבית האסורין",</strong> וכיון שהוא מנודה אינו יכול להתיר לעצמו את הנידוי, על כן <strong>קא משמע לן</strong> <small>[השמיע לנו]</small> שאף על פי כן יכול לעשות זאת.
 ומסבירים: <strong>היכי דמי</strong> <small>[כיצד בדיוק</small> היה הדבר<small>]</small> מקרה כזה שאדם מנדה את עצמו — <strong>כי הא</strong> <small>[כמו</small> מקרה <small>זה]</small> ש<strong>מר זוטרא חסידא</strong> <small>[החסיד]</small> <strong>כי מחייב בר בי רב שמתא</strong> <small>[כאשר היה מתחייב בן בית הרב,</small> תלמיד הישיבה, <small>נידוי]</small> <strong>משמית נפשיה ברישא</strong> <small>[</small>היה <small>מנדה</small> את <small>עצמו בתחילה]</small> <strong>והדר משמת בר בי רב</strong> <small>[ואחר</small> כך <small>היה מנדה</small> את <small>בן בית הרב,</small> התלמיד<small>].</small> <strong>וכי עייל לביתיה שרי לנפשיה והדר שרי ליה</strong> <small>[וכאשר היה בא לביתו</small> לאחר הדין <small>היה מתיר לעצמו</small> את הנידוי <small>ואחר</small> כך <small>היה מתיר לו</small> לתלמיד<small>].</small>
 <strong>ואמר רב גידל אמר רב:</strong>
## דף ח.
 <strong>מנין שנשבעין לקיים את המצוה — שנאמר: "נשבעתי ואקימה לשמר משפטי צדקך"</strong> (תהלים קיט, קו).
 ושואלים: מה תוקף יש לשבועה כזו? <strong>והלא מושבע ועומד מהר סיני הוא.</strong> שכל אדם מישראל מושבע עוד מהר סיני לקיים את כל המצוות, ואין שבועה חלה על שבועה! <strong>אלא הא קא משמע לן</strong> <small>[</small>דבר <small>זה השמיע לנו]</small> שאף שאין לשבועה זו תוקף הלכתי ממש — <strong>דשרי ליה לאיניש לזרוזי נפשיה</strong> <small>[שמותר לו לאדם לזרז את עצמו]</small> ועל ידי שנשבע הוא מקבל את הדבר על עצמו בתוקף גדול יותר.
 <strong>ואמר רב גידל אמר רב: האומר "אשכים ואשנה פרק זה"</strong> או <strong>"אשנה מסכתא זו" — נדר גדול נדר לאלהי ישראל.</strong> כלומר, יש לראות זאת בגדר של נדר, שהוא חייב לקיימו. ושואלים: <strong>והלא מושבע ועומד הוא</strong> עוד מהר סיני ללמוד תורה, <strong>ואין שבועה חלה על שבועה!</strong> ואם תאמר: <strong>מאי קא משמע לן</strong> <small>[מה השמיע לנו]</small> בכך, ש<strong>אפילו זרוזי בעלמא</strong> <small>[זירוז בלבד]</small> יש בכך — אם כן <strong>היינו</strong> <small>[הרי זו]</small> בדיוק האימרה של <strong>רב גידל קמייתא</strong> <small>[הראשונה]</small> שאמר שנשבעים לקיים את המצווה!
 ומשיבים: <strong>הא קא משמע לן</strong> <small>[</small>דבר <small>זה משמיע לנו]</small> בכך: <strong>כיון דאי בעי פטר נפשיה</strong> <small>[שאם</small> היה <small>רוצה</small> היה <small>פוטר</small> את <small>עצמו]</small> מחובת תלמוד תורה שהוא מושבע ועומד עליה מסיני רק <strong>בקרית שמע שחרית וערבית</strong> ויוצא בכך ידי חובתו, כיון שאמר אשנה "פרק זה" או "מסכת זו" <strong>משום הכי</strong> <small>[כך]</small> <strong>חייל</strong> <small>[חלה]</small> ה<strong>שבועה עליה</strong> <small>[עליו]</small> על אותו דבר שפירש.
 ובאותו ענין <strong>אמר רב גידל אמר רב: האומר לחבירו "נשכים ונשנה פרק זה"</strong> והסכימו על כך — <strong>עליו להשכים</strong> ולבוא תחילה, שכיון שהוא הזמין את החבר — עליו להיות שם קודם, ורמז לדבר, ממה <strong>שנאמר: "ויאמר אלי (בן אדם) קום צא אל הבקעה ושם אדבר אותך.</strong> ואקום <strong>ואצא אל הבקעה והנה שם כבוד ה' עמד"</strong> (יחזקאל ג, כב-כג). שהזמין הקדוש ברוך הוא את יחזקאל לאותו מקום, והוא עצמו כביכול היה שם קודם.
 <big>א</big> <strong>אמר רב יוסף:</strong> מי ש<strong>נידוהו בחלום, צריך</strong> להביא <strong>עשרה בני אדם להתיר לו</strong> את הנידוי הזה, <strong>והוא</strong> שיהיו האנשים הללו שהוא מזמין <strong>דתנו הלכתא</strong> <small>[ששנו הלכה],</small> כלומר, שהם בגדר תלמידי חכמים, <strong>אבל</strong> אלה שרק <strong>מתנו</strong> <small>[שנו</small> משנה<small>]</small> <strong>ולא תנו</strong> <small>[שנו]</small> עדיין גמרא — <strong>לא,</strong> אינם מספיקים לכך. <strong>ואי ליכא</strong> <small>[ואם אין]</small> <strong>דתנו הלכתא אפילו מתנו ולא תנו.</strong>
 <strong>ואי ליכא</strong> <small>[ואם אין]</small> הוא יכול לאסוף עשרה אנשים כאלה — <strong>ליזיל וליתב</strong> <small>[שילך וישב]</small> על <strong>פרשת</strong> (צומת) <strong>דרכים ויהיב שלמא לבי עשרה</strong> <small>[ויתן שלום לעשרה אנשים]</small> וישיבו לו שלום, והרי זה כהתרת הנידוי במקצת, <strong>עד דמקלעי ליה</strong> <small>[שיזדמנו לו]</small> מבין העוברים <strong>עשרה דגמרי הלכתא</strong> <small>[שלמדו הלכה]</small> והם מצטרפים יחד להתירו לגמרי.
 <strong>אמר ליה</strong> <small>[לו]</small> <strong>רבינא לרב אשי:</strong> אם <strong>ידע מאן שמתיה</strong> <small>[יודע מי נידה אותו]</small> בחלומו, <strong>מהו דלישרי ליה</strong> <small>[האם</small> יכול אותו אחד שנידהו גם <small>להתיר לו]?</small> <strong>אמר ליה</strong> <small>[לו]:</small> <strong>לשמותיה</strong> <small>[לנדות אותו]</small> — <strong>שויוה</strong> <small>[עשו אותו</small> אדם<small>]</small> <strong>שליח</strong> משמים, אבל <strong>למישרי ליה</strong> <small>להתיר לו]</small> <strong>לא שויוה</strong> <small>[עשו אותו]</small> <strong>שליח,</strong> ולכך אין כוחו יפה, וצריך עשרה שיתירוהו.
 <strong>אמר ליה</strong> <small>[לו]</small> <strong>רב אחא לרב אשי: שמתיה ושרו ליה בחלמיה, מאי</strong> <small>[</small>אם <small>נידו אותו והתירו לו ב</small>תוך <small>חלומו, מה</small> הדין<small>],</small> האם אפשר לומר שכבר הותר לו הנידוי? <strong>אמר ליה</strong> <small>[לו]:</small> כלל הוא בידינו: <strong>כשם שאי אפשר לבר</strong> (תבואה) <strong>בלא תבן</strong> (קש, פסולת התבואה),
## דף ח:
 <strong>כך אי אפשר לחלום</strong> שיהיה <strong>בלא דברים בטלים,</strong> וייתכן איפוא שהנידוי היה בו ממש, אבל ההיתר היה מן הדברים הבטלים שבחלום, ולכן צריך הוא התרה נוספת.
 מסופר: <strong>רבינא הוה</strong> <small>[היה]</small> <strong>לה נדרא לדביתהו</strong> <small>[נדר לאשתו]</small> שהוא עצמו לא הפר אותו כבעלה, והיא רצתה להתירו. <strong>אתא לקמיה</strong> <small>[בא</small> רבינא <small>לפני]</small> <strong>רב אשי, אמר ליה</strong> <small>[לו]:</small> <strong>בעל מהו שיעשה שליח לחרטת אשתו,</strong> האם יכול הבעל להיות שליח לומר שאשתו מתחרטת על הנדר, ויתירו לה חכמים את הנדר על ידי שליחות זו? <strong>אמר ליה</strong> <small>[לו]:</small> <strong>אי מכנפין</strong> <small>[אם מכונסים]</small> יחד שלושה אנשים שיכולים להתיר לה את נדרה — <strong>אין</strong> <small>[כן],</small> <strong>אי</strong> <small>[אם]</small> <strong>לא — לא</strong> יוכל להיות שליח להתיר את נדרה.
 ומעירים: <strong>שמע מינה תלת</strong> <small>[למד מכאן,</small> מפסק זה, <small>שלושה</small> דברים<small>]:</small> <strong>שמע מינה</strong> <small>[למד מכאן]</small> ש<strong>בעל</strong> אכן <strong>נעשה שליח לחרטת אשתו, ושמע מינה</strong> <small>[ולמד מכאן]</small> כי <strong>לא שרי למישרי נדרא באתרא דרביה</strong> <small>[אין מותר</small> לחכם <small>להתיר נדרים במקום</small> בו נמצא <small>רבו],</small> שאם לא כן היה רבינא עצמו שהיה חכם חשוב יכול להתיר לאשתו את נדרה. <strong>ושמע מינה</strong> <small>[ולמד מכאן]:</small> <strong>כי מכנפין —</strong> <small>[כאשר מכונסים]</small> שלושה <strong>שפיר דמי</strong> <small>[</small>הרי זה <small>יפה,</small> מספיק<small>],</small> כדי שיהיה הבעל שליח לחרטה. אך אם יש צורך לאסוף אנשים במיוחד לצורך כך, אין מתירים.
 ומוסיפים: <strong>ושמתא</strong> <small>[ונידוי]</small> — <strong>אפילו באתרא דרביה</strong> <small>[במקום</small> בו נמצא <small>רבו]</small> יכול התלמיד להתיר כשמצרף לו עוד שניים, <strong>ו</strong>דיין <strong>יחיד</strong> אם הוא <strong>מומחה שרי שמתא</strong> <small>[</small>הריהו <small>מתיר חרם]</small> לבדו.
 <big>א</big> <strong>אמר ר' שמעון בר זביד, אמר ר' יצחק בר טבלא, אמר ר' חייא אריכא דבי</strong> <small>[מבית]</small> <strong>ר' אחא, אמר ר' זירא, אמר ר' אלעזר, אמר ר' חנינא, אמר ר' מיאשה משמיה</strong> <small>[משמו]</small> של <strong>ר' יהודה בר אילעאי,</strong> ומה מסרו בשלשלת חכמים זו: <strong>מאי דכתיב</strong> <small>[מהו שנאמר]</small> <strong>"וזרחה לכם יראי שמי" (שמש צדקה</strong> ומרפא בכנפיה <strong>")</strong> (מלאכי ג, כ) "יראי שמי" — <strong>אלו בני אדם שהן יראין להוציא שם שמים לבטלה — "שמש צדקה ומרפא"</strong> בשבילם. <strong>אמר אביי: שמע מינה</strong> <small>[למד מכאן]</small> כי <strong>חרגא דיומא מסי</strong> <small>[אבק של היום,</small> הנראה בקרני השמש, <small>מרפא],</small> שכן נאמר "שמש צדקה ומרפא בכנפיה".
 ומעירים: <strong>ופליגא</strong> <small>[וחלוקה]</small> דעה זו על דעת <strong>ר' שמעון בן לקיש,</strong> ש<strong>אמר: אין גיהנם לעולם הבא, אלא הקדוש ברוך הוא מוציא חמה מנרתיקה,</strong> מן הכיסוי שהיא מצויה בו בזמן הזה ואינה מגולה, <strong>צדיקין מתרפאין בה</strong> באותה חמה <strong>ורשעים נידונין בה.</strong> צדיקים מתרפאים בה, <strong>שנאמר: "וזרחה לכם יראי שמי שמש</strong> צדקה ומרפא <strong>". ולא עוד,</strong> לא רק שהם מתרפאים בה, <strong>אלא</strong> אף <strong>שמתעדנין בה, שנאמר: "ויצאתם ופשתם כעגלי מרבק"</strong> (מלאכי ג, כ).
 <strong>והרשעים נידונין בה</strong> באותה שמש, <strong>שנאמר: "הנה היום בא בער כתנור</strong> והיו כל זדים וכל עושה רשעה קש, וליהט אותם היום הבא<strong>"</strong> (מלאכי ג, יט). ומכאן שלדעת ר' שמעון בן לקיש אין השמש מרפאה, אלא לעתיד לבוא. ולא כדברי אביי המפרש את הפסוק על הזמן הזה.
## דף ט.
 <big>א משנה</big> אם אמר אדם שהוא מקבל על עצמו <strong>"כנדרי רשעים" —</strong> הרי באותה אמירה <strong>נדר בנזיר ובקרבן ובשבועה,</strong> שכן דרכם של רשעים שמרבים לנדור נדרים שונים, והרי זה בכלל ידות והועילו לו דבריו כאילו פירש נדרו. ואולם אם אמר <strong>"כנדרי כשרים" — לא אמר כלום,</strong> לפי שכשרים אינם נודרים ואינם נשבעים. אם אמר <strong>"כנדבותם</strong> של כשרים <strong>"</strong>— יש בכך ממש, והכוונה היא ש<strong>נדר בנזיר ובקרבן,</strong> שאף כשרים מתנדבים בדברים אלו.
 <big>ב גמרא</big> על הקטע הראשון במשנה העוסק במי שאמר "כנדרי רשעים", שואלים: <strong>ודלמא הכי קאמר</strong> <small>[ושמא כך</small> היתה כוונתו <small>לומר]:</small> <strong>כנדרי רשעים לא נדרנא</strong> <small>[אינני נודר]?</small> ואם כן לא החיל על עצמו כל נדר! <strong>אמר שמואל:</strong> מדובר <strong>באומר "כנדרי רשעים הריני עלי והימנו"</strong> ולשון זו כוללת את כל ההתחייבויות, כי כאשר אמר <strong>"הריני"</strong> — כוונתו <strong>בנזירות,</strong> וכשאמר <strong>"עלי"</strong> — משמע שקיבל עליו הדבר <strong>בקרבן,</strong> וכשאמר <strong>"הימנו"</strong> — כוונתו שהוא נדור ממנו <strong>בשבועה.</strong>
 ומבררים את הדברים: אמרנו כי כשאומר <strong>"הריני"</strong> הרי זו <strong>נזירות.</strong> ושואלים: <strong>דלמא</strong> <small>[שמא]</small> <strong>הריני בתענית קאמר</strong> <small>[אמר]?</small> <strong>אמר שמואל:</strong> כאן אין מדובר שאמר "כנדרי רשעים הריני" סתם, אלא <strong>כשהיה נזיר עובר לפניו</strong> ומשמעות דבריו מובנת לפי ההקשר.
 ועוד אמרנו שם ש<strong>"עלי" — בקרבן, "הימנו" — בשבועה.</strong> ושואלים: מדוע נאמר ש"הימנו" כוונתו לאסור עליו את הדבר בשבועה? <strong>דלמא</strong> <small>[שמא]</small> נפרש בדרך אחרת: <strong>"הימנו" — דאכילנא קאמר</strong> <small>[שאני אוכל</small> אותו <small>אמר],</small> שקיבל על עצמו בשבועה לאוכלו, וכאשר יאכל את הככר יקיים שבועתו! <strong>אמר רבא:</strong> יש לפרש ש<strong>אמר "הימנו שלא אוכל".</strong>
 ומקשים: אם פירש ואמר בסגנון זה, <strong>אי הכי מאי למימרא</strong> <small>[אם כך מה</small> בא <small>לומר]?</small> שלפי זה אין חידוש בדבר, שהרי פירש את דבריו לאיסור! ומשיבים: <strong>מהו דתימא</strong> <small>[שתאמר]:</small> <strong>הא</strong> <small>[הרי]</small> <strong>לא מפיק</strong> <small>[מוציא]</small> לשון <strong>שבועה מפומיה</strong> <small>[מפיו]</small> אלא אמר רק "כנדרי רשעים הימנו שלא אוכל", ולא אמר שנודר או נשבע, על כן <strong>קא משמע לן הדין</strong> <small>[השמיע לנו</small> דבר <small>זה]</small> שיש כאן יד לשבועה.
 <big>ג</big> שנינו במשנה: <strong>"כנדרי כשרים" — לא אמר כלום, "כנדבותם" — נדר</strong> בנזיר ובקרבן. ושואלים: <strong>מאן</strong> <small>[מיהו]</small> ה<strong>תנא דשאני ליה</strong> <small>[ששונה לו],</small> שיש לדעתו הבדל לענין האיסור שבדבר <strong>בין נדר לנדבה? לימא</strong> <small>[</small>האם <small>נאמר]</small> שאין זו <strong>לא</strong> דעת <strong>ר' מאיר ולא</strong> דעת <strong>ר' יהודה?</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> בביאור הכתוב <strong>"טוב אשר לא תדר</strong> משתדור ולא תשלם<strong>"</strong> (קהלת ה, ד) הוסיפו חכמים: <strong>טוב מזה ומזה — שאינו נודר כל עיקר,</strong> אלו <strong>דברי ר' מאיר.</strong> ואילו <strong>ר' יהודה אומר: טוב מזה ומזה נודר ומשלם.</strong> ומדבריהם עולה כי לדעת ר' מאיר כל נדר ונדבה יש בו איסור מסויים, ולדעת ר' יהודה הנודר ומקיים אין בו איסור. ולדברי שניהם אין הבדל בין נדר ונדבה. ואם כן, משנתנו, האומרת שאין הכשרים נודרים נדר אבל נודבים נדבה, כשיטת מי היא?
 ומשיבים: <strong>אפילו תימא</strong> <small>[תאמר]</small> שהיא כדעת <strong>ר' מאיר,</strong>
## דף ט:
 <strong>כי קאמר</strong> <small>[כאשר אמר]</small> <strong>ר' מאיר</strong> שיש בכך איסור, הרי זה — <strong>בנדר, בנדבה לא קאמר</strong> <small>[אמר].</small> ומקשים: <strong>והא קתני</strong> <small>[והרי שנה</small> במשנה<small>]:</small> <strong>"כנדבותם" — נדר בנזיר ובקרבן,</strong> משמע שנדר קרבן הוא נדר של כשרים! ומשיבים: <strong>תני</strong> <small>[שנה]</small> ותקן את הלשון: <strong>נדב בנזיר ובקרבן.</strong>
 ושואלים: <strong>מאי שנא</strong> <small>[במה שונה]</small> <strong>נודר</strong> האומר "הרי עלי קרבן" ש<strong>לא</strong> ראוי לעשות כן משום שיש בו חשש <strong>דלמא אתי</strong> <small>[שמא בא]</small> <strong>בה,</strong> באמירה זו, <strong>לידי תקלה,</strong> שהרי חייב עצמו מיד בנדר, ושמא לא יביאנו בזמנו ועובר משום "בל תאחר". אולם <strong>נדבה</strong> שאמר "בהמה זו לקרבן" <strong>נמי</strong> <small>[גם כן]</small> <strong>לא</strong> יעשה, <strong>דלמא אתי</strong> <small>[שמא בא]</small> <strong>בה לידי תקלה.</strong> שהרי בהמה זו מוקדשת, וכל הנהנה ממנה בשגגה, כשגוזזה או כשעובד בה, עובר משום מעילה!
 ומשיבים: בנדבה יכול לעשות <strong>כהלל הזקן. דתניא</strong> <small>[ששנויה</small> ברייתא<small>]:</small> <strong>אמרו על הילל הזקן שלא מעל אדם בעולתו</strong> (בקרבן עולה שלו) <strong>כל ימיו.</strong> כיצד? היה <strong>מביאה,</strong> את הבהמה, <strong>כשהיא חולין לעזרה, ו</strong>שם היה <strong>מקדישה, ו</strong>מיד <strong>סומך עליה ושוחטה.</strong> ולכן לא היה מקום למעילה, שהרי קודם שהביאה לעזרה היתה זו בהמת חולין. ואם כן אפשר לעשות נדבה כזו בלא חשש לתקלה.
 <big>א</big> ומקשים: <strong>הניחא</strong> <small>[זה נוח]</small> ב<strong>נדבה</strong> של <strong>קרבנות,</strong> שיכול להביאה בלי לגרום לתקלה. אבל <strong>נדבה</strong> של <strong>נזירות מאי איכא למימר</strong> <small>[מה יש לומר]?</small> שהרי יש חשש שיבוא לידי תקלה, שלא יוכל לקיים נזירותו! ומשיבים: <strong>סבר לה</strong> <small>[סבור הוא]</small> <strong>כשמעון הצדיק.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר (ר') שמעון הצדיק: מימי לא אכלתי</strong> בתור כהן <strong>אשם</strong> שמביא <strong>נזיר טמא אלא אחד.</strong> שהיה חושש שהנזיר עשה נדר זה מחמת כעס או הקפדה ובעצם אין ליבו שלם עם הנזירות, וביותר הוא מתחרט על נזירותו כאשר נטמא, וצריך להביא קרבנות נוספים ושוב לנהוג נזירות. וכך היה מעשה: <strong>פעם אחת בא אדם אחד נזיר מן הדרום, וראיתיו שהוא יפה עינים וטוב רואי</strong> (יפה מראה) <strong>וקווצותיו</strong> (קווצות שערותיו) <strong>סדורות לו תלתלים. אמרתי לו: בני, מה ראית להשחית את שערך זה הנאה</strong> על ידי זה שנדרת נזירות, ועכשיו אתה מגלח את שערך?
 <strong>אמר לי: רועה הייתי לאבא בעירי, הלכתי למלאות מים מן המעיין ונסתכלתי בבבואה שלי</strong> (בדמותי המשתקפת במים) <strong>ופחז</strong> (מיהר, גבר) <strong>עלי יצרי ובקש לטורדני</strong> (לאבדני) <strong>מן העולם,</strong> שראה כמה הוא יפה, ועלתה בו מחשבה להשתמש ביופיו למטרות שאינן כשרות. <strong>אמרתי לו</strong> ליצרי: <strong>רשע! למה אתה מתגאה בעולם שאינו שלך,</strong> ולמה אתה מתגאה בגוף <strong>במי שהוא עתיד להיות</strong> מאכל בקבר ל<strong>רמה ותולעה? העבודה</strong> כלומר, נודר אני בעבודת המקדש <strong>שאגלחך לשמים!</strong> כך אמר לו אותו אדם.
 וסיפר שמעון הצדיק: <strong>מיד עמדתי ונשקתיו על ראשו, אמרתי לו: בני, כמוך ירבו נוזרי נזירות בישראל. עליך הכתוב אומר "איש</strong> או אשה <strong>כי יפלא לנדר נדר נזיר להזיר לה'"</strong> (במדבר ו, ב). כלומר, שהוא נדר מופלא וברור שכל כולו לה', שאין בו ענין של כעס או נסיון להרגיז, אלא כל כולו לה'. משמע שיש אופן של נזירות שכולו בכשרות וזאת היא נדבה שבנזירות.
 <strong>מתקיף לה</strong> <small>[מקשה על כך]</small> על גופו של אותו מעשה <strong>ר' מני: מאי שנא</strong> <small>[</small>ב<small>מה שונה]</small> <strong>אשם נזיר טמא</strong> ש<strong>לא אכל</strong> שמעון הצדיק מימיו — מפני <strong>דאתי</strong> <small>[שבא]</small> <strong>על חטא</strong> שחטא אותו אדם בזה שנטמא? <strong>כל אשמות נמי</strong> <small>[גם כן]</small> ש<strong>לא ליכול</strong> <small>[יאכל],</small> שכן אף הם <strong>על חטא אתו</strong> <small>[</small>הם <small>באים]!</small>
 <strong>אמר ליה</strong> <small>[לו]</small> <strong>ר' יונה: היינו טעמא</strong> <small>[זהו הטעם</small> בנזירות<small>];</small> <strong>כשהן תוהין,</strong> טועים בדבר וכועסים על דבר, הם <strong>נוזרין. וכשהן מטמאין, ורבין עליהן ימי נזירות מתחרטין בהן.</strong> וכיון שהתחרט הנזיר על הנדר מעיקרו נמצא שבאמת בטל הנדר ואין כאן נזירות, <strong>ונמצאו מביאין חולין לעזרה,</strong> כלומר, אותם קרבנות שנתחייבו בנזירותם.
 ושואלים: אם חשש שמעון הצדיק שהנזיר עלול להתחרט על נזירותו, <strong>אי הכי</strong> <small>[אם כך]</small> <strong>אפילו</strong> אשמו של <strong>נזיר טהור נמי</strong> <small>[גם כן]</small> לא ייאכל! ומשיבים: <strong>נזיר טהור לא,</strong> אין לחשוש בו, משום <strong>דאמודי אמיד נפשיה</strong> <small>[שהעריך את עצמו]</small> ש<strong>יכול לנדור</strong> (לנזור) מיין ומשאר דברים האסורים לנזיר במשך זמן מסויים, ומן הסתם לא התחרט. אבל נזיר טמא שתקלה אירעה לו, ונמשכו ימי נזירותו יותר מששיער מלכתחילה — יש מקום לחשש שהתחרט.
 <big>ב</big> <strong>ואיבעית אימא</strong> <small>[ואם תרצה אמור]</small> לגופה של השאלה ששאלנו על משנתנו, כשיטת איזה מן התנאים נאמרה:
## דף י.
 <strong>אפילו תימא</strong> <small>[תאמר]</small> שמשנתנו היא כשיטת <strong>ר' יהודה</strong> יש להבדיל, <strong>כי</strong> <small>[כאשר]</small> <strong>אמר ר' יהודה</strong> שטוב הנודר ומקיים — <strong>בנדבה</strong> אמר, <strong>בנדר לא אמר.</strong>
 ומקשים: <strong>והקתני</strong> <small>[והרי שנה]</small> בלשון ר' יהודה לשון נדר: <strong>"טוב מזה ומזה נודר ומקיים"!</strong> ומשיבים: <strong>תני</strong> <small>[שנה]</small> ותקן בלשון ר' יהודה: <strong>"נודב ומקיים".</strong>
 ושואלים: <strong>מאי שנא</strong> <small>[</small>ב<small>מה שונה]</small> <strong>נודר</strong> ש<strong>לא,</strong> שאינו טוב, <strong>דילמא אתי</strong> <small>[שמא יבוא]</small> <strong>בה לידי תקלה</strong> שיעבור ב"בל תאחר", <strong>נדבה נמי</strong> <small>[גם כן]</small> יש בה חשש <strong>דילמא אתי</strong> <small>[שמא יבוא]</small> <strong>בה לידי תקלה</strong> של מעילה!
 ומשיבים: <strong>ר' יהודה לטעמיה</strong> <small>[לטעמו,</small> לשיטתו<small>]</small> ש<strong>אמר</strong> במפורש: <strong>אדם מביא כבשתו לעזרה ומקדישה</strong> שם, <strong>וסומך עליה ושוחטה,</strong> ואם כן אין חשש שיבוא לידי תקלה של מעילה בקודשים.
 שואלים: <strong>תינח</strong> <small>[נניח]</small> תשובה זו יפה בענין <strong>נדבה</strong> של <strong>קרבנות,</strong> ואולם <strong>נדבה</strong> של <strong>נזירות מאי איכא למימר</strong> <small>[מה יש לומר]?</small> הרי יש לחשוש לתקלה!
 ומשיבים: גם בזה <strong>ר' יהודה לטעמיה</strong> <small>[לטעמו,</small> לשיטתו<small>].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: חסידים הראשונים היו מתאוין להביא קרבן חטאת,</strong> אלא שלא נזדמן להם <strong>לפי שאין הקדוש ברוך הוא מביא תקלה על ידיהם</strong> ולא היו חוטאים אף לא בשגגה, <strong>מה היו עושין? עומדים ומתנדבין נזירות למקום</strong> (לה'), <strong>כדי שיתחייב קרבן חטאת</strong> של נזיר <strong>למקום.</strong>
 <strong>ר' שמעון אומר: לא נדרו בנזיר, אלא</strong> כך היו עושים: <strong>הרוצה להביא עולה — מתנדב ומביא,</strong> הרוצה להביא <strong>שלמים — מתנדב ומביא,</strong> הרוצה להביא <strong>תודה וארבעה מיני לחמה — מתנדב ומביא. אבל בנזירות לא התנדבו, כדי שלא יקראו חוטאין.</strong> שלדעתו בעצם הנזירות יש צד של חטא, <strong>ש</strong>כן <strong>נאמר "וכפר עליו מאשר חטא על הנפש"</strong> (במדבר ו, יא), ולכן לא נדרו בנזיר, כדי שלא ייחשבו כחוטאים אף במעט.
 <big>א</big> <strong>אמר אביי: שמעון הצדיק ור' שמעון ור' אלעזר הקפר — כולן שיטה אחת הן,</strong> שהם סבורים ש<strong>נזיר חוטא הוי</strong> <small>[הוא],</small> שעצם הנזירות יש בה צד חטא. ומפרט: <strong>שמעון הצדיק ורבי שמעון — הא דאמרן</strong> <small>[זה שאמרנו].</small>
 <strong>ו</strong>גם <strong>ר' אלעזר הקפר ברבי</strong> סבור כן, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אלעזר הקפר ברבי אומר:</strong> נאמר על נזיר <strong>"וכפר עליו מאשר חטא על הנפש"</strong> (במדבר ו, יא). ועל כך יש לשאול: <strong>וכי באיזו נפש חטא זה</strong> הנזיר? <strong>אלא</strong> יש לבאר: חטאו הוא על <strong>שציער עצמו מן היין,</strong> וחטא בכך על הנפש — על נפשו שלו, שציער את עצמו לחינם. <strong>והלא דברים קל וחומר: ומה זה</strong> (נזיר) <strong>שלא ציער עצמו אלא מן היין נקרא חוטא, המצער עצמו מכל דבר</strong> ודבר <strong>על אחת כמה וכמה</strong> שנקרא חוטא. <strong>מכאן</strong> יש ללמוד כי <strong>כל היושב בתענית נקרא חוטא.</strong>
 ושואלים על שיטת ר' אלעזר הקפר: <strong>והדין קרא</strong> <small>[ו</small>הלא <small>כתוב זה]</small> <strong>בנזיר טמא כתיב</strong> <small>[נאמר]</small> ולא בנזיר טהור, ואם כן אפשר לפרש שדווקא הנזיר הטמא הוא זה שנקרא חוטא, שחטא על הנפש במה שנטמא! ומשיבים: ר' אלעזר הקפר סבור שהיה הדבר ראוי להיאמר גם בנזיר טהור, ומפני מה נאמר בנזיר טמא <strong>משום</strong> ש<strong>שנה</strong> (חזר וכפל) <strong>בחטא הוא,</strong> שלא די לו שחטא בזה שנדר נזירות אלא עוד הוסיף וחטא בזה שנטמא, ולכן נאמר דווקא בו "מאשר חטא על הנפש".
 <big>ב משנה</big> <strong>האומר (לחבירו)</strong> לשון זו שדבר מסויים יהא <strong>"קונם"</strong> או <strong>"קונח"</strong> או <strong>"קונס" — הרי אלו</strong> הלשונות <strong>כינויין לקרבן,</strong> וכאמור כל כינויי נדרים הם כנדרים. האומר <strong>"חרק"</strong> או <strong>"חרך"</strong> או <strong>"חרף" — הרי אלו כינויין לחרם.</strong> האומר <strong>"נזיק"</strong> או <strong>"נזיח"</strong> או <strong>"פזיח" — הרי אלו כינויין לנזירות.</strong> האומר <strong>"שבותה"</strong> או <strong>"שקוקה"</strong> או <strong>נודר ב"מוהי" — הרי אלו כינויין לשבועה,</strong> ששבועה נקראת בארמית "מומתא", והכינוי לכך הוא "מוהי".
 <big>ג גמרא</big> <strong>איתמר</strong> <small>[נאמר]</small> שנחלקו אמוראים במהות ה<strong>כינויין, ר' יוחנן אמר: לשון אומות הן,</strong> שיש עמים שבהם משמשות לשונות אלה לקרבן או לחרם או לנזיר או לשבועה. <strong>ר' שמעון בן לקיש אמר:</strong> לשון זו היא <strong>לשון שבדו</strong> (שיצרו) <strong>להם חכמים</strong> לבני האדם כדי <strong>להיות נודר בו</strong> כל הרוצה בכך. וכדי להסביר לשון "בדא" הוא מביא מן המקרא: <strong>וכן הוא אומר</strong> בירבעם <strong>"בחדש אשר בדא מלבו"</strong> (מלכים א יב, לג), שמשמעו — המציא. כלומר, אלה הם לשונות שהמציאו חכמים לצורך זה.
 <strong>ו</strong>לשיטתו <strong>טעמא מאי תקינו רבנן</strong> <small>[מה טעם תיקנו חכמים]</small> <strong>כינויין</strong> אלה? — ש<strong>לא לימא</strong> <small>[יאמר]</small> הנודר במפורש <strong>"קרבן".</strong> ושואלים: <strong>ולימא</strong> <small>[ויאמר]</small> <strong>"קרבן"</strong> ומה לא טוב בכך? ומשיבים: <strong>דילמא אמר</strong> <small>[שמא יאמר]</small> <strong>"קרבן לה'".</strong> ותוהים גם על כך: <strong>ולימא</strong> <small>[ויאמר]</small> <strong>"קרבן לה'"!</strong> ומשיבים: <strong>דילמא אמר</strong> <small>[שמא</small> יבוא ו<small>יאמר]</small> <strong>"לה'"</strong> ויתחרט <strong>ולא אמר</strong> <small>[יאמר]</small> אחר כך <strong>"קרבן", וקא מפיק</strong> <small>[ו</small>נמצא על ידי כך <small>מוציא]</small> <strong>שם שמים לבטלה</strong>
 <strong>ו</strong>כיוצא בו <strong>תניא</strong> <small>[שנינו</small> בברייתא<small>],</small> <strong>ר' שמעון אומר:</strong>
## דף י:
 <strong>מנין שלא יאמר אדם "לה' עולה", "לה' מנחה", "לה' תודה", "לה' שלמים" — תלמוד לומר: "קרבן לה'"</strong> (ויקרא א, ב), שיקדים ויאמר "קרבן", שאם יאמר "לה' קרבן" שמא לא יסיים את דיבורו ולא יהיה בכך משום הקדשת קרבן, ונמצא מוציא שם שמים לבטלה.
 <strong>וקל וחומר: ומה זה שלא נתכוון אלא להזכיר שם שמים על הקרבן — אמרה תורה</strong> שידקדק ויאמר <strong>"קרבן לה'",</strong> מי שמזכיר שם שמים <strong>לבטלה — על אחת כמה וכמה</strong> שעובר עבירה חמורה.
 <big>א</big> ומציעים: <strong>לימא</strong> <small>[</small>האם <small>לומר]</small> שמחלוקת זו של ר' יוחנן וריש לקיש <strong>כ</strong>מחלוקת <strong>תנאי</strong> <small>[תנאים]</small> היא, ששנינו, <strong>בית שמאי אומרים: כינויי כינויין</strong> — <strong>אסורין.</strong> שאם אמר כינויים שאינם אלה המפורשים במשנה, אלא ביטויים אחרים הדומים להם — אף הם אוסרים משום נדר. <strong>ובית הלל אומרים: כינויי כינויין</strong> — <strong>מותרין.</strong>
 <strong>מאי לאו</strong> <small>[האם לא]</small> צריך לפרש כך: <strong>מאן דאמר</strong> <small>[מי שאומר]</small> <strong>כינויי כינויין אסורין, קסבר</strong> <small>[סבור</small> הוא<small>]</small> <strong>(כינויי) כינויין לשון אומות הן,</strong> ולכן כינויי כינויים הדומים להם אף הם אסורים. <strong>ולמאן דאמר</strong> <small>[ול</small>דעת <small>מי שאומר]</small> <strong>מותרים, קסבר</strong> <small>[סבור</small> הוא<small>]</small> שכינויים עצמם הם <strong>לשון שבדו</strong> (יצרו) <strong>להן חכמים,</strong> והם קבעו רק מילים מסויימות ולא מילים אחרות, אף שהן דומות להן?
 ודוחים: <strong>לא,</strong> אפשר לפרש כי <strong>דכולי עלמא</strong> <small>[שהכל]</small> סבורים כי <strong>כינויין</strong> עצמם <strong>לשון אומות הן, ו</strong>יש להסביר את המחלוקת כך: <strong>בית שמאי סברי</strong> <small>[סבורים]</small> כי <strong>בהני נמי משתעי</strong> <small>[באלה,</small> כינויי כינויים <small>גם כן מדברים]</small> <strong>אומות, ובית הלל סברי</strong> <small>[סבורים]</small> כי <strong>בהני</strong> <small>[באלה]</small> <strong>לא משתעי</strong> <small>[מדברים]</small> <strong>אומות.</strong>
 <strong>ואיבעית אימא</strong> <small>[ואם תרצה אמור]</small> באופן אחר: כינויים עצמם לשון אומות הם, אלא <strong>בית שמאי סברי</strong> <small>[סבורים]</small> כי <strong>גזרינן</strong> <small>[גוזרים אנו]</small> <strong>כינויי כינויין משום כינויין,</strong> ואוסרים גם בהם. <strong>ובית הלל סברי</strong> <small>[סבורים]</small> ש<strong>לא גזרינן</strong> <small>[גוזרים אנו]</small> <strong>כינויי כינויין משום כינויין.</strong>
 ושואלים: <strong>היכי דמי</strong> <small>[כיצד הם</small> בדיוק<small>]</small> <strong>כינויי כינויין</strong> של <strong>נדרים? תני</strong> <small>[שנה]</small> <strong>רב יוסף,</strong> אלה הם: <strong>"מקנמנא" "מקנחנא" "מקנסנא".</strong> שבונה פועל מן המלה שהיא כינוי לקרבן. ועוד שואלים: <strong>היכי דמי</strong> <small>[כיצד הם</small> בדיוק<small>]</small> <strong>כינויי כינויין</strong> של <strong>חרם? תני</strong> <small>[שנה]</small> החכם <strong>מפשאה: "חרקים" "חרכים" "חרפים".</strong> ועוד: מה הם <strong>כינויי כינויין</strong> של <strong>נזירות? תני</strong> <small>[שנה]</small> <strong>רב יוסף: "מחזקנא" "מנזחנא" "מפיחנא".</strong>
 <strong>איבעיא להו</strong> <small>[נשאלה להם</small> שאלה ללומדים<small>]:</small> האומר לשון מסובכת יותר <strong>"מיפחזנא" מאי</strong> <small>[מה]</small> הדין? <strong>"מיתחזנא" מאי</strong> <small>[מה]</small> דינו? <strong>"מיתעזנא" מאי</strong> <small>[מה]</small> יהא דינו? וכן <strong>אמר ליה</strong> <small>[לו]</small> <strong>רבינא לרב אשי:</strong> אם אמר <strong>"קינמא" (קינמא) מאי</strong> <small>[מה]</small> דינו? וצדדי השאלה: האם לשון <strong>"קונם" קאמר</strong> <small>[אומר]</small> ורק שינה את הלשון, <strong>או דלמא</strong> <small>[שמא]</small> <strong>"קנמן בשם"</strong> (שמות ל, כג) <strong>קאמר</strong> <small>[אמר,</small> התכוון<small>]</small> ולא התכוון כלל לקונם?
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב חייא לרב אשי:</strong> אם אמר <strong>"קינה" מאי</strong> <small>[מה]</small> היתה כוונתו? האם <strong>קינה</strong> (קן) <strong>תרנגולין קאמר</strong> <small>[אומר],</small> <strong>או דילמא</strong> <small>[שמא]</small> <strong>לשון</strong> של <strong>קונם?</strong> לכל השאלות האלה לא נמצאה תשובה, ומשאירים את השאלה ב<strong>תיבעי</strong> <small>[תישאל]</small> השאלה במקומה.
 ועוד שואלים: <strong>כינויי כינויין</strong> של <strong>שבועה היכי דמי</strong> <small>[כיצד הם בדיוק]?</small> ומשיבים: <strong>"שבואל" "שבותיאל" "שקוקאל".</strong> ושואלים: מדוע נאמר כן על לשון <strong>שבואל?</strong> הלא <strong>שבואל בן גרשום משמע,</strong> שם פרטי הוא, ומדוע נאמר שהוא כינוי לשבועה! <strong>אלא</strong> כך היתה השאלה: האומר <strong>"שבובאל" "שבותיאל" "שקוקאל" מהו</strong> דינו? <strong>אמר שמואל:</strong> אם <strong>אמר "אשיבתא"</strong> אף על פי שיש בו מעין דמיון לכינוי של שבועה — <strong>לא אמר כלום, "אשקיקא" — לא אמר כלום, "קרינשא" —</strong> הדומה קצת לקונם — <strong>לא אמר כלום.</strong>
 <big>ב</big> שנינו: <strong>"נדר במוהי הרי אלו כינויין". תניא</strong> <small>[שנינו</small> בברייתא<small>],</small> <strong>רבן שמעון בן גמליאל אומר: האומר "במוהי"</strong> — <strong>לא אמר כלום,</strong> לפי שאין משמעות ללשון "מוהי", אבל אם אמר <strong>"במומתא</strong> <small>[בשבועה]</small> ש<strong>אמר מוהי"</strong> — <strong>הרי אלו כינויין לשבועה.</strong>
 <big>ג משנה</big> <strong>האומר "לחולין שאוכל לך"</strong> שמתפרש כמו "לא חולין" = אינו חולין (כלומר, קודש הוא) יהא מה שאוכל משלך, או שאמר <strong>"לא כשר" ו"לא דכי",</strong> שפירושו לא <strong>"טהור", ו"טמא", "נותר" ו"פיגול" —</strong> הרי זה <strong>אסור.</strong>
 <strong>כאימרא</strong> <small>[כשה</small> של תמיד<small>],</small> <strong>כדירים</strong> של בהמות הקרבן, <strong>כעצים</strong> של מזבח, <strong>כאשים, כמזבח, כהיכל, כירושלים.</strong> או <strong>נדר באחד מכל משמשי המזבח, אף על פי שלא הזכיר</strong> במפורש שם <strong>קרבן — הרי זה נדר בקרבן. ר' יהודה אומר: האומר "ירושלים" לא אמר כלום.</strong>
## דף יא.
 <strong>א גמרא סברוה</strong> <small>[סברו</small> הלומדים<small>]</small> מתחילה: <strong>מאי</strong> <small>[מה</small> לשון<small>]</small> <strong>"לחולין" —</strong> כוונתו <strong>לא לחולין ליהוי</strong> <small>[יהיה],</small> <strong>אלא קרבן.</strong> שמתוך השלילה אנו מבינים שכוונתו שהדבר הזה יהיה כהקדש.
 ונברר: <strong>מני מתניתין</strong> <small>[</small>כשיטת <small>מי</small> היא <small>משנתנו]?</small> <strong>אי</strong> <small>[אם</small> תאמר<small>]</small> שהיא כשיטת <strong>ר' מאיר —</strong> הלא ר' מאיר <strong>לית ליה</strong> <small>[אין לו,</small> אינו מקבל<small>]</small> את ההנחה ש<strong>מכלל לאו</strong> <small>[לא]</small> <strong>אתה שומע הן</strong> <small>[כן].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' מאיר אומר: כל תנאי שאינו כתנאי בני גד ובני ראובן</strong> שהתנה עימם משה כאשר נתן להם את עבר הירדן (במדבר לב, כט-ל), שהוא תנאי כפול, שמפרש בו מה יהיה אם יתקיים התנאי וגם מה יהיה אם לא יתקיים התנאי, אם לא כפל את התנאי — <strong>אינו תנאי.</strong> משמע שהוא סבור שמכלל לאו אי אפשר ללמוד הן, או להיפך.
 <strong>אלא</strong> יש לומר כי משנתנו כשיטת <strong>ר' יהודה היא.</strong> על כך מקשים: אם כן, <strong>אימא סיפא</strong> <small>[אמור</small> את <small>סופה]</small> של המשנה, <strong>ר' יהודה אומר: האומר "ירושלים" לא אמר כלום.</strong> ונדייק: <strong>מדסיפא</strong> <small>[מ</small>תוך <small>שבסופה]</small> חולק <strong>ר' יהודה —</strong> משמע ש<strong>רישא לאו</strong> <small>[ראשה לא]</small> דווקא כשיטת <strong>ר' יהודה היא!</strong>
 ודוחים: אפשר לומר כי כל המשנה <strong>כולה</strong> כשיטת <strong>ר' יהודה היא, והכי קתני</strong> <small>[וכך שנה],</small> כך צריך להבין את הלשון: כל אלו דברי ר' יהודה, <strong>שר' יהודה אומר</strong> ומסביר: <strong>האומר "ירושלים" — לא אמר כלום,</strong> כי ביטוי זה אין לו משמעות.
 ושואלים: והאם החסרון הוא רק בביטוי "ירושלים" כשלעצמו שאין בו קבלת נדר בשלימות, <strong>וכי אמר</strong> <small>[וכאשר אומר]</small> <strong>"כירושלים",</strong> האם <strong>ל</strong>שיטת <strong>ר' יהודה מי מיתסר</strong> <small>[האם נאסר]</small> בכך? <strong>והתניא</strong> <small>[והרי שנינו</small> בברייתא<small>],</small> <strong>ר' יהודה אומר: האומר "כירושלים" — לא אמר כלום, עד שידור בדבר הקרב בירושלים!</strong> ואם כן יש לחזור להבנה הפשוטה שר' יהודה חולק על דעת החכם הראשון במשנה!
 ודוחים: יש לפרש באופן אחר ולומר כי המשנה <strong>כולה</strong> שיטת <strong>ר' יהודה היא,</strong> וכפי שאמרנו קודם. ולענין הסתירה להסבר זה בשיטת ר' יהודה — הרי זו מחלוקת של <strong>תרי תנאי אליבא</strong> <small>[שני תנאים על פי</small> שיטתו<small>]</small> של <strong>ר' יהודה,</strong> שהאחד אומר ש"כירושלים" הוא גם לשון נדר, והאחר אומר שאפילו "כירושלים" אינה נדר.
## דף יא:
 <big>א</big> <strong>תניא</strong> <small>[שנויה</small> ברייתא<small>]:</small> האומר <strong>"חולין" "החולין" "כחולין", בין</strong> שאמר <strong>"שאוכל לך" ובין</strong> שאמר <strong>"שלא אוכל לך",</strong> בכל אלה — הרי זה <strong>מותר,</strong> שאין כאן נדר. ואם אמר <strong>"לחולין שאוכל לך" — אסור.</strong> אמר <strong>"לחולין לא אוכל לך" — מותר.</strong>
 ונברר: <strong>רישא מני</strong> <small>[ראשה,</small> תחילתה של אותה ברייתא, כשיטת <small>מי היא] —</small> כשיטת <strong>ר' מאיר היא, דלית ליה</strong> <small>[שאין לו],</small> שאינו מקבל את הסברה ש<strong>מכלל לאו אתה שומע הין,</strong> ולכן אף אם אמר "חולין יהא מה שלא אוכל לך" — לא התכוון לומר שמה שאוכל ממנו יהיה כקודשים.
 אולם <strong>אימא סיפא</strong> <small>[אמור</small> את <small>סופה]</small> של הברייתא ששנינו בה: אם אמר <strong>"לחולין לא אוכל לך" — מותר. והתנן</strong> <small>[והרי שנינו</small> במשנה<small>]:</small> אם אמר <strong>"לקרבן לא אוכל לך" ר' מאיר אוסר. וקשיא לן</strong> <small>[ו</small>היה <small>קשה לנו]:</small> <strong>הא לית ליה</strong> <small>[הרי אין לו]</small> לר' מאיר הסברה ש<strong>מכלל לאו אתה שומע הין,</strong> ומדוע כשאמר "לקרבן לא אוכל לך" נאסר? שהרי הדבר מתפרש כאילו אמר "לא קרבן (מה) שלא אוכל לך" ומכאן שמה שיאכל יהא כקרבן, אבל את המסקנה זו המתבססת על "מכלל לאו אתה שומע הן" אין ר' מאיר מקבל!
 <strong>ו</strong>לתרץ קושי זה <strong>אמר ר' אבא:</strong> כשהוא אומר בלשון זו, <strong>נעשה כאומר: לקרבן יהא, לפיכך לא אוכל לך.</strong> ולדרך זו <strong>הכא נמי</strong> <small>[כאן גם כן]</small> כשאמר "לחולין לא אוכל לך" יש לפרש כי <strong>הכי קאמר ליה</strong> <small>[כך</small> הוא <small>אומר לו]:</small> <strong>לא חולין ליהוי</strong> <small>[יהיה]</small> דבר זה, אלא קרבן, <strong>לפיכך לא אוכל לך,</strong> והריהו אסור!
 ומתרצים: <strong>האי תנא</strong> <small>[תנא זה]</small> של הברייתא <strong>סבר לה</strong> <small>[סבור</small> הוא<small>]</small> <strong>כ</strong>שיטת <strong>ר' מאיר בחדא</strong> <small>[ב</small>דבר <small>אחד]</small> <strong>ופליג עליה בחדא</strong> <small>[וחולק עליו ב</small>דבר <small>אחד];</small> כיצד? <strong>סבר לה כותיה בחדא</strong> <small>[סובר</small> הוא <small>כמותו ב</small>דבר <small>אחד]</small> <strong>דלית ליה</strong> <small>[שאין לו]</small> <strong>מכלל לאו אתה שומע הין, ופליג עליה בחדא</strong> <small>[וחולק עליו ב</small>דבר <small>אחד]</small> <strong>ב</strong>ענין <strong>קרבן.</strong> שסבור שגם אם אמר "לקרבן לא אוכל לך" אין לפרש כוונתו "לקרבן יהיה ולפיכך לא אוכל", אלא צריך שיאמר לשון נדר מפורשת. והוא הדין לאמור בברייתא — אם אמר "לחולין לא אוכל לך".
 <strong>רב אשי אמר:</strong> את הסתירה בברייתא אפשר לתרץ לדעת ר' מאיר באופן אחר; <strong>הא דאמר</strong> <small>[זה</small> כ<small>שאומר]</small> <strong>"לחולין" —</strong> אינו אוסר, שאין בכך לשון נדר, <strong>והא דאמר</strong> <small>[וזה</small> כ<small>שאומר]</small> <strong>"לא לחולין",</strong> ש<strong>משמע</strong> בבהירות: <strong>לא ליהוי</strong> <small>[יהיה]</small> <strong>חולין אלא כקרבן,</strong> ודבר זה נחשב כדיבור מפורש, אפילו לדברי ר' מאיר.
 <big>ב</big> שנינו במשנה שהאומר <strong>"טהור",</strong> או <strong>"טמא",</strong> או <strong>"נותר",</strong> או <strong>"פיגול" — אסור. בעי</strong> <small>[שאל]</small> <strong>רמי בר חמא:</strong> האומר על דבר מסויים <strong>"הרי עלי כבשר זבחי שלמים לאחר זריקת דמים", מהו —</strong> האם יש כאן נדר אוסר, או לא?
 ומקשים: <strong>אי דקאמר בהדין לישנא</strong> <small>[אם שאומר בזו הלשון]</small> בדיוק — הלא <strong>בהיתרא קא מתפיס</strong> <small>[ב</small>דבר <small>המותר הריהו מתפיס],</small> שהרי בשר זבח שלמים לאחר זריקת הדם על גבי המזבח מותר באכילה, ואם כן אין פה איפוא נדר בדבר שיש בו מעילה ואיסור! <strong>אלא</strong> צריך לפרש את השאלה בדרך הבאה: <strong>כגון דמחית</strong> <small>[שמניח]</small> <strong>בשר זבחי שלמים</strong> לאחר זריקת דמים במקום אחד <strong>ומחית דהיתרא גביה</strong> <small>[ומניח</small> דבר <small>של היתר לידו]</small> <strong>ואמר: "זה כזה",</strong> אז נשאלת השאלה: <strong>מאי</strong> <small>[מה]</small> יהא הדין? מה היתה כוונתו, האם <strong>בעיקרו</strong> של זבח השלמים <strong>קא מתפיס</strong> <small>[הריהו מתפיס],</small> שכוונתו שההיתר יהא דינו כשלמים מעיקרם, שהם אסורים בהנאה עד שייזרק הדם, <strong>או בהיתרא קא מתפיס</strong> <small>[ב</small>דבר של <small>היתר הוא מתפיס]?</small> שהרי בשר זבח השלמים המונח לפניו הוא לאחר זריקת הדם ומותר באכילה, ומה שאמר "זה כזה" אינו מתפיס דין קרבן עליו.
 <strong>אמר רבא</strong> לפתור את השאלה, <strong>תא שמע</strong> <small>[בוא</small> ו<small>שמע]</small> ממה שנינו במשנתנו: האומר על מאכל שהוא אסור עליו כ<strong>נותר</strong> או כ<strong>פיגול. —</strong> הרי זה אסור.
## דף יב.
 <strong>והא</strong> <small>[והרי]</small> <strong>נותר ופיגול לאחר זריקת דמים הוא</strong> איסורם, ואין בהם אז עוד דין מעילה, אף שהם אסורים מטעם אחר. ואם כן, מוכח מכאן שכאשר הוא מתפיס בדבר — אינו מתפיס במצבו הנוכחי, אלא בעיקרו.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן:</strong> אפשר לומר שמדובר כאן <strong>בנותר של עולה,</strong> שאין בשרה מותר באכילה לעולם וגם לאחר זריקת הדם עדיין קדושת עולה חלה עליו ולא יצא מקדושתו כלל. <strong>אמר ליה</strong> <small>[לו]:</small> <strong>אם כן, ליתני</strong> <small>[שישנה]</small> במפורש שהתפיס <strong>בבשר עולה!</strong>
 ודוחים: בלשון <strong>לא מיבעיא קאמר</strong> <small>[נצרכה אמר]:</small> <strong>לא מיבעיא</strong> <small>[נצרכה</small> המשנה<small>]</small> לומר שאם אמר על דבר <strong>"</strong>הרי זה כ<strong>בשר עולה"</strong> ש<strong>אסור, דהא</strong> <small>[שהרי]</small> <strong>בקרבן</strong> ממש <strong>קא</strong> <small>[הריהו]</small> <strong>מתפיס</strong> את החפץ, אבל <strong>נותר ופיגול</strong> של <strong>עולה איצטריכא</strong> <small>[הוצרכה</small> לומר<small>],</small>
 כי <strong>סלקא דעתך אמינא</strong> <small>[יעלה על דעתך לומר]</small> שכוונתו בנדר היתה שיהא זה <strong>כאיסור נותר,</strong> או <strong>כאיסור פיגול, והוה ליה</strong> <small>[והרי הוא]</small> <strong>כמתפיס</strong> את הנדר <strong>בדבר האסור,</strong> ולא בדבר הנדור, שרק בו אפשר להתפיס ולאסור דבר אחר, <strong>ו</strong>בנדר כזה <strong>לא מיתסר</strong> <small>[אינו נאסר],</small> על כן <strong>קא משמע לן</strong> <small>[השמיע לנו]</small> שכאשר מתפיס בנותר כוונתו היא לעיקרו של דבר, שהוא הקרבן, והוא דבר הנדור.
 <strong>מיתיבי</strong> <small>[מקשים]:</small> <strong>איזהו איסר האמור בתורה —</strong> אם <strong>אמר "הריני שלא אוכל בשר ושלא אשתה יין</strong> ביום זה <strong>כיום שמת בו אביו"</strong> של הנודר, שהמנהג לצום באותו יום, או <strong>"כיום שמת בו רבו"</strong> שהוא מתאבל עליו כאביו, או <strong>"כיום שנהרג בו גדליה בן אחיקם"</strong> (צום גדליה), או <strong>"כיום שראיתי ירושלים בחורבנה", ואמר שמואל: והוא שנדור באותו היום.</strong> כלומר, שאותו יום שהוא תולה בו את נדרו — הוא עצמו יום שנדר בו שלא יאכל, ולכן תופס נדר בנדר.
 ונברר: <strong>היכי דמי</strong> <small>[כיצד בדיוק הדבר]?</small> <strong>לאו</strong> <small>[</small>האם <small>לא]</small> <strong>כגון</strong> במקרה <strong>דקאי בחד בשבא דמית ביה אבוה</strong> <small>[ש</small>הוא <small>עומד ב</small>יום <small>ראשון בשבת</small> שהוא היום בשבוע <small>שמת בו אביו]</small> <strong>ואף על גב דאיכא טובא חד בשבא דהיתרא</strong> <small>[ואף על פי שיש</small> בינתיים <small>הרבה</small> ימי <small>ראשון בשבת של היתר],</small> ובכל זאת כאשר אומר "כיום שמת בו אביו" כוונתו לא לסתם יום ראשון בשבוע, אלא לאותו יום ראשון שמת בו אביו, שבו נדר לצום, <strong>וקתני</strong> <small>[ושנה]</small> התנא שהוא <strong>אסור. שמע מינה</strong> <small>[למד מכאן]</small> ש<strong>בעיקר הוא מתפיס,</strong> והוא הדין למתפיס בבשר זבחי שלמים לאחר זריקת דמים.
 ודוחים: מה שאמר <strong>שמואל, הכי איתמר</strong> <small>[כך נאמר],</small> <strong>אמר שמואל: והוא שנדור ובא מאותו היום ואילך.</strong> כלומר, שבכל יום שהוא יום השנה לאביו נודר שיהיה אסור באכילה. ואם כן כאשר מזכיר ומתפיס ביום זה הריהו מתפיס בדבר הנדור. ואם כן אין מכאן ראיה לענייננו.
 <strong>אמר רבינא: תא שמע</strong> <small>[בוא</small> ו<small>שמע]</small> ראיה ממה ששנינו: האומר שדבר זה יהא עליו <strong>"כחלת אהרן"</strong> שמפרישים מן העיסה לכהן, או <strong>"כתרומתו"</strong> שמפרישים לו מן התבואה — <strong>מותר,</strong> כי דברים אלה אסורים באכילה לזרים, שאינם כהנים, ונחשב כמתפיס בדבר האסור, שאין בכך כלום. ונדייק: <strong>הא</strong> <small>[הרי]</small> אם היה אומר <strong>"כתרומת לחמי תודה",</strong> אף שגם הם נאכלים רק לכהנים ואסורים לזרים, כיון שעיקרם קרבן — <strong>אסור;</strong>
## דף יב:
 <strong>והא</strong> <small>[והרי]</small> <strong>תרומת לחמי תודה לאחר זריקת דמים היא,</strong> שהרי רק אז מותרים הם באכילה לכהנים, ומשמע שכאשר הוא מתפיס — בעיקרו של האיסור הוא מתפיס, ולא במצבו הנוכחי.
 ודוחים: אל תדקדק מן הברייתא שאם אמר "כתרומת לחמי תודה" הוא שאסור, אלא <strong>אימא</strong> <small>[אמור]</small> שיש לדייק משם שאם אמר <strong>"כתרומת הלשכה",</strong> כלומר, כשקלים שהיו תורמים למקדש — <strong>אסור,</strong> ולתרומה זו לא היה היתר מעולם.
 ושואלים: אם כן, <strong>אבל</strong> אם התפיס ב<strong>תרומת לחמי תודה מאי</strong> <small>[מה]</small> לדעתך יהא הדין — <strong>מותר?</strong> אם כן, <strong>ליתני</strong> <small>[שישנה]</small> באותה משנה <strong>"</strong>תרומת <strong>לחמי תודה"</strong> מותר, למרות שתחילתה בדבר הנדור, <strong>ו</strong>אנו נלמד מכאן כי <strong>כל שכן</strong> שיהא מותר אם מתפיס ב<strong>תרומתו</strong> שאינה אלא דבר האסור! ודוחים: <strong>הא קא משמע לן</strong> <small>[</small>דבר <small>זה השמיע לנו]</small> שגם <strong>תרומת לחמי תודה</strong> כיון שגם היא ניתנת לכהן — <strong>תרומתו היא</strong> נקראת, ואין לחלק בין תרומה זו לבין תרומה אחרת.
 <strong>ואי בעית אימא</strong> <small>[ואם תרצה אמור]</small> שאפשר לומר כהסבר הקודם ולדייק שהאומר "כתרומת לחמי תודה" — אסור. אולם, <strong>תרומת לחמי תודה נמי</strong> <small>[גם כן]</small> מדובר <strong>קודם זריקת דמים הוא.</strong> וכיצד ייתכן שתהא תרומה זו מופרשת עוד לפני זריקת הדמים — <strong>כגון דאפרשינהו</strong> <small>[שהפריש אותם],</small> את הלחמים שרוצה לתת לכהן כבר <strong>ב</strong>זמן <strong>לישה</strong> של הלחמים.
 <strong>וכי הא</strong> <small>[וכמו זו]</small> ש<strong>אמר רב טובי בר קיסנא אמר שמואל: לחמי תודה שאפאן בארבע חלות</strong> ולא עשה אותם כרגיל ארבעים חלות — <strong>יצא.</strong> ושאלו על דבריו: <strong>והכתיב</strong> <small>[והרי כתוב]</small> שצריך להביא <strong>ארבעים</strong> חלות, עשרה מכל סוג! והשיבו: ארבעים שנאמרו הם <strong>למצוה,</strong> שכך צריך לעשות לכתחילה. אבל אם הוא עושה רק ארבע, אחת מכל סוג — יצא.
 ועוד שאלו: <strong>והא בעי למשקל</strong> <small>[והרי צריך ליטול,</small> להפריש<small>]</small> מן הלחמים הללו אחד מכל עשרה <strong>תרומה</strong> לכהן! <strong>וכי תימא דשקיל חדא ריפתא על כולה</strong> <small>[ואם תאמר ש</small>הוא <small>נוטל לחם אחד על כולם]</small> שעושה ארבעה לחמים, אחד מכל סוג, ונותן אחד מהם לכהן — <strong>והתנן</strong> <small>[והרי שנינו</small> במשנה<small>]</small> על מה שנאמר "והקריב ממנו <strong>אחד מכל קרבן</strong> תרומה לה' לכהן... יהיה" (ויקרא ז, יד) ולמדו מכאן <strong>שלא יטול מקרבן על חבירו,</strong> וכיון שיש ארבעה סוגים שונים שמביא כלחמי תודה, אינו יכול לתת ממין אחד על השני! <strong>וכי תימא</strong> <small>[ואם תאמר]</small> <strong>דשקיל</strong> <small>[שלוקח]</small> ונותן לכהן <strong>פרוסה מכל חד וחד</strong> <small>[אחד ואחד]</small> מארבעת הלחמים, <strong>והתנן</strong> <small>[והרי שנינו</small> במשנה<small>]:</small> נאמר <strong>"אחד"</strong> (ויקרא ז, יד), וכוונתו <strong>שלא יטול פרוסה,</strong> אלא לחם שלם!
 <strong>אלא</strong> בהכרח יש לומר <strong>דאפרשינהו</strong> <small>[שהפריש אותם]</small> את הלחמים שנותן לכהן כבר <strong>ב</strong>זמן ה<strong>לישה.</strong> כיצד? <strong>דשקיל</strong> <small>[שנוטל]</small> תרומה בזמן הלישה, <strong>חדא</strong> <small>[אחת]</small> <strong>מחמץ, וחדא</strong> <small>[ואחת]</small> <strong>מן חלות, וחדא</strong> <small>[ואחת]</small> <strong>מן רקיקים, וחדא</strong> <small>[ואחת]</small> <strong>מן רבוכה.</strong> שעושה מכל מין חלה גדולה לעצמו ומפריש ממנה בזמן הלישה חלה קטנה כדי עשירית, והיא תרומה לכהן. ואם כן מוכח מכאן שיש דרך להפריש תרומת לחמי תודה בזמן לישה, ואפשר איפוא להסביר גם לענייננו שמדובר בתרומה כזו שנעשתה בזמן הלישה קודם זריקת דמים, ואין לדייק מכאן שהמתפיס — בעיקרו של הקרבן מתפיס.
 ומנסים להציע: <strong>לימא</strong> <small>[נאמר]</small> כי בעיה זו, אם מתפיס בעיקרו או במצבו הנוכחי <strong>כתנאי</strong> <small>[</small>היא <small>כ</small>מחלוקת <small>תנאים],</small> שכבר נחלקו בבעיה זו; ששנינו: האומר <strong>"הרי עלי כבכור", ר' יעקב אוסר, ור' יהודה מתיר.</strong>
 ונברר: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אי נימא</strong> <small>[אם נאמר]</small> שמתפיס בבכור <strong>לפני זריקת דמים — מאי טעמא דמאן דשרי</strong> <small>[מה הטעם של מי שמתיר],</small> שהרי הבכור הזה קדוש. <strong>ואי</strong> <small>[ואם]</small> מדובר <strong>לאחר זריקת דמים — מאי טעמא דמאן דאסר</strong> <small>[מה הטעם של מי שאוסר]?</small> שהרי לאחר זריקת הדם הוא רכוש הכהן. <strong>אלא לאו</strong> <small>[</small>האם <small>לא]</small> מדובר כאן
## דף יג.
 <strong>דמחית</strong> <small>[שמניח]</small> <strong>בשר בכור ומחית</strong> <small>[ומניח]</small> <strong>בשר דהאיך גביה</strong> <small>[אחר לידו]</small> <strong>ואמר</strong> על הבשר השני <strong>"זה כזה",</strong> והשאלה היתה האם משמעות הנדר היא להתפיס בעיקרו של הבכור שהוא כדבר הנדור, או להתפיס במצבו הנוכחי שעכשיו הוא רכוש הכהן. <strong>ו</strong>אם כן <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה.
 ודוחים: <strong>לא, דכולי עלמא</strong> <small>[לדעת הכל]</small> מדובר כאן <strong>לפני זריקת דמים, ומאי טעמא דמאן דשרי</strong> <small>[ומה הטעם של מי שמתיר]</small> — <strong>אמר קרא</strong> <small>[הכתוב]</small> <strong>"כי ידר"</strong> (במדבר ל, ג), וכוונתו: <strong>עד שידור בדבר הנדור,</strong> כלומר, שיתלה נדרו בדבר שנאסר על ידי נדר, <strong>לאפוקי</strong> <small>[להוציא,</small> למעט<small>]</small> <strong>בכור</strong> ש<strong>דבר האסור הוא</strong> ואינו דבר הנדור, שהרי קדושתו של הבכור אינה באה מכוח נדר, אלא מכוח היוולדו ראשון לאמו.
 <strong>ומאן דאסר</strong> <small>[ומי שאוסר]</small> סבור כי מה ש<strong>אמר קרא</strong> <small>[הכתוב]</small> <strong>"לה'"</strong> (במדבר ל, ג) בא <strong>לרבות</strong> כל <strong>דבר האסור.</strong>
 ושואלים: <strong>ומאן דשרי</strong> <small>[ומי שמתיר]</small> בבכור, את המלה <strong>"לה'" מאי עביד ליה</strong> <small>[מה</small> הוא <small>עושה לו],</small> מה הוא למד מהמלה הזו? ומשיבים: <strong>מיבעי ליה</strong> <small>[נצרכה לו]</small> מלה זו <strong>למתפיס בחטאת ואשם,</strong> שאף שגם בהם צד חובה ולא של נדר, שהרי חייב להביאם ואינם רשות, מכל מקום יכול להתפיס בהם נדר.
 ושואלים: <strong>ומה ראית לרבות</strong> דווקא <strong>חטאת ואשם ולהוציא את הבכור?</strong> ומשיבים: <strong>מרבה אני חטאת ואשם שהוא מתפיס</strong> קדושה בבהמה <strong>בנדר,</strong> שאומר "הרי זו לחטאתי (לאשמי)", <strong>ומוציא אני את הבכור שהוא קדוש ממעי אמו.</strong>
 <strong>ומאן דאסר</strong> <small>[ומי שאוסר]</small> סבור כי <strong>בכור נמי</strong> <small>[גם כן]</small> <strong>מתפיסו בנדר הוא. דתניא</strong> <small>[ש</small>כן <small>שנינו</small> בברייתא<small>],</small> <strong>משום רבי אמרו: מנין ל</strong>זה ש<strong>נולד</strong> לו <strong>בכור</strong> בהמה <strong>בתוך ביתו שמצוה</strong> בכל זאת <strong>להקדישו — שנאמר: "הזכר תקדיש"</strong> (דברים טו, יט), שאף שיש בו קדושה מלידה, מכל מקום מצווה בעליו להקדיש אותו במפורש, ואם כן יש בו צד של נדר.
 ומסבירים: <strong>ומאן דשרי</strong> <small>[ומי שמתיר]</small> בבכור, אומר כי אף שמצווה להקדישו, מכל מקום <strong>כי לא מקדיש ליה מי לא מיקדיש</strong> <small>[כאשר אינו מקדיש אותו האם איננו מקודש]?</small> ומכאן שעיקר קדושתו לא מחמת הנדר היא באה, אלא מחמת עצמו.
 <big>א</big> שנינו במשנה שהאומר <strong>"כאימרא",</strong> או <strong>"כדירים"</strong> — הרי זה נדר.
 <strong>תנא</strong> <small>[שנה</small> החכם<small>]:</small> האומר לחבירו <strong>"אימרא",</strong> או <strong>"לאימרא",</strong> או <strong>"כאימרא",</strong> או שאומר <strong>"דירים",</strong> או <strong>"לדירים" "כדירים",</strong> או אומר <strong>"עצים",</strong> או <strong>"לעצים",</strong> או <strong>"כעצים",</strong> או <strong>"אישים",</strong> או <strong>"לאישים",</strong> או <strong>"כאישים",</strong> או <strong>"מזבח",</strong> או <strong>"למזבח",</strong> או <strong>"כמזבח",</strong> או אמר <strong>"היכל",</strong> או <strong>"להיכל",</strong> או <strong>"כהיכל",</strong> או <strong>"ירושלים",</strong> או <strong>"לירושלים",</strong> או <strong>"כירושלים",</strong> ב<strong>כולן</strong> אם הוסיף ואמר <strong>"שאוכל לך" — אסור.</strong> שכוונתו שמה שאוכל משלו יהיה אסור עליו כדבר הקדוש. ואם הוסיף ואמר לאחר כל אחד מביטויים אלה <strong>"לא אוכל לך" — מותר,</strong> שאין משמע מדבריו אלא שמה שלא יאכל יהיה אסור.
 ושואלים: <strong>מאן שמעינן ליה דלא שני ליה</strong> <small>[מיהו</small> החכם ש<small>שמענו אותו שאין משנה לו]</small> אם אמר <strong>"אימרא"</strong> או <strong>"לאימרא"</strong> או <strong>"כאימרא"</strong> והוסיף "שאוכל לך" — <strong>ר' מאיר היא.</strong> שאילו לר' יהודה צריך לומר דווקא "כאימרא".
 אולם אם כן, <strong>אימא סיפא</strong> <small>[אמור</small> את <small>סופה]</small> של הברייתא: <strong>וכולן</strong> אם אמר <strong>"לא אוכל לך" — מותר. והתנן</strong> <small>[והרי שנינו</small> במשנה<small>]:</small> אם אמר <strong>"לקרבן לא אוכל לך" ר' מאיר אוסר, ואמר ר' אבא</strong> הסבר לשיטת ר' מאיר: <strong>נעשה כאומר "לקרבן יהא לפיכך לא אוכל לך".</strong> הרי שלדעת ר' מאיר אין הבדל אם אמר "אוכל" או "לא אוכל"!
 ודוחים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה,</small> בברייתא<small>]</small> מדובר ש<strong>אמר</strong> בלשון <strong>"לא לאימרא"</strong> ("לאימרא") ואז כוונתו שמה שלא יאכל משלו אינו כקרבן. ואף שאפשר היה להסיק מכאן (בדרך מכלל לאו אתה שומע הן) שמה שיאכל משלו יהיה כקרבן, הרי כבר אמרנו כי ר' מאיר אינו למד הן מכלל לאו. <strong>הא</strong> <small>[זה,</small> במשנה<small>]</small> מדובר ש<strong>אמר "לאימרא"</strong> יש בכך צד של הקדש, שכן אז מפרשים את דבריו כאילו אמר: לאימרא יהא, לפיכך לא אוכל.
 <big>ב משנה</big> <strong>האומר "קרבן",</strong> או <strong>"עולה",</strong> או <strong>"מנחה",</strong> או <strong>"חטאת",</strong> או <strong>"תודה",</strong> או <strong>"שלמים",</strong> והוסיף בכולם <strong>"שאני אוכל לך" — אסור. ר' יהודה מתיר</strong> בכל אלה. האומר <strong>"הקרבן",</strong> או <strong>"כקרבן",</strong> או <strong>"קרבן שאוכל לך" — אסור.</strong> ואם אומר <strong>"לקרבן לא אוכל לך" — ר' מאיר</strong> הוא ה<strong>אוסר</strong> בזה.
 <big>ג גמרא</big> <strong>קתני</strong> <small>[שנה</small> במשנה<small>]:</small> אם אמר <strong>"קרבן",</strong> או <strong>"הקרבן",</strong> או <strong>"כקרבן שאוכל לך" — אסור.</strong> ומכאן יש להסיק כי <strong>סתמא תנא</strong> <small>[סתמה</small> של משנה זו <small>שנה]</small> <strong>כ</strong>דעת <strong>ר' מאיר, דלא שני ליה</strong> <small>[שאין משנה לו]</small> <strong>בין</strong> אומר <strong>"אימרא"</strong> לאומר <strong>"לאימרא"</strong> 
 ושואלים: אולם <strong>[אי</strong> <small>[אם]</small> שיטת <strong>ר' מאיר</strong> היא — <strong>הא</strong> <small>[זו]]</small> <strong>דקתני</strong> <small>[ששנינו]</small> בהמשך המשנה <strong>"הקרבן שאוכל לך" אסור, והתניא</strong> <small>[והרי שנינו</small> בברייתא<small>]:</small> <strong>מודים חכמים</strong> (כלומר, הדעה המובאת במשנה בסתם) <strong>לר' יהודה באומר "הא קרבן",</strong> או <strong>"הא עולה",</strong> או <strong>"הא מנחה",</strong> או <strong>"הא חטאת שאוכל לך" — שמותר,</strong> ומדוע? <strong>שלא נדר זה</strong> שהדבר שהוא אוסר אותו יהיה כקרבן, <strong>אלא</strong> שנדר <strong>בחיי קרבן,</strong> ושמלה זו "הא קרבן" היא כמלת קריאה בלבד, ולא היתה כאן התפסת נדר בדבר הנדור, ואין בו איסור!
## דף יג:
 <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שמותר — כש<strong>אמר "הא קרבן" והא</strong> <small>[וזה]</small> שאסור — כש<strong>אמר "הקרבן"</strong>. <strong>מאי טעמא</strong> <small>[מה טעם]</small> כשאומר "הא קרבן" אינו אסור — משום ש<strong>חיי קרבן קאמר</strong> <small>[אומר]</small> ואין כאן נדר.
 <strong>קתני</strong> <small>[שנינו]:</small> <strong>"לקרבן לא אוכל לך", ר' מאיר אוסר.</strong> והבינו כי משמעות הנדר היא: לא קרבן יהיה מה שלא אוכל לך, ומכאן נובע כי מה שאוכל — יהא כקרבן, והרי זה נדר. ושואלים: <strong>והא לית ליה</strong> <small>[והרי אין לו]</small> <strong>לר' מאיר,</strong> שאינו מקבל את הסברה של <strong>מכלל לאו אתה שומע הן!</strong> ומדוע נאסר כשאומר כך? <strong>אמר ר' אבא:</strong> יש להבין באופן אחר, שהאומר כך <strong>נעשה כאומר: לקרבן יהא, לפיכך לא אוכל לך.</strong> ולכן הוא נאסר, ואין כאן צורך ללמוד מכלל לאו הן.
 <big>א משנה</big> <strong>האומר לחבירו "קונם פי מדבר עמך",</strong> או <strong>"</strong>קונם <strong>ידי עושה עמך",</strong> או <strong>"</strong>קונם <strong>רגלי מהלכת עמך" — אסור,</strong> שהטיל נדר על האבר, ומשום כך נאסר.
 <big>ב גמרא</big> <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא: יש צד של <strong>חומר</strong> (חומרה) <strong>בשבועות מבנדרים ו</strong>יש חומר <strong>בנדרים מבשבועות;</strong> כיצד? <strong>חומר בנדרים — שהנדרים חלים על המצוה כברשות, מה שאין כן בשבועות</strong> שאין אדם יכול להישבע על המצווה לבטלה. <strong>וחומר בשבועות — שהשבועות חלות על דבר שיש בו ממש ושאין בו ממש, מה שאין כן בנדרים.</strong> וכיצד אם כן אמרו במשנה שיכול להטיל איסור נדר על דיבור או על מעשה, שהוא דבר שאין בו ממש?
 <strong>אמר רב יהודה: באומר "יאסר פי לדיבורי",</strong> או <strong>"ידי למעשיהם",</strong> או <strong>"רגלי להילוכן",</strong> כלומר, שלא הטיל איסור על המעשה, אלא הטיל איסור על האבר העושה את המעשה. ומעירים: <strong>דיקא נמי</strong> <small>[מדוייק גם כן]</small> לפרש כך, <strong>דקתני</strong> <small>[ששנינו]</small> <strong>"פי מדבר עמך", ולא קתני</strong> <small>[שנינו]</small> שהוא נודר <strong>"שאני מדבר עמך",</strong> משמע שהחיל את הנדר לא על הפעולה אלא על האבר, ונדר זה בוודאי חל.
 
 <big>א משנה</big> <strong>ואלו</strong> הנדרים שהם <strong>מותרין,</strong> שאף שאומרם בלשון נדר אין הם נחשבים לנדר: אם אומר <strong>"חולין</strong> עלי מה <strong>שאוכל לך",</strong> או <strong>"כבשר חזיר</strong> שאוכל לך <strong>",</strong> או <strong>"כעבודה זרה",</strong> או <strong>"כעורות לבובין"</strong> (עורות של בהמות שהוציאו מהן את הלב לעבודה זרה, שהם אסורים בהנאה משום תקרובת עבודה זרה), או <strong>"כנבילות וטריפות",</strong> או <strong>"כשקצים ורמשים",</strong> או <strong>"כחלת אהרון וכתרומתו" —</strong> בכל אלה <strong>מותר.</strong> שאף שדברים אלה שהזכיר אסורים באכילה, כיון שאין איסורם בא מחמת נדר, משום כך אי אפשר להתפיס בהם נדר אחר.
 <strong>האומר לאשתו "הרי את עלי כאימא",</strong> וכשם שאני אסור לבוא על אמי כך את אסורה עלי בהנאה — <strong>פותחין לו פתח ממקום אחר.</strong> כלומר, אף שנדר זה באמת אינו נדר, שהרי התפיס בדבר האסור ולא בדבר הנדור, אין אומרים לו שהוא מותר, אלא נוהגים כאילו היה זה נדר ממש, ומתירים אותו על ידי שמוצאים לו דרך ("פתח") היתר מצד אחר, כדי <strong>שלא יקל ראשו ל</strong>עשות <strong>כך,</strong> ולא יבוא לזלזל בנדרים שיש בהם ממש.
 <big>ב גמרא</big> ומדייקים מלשון המשנה: <strong>טעמא</strong> <small>[הטעם,</small> דווקא<small>]</small> ש<strong>אמר "חולין שאוכל לך"</strong> הרי זה מותר, <strong>הא</strong> <small>[הרי]</small> אם <strong>אמר "לחולין שאוכל לך", משמע: לא לחולין ליהוי</strong> <small>[יהיה]</small> <strong>אלא קרבן,</strong> ומכלל הדברים עולה שזהו ביטוי של נדר.
 ונברר: <strong>מני מתניתין</strong> <small>[</small>כשיטת <small>מי היא משנתנו]?</small> <strong>אי</strong> <small>[אם]</small> תאמר שהיא כדעת <strong>ר' מאיר — הא לית ליה</strong> <small>[הרי אין לו]</small> אינו מקבל את הסברה של <strong>מכלל</strong>
## דף יד.
 <strong>לאו אתה שומע הן! ואלא</strong> תאמר שהוא כשיטת <strong>ר' יהודה</strong> החלוק על ר' מאיר, אולם לשיטתו אין הדבר צריך להיאמר שהרי <strong>היינו רישא</strong> <small>[זהו</small> שכתוב <small>בתחילה]</small> בפרק הקודם, שנאמר במשנה (שהעמדנו אותה כדעת ר' יהודה) שהאומר "לחולין" — הרי זה נדר!
 ומשיבים: אכן, שיטת ר' יהודה היא, אולם <strong>איידי דקתני</strong> <small>[מתוך ששנה]</small> במשנתנו אחרי כן <strong>"כבשר חזיר", "כעבודה זרה", להכי קתני</strong> <small>[לכך,</small> מפני כן, <small>שנה]</small> כדרך אגב גם <strong>"חולין"</strong> עמהם, אף שאין הדבר צריך.
 <strong>רבינא אמר, הכי קתני</strong> <small>[כך שנינו]:</small> <strong>ואלו</strong> הם הדברים ה<strong>מותרין</strong> לגמרי שאין בהם נדר כלל — הנודר <strong>"כחולין", "כבשר חזיר", "כעבודה זרה". ואי</strong> <small>[ואם]</small> <strong>לא תנא</strong> <small>[</small>היה <small>שונה]</small> <strong>חולין</strong> כאן, <strong>הוה אמינא</strong> <small>[הייתי אומר]</small> כי למרות שמן התורה אין כאן נדר, מכל מקום עדיין <strong>בעי</strong> <small>[צריך]</small> הנדר <strong>שאלה,</strong> שצריך הנודר להישאל לחכם ולמצוא היתר לנדרו.
 ומקשים: <strong>ומי איכא לאסוקי על דעתא הכי</strong> <small>[והאם יש</small> מקום <small>להעלות על הדעת כך,</small> פירוש כזה<small>]?</small> <strong>הא מדקתני סיפא</strong> <small>[הרי מ</small>מה <small>ששנה בסוף]:</small> <strong>האומר לאשתו "הרי את עלי כאימא" — פותחין לו פתח ממקום אחר, מכלל</strong> הדברים אתה למד שבמקרים שמנה ב<strong>רישא</strong> <small>[בתחילה]</small> <strong>לא בעיא</strong> <small>[צריכה]</small> <strong>שאלה</strong> כלל! <strong>אלא</strong> צריך לחזור מדברי רבינא ו<strong>מחוורתא</strong> <small>[מחוור,</small> ברור<small>]</small> כפי שהסברנו קודם שהמשנה כשיטת ר' יהודה היא, ו<strong>חולין ממילא נסבה</strong> <small>[הביא אותה],</small> כלומר, בדרך אגב הובאה לשון זו, להשלים את הדברים.
 לגופם של הדברים שואלים: <strong>מנהני מילי</strong> <small>[מניין הדברים הללו],</small> מה המקור במקרא לכך שהמתפיס נדר בדבר האסור אינו נדר? ומשיבים, <strong>אמר קרא</strong> <small>[הכתוב]:</small> <strong>"איש כי ידר נדר לה'"</strong> (במדבר ל, ג) וכוונתו — <strong>עד שידור בדבר הנדור,</strong> כלומר, הוא נודר איסור על דבר, ותולה אותו בדבר שאיסורו בא מחמת נדר ולא בדבר האסור מעצמו.
 ומקשים: <strong>אי הכי</strong> <small>[אם כך]</small> אתה דורש, אם כן <strong>אפילו</strong> תלה נדרו <strong>בדבר האסור נמי</strong> <small>[גם כן]</small> יחול נדרו, <strong>דהא כתיב</strong> <small>[שהרי נאמר]</small> בהמשך הפסוק <strong>"לאסר אסר על נפשו"!</strong> משמע שהוא אוסר משום דבר האסור. ודוחים: הכתוב <strong>"לאסר אסר" מבעי ליה לכדתניא</strong> <small>[נצרך לו לפי</small> הדרש <small>ששנינו</small> בברייתא<small>]:</small> <strong>איזהו איסר האמור בתורה כו',</strong> שנודר איסור על עצמו ומתפיסו באיסור שכבר חל עליו, וגם שם מדובר שאותו איסור שהוא תולה בו, מקורו בנדר.
 <big>א</big> שנינו במשנה: <strong>האומר לאשתו "הרי את</strong> עלי <strong>כאימא"</strong> — פותחין לו פתח ממקום אחר, ואף שאין בדבריו כלום, שהרי תלה נדרו בדבר האסור, מכל מקום צריך להישאל על כך לחכם ואין אומרים לו שאין זה נדר. <strong>ורמינהו</strong> <small>[ומשליכים,</small> מראים סתירה<small>],</small> ממה ששנינו במקום אחר: האומר לאשתו <strong>"הרי את עלי כבשר אימא",</strong> או <strong>"כבשר אחותי",</strong> או <strong>"כערלה",</strong> או <strong>"ככלאי הכרם",</strong> שהם איסורי הנאה — <strong>לא אמר כלום</strong> ומשמע שאף אינו צריך להישאל לחכם על כך!
 <strong>אמר אביי:</strong> אין זו סתירה, ואפשר לפרש כך: <strong>לא אמר כלום — מדאורייתא</strong> <small>[מן התורה],</small> שאכן מדין תורה אין זה נדר, <strong>ו</strong>אולם מכל מקום <strong>צריך שאלה — מדרבנן</strong> <small>[מ</small>דברי <small>סופרים].</small> <strong>רבא אמר: הא</strong> <small>[זו,</small> הברייתא<small>]</small> מדברת <strong>בתלמידי חכמים</strong> והם יודעים שביטוי כגון זה אינו נדר, <strong>הא</strong> <small>[זו,</small> המשנה<small>]</small> מדברת <strong>בעם הארץ,</strong> שכדי שלא יבוא לזלזל בנדרים החמירו עליו שיצטרך להישאל במקרה זה אף שאין כאן באמת נדר.
 <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>הנודר</strong> ומתפיס נדרו <strong>ב</strong>ספר <strong>תורה — לא אמר כלום,</strong> כלומר, אין זה נדר כלל. <strong>ואמר ר' יוחנן: ו</strong>מכל מקום <strong>צריך שאלה לחכם</strong> כדי להתיר אותו. <strong>ואמר רב נחמן: ו</strong>אם הוא <strong>תלמיד חכם אינו צריך שאלה.</strong> ומכאן שבנדרים מסויימים מחמירים על עם הארץ שישאל לחכם, אף על פי שבאמת אין זה נדר.
## דף יד:
 א <strong>תניא</strong> <small>[שנויה</small> ברייתא<small>]:</small> <strong>הנודר בתורה — לא אמר כלום</strong> ואין זה נדר. אבל אם נדר <strong>במה שכתוב בה,</strong> מכיון שכתובים בה שמות ה' — הרי זה כנודר בשם ולכן <strong>דבריו קיימין.</strong> נדר <strong>בה ובמה שכתוב בה — דבריו קיימין.</strong>
 על הברייתא הזו תוהים: תחילה <strong>קתני</strong> <small>[שנה]</small> <strong>"במה שכתוב בה" — דבריו קיימין,</strong> ואם כן, אם נדר <strong>"בה ובמה שכתוב בה" צריך</strong> עוד <strong>למימר</strong> <small>[לומר]</small> שדבריו קיימים? והרי מובן הדבר, שהרי זה נכלל במה שאמרנו קודם!
 <strong>אמר רב נחמן: לא קשיא</strong> <small>[אין</small> זה <small>קשה];</small> <strong>הא</strong> <small>[זו]</small> — <strong>דמחתא אורייתא אארעא</strong> <small>[שמונחת התורה על הארץ],</small> כלומר, במקום אחר, <strong>הא</strong> <small>[זו]</small> — <strong>דנקיט לה בידיה</strong> <small>[שמחזיק אותה בידו].</small> וכך הוא טעמם של דברים: אם התורה <strong>מחתא על ארעא</strong> <small>[מונחת על הארץ]</small> — <strong>דעתיה אגוילי</strong> <small>[דעתו על הגוילים],</small> כלומר, על גופו של הספר שהוא הקלף עצמו, וכשהוא נודר אז "בתורה" או אפילו אמר "במה שבתוכה", כוונתו היא על הספר המוחשי, והנודר בו אינו נדר, אלא אם כן אמר גם "בה" וגם "במה שבתוכה". אבל <strong>נקט לה בידיה</strong> <small>[מחזיק אותה בידו]</small> — <strong>דעתיה</strong> <small>[דעתו]</small> <strong>על האזכרות</strong> <small>[שמות ה']</small> <strong>שבה</strong> ויש בכך משום נדר, שאם אמר "במה שבתוכה", כוונתו למה שכתוב בה.
 <strong>ואיבעית אימא</strong> <small>[ואם תרצה אמור]:</small> כל הברייתא מדברת <strong>דמחתא</strong> <small>[ש</small>היא <small>מונחת]</small> <strong>על ארעא</strong> <small>[הארץ]</small> <strong>והא קא משמע לן</strong> <small>[ו</small>דבר <small>זה השמיע לנו]:</small> <strong>דאף על גב דמחתא</strong> <small>[שאף על פי ש</small>היא <small>מונחת]</small> <strong>על ארעא</strong> <small>[הארץ]</small> <strong>כיון</strong> ש<strong>אמר "במה שכתוב בה" — מהני</strong> <small>[מועיל]</small> כנדר. <strong>ו</strong>את לשון המשנה יש להסביר לפי סגנון <strong>"זו ואין צריך לומר זו" קתני</strong> <small>[שנה].</small> שהסביר תחילה דין אחד ("במה שכתוב בה") שיש בו חידוש, ואחר כך אמר דין פשוט יותר, וכאילו אמר: ואין צריך לומר כאשר נדר "בה ובמה שכתוב בה" שהדין כמו כן.
 <strong>ואי בעית אימא</strong> <small>[ואם תרצה אמור]</small> באופן אחר: <strong>כולה מציעתא נמי</strong> <small>[כל</small> הפיסקה <small>האמצעית גם כן]</small> שאומר "בה ובמה שכתוב בה" ונדר הוא, מדובר <strong>דנקיט ליה בידיה</strong> <small>[שמחזיק אותה,</small> את התורה, <small>בידו].</small> <strong>והא קא משמע לן</strong> <small>[ו</small>דבר <small>זה השמיע לנו]:</small> <strong>כיון דנקיט ליה בידיה</strong> <small>[שמחזיק אותה בידו],</small> <strong>אף על גב דלא אמר</strong> <small>[אף על פי שאינו אומר]</small> <strong>אלא "בה"</strong> ואינו מפרש "במה שכתוב בה" — הריהו <strong>כמאן דאמר</strong> <small>[כמי שאומר]</small> <strong>"במה שכתוב בה" דמי</strong> <small>[נחשב],</small> ולכן נאסר.
 <big>ב משנה</big> האומר <strong>"קונם שאני ישן",</strong> שאוסר על עצמו בקונם לישון, או <strong>"</strong>קונם <strong>שאני מדבר",</strong> או <strong>"</strong>קונם <strong>שאני מהלך",</strong> או <strong>האומר לאשה "קונם שאני משמשך</strong> (מקיים איתך יחסי אישות) <strong>"</strong>— <strong>הרי זה</strong> נדר, ועובר <strong>ב"לא יחל דברו"</strong> אם לא קיים את הנדר.
 <big>ג גמרא</big> <strong>איתמר</strong> <small>[נאמר]</small> שנחלקו אמוראים בשאלה הבאה: אמר <strong>"קונם עיני בשינה היום אם אישן למחר", אמר רב יהודה אמר רב: אל ישן היום, שמא ישן למחר,</strong> ואז נמצא למפרע שעבר היום על הנדר. <strong>ורב נחמן אמר: ישן היום, ולא חיישינן</strong> <small>[ואין אנו חוששים]</small> <strong>שמא ישן למחר,</strong> שהרי על היום לא היה בינתיים שום איסור, ולמחר, כיון שאסר עצמו בכך — יזהר ולא יישן. ומוסיפים: <strong>ומודה רב יהודה באומר "קונם עיני בשינה למחר אם אישן היום"</strong> שאם רוצה <strong>שישן היום,</strong> שבשנתו היום אין כל חשש איסור, אלא שעל ידי כך חל עליו איסור לישון למחר.
## דף טו.
 <strong>כי</strong> <small>[כאשר]</small> <strong>לא מזדהיר</strong> <small>[נזהר]</small> אדם בקיום נדר, הרי זה דווקא <strong>בתנאה</strong> <small>[בתנאי],</small> כגון במקרה הראשון שהשינה למחרת היא רק תנאי שעל פיו חל האיסור למפרע — אין אדם נזהר בו, ויכול לבוא לכלל איסור. <strong>אבל באיסורא</strong> <small>[באיסור]</small> — <strong>מזדהר</strong> <small>[</small>הוא <small>נזהר],</small> ובמקרה שאמרנו שיש ממש איסור בשינה שביום השני — הרי הוא נזהר בדבר, ואין חוששים שיעבור. ומעתה מנסים להביא ראיה במחלוקת זו מן המשנה.
 <strong>תנן</strong> <small>[שנינו</small> במשנתנו<small>]:</small> <strong>"קונם שאני ישן",</strong> או <strong>"שאני מהלך",</strong> או <strong>"שאני מדבר",</strong> הרי זה נדר. ונברר: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> שהמשמעות היא בדיוק <strong>כדקתני</strong> <small>[כפי ששנה</small> במשנה<small>],</small> יש לתמוה: וכי האומר <strong>"שאני ישן" מי הוי נדרא</strong> <small>[האם הוא נדר]</small> כלל? <strong>והתנן</strong> <small>[והרי שנינו</small> במשנה<small>]:</small> <strong>חומר בשבועות</strong> מבנדרים, <strong>שהשבועות חלות על דבר שיש בו ממש ועל דבר שאין בו ממש, מה שאין כן בנדרים, ו</strong>מאחר ש<strong>שינה דבר שאין בו ממש הוא,</strong> כיצד אם כן יכול הקונם לחול עליה! <strong>אלא</strong> יש לומר שמדובר ש<strong>אמר: "קונם עיני בשינה",</strong> ומאחר ועיניו דבר שיש בו ממש הם, לכן חל נדרו.
 <strong>ו</strong>נברר עוד: <strong>אי</strong> <small>[אם]</small> ש<strong>לא יהיב שיעורא</strong> <small>[נתן שיעור</small> לדבר<small>]</small> ואסר עצמו בשינה לעולם, <strong>מי שבקינן ליה</strong> <small>[האם מניחים אותו]</small> שלא יישן <strong>עד דעבר</strong> <small>[שיעבור]</small> בעל כרחו על <strong>איסור "בל יחל"</strong> כאשר יישן? <strong>והאמר</strong> <small>[והרי אמר]</small> <strong>ר' יוחנן:</strong> מי שאמר <strong>"שבועה שלא אישן שלשה ימים",</strong> כיון שאנו יודעים שאין אדם מסוגל לכך — אין מניחים לו שיעבור על השבועה, אלא <strong>מלקין אותו</strong> משום שבועת שוא <strong>וישן לאלתר</strong> (מיד). ואף כאן לא יחול הנדר כשלא קבע לו זמן! נמצא שאי אפשר לפרש את המשנה בצורה זו.
 <strong>אלא</strong> נאמר שהכוונה במשנה היתה ש<strong>אמר "קונם עיני בשינה למחר אם אישן היום",</strong> שאסור לו לישון היום כדי שלא יעבור איסור "בל יחל" אם לא יישן מחר. אולם זה לא ניתן להיאמר, שכן <strong>הא אמרת</strong> <small>[הרי אומר אתה]</small> שבנדר כזה לדעת הכל אין מקפידים שלא יישן היום, כיון ש<strong>כל</strong> דבר שהוא <strong>באסוריה, מזדהר</strong> <small>[באיסורו, נזהר]</small> ולא יעבור עליו למחרת, ואם כן, מדוע אסור לו לישון היום?
 <strong>אלא פשיטא</strong> <small>[פשוט]</small> שפירוש הדברים ש<strong>אמר "קונם עיני בשינה היום אם אישן למחר". ו</strong>מעתה <strong>אי לא ניים</strong> <small>[אם אינו ישן]</small> <strong>היום, כי ניים</strong> <small>[כאשר יישן]</small> <strong>למחר מאי</strong> <small>[מה]</small> <strong>"בל יחל דברו" איכא</strong> <small>[יש]</small> בכך? <strong>אלא לאו בדניים</strong> <small>[</small>האם <small>לא</small> מדובר כאן <small>ב</small>מי <small>ש</small>כבר <small>ישן]</small> ומזהירים אותו שלא יישן מחר, כדי שלא יעבור משום "בל יחל" למפרע. <strong>אלמא איתיה דניים</strong> <small>[מכאן</small> ש<small>ישנו</small> מצב <small>ש</small>בו הוא <small>ישן</small> היום<small>]</small> למרות הנדר, ואין חוששים שמא יישן גם מחר. <strong>ותיובתא</strong> <small>[ו</small>הרי זו <small>קושיה חמורה]</small> על <strong>רב יהודה</strong> שאמר שאסור לישון היום כדי שלא יעבור על הנדר כאשר יישן למחר!
 ודוחים: אין זו קושיה, <strong>כי קתני</strong> <small>[כאשר שנה</small> במשנה<small>],</small> לא נאמר בה שמותר לו לכתחילה לישון, אלא <strong>דאי ניים</strong> <small>[שאם ישן]</small> היום, צריך להיזהר שלא יישן מחר, שאז יחול עליו האיסור.
 <strong>רבינא אמר: לעולם</strong> תפרש <strong>כדקתני</strong> <small>[כפי ששנה</small> בדיוק<small>]</small> שאמר "קונם שאני ישן", ומה שהקשינו שאין נדר תופס בדבר שאין בו ממש — יש לומר שמעיקר הדין באמת אין זה נדר, <strong>ומאי</strong> <small>[ומה</small> משמעות<small>]</small> לשון <strong>"בל יחל"</strong> האמורה במשנה כאן — יש לפרש שהוא <strong>מדרבנן</strong> <small>[מדברי סופרים].</small> שאף שאינו נדר האוסרו מן התורה, מכל מקום אמרו חכמים שאסור לו לעבור על מה שאמר.
 ושואלים: <strong>ומי איכא</strong> <small>[והאם יש]</small> איסור <strong>"בל יחל" מדרבנן</strong> <small>[מדברי סופרים]?</small> ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>דברים המותרין</strong> מן הדין <strong>ואחרים נהגו בהן איסור,</strong> שכך מנהגם לאסור — <strong>אי</strong> (אין) <strong>אתה רשאי להתירן בפניהם, שנאמר: "לא יחל דברו"</strong> (במדבר ל, ג), שאם ינהגו היתר, יש בכך כעין חילול נדר. ואף שלא היה כאן נדר של ממש אלא רק מנהג, מכל מקום יש בכך משום "לא יחל דברו" מדברי סופרים.
 ומנסים להביא ראיה אחרת נגד דעת רב יהודה, <strong>תנן</strong> <small>[שנינו</small> במשנה<small>]:</small> אמר לאשתו <strong>"</strong>קונם <strong>שאת נהנית לי</strong> (ממני) <strong>עד הפסח אם תלכי לבית אביך עד החג"</strong> (חג הסוכות שאחריו), אם <strong>הלכה</strong> לבית אביה <strong>לפני הפסח — אסורה בהנאתו עד הפסח,</strong> שהרי עברה על התנאי שלו, וחל הנדר, ואסורה ליהנות לו.
 ונדייק, אם <strong>הלכה לפני הפסח — אסורה,</strong> אם <strong>לא הלכה — לא</strong> אסורה. והרי התנאי שהתנה עימה היה עד לחג, ויש לחשוש שמא תלך לאביה לפני החג ותעבור למפרע על איסור הנדר. וקשה הדבר לשיטת רב יהודה האוסר!
 <strong>אמר ר' אבא:</strong> יש לפרש כך, אם <strong>הלכה לפני הפסח — אסורה</strong> להנות ממנו, <strong>ו</strong>אם נהנתה ממנו, שעברה על הנדר — <strong>לוקה. לא הלכה</strong> לפני הפסח הרי זו <strong>אסורה בעלמא</strong> <small>[בלבד]</small> שהרי לא חל עליה עדיין האיסור, אלא שיש לחשוש שמא תעבור על תנאו לאחר הפסח, ונמצא למפרע שעברה על איסור ההנאה ממנו.
 ושואלים: <strong>אימא סיפא</strong> <small>[אמור</small> את <small>סופה]</small> של אותה משנה: אם הלכה <strong>אחר הפסח —</strong> הרי הוא <strong>ב"בל יחל דברו".</strong> ונברר: <strong>ואי</strong> <small>[ואם]</small> מדובר ש<strong>לא איתהני</strong> <small>[נהנתה]</small> <strong>לפני הפסח, מי איכא</strong> <small>[האם יש]</small> אפשרות שתעבור על <strong>"בל יחל"?</strong> הרי לא עברה על הנדר! <strong>אלא פשיטא</strong> <small>[פשוט]</small> שמדובר כאן <strong>דאיתהני</strong> <small>[שנהנתה]</small> לפני הפסח, ואם הלכה אחר הפסח לפני החג — נמצא שעברה על הנדר. <strong>אלמא</strong> <small>[מכאן]</small> ש<strong>מיתהני</strong> <small>[שנהנית],</small> כלומר, שרשאית היא ליהנות למרות שאחר כך אפשר שתעבור על התנאי ותבוא לידי עבירה על הנדר,
## דף טו:
 <strong>ותיובתא</strong> <small>[וקושיה חמורה]</small> אם כן על דעת <strong>רב יהודה!</strong>
 ומשיבים: <strong>כי קתני</strong> <small>[כאשר שנינו</small> במשנה<small>]</small> הרי זה <strong>דאי איתהני</strong> <small>[שאם נהנה]</small> בדיעבד <strong>הרי זה ב"בל יחל דברו",</strong> ולא שנה שם שייהנה לכתחילה.
 <strong>תנן</strong> <small>[שנינו</small> במשנה<small>]:</small> <strong>"שאת נהנית לי עד החג אם תלכי לבית אביך עד הפסח",</strong> אם <strong>הלכה לפני הפסח — אסורה בהנאתו עד החג,</strong> שהרי חל הנדר, <strong>ומותרת לילך אחר הפסח.</strong>
 ונדייק מכאן: דווקא אם <strong>הלכה</strong> לפני הפסח — <strong>אסורה,</strong> אך אם <strong>לא הלכה — לא</strong> אסורה, ומותרת להנות ממנו, ואין חוששים שמא תלך ותעבור ב"בל יחל". וקשה על רב יהודה שאומר שלא תעשה לכתחילה מעשה שיביא להחלת הנדר!
 <strong>אמר רבא: הוא הדין</strong> ש<strong>אפילו</strong> אם <strong>לא הלכה</strong> — <strong>אסורה,</strong> אלא עדיין יש הבדל: אם <strong>הלכה</strong> — <strong>אסורה ו</strong>אם נהנתה ממנו <strong>לוקה, לא הלכה — אסורה בעלמא</strong> <small>[סתם]</small> להנות ממנו, כדברי רב יהודה, מפני החשש שמא לא תקיים הנדר ותלך לבית אביה לפני הפסח.
 <strong>מיתיבי</strong> <small>[מקשים]</small> עוד על רב יהודה מברייתא: האומר <strong>"ככר זו</strong> אסורה <strong>עלי היום אם אלך למקום פלוני למחר", אכל</strong> את הככר היום — <strong>הרי זה ב"בל ילך"</strong> מחר. הרי שמותר לו לאכול, ואין חוששים שמא ילך למחר!
 ודוחים: מה הקושיה? <strong>מי קתני</strong> <small>[האם שנה]</small> <strong>"אוכל"</strong> (לכתחילה) את הככר? <strong>"אכל" קתני</strong> <small>[שנה],</small> והכוונה <strong>דכי</strong> <small>[שכאשר]</small> <strong>אכל הרי זה ב"בל ילך".</strong>
 ושנינו בהמשך: <strong>הלך</strong> ביום השני — <strong>הרי זה ב"בל יחל דברו".</strong> ונדייק, שאמר בלשון בדיעבד "הלך", אבל <strong>מהלך,</strong> כלומר, לכתחילה — <strong>לא.</strong> ודבר זה נוח לדעת רב נחמן, שמותר לו לאכול היום ולהחיל את הנדר, ולכן אם אכל — אסור לו ללכת. אבל לשיטת רב יהודה, שאסור לו לאכול את הככר היום, נמצא שלא חל הנדר כלל. <strong>וקשיא</strong> <small>[וקשה]</small> על דברי <strong>רב יהודה!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רב יהודה: הוא הדין דליתני</strong> <small>[ש</small>היה יכול <small>לשנות]</small> <strong>"מהלך",</strong> אלא <strong>איידי דקתני רישא</strong> <small>[על ידי ששנה בתחילה]</small> <strong>"אכל"</strong> בלשון עבר <strong>דלא מיתני ליה</strong> <small>[שאין יכול לשנות לו</small> כאן<small>]</small> <strong>"אוכל",</strong> שהרי לשיטת רב יהודה אסור לו לאכול, ולכל הדעות אינו צריך לכתחילה לאכול — משום כך שמר את הסגנון האחיד, ולכן <strong>תני סיפא</strong> <small>[שנה בסופה]</small> <strong>"הלך",</strong> ולא שנה "מהלך". ונמצא איפוא שלא הצלחנו להוכיח כדברי אחד מן החולקים.
 <big>א</big> שנינו במשנה: <strong>האומר לאשה "קונם שאני משמשך", הרי זה ב"בל יחל דברו".</strong> ושואלים: איך יכול הוא לאסור דבר זה על עצמו <strong>והא משתעבד</strong> <small>[והרי משועבד]</small> הוא <strong>לה מדאורייתא</strong> <small>[מן התורה]</small> לתשמיש <strong>דכתיב</strong> <small>[שנאמר]:</small> <strong>"שארה כסותה וענתה לא יגרע"</strong> (שמות כא, י) ו"עונתה" הוא החיוב לשמש איתה!
 ומשיבים: אכן אם נדר בלשון זו אין הנדר קיים, אלא <strong>באומר "הנאת תשמישך</strong> אסורה <strong>עלי", והא</strong> <small>[והרי]</small> <strong>לא קא ניחא ליה</strong> <small>[נוח לו]</small> <strong>בתשמיש,</strong> שהרי מסיבה זאת נדר את נדרו. וכיון שהנאת התשמיש הבאה לו ממילא, אסורה עליו, ובהנאה זו הוא אינו חייב, ומשום כך בפועל נאסר עליו התשמיש מחמת הנדר.
 והרי זה כעין מה ש<strong>אמר רב כהנא:</strong> אשה שנודרת ואומרת לבעלה <strong>"תשמישי עליך"</strong> בקונם — <strong>כופין אותה ומשמשתו,</strong> ומדוע — כיון <strong>דשעבודי משעבדת ליה</strong> <small>[ש</small>היא <small>משועבדת לו]</small> לתשמיש כחלק מחובות הנישואין. אבל אם אמרה בנדרה <strong>"הנאת תשמישך עלי" — אסור</strong> לבעלה לשמש איתה, לפי <strong>שאין מאכילין לו לאדם דבר האסור לו,</strong> וכיון שהיא נהנית מן התשמיש והיא אסרה על עצמה את ההנאה — הרי אסור עליו לכפות אותה לאיסור.
 <big>ב משנה</big> אמר <strong>"שבועה שאיני ישן",</strong> או שאמר <strong>"שאיני מדבר",</strong> או <strong>"שאיני מהלך" — אסור</strong> בכל אלה. אמר <strong>"קרבן לא אוכל לך",</strong> או אמר <strong>"הא קרבן שאוכל לך",</strong> או <strong>"לא קרבן לא אוכל לך" —</strong> בכל אלה <strong>מותר.</strong>
## דף טז.
 <strong>א גמרא</strong> מבררים: כשיטת <strong>מני מתניתין</strong> <small>[מי היא משנתנו]</small> — לכאורה כשיטת <strong>ר' מאיר היא, דאי</strong> <small>[שאם]</small> תאמר שהיא כדעת <strong>ר' יהודה —</strong> הלא ר' יהודה <strong>לא שני ליה</strong> <small>[שונה לו]</small> אם אמר <strong>"קרבן</strong> שאוכל לך <strong>" ולא שני ליה</strong> <small>[שונה לו]</small> אם אמר <strong>"הקרבן</strong> שאוכל לך<strong>",</strong> שאין אלה ביטויים של נדר (אלא רק אם אמר "כקרבן"), ובמשנה משמע שרק אם יאמר "הקרבן שאוכל לך" יהיה מותר, אבל אם אמר "קרבן שאוכל לך" יהיה אסור.
  ומקשים: <strong>אימא סיפא</strong> <small>[אמור</small> את <small>סופה]</small> של המשנה: אם אמר <strong>"לקרבן לא אוכל לך" — מותר. והתנן</strong> <small>[והרי שנינו</small> במשנה<small>]:</small> <strong>"לקרבן לא אוכל לך" ר' מאיר אוסר, ואמר ר' אבא</strong> בסיבת האיסור: <strong>נעשה כאומר "לקרבן יהא, לפיכך לא אוכל לך".</strong> ונראה איפוא שאין המשנה אף כדברי ר' מאיר!
 ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> — ש<strong>אמר "לקרבן"</strong> ובמקרה זה חל הנדר, <strong>הא</strong> <small>[זה]</small> — ש<strong>אמר "לא לקרבן",</strong> שמשמעו: ש<strong>לא הוי</strong> <small>[יהיה]</small> <strong>קרבן קאמר</strong> <small>[אמר]</small> ובלשון זו אין בכך דין נדר כלל.
 <big>ב משנה</big> אמר <strong>"שבועה לא אוכל לך",</strong> או <strong>"הא</strong> <small>[זו]</small> <strong>שבועה שאוכל לך",</strong> או <strong>"לא שבועה לא אוכל לך" — אסור.</strong>
 <big>ג גמרא</big> <strong>מכלל</strong> לשון המשנה אתה למד שלשון <strong>"הא שבועה שאוכל לך" — "דלא אכילנא</strong> <small>[שאינני אוכל]</small> <strong>" משמע,</strong> שהיתה כוונתו לומר: זו היא שבועה שאני אוסר עצמי אם אני אוכל. והכוונה היא שנשבע שלא יאכל. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במשנה: מיני <strong>שבועות</strong> הן <strong>שתים</strong> בסיסיות, <strong>שהן ארבע: "שאוכל" ו"שלא אוכל" "שאכלתי" ו"שלא אכלתי".</strong> ומדייקים: <strong>מדקאמר</strong> <small>[ממה שאמר]</small> וחילק במשנה זו בלשון "שאוכל" וכנגדה <strong>"שלא אוכל", "שאכלתי" ו</strong>כנגדה <strong>"שלא אכלתי", מכלל</strong> הדברים אתה למד כי לשון <strong>"שאוכל לך" — "דאכילנא</strong> <small>[שאני אוכל]</small> <strong>" משמע!</strong> וכיצד אנו אומרים במשנתנו שאסור באכילה אם הוא אומר "שבועה שאוכל"?
 <strong>אמר אביי: "שאוכל" שתי לשונות משמע</strong> ופירוש המלה תלוי בהקשר הדברים בה נאמרה, כיצד? אם <strong>היו מסרבין</strong> (מפצירים) <strong>בו לאכול ואמר: "אכילנא אכילנא</strong> <small>[אוכל אני, אוכל אני]</small> <strong>"</strong><strong>ותו</strong> <small>[ועוד]</small> מוסיף ואומר: <strong>"שבועה שאוכל"</strong> — הרי שבועה זו <strong>"דאכילנא</strong> <small>[שאני אוכל]</small> <strong>" משמע,</strong> שנשבע לאכול. <strong>אבל</strong> אם <strong>אמר</strong> קודם: <strong>"לא אכילנא לא אכילנא</strong> <small>[אינני אוכל, אינני אוכל]</small> <strong>"</strong><strong>ותו</strong> <small>[ועוד]</small> הוסיף <strong>ואמר: "שבועה שאוכל",</strong> אז <strong>"דלא אכילנא</strong> <small>[שאינני אוכל]</small> <strong>" קאמר</strong> <small>[אמר].</small> כלומר, התכוון לחזק דבריו בשבועה, שנשבע שלא יאכל.
 <strong>רב אשי אמר:</strong> לשון <strong>"שאוכל"</strong> של <strong>שבועה</strong> שאמרנו במשנתנו יש לשנות <strong>"שאי אוכל</strong> <small>[שאין אני אוכל]</small> <strong>" קאמר</strong> <small>[אמר].</small> ושואלים: <strong>אם כן</strong> שבפירוש נשבע שלא לאכול, <strong>פשיטא</strong> <small>[פשוט]</small> הדבר, <strong>מאי למימרא</strong> <small>[מה</small> יש <small>לומר]</small> בכך? הלא נשבע בפירוש שלא יאכל! ומשיבים: <strong>מהו דתימא</strong> <small>[שתאמר]:</small> <strong>מיקם לישנא היא דאיתקיל ליה</strong> <small>[העמדת,</small> יישור <small>הלשון הוא שנתקל לו]</small> שאפשר היה לחשוב שרצה לומר "שבועה שאוכל" ונתקל בלשונו ואמר "שאי אוכל", על כן <strong>קא משמע לן</strong> <small>[השמיע לנו]</small> שאם אמר "שבועה שאי אוכל" כוונתו שאין הוא אוכל.
 ומסבירים את שיטות הפירוש הללו: <strong>אביי לא אמר טעם</strong> (הסבר) המשנה <strong>כרב אשי,</strong> מדוע — ש<strong>לא קתני</strong> <small>[שנה</small> במשנה<small>]</small> <strong>"שאי אוכל"</strong> אלא שנינו במשנתנו "שאוכל".
 <strong>ורב אשי נאדי</strong> <small>[נדד,</small> לא קיבל<small>]</small> <strong>מן טעם</strong> הסברו של <strong>אביי,</strong> כי <strong>קסבר</strong> <small>[סבור</small> הוא<small>]</small> כי <strong>"שלא אוכל" נמי</strong> <small>[גם כן]</small> <strong>משמע שתי לשונות.</strong> כגון אם <strong>היו מסרבין</strong> (מפצירים) <strong>בו לאכול ואמר: "לא אכילנא לא אכילנא</strong> <small>[אינני אוכל, אינני אוכל]</small> <strong>", ואמר נמי</strong> <small>[גם כן]</small> <strong>"שבועה", בין</strong> שאמר בלשון <strong>"שאוכל" בין</strong> שאמר <strong>"שלא אוכל" — הדין</strong> <small>[</small>לשון <small>זה]</small> <strong>"אכילנא</strong> <small>[אוכל אני]</small> <strong>"</strong><strong>משמע</strong> ש<strong>אמר.</strong> ומה שאמר "שלא אוכל" יש לפרשו כלשון תמיהה: וכי נשבעתי שלא אוכל? אלא ודאי אוכל אני.
 <strong>ואיכא לתרוצה נמי לישנא</strong> <small>[ואפשר ליישב אותה גם כן</small> את <small>הלשון]</small> <strong>"שבועה שלא אוכל" — "שבועה דלא אכילנא</strong> <small>[שאינני אוכל]</small> <strong>" קאמר</strong> <small>[אמר]</small> ולא כלשון תמיהה אלא כלשון שבועה ממש. ואם כן, אין לומר שאנו למדים מן ההקשר, לפי שאין לעמוד על משמעות הדברים באופן זה. <strong>אלא</strong> ה<strong>תנא פסקה</strong> <small>[פסק]</small> וקבע כלל: <strong>"שאוכל" — "דאכילנא</strong> <small>[שאוכל אני]</small> <strong>"</strong><strong>משמע, ו"שלא אוכל" — "לא אוכל" משמע,</strong> ולכן יש לגרוס במשנתנו שאכן פירש ואמר "שאי אוכל".
 <big>ד משנה</big> <strong>זה חומר בשבועות מבנדרים</strong> כפי שאמרנו במשנה הקודמת, שהשבועות חלות גם על דברים שאין בהם ממש, אלא על פעולות או על הימנעות מפעולה. <strong>וחומר</strong> אחר יש <strong>בנדרים מבשבועות, כיצד? אמר "קונם סוכה שאני עושה",</strong> או <strong>"לולב שאני נוטל",</strong> או <strong>"תפילין שאני מניח",</strong> אם אמר זאת <strong>בנדרים —</strong> הרי הוא <strong>אסור</strong> שחל האיסור על החפץ עצמו, ויצטרך התרה לנדרו כדי להשתמש בו ואף למצוה. ואילו <strong>בשבועות</strong> כעין זה הוא <strong>מותר, שאין נשבעין לעבור על המצות</strong> ואינו יכול לבטל על ידי שבועה את החובה שחלה עליו.
## דף טז:
 <big>א גמרא</big> שנינו במשנה: "זה <strong>חומר</strong> בשבועות מבנדרים", ולפי משמעות הדברים הפשוטה מתייחס הדבר להבדל המפורש במשניות הקודמות בין האומר "קרבן לא אוכל לך", לאומר "שבועה לא אוכל לך". ותוהים: האם <strong>מכלל</strong> הדברים אתה למד שגם אם אמר "קרבן לא אוכל לך" <strong>נדר הוא</strong> על כל פנים מדברי סופרים, אלא שהשבועה חמורה ממנו לענין זה? <strong>והא</strong> <small>[והרי]</small> <strong>"מותר" קתני</strong> <small>[שנה]!</small> שבמשנה הקודמת שנינו שאם אומר "קרבן לא אוכל לך" — מותר, ואין מקום לומר שיש חומרה בשבועות מבנדרים — שהרי הנדר אינו נדר כלל!
 ומסבירים: אלא <strong>אסיפא דאידך בבא קתני</strong> <small>[על סופה של הפיסקה</small> המשנה <small>האחרת שנה]</small> דברים אלה, ששנינו שם שאם אמר <strong>"שבועה שאיני ישן" "שאיני מדבר" "שאיני מהלך" — אסור,</strong> ועל כך אמר <strong>זה חומר בשבועות מבנדרים,</strong> שנדר כגון זה אינו אסור אלא מדברי סופרים, אבל אינו חל מן התורה, ובזה חמורות שבועות מנדרים.
 <big>ב</big> שנינו גם <strong>חומר בנדרים מבשבועות כיצד —</strong> שהנדרים חלים גם על המצוה, מה שאין כן בשבועות. <strong>רב כהנא מתני</strong> <small>[היה שונה]</small> כך: <strong>אמר רב גידל אמר רב, ורב טביומי מתני</strong> <small>[היה שונה]</small> בלשון אחרת: <strong>אמר רב גידל אמר שמואל,</strong> אבל האימרה היתה אותה אימרה: <strong>מנין שאין נשבעין לעבור על המצות — תלמוד לומר: "לא יחל דברו"</strong> (במדבר ל, ג). ומדיוק הלשון נלמד: <strong>דברו</strong> שלו, שאסר על עצמו — <strong>לא יחל, אבל מיחל הוא לחפצי שמים,</strong> שאם נשבע שלא לעשות חפצי שמים — אין השבועה חלה.
 ושואלים: <strong>מאי שנא</strong> <small>[</small>ב<small>מה שונה]</small> <strong>נדר</strong> שחל גם על דברי מצוה — <strong>דכתיב</strong> <small>[שנאמר]:</small> <strong>"איש כי ידר נדר לה'... לא יחל דברו"</strong> (במדבר ל, ג) והיא לשון כללית, שאפילו היה זה בנושא השייך "לה'" — חפצי מצוה, בכל זאת לא יחל דברו, ונדרו חל גם על המצוה. אולם <strong>שבועה נמי</strong> <small>[גם כן],</small> <strong>הא כתיב</strong> <small>[הרי נאמר]</small> באותו פסוק <strong>"או השבע שבעה לה' לא יחל דברו"!</strong>
 <strong>אמר אביי:</strong> יש להסביר שההבדל אינו בעצם הנדר או השבועה, אלא בדיוק הנוסח של הדבר שאסר על עצמו. כיצד? <strong>הא</strong> <small>[זה]</small> ש<strong>אמר "הנאת סוכה</strong> אסורה <strong>עלי",</strong> שאסר על עצמו את ההנאה מן החפץ, ומשום כך חל הנדר עליו בכל מקרה, ואף במצוה, משום שאין מאכילים לאדם דבר האסור לו. <strong>הא</strong> <small>[זה]</small> ש<strong>אמר "שבעה שלא אהנה מן הסוכה"</strong> שאינו רשאי להישבע להימנע ממעשה שהוא חייב בו.
 <strong>אמר רבא:</strong> אי אפשר להסביר בדרך זו, <strong>וכי מצות ליהנות ניתנו?</strong> ואיך יכול לאסור על עצמו הנאה מהמצוה? הלא אין אנו מחשיבים עשיית המצוות כשלעצמה כהנאה! <strong>אלא</strong> יש לומר הסבר אחר, וכך <strong>אמר רבא: הא</strong> <small>[זה]</small> ש<strong>אמר "ישיבת סוכה</strong> אסורה <strong>עלי",</strong> שדבריו מועילים, <strong>והא</strong> <small>[וזה]</small> ש<strong>אמר "שבועה שלא אשב בסוכה",</strong> שאין בדברי כלום.
 ושואלים על עצם הלימוד שאין נשבעים לעבור על המצוות: <strong>ו</strong>הלכה זו <strong>שאין נשבעין לעבור על המצות מהכא נפקא ליה</strong> <small>[מכאן יוצאת,</small> נלמדת <small>לו]</small> ההוכחה? הלא <strong>מהתם נפקא ליה</strong> <small>[משם,</small> מכתוב אחר, היא <small>יוצאת,</small> נלמדת <small>לו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יכול</strong> אם <strong>נשבע</strong> אדם <strong>לבטל את המצוה ולא ביטל, יכול יהא חייב</strong> משום שבועת שוא —
## דף יז.
 <strong>תלמוד לומר: "</strong>או נפש כי תשבע לבטא בשפתים <strong>להרע או להיטיב"</strong> (ויקרא ה, ד), ומהשוואת "להרע או להיטיב" נלמד: <strong>מה הטבה</strong> שנאמרה בכתוב שנשבע להיטיב כגון לאכול או להיטיב לאדם אחר היא <strong>רשות, אף הרעה</strong> שהוא נשבע עליה — היא דווקא בדבר של <strong>רשות,</strong> כגון שלא יאכל, וכדומה. <strong>יצא</strong> ה<strong>נשבע לבטל את המצוה ולא ביטל —</strong> שאינו מתחייב משום שבועת ביטוי — משום <strong>שאין הרשות בידו</strong> לבטלה!
 ומשיבים: שני המקראות נצרכים, <strong>חד קרא</strong> <small>[פסוק אחד]</small> "להרע או להיטיב" האמור בדיני הקרבנות הוא <strong>למיפטריה</strong> <small>[לפטור אותו]</small> <strong>מקרבן שבועה, וחד למיפטריה</strong> <small>[ו</small>פסוק <small>אחד לפטור אותו]</small> <strong>מן</strong> איסור ה<strong>לאו</strong> של <strong>שבועה,</strong> והוא הכתוב בענין "לא יחל דברו".
 <big>א משנה</big> <strong>יש נדר בתוך נדר,</strong> שיכול להחיל איסור נוסף ונדר נוסף על דבר שכבר החיל עליו נדר. <strong>ואין שבועה בתוך שבועה,</strong> שאם חוזר ונשבע על אותו דבר עצמו אין השבועה השניה חלה. ומפרטים, <strong>כיצד? אמר "הריני נזיר אם אוכל"</strong> וחזר ואמר <strong>"הריני נזיר אם אוכל", ואכל — חייב</strong> בנזירות שלושים יום <strong>על כל אחת ואחת</strong> מן הפעמים שנדר, שחלו עליו שני הנדרים. אבל אם אמר <strong>"שבועה שלא אוכל"</strong> וחזר ואמר <strong>"שבועה שלא אוכל" ואכל — אינו חייב</strong> קרבן שבועה <strong>אלא</strong> משום חילול שבועה <strong>אחת.</strong>
 <big>ב גמרא</big> <strong>אמר רב הונא: לא שנו</strong> שיש נדר בתוך נדר, <strong>אלא</strong> ש<strong>אמר</strong> תחילה <strong>"הריני נזיר היום"</strong> ואחר כך אמר <strong>"הריני נזיר למחר"</strong> ומדוע? <strong>דמיגו דקא מיתוסף יומא יתירא</strong> <small>[שמתוך שנוסף יום יתר]</small> של נזירות על ידי הנדר השני <strong>חיילא</strong> <small>[חלה]</small> <strong>נזירות</strong> של שלושים יום נוספים <strong>על נזירות</strong> הראשונה. <strong>אבל אמר "הריני נזיר היום"</strong> וחזר ואמר <strong>"הריני נזיר היום" — אין חלה נזירות על נזירות,</strong> ואין כאן אלא נזירות אחת. <strong>ושמואל אמר: אפילו אמר "הריני נזיר היום, הריני נזיר היום" חלה</strong> ה<strong>נזירות</strong> השניה <strong>עליה</strong> <small>[עליו],</small> כי ניתן להוסיף נדר נזירות נוסף גם על נזירות שנדר כבר.
 ושואלים: <strong>ול</strong>דעת <strong>רב הונא, אדתנא</strong> <small>[עד</small> שהוא <small>שונה]</small> במשנה <strong>אין שבועה בתוך שבועה</strong> ומבדיל בין נדר לשבועה, <strong>ליתני</strong> <small>[שישנה]</small> התנא במשנה ויעשה חלוקה קרובה יותר בתוך דין הנדר עצמו, ויפרש: <strong>יש נדר בתוך נדר, ואין נדר בתוך נדר,</strong> כיצד? אם אמר <strong>"הריני נזיר היום, הריני נזיר למחר" —</strong> זהו המקרה ש<strong>יש נדר בתוך נדר,</strong> אבל אם אמר <strong>"הריני נזיר היום"</strong> וחזר ואמר "<strong>הריני נזיר היום"</strong> —
## דף יז:
 <strong>אין נדר בתוך נדר!</strong> ומעירים: אכן, <strong>קשיא</strong> <small>[קשה]</small> הדבר, אף שאין בכך פירכה גמורה. ומעתה מנסים להביא ראיות שונות נגד דברי רב הונא.
 <strong>תנן</strong> <small>[שנינו</small> במשנתנו<small>]:</small> <strong>יש נדר בתוך נדר ואין שבועה בתוך שבועה.</strong> ונברר: <strong>היכי דמי</strong> <small>[כיצד בדיוק</small> היה הדבר<small>]</small> היה הדבר? <strong>אילימא</strong> <small>[אם תאמר]</small> שהוא במקרה ש<strong>אמר "הריני נזיר היום, הריני נזיר למחר" דכוותה</strong> <small>[שכיוצא בה]</small> <strong>גבי שבועה,</strong> כגון שאמר "שבועה <strong>שלא אוכל תאנים" וחזר ואמר "שבועה שלא אוכל ענבים",</strong> שנשבע שתי שבועות שונות — אולם במקרה כזה <strong>אמאי</strong> <small>[מדוע]</small> <strong>לא חלה שבועה על שבועה?</strong> בודאי שתחול, שהרי השבועה השניה אין לה קשר לראשונה!
 <strong>אלא היכי דמי</strong> <small>[כיצד</small> הוא <small>בדיוק]</small> ש<strong>לא חלה שבועה על שבועה — כגון</strong> ש<strong>אמר "שבועה שלא אוכל תאנים" וחזר ואמר "שבועה שלא אוכל תאנים"</strong> ובמקרה כזה אין השבועה השניה חלה כשבועה לעצמה, <strong>דכוותה</strong> <small>[שכיוצא בה]</small> ל<strong>גבי נזירות היכי דמי</strong> <small>[כיצד</small> הוא <small>בדיוק]</small> — ש<strong>אמר "הריני נזיר היום, הריני נזיר היום" וקתני</strong> <small>[ושנה]</small> ש<strong>יש נדר בתוך נדר.</strong> ואם כן <strong>קשיא</strong> <small>[קשה]</small> <strong>לרב הונא,</strong> שאמר שבמקרה כזה אין נדר חל על נדר!
 ומשיבים: <strong>אמר</strong> <small>[</small>יכול היה <small>לומר]</small> <strong>לך רב הונא: מתניתין</strong> <small>[משנתנו]</small> מדברת במקרה ש<strong>אמר "הריני נזיר היום, הריני נזיר למחר", דכוותה</strong> <small>[שכיוצא בה]</small> ל<strong>גבי שבועה</strong> צריך לומר שהיתה השבועה השניה כוללת את הראשונה ומוסיפה עליה, ש<strong>אמר "שלא אוכל תאנים" וחזר ואמר "שבועה שלא אוכל תאנים וענבים",</strong> ש<strong>לא חיילא</strong> <small>[חלה]</small> השבועה השניה, שהרי על חלק ממנה כבר היה מושבע ועומד.
 ומקשים: <strong>והאמר</strong> <small>[והרי אמר]</small> <strong>רבה:</strong> האומר <strong>"שבועה שלא אוכל תאנים" וחזר ואמר "שבועה שלא אוכל תאנים וענבים"</strong> ועבר <strong>ואכל תאנים, והפריש קרבן</strong> מפני שעבר על שבועת ביטוי, <strong>וחזר ואכל ענבים —</strong> במקרה זה <strong>הויא להו</strong> <small>[הרי הם]</small> ה<strong>ענבים</strong> שאכל רק <strong>חצי שיעור</strong> משבועתו השניה, שהרי כלל בשבועתו תאנים וענבים, משמע שכוונתו שאוסר על עצמו אכילת שניהם יחד. וכיון שהפריש כבר קרבן על התאנים, נחשב כאילו אכל ענבים בלבד ועבר רק על חלק מן השבועה, ונמצא שהוא כחצי שיעור, <strong>ואין מביאים קרבן על חצי שיעור.</strong>
 <strong>אלמא</strong> <small>[מכאן]</small> אם נדקדק בדבריו נמצא כי <strong>היכא</strong> <small>[במקום]</small> ש<strong>אמר "שבועה שלא אוכל תאנים" וחזר ואמר "שבועה שלא אוכל תאנים וענבים"</strong> ולא הפריש קרבן בינתיים, <strong>מיגו</strong> <small>[מתוך]</small> ש<strong>חל</strong> כוח ה<strong>שבועה על ענבים</strong> שהוסיף בשבועתו — <strong>חיילא נמי</strong> <small>[חלה גם כן]</small> <strong>על תאנים,</strong> שהרי לא נפטר מקרבן אלא משום שהיה זה חצי שיעור, ובניגוד לדברי הונא! ומתרצים: זו אינה קושיה, שהרי רבה היה אמורא (וכתלמיד לרב הונא) ואילו <strong>רב הונא לא סבירא ליה</strong> <small>[אינו סבור]</small> <strong>כרבה</strong> בענין זה, ולדעתו השבועה השניה לא חלה כלל.
 <strong>מיתיבי</strong> <small>[מקשים]</small> ממה ששנינו: <strong>מי שנזר שתי נזירות, מנה את</strong> ימי הנזירות <strong>הראשונה והפריש קרבן</strong> בסוף שלושים ימי הנזירות, <strong>ונשאל עליה,</strong> שלפני שהקריב את הקרבן הזה הלך לחכם, והחכם התיר לו את נדר הנזירות הראשון, ונמצא שלא היתה כאן נזירות כלל, אבל כיון שנדר שני נדרי נזירות, היה עליו גם נדר נזירות אחר, ואז <strong>עלתה</strong> (נחשבה) <strong>לו</strong> נזירות <strong>שניה בראשונה,</strong> שנחשב לו כאילו קיים את הנזירות השניה באותו זמן שבפועל נהג נזירות הראשונה, והקרבן שהפריש נחשב לו בשביל הנזירות השניה.
 ונברר: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> ש<strong>אמר "הריני נזיר היום, הריני נזיר למחר" —</strong> במקרה זה <strong>אמאי</strong> <small>[מדוע]</small> <strong>עלתה לו שניה בראשונה? הא איכא יומא יתירא</strong> <small>[הרי יש יום יתר]</small> של הנזירות השניה שעדיין לא קיים אותו, וכיצד אפשר לומר שכבר יצא ידי חובתו בראשונה? <strong>אלא פשיטא</strong> <small>[פשוט]</small> שמדובר פה ש<strong>אמר "הריני נזיר היום, הריני נזיר היום"</strong>
## דף יח.
 <strong>ו</strong>הרי זו <strong>תיובתא</strong> <small>[קושיה חמורה]</small> על <strong>רב הונא!</strong>
 ודוחים: <strong>לא, לעולם</strong> תפרש נזירות חלה על נזירות, דווקא כשאמר <strong>"הריני נזיר היום, הריני למחר", ומאי</strong> <small>[ומה]</small> פירוש <strong>"עלתה לו</strong> שניה בראשונה <strong>",</strong> הכוונה — <strong>לבר מההוא יומא יתירא</strong> <small>[חוץ מאותו יום יתר],</small> שאותו צריך להשלים. <strong>אי נמי</strong> <small>[או גם כן]</small> יכול אתה לפרש את הענין הזה שעלתה לו נזירות שניה <strong>כגון שקיבל</strong> עליו <strong>שתי נזירות בבת אחת,</strong> שאמר שיהיה פעמיים נזיר, ואם נשאל על הנזירות הראשונה והותר, חלה עליו השניה.
 <strong>מתיב</strong> <small>[מקשה]</small> <strong>רב המנונא</strong> קושיה נוספת על דברי רב הונא מברייתא: שנינו על הכתוב <strong>"נזיר להזיר"</strong> (במדבר ו, ב) — <strong>מכאן שהנזירות חל על הנזירות.</strong> ומדוע נחוץ כתוב מפורש לומר זאת — <strong>שיכול</strong> הייתי לומר כך: <strong>והלא דין</strong> (קל וחומר) <strong>הוא: ומה שבועה</strong> שהיא <strong>חמורה —</strong> בכל זאת <strong>אין שבועה חלה על שבועה, נזירות</strong> שהיא <strong>קלה</strong> ממנה <strong>לא כל שכן</strong> שלא תחול על נזירות אחרת — <strong>תלמוד לומר:</strong> מן הכפל שבכתוב <strong>"נזיר להזיר", מכאן שהנזירות חלה על הנזירות.</strong>
 ומבררים: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> במקרה ש<strong>אמר "הריני נזיר היום, הריני נזיר למחר"</strong> וכי <strong>הא קרא בעיא</strong> <small>[זו מקרא</small> היא <small>צריכה]?!</small> הרי ברור שחלה הנזירות השניה לפחות ביום הנוסף, וכיון שאין נזירות פחות משלושים יום צריך למנות עוד שלושים יום! <strong>אלא לאו</strong> <small>[האם לא]</small> מדובר פה כגון ש<strong>אמר "הריני נזיר היום, הריני נזיר היום" וקתני</strong> <small>[ושנה]</small> ש<strong>נזירות חל על נזירות,</strong> שלא כדברי רב הונא!
 ודוחים: <strong>לא, הכא במאי עסקינן</strong> <small>[כאן במה אנו עוסקים]</small> — <strong>כגון שקיבל עליו שתי נזירות בבת אחת,</strong> ולמדים מהפסוק שחייב בקרבנות על כל נזירות בפני עצמה.
 לגופה של אותה ברייתא שואלים: <strong>ומאי חומרא</strong> <small>[ומהי החומרה]</small> שיש ב<strong>שבועה מנדר,</strong> כגון נדר נזירות? <strong>אילימא</strong> <small>[אם תאמר]</small> <strong>משום דחיילא</strong> <small>[שחלה]</small> השבועה <strong>אפילו על דבר שאין בו ממש,</strong> יכול אתה לטעון כנגד זה ש<strong>נדר</strong> יש בו <strong>נמי</strong> <small>[גם כן]</small> צד <strong>חמור</strong> משבועה, <strong>שכן חל על המצוה כרשות. אלא</strong> הטעם הוא אחר — <strong>משום דכתיב</strong> <small>[שנאמר]</small> <strong>בה בשבועה: "לא ינקה</strong> ה' את אשר ישא את שמו לשוא<strong>"</strong>(שמות כ, ז), ומחומרת העונש יש להבין ששבועה הריהי חמורה ביותר.
 <big>א</big> שנינו במשנה שאם אמר <strong>"שבועה שלא אוכל, שבועה שלא אוכל", ואכל — אינו חייב אלא אחת. אמר רבא: אם נשאל</strong> לפני חכם <strong>על</strong> השבועה <strong>הראשונה</strong> והתירה לו — <strong>שניה חלה עליו. ממאי</strong> <small>[ממה]</small> יודע הוא שהשבועה השניה חלה — <strong>מדלא קתני</strong> <small>[מ</small>פני <small>שלא שנה]</small> במשנה בלשון <strong>"אינו אלא אחת",</strong> לומר שהשבועה השניה זהה לגמרי לראשונה, וכאילו לא נשבע אלא פעם אחת, <strong>וקתני</strong> <small>[ושנה]</small> בלשון <strong>"אינו חייב אלא אחת",</strong> מכאן אנחנו למדים שהסברה היא כי <strong>רווחא</strong> <small>[רווח,</small> אפשרות<small>]</small> <strong>הוא דלית</strong> <small>[שאין]</small> <strong>לה</strong> לשבועה השניה שתחול, שהרי כבר מושבע ועומד הוא על הדבר. אבל <strong>כי מיתשיל</strong> <small>[כאשר</small> הוא <small>נשאל]</small> <strong>על חבירתה</strong> השבועה הראשונה ומתפנה הדבר — <strong>חיילא</strong> <small>[חלה]</small> השבועה השניה.
 <strong>לישנא אחרינא</strong> <small>[לשון אחרת]</small> בדקדוק לשון המשנה להוכיח כדברי רבא, שכיון שנאמר במשנה "אינו חייב אלא אחת" יש להסיק מכאן ש<strong>חיובא</strong> <small>[חיוב]</small> <strong>הוא דליכא</strong> <small>[שאין]</small> בשבועה השניה, שאינו חייב עליה קרבן משום שבועת ביטוי, <strong>הא</strong> <small>[הרי]</small> <strong>שבועה</strong> עצמה <strong>איכא</strong> <small>[יש]</small> עליו. ויש לשאול: <strong>למאי הלכתא</strong> <small>[למה,</small> לאיזו <small>הלכה]</small> נאמר שיש כאן שבועה, אם אינו מתחייב דבר בגללה? אלא ודאי <strong>לכ</strong> דברי <strong>רבא,</strong> ש<strong>אמר רבא: נשאל על הראשונה</strong> — <strong>עלתה לו שניה תחתיה.</strong>
 ומציעים: <strong>לימא מסייע ליה</strong> <small>[האם נאמר</small> שאפשר <small>לסייע לו]</small> ממה ששנינו: <strong>מי שנדר שתי נזירות ומנה את הראשונה, והפריש קרבן ונשאל עליה — עלתה לו שניה בראשונה.</strong> משמע שנדר הנזירות השני, למרות שבשעת הנדר לא היה לו מקום לחול (שהרי כבר נדר לגבי אותו זמן), מכל מקום יש לו חלות מסויימת ואינו בטל לגמרי, וכאשר מתבטל הנדר הראשון — מיד חל עליו השני, ומכאן נוכיח גם לענין שבועה.
 ודוחים: אפשר לפרש ששם מדובר <strong>כגון שקיבל עליו שתי נזירות בבת אחת</strong> שהן חלות מתחילה בזו אחר זו, ולא בבת אחת. אבל כאשר היתה שבועה על שבועה, לגבי אותו מקום ואותו זמן — אין ראיה מכאן שהשבועה השניה חלה כלל.
## דף יח:
 <big>א משנה</big> <strong>סתם נדרים להחמיר, ופירושם</strong> אם מפרש אותם בצורה מסויימת יכול להיות <strong>להקל. כיצד? אמר "הרי</strong> דבר זה <strong>עלי כבשר מליח"</strong> או אמר <strong>"כיין נסך",</strong> בכל אלה <strong>אם בשל שלמים נדר,</strong> אם אומר שהתכוון לומר שבשר זה יהיה כבשר מליח (מלוח) של קרבן, או כיין שמנסכים על המזבח — הרי זה <strong>אסור,</strong> שהרי התפיס את נדרו בדבר הנדור.
 ו<strong>אם</strong> אומר ש<strong>בשל עבודה זרה נדר</strong> שיהא הבשר אסור עליו כבשר מלוח של קרבן עבודה זרה, או כיין נסך שמנסכים הגויים לעבודתם — במקרה זה <strong>מותר,</strong> שהרי התפיס בדבר האסור. הרי שפירושו של נדר זה הוא במקרה זה להקל. <strong>ואם</strong> אמר <strong>סתם</strong> ולא פירש באיזה ענין נדר, אם של שמים או של עבודה זרה — הרי זה <strong>אסור.</strong>
 וכן אם אמר <strong>"הרי עלי</strong> דבר זה <strong>כחרם", אם</strong> התכוון <strong>כחרם של שמים</strong> שהוא ממיני הקדש — <strong>אסור, ואם</strong> התכוון <strong>כחרם של כהנים</strong> שמחרים אדם נכסיו כמתנה לכהנים — הרי זה <strong>מותר,</strong> שזה סוג של מתנה, ואין בו גדר של נדר. <strong>ואם</strong> אמר <strong>סתם — אסור.</strong>
 וכן אם אמר <strong>"הרי עלי כמעשר", אם כמעשר בהמה נדר —</strong> הרי זה <strong>אסור,</strong> שהוא קרבן, ונדר בדבר הנדור. <strong>ואם</strong> פירש שהתכוון למעשר <strong>של גורן,</strong> מן התבואה, הניתן ללוויים ואין בו קדושה — <strong>מותר. ואם</strong> אמר <strong>סתם — אסור.</strong>
 וכן אם אמר <strong>"הרי עלי כתרומה", אם כתרומת הלשכה נדר,</strong> שהיא התרומה שתורמים לצורך קרבנות הציבור — במקרה זה <strong>אסור,</strong> שהרי התפיס בהקדש הנדור. <strong>ואם</strong> התכוון לתרומה <strong>של גורן</strong> שנותנים לכהנים — <strong>מותר,</strong> שאינה דבר הנדור אלא מתנה לכהנים. <strong>ואם סתם — אסור.</strong> אלו <strong>דברי ר' מאיר.</strong>
 <strong>ר' יהודה אומר: סתם תרומה, ביהודה — אסורה, בגליל — מותרת,</strong> ומדוע? <strong>שאין אנשי גליל מכירין את תרומת הלשכה,</strong> ולכן כשהם אומרים "תרומה" הם מתכוונים לתרומה המצויה אצלם, היא תרומת הכהנים. וכן <strong>סתם חרמים, ביהודה — מותרין, בגליל — אסורין,</strong> ומדוע — <strong>שאין אנשי גליל מכירין את חרמי הכהנים,</strong> וכשהם אומרים "חרם" סתם — כוונתם: חרם לשמים.
 <big>ב גמרא</big> על הכלל שבמשנה ש"סתם נדרים להחמיר", שואלים: <strong>והתנן</strong> <small>[והרי שנינו</small> במשנה<small>]:</small> <strong>ספק נזירות להקל,</strong> והנזירות הלא היא אחד ממיני הנדרים, ומדוע אמרו כאן שספק נדרים להחמיר ולא להקל?
 <strong>אמר ר' זירא: לא קשיא</strong> <small>[אין</small> זה <small>קשה]:</small> <strong>הא</strong> <small>[זו],</small> המשנה לגבי ספק נזירות, היא כשיטת <strong>ר' אליעזר, הא</strong> <small>[זו],</small> משנתנו, כשיטת <strong>רבנן</strong> <small>[חכמים]</small> החולקים עליו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המקדיש חייתו ובהמתו — הקדיש</strong> עימם גם <strong>את הכוי</strong> שהוא ספק חיה ספק בהמה. <strong>ר' אליעזר אומר: לא הקדיש את הכוי.</strong>
 ומכאן נלמד לענייננו; <strong>מאן דאמר</strong> <small>[מי שאומר],</small> חכמים הסבורים שאדם את <strong>ממונו מעייל לספיקא</strong> <small>[מכניס לספק],</small> שגם את הכוי, אף שהוא ספק חיה ספק בהמה, מכניס אדם בתוך ההגדרה הכללית, סבור גם כן כי <strong>גופיה נמי מעייל</strong> <small>[את גופו,</small> עצמו, <small>גם כן מכניס]</small> לספק. ולכן גם אם יש ספק בנזירות — הרי זה נדר. <strong>ומאן דאמר</strong> <small>[ומי שאומר],</small> ר' אליעזר, כי את <strong>ממונו לא מעייל לספיקא</strong> <small>[אינו מכניס לספק]</small> וכשאמר חיה ובהמה התכוון לחיה ודאית ולבהמה ודאית ולא לספק, <strong>גופיה</strong> <small>[את עצמו]</small> <strong>(נמי</strong> <small>[גם כן]</small><strong>)</strong>
## דף יט.
 <strong>כל שכן</strong> ש<strong>לא מעייל לספיקא</strong> <small>[מכניס לספק].</small> ולכן, בכל נוסח שיש בו ספק — מותר.
 <strong>אמר ליה</strong> <small>[לו]</small> <strong>אביי</strong> לר' זעירא: <strong>במאי אוקימתא</strong> <small>[במה העמדת]</small> את המשנה של <strong>ספק נזירות להקל — כר' אליעזר, אימא סיפא</strong> <small>[אמור</small> את <small>סופה]</small> של המשנה: <strong>ספק בכורות, אחד בכורי אדם ואחד בכורי בהמה, בין</strong> שהוא בכור בהמה <strong>טמאה</strong> (פטר חמור) <strong>בין טהורה,</strong> בכל המקרים הללו — <strong>המוציא מחבירו עליו הראיה,</strong> שאין הכהן יכול להוציא מיד הבעלים. ולחילופין, אם טעו הבעלים ונתנו לכהן — אין הבעלים יכולים לחזור ולהוציא מידו.
 <strong>ותני עלה</strong> <small>[ושנויה עליה]</small> על משנה זו, ברייתא: <strong>ו</strong>בכל זאת, כל הספיקות הללו <strong>אסורים בגיזה ועבודה</strong> בהם, כדינו של בכור. משמע שהאיסור חל אפילו במקום ספק, אף שמבחינת דיני ממונות אי אפשר להוציא ממון זה מן הבעלים. ואם כן, אף משנה זו אינה סבורה שכל ספק בעניינים של הקדשה הוא להקל!
 <strong>אמר ליה</strong> <small>[לו]:</small> זו אינה קושיה; <strong>אמאי קא מדמית</strong> <small>[מדוע אתה מדמה]</small> <strong>קדושה הבאה מאליה</strong> כקדושת בכור, שאינה תלויה ברצונו ובכוונתו של האדם, והספק קיים מצד המציאות, <strong>לקדושה הבאה בידי אדם,</strong> שהיא תלויה ברצונו, שאפשר לומר אז שאין אדם רוצה להקדיש דבר מספק?
 <strong>אלא אי קשיא, הא קשיא</strong> <small>[אם קשה, זה</small> הוא הדבר <small>הקשה],</small> ששנינו עוד באותה משנה: <strong>ספק משקין,</strong> שלא ברור לנו אם נטמאו במגע אדם טמא, אם לענין <strong>ליטמא</strong> המשקים עצמם — אנו מחשיבים אותם <strong>טמא</strong> אבל לענין <strong>לטמא אחרים —</strong> הרי זה <strong>טהור,</strong> אלו <strong>דברי ר' מאיר, וכן היה ר' אלעזר אומר כדבריו.</strong>
 ואם אנו מעמידים משנה זו בספק נזיר ושאר ספיקות כדברי ר' אליעזר, יש לשאול: <strong>ומי סבירא ליה</strong> <small>[והאם סבור]</small> <strong>לר' אליעזר</strong> שספק משקים <strong>ליטמא</strong> דינו <strong>טמא?</strong>
 <strong>והתניא</strong> <small>[והרי שנינו</small> בברייתא<small>],</small> <strong>ר' אליעזר אומר: אין טומאה למשקין כל עיקר</strong> מדין תורה. <strong>תדע</strong> שכן הוא: <strong>שהרי העיד יוסי בן יועזר איש צרידה על</strong> מין חגב אחד שנקרא <strong>איל קמצא</strong> שהוא <strong>דכן</strong> <small>[טהור]</small> וכשר לאכילה, <strong>ועל משקין בית מטבחיא דכן</strong> <small>[</small>של <small>בית המטבחיים</small> של המקדש, שהם <small>טהורים].</small> כי טומאת המשקים אינה אלא מדברי חכמים, ולא גזרו חכמים טומאה על משקים שבמקדש, כדי שלא להרבות שם בטומאה. ומדבריו של ר' אליעזר ברור שהוא סבור שטומאת משקים אינה מן התורה, וכיצד אפשר לייחס לו את המשנה האומרת שספק משקים טמא?
 <strong>הניחא</strong> <small>[זה נוח]</small> <strong>ל</strong>שיטת <strong>שמואל</strong> ש<strong>אמר</strong> שמה שאמרו <strong>דכן</strong> <small>[טהורים]</small> כוונתו שהם טהורים <strong>מלטמא אחרים,</strong> שרק דין זה שמשקים מטמאים את הנוגע בהם הוא מדברי סופרים, <strong>אבל טומאת עצמן</strong> להיטמא <strong>יש בהן</strong> מן התורה. ולשיטה זו <strong>שפיר</strong> <small>[יפה],</small> שאפשר לומר שגם ר' אליעזר מודה שטומאה חלה על המשקים להיטמא מדברי תורה, ולכן ספיקם טמא.
 <strong>אלא ל</strong>דעת <strong>רב</strong> ש<strong>אמר</strong> כי הם <strong>דכן</strong> <small>[טהורים]</small> <strong>ממש,</strong> שאין בהם טומאה כל עיקר אפילו להיטמא, אם כן <strong>מאי איכא למימר</strong> <small>[מה יש לומר]?</small> שלפי זה ברור שהמשנה המקילה בספק נזירות והאומרת שספק משקים להיטמא טמא אינה כשיטת ר' אליעזר!
 <strong>אלא</strong> יש לחזור מתירוץ זה, ואת הסתירה בין מה שנאמר במשנתנו שסתם נדרים להחמיר, ובין מה שאמרו במשנת טהרות שספק נזירות להקל, יש ליישב כך: <strong>הא</strong> <small>[זו]</small> המשנה בטהרות, האומרת שספק נזירות להקל, היא כשיטת <strong>ר' יהודה, והא</strong> <small>[וזו]</small> משנתנו, האומרת שספק נדרים להחמיר היא כשיטת <strong>ר' שמעון.</strong> ומהי מחלוקתם?
 — <strong>דתניא</strong> <small>[ש</small>כן <small>שנינו</small> בברייתא<small>]:</small> אמר אדם <strong>"הריני נזיר אם יש בכרי</strong> (ערימת תבואה) <strong>הזה מאה כור</strong> (מידת נפח) <strong>", והלך</strong> לכרי לבדוק <strong>ומצאו שנגנב</strong> הכרי <strong>או שאבד,</strong> ואי אפשר לברר מיד את הדבר. <strong>ר' יהודה מתיר,</strong> וסבור שלא חלה עליו נזירות מספק. <strong>ור' שמעון אוסר</strong> מחמת הספק. משמע שר' שמעון סבור שאף נדר נזירות ספיקו לחומרה.
 ומעירים: <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' יהודה</strong> על דברי <strong>ר' יהודה</strong> עצמם. כיצד? <strong>מי</strong> <small>[האם]</small> <strong>אמר ר' יהודה</strong> כי <strong>לא מעייל איניש נפשיה לספיקא</strong> <small>[אין אדם מכניס</small> את <small>עצמו לספק]</small> ומשום כך לענין הכרי כל עוד לא נתברר מה היה גודל הכרי לא חלה עליו נזירות? <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו, <strong>ר' יהודה אומר: סתם תרומה ביהודה — אסורה, ובגליל — מותרת, שאין אנשי הגליל מכירין את תרומת הלשכה.</strong> ונדייק מכאן: <strong>טעמא</strong> <small>[הטעם,</small> דווקא<small>]</small> משום ש<strong>אין מכירין,</strong>
## דף יט:
 <strong>הא</strong> <small>[הרי]</small> אם היו <strong>מכירין — אסורין</strong> אף על פי שאמר תרומה סתם, ועדיין הדבר בגדר ספק לאיזו תרומה התכוון!
 <strong>אמר רבא</strong> אפשר לתרץ כך: <strong>גבי</strong> <small>[אצל]</small> הענין של <strong>כרי</strong> שעשה עליו תנאי "הריני נזיר אם יש בו מאה כור", <strong>קסבר</strong> <small>[סבור]</small> ר' יהודה ש<strong>כל</strong> דבר <strong>שספיקו חמור מודאי — לא מעייל נפשיה לספיקא</strong> <small>[אין</small> אדם <small>מכניס</small> את <small>עצמו לספק</small> כזה<small>],</small> ובמה ספיקו חמור מוודאו — ש<strong>אילו גבי</strong> <small>[אצל]</small> <strong>נזיר ודאי</strong> יש לו דרך של תיקון, שבסיום נזירותו <strong>מגלח</strong> את ראשו <strong>ומביא קרבן, ונאכל.</strong> אבל <strong>על ספיקו,</strong> על נזירות מחמת הספק, <strong>לא מצי מגלח</strong> <small>[אינו יכול לגלח].</small> שאינו יכול להביא קרבן — שמא אינו נזיר והרי הוא מכניס חולין לעזרה, וכיון שאינו מביא קרבן — אינו יכול לגלח.
 <strong>אמר ליה</strong> <small>[לו]</small> <strong>רב הונא בר יהודה לרבא:</strong> אם הנימוק הוא מפני שספיקו חמור מוודאו, אם <strong>אמר</strong> אדם: <strong>"</strong>אם יש בכרי הזה מאה כור <strong>הריני נזיר עולם", מאי</strong> <small>[מה]</small> דינו? הרי לכאורה אין במקרה זה הבדל בין ספיקו לוודאו, שאף בוודאו אינו יוצא לעולם מגדר נזירות!
 <strong>אמר ליה</strong> <small>[לו]:</small> <strong>נזיר עולם נמי</strong> <small>[גם כן]</small> <strong>ספיקו חמור מודאי,</strong> ש<strong>אילו ודאי</strong> נזיר עולם הלכה היא שאם <strong>הכביד</strong> עליו <strong>שערו</strong> יותר מדי — <strong>מיקל</strong> מן השיער <strong>בתער, ומביא שלוש בהמות</strong> לקרבן כדין נזיר שסיים נזירותו, וממשיך לנהוג נזירות. <strong>ואילו</strong> במקום של <strong>ספיקו — לא,</strong> כיון שאין ודאות שהוא נזיר אינו יכול להביא קרבנות אלה ואסור בגילוח לעולם, ונמצא שספיקו חמור מוודאו.
 ועוד שאל אותו: ואם <strong>אמר "הריני נזיר שמשון</strong> אם יש בכרי הזה מאה כור <strong>",</strong> כלומר, נזיר כמו שמשון שאין לו התרה לעולם ואין לו תיקון כלל על ידי קרבנות, ואינו מגלח כל ימיו, <strong>מאי</strong> <small>[מה]</small> יהיה דינו, שהרי כאן אין הבדל בין ספק לוודאי?
 <strong>אמר ליה</strong> <small>[לו]:</small> <strong>נזיר שמשון לא תניא</strong> <small>[איננה שנויה],</small> כלומר, הענין הזה של נזירות שמשון אינו נזכר כלל בדברי חכמים, מפני שלא היתה זו נזירות ממש, אלא הוראה מיוחדת משמים לשמשון, ואין אדם יכול לידור נדר נזירות כזו. <strong>אמר ליה</strong> <small>[לו]:</small> <strong>והאמר</strong> <small>[והרי אמר]</small> <strong>רב אדא בר אהבה: תניא</strong> <small>[שנויה</small> ברייתא<small>]</small> העוסקת במי שנדר להיות <strong>נזיר שמשון! אמר ליה</strong> <small>[לו]:</small> <strong>אי תניא</strong> <small>[אם שנויה]</small> — <strong>תניא</strong> <small>[שנויה],</small> ואין אני יכול להתנגד לדברי הברייתא, ולשיטתו יודה ר' יהודה במקרה זה שחלה עליו נזירות אפילו על הספק.
 <strong>רב אשי אמר:</strong> אפשר לתרץ את הסתירה בדברי ר' יהודה באופן אחר, כי <strong>ההיא</strong> <small>[אותה]</small> ברייתא שאמר ר' יהודה שאם אי אפשר לברר מה גודל הכרי אין זו נזירות — זו דעת <strong>ר' יהודה משום</strong> (בשם) <strong>ר' טרפון היא. דתניא</strong> <small>[ש</small>כן <small>שנינו</small> בברייתא<small>]:</small> אם היו אנשים אחדים אומרים בדרך של התערבות שאם יימצא הדבר כדברי אחד מהם — יהיה נזיר, <strong>ר' יהודה משום ר' טרפון אומר: אין אחד מהם נזיר,</strong> בין זה שזכה בהתערבות ובין זה שהפסיד בה, וטעמו — <strong>לפי שלא ניתנה נזירות אלא להפלאה,</strong> שאין נדר נזירות חל אלא במקום שיש בו ודאות ובהירות בשעה שנדר, שאדם מקבל את נדר הנזירות על עצמו בלא תנאי. ולפי זה, במקרה כגון הכרי, שלא היה הדבר ברור לנודר מה שיעור הכרי — לא חלה עליו נזירות.
 ומקשים: <strong>אי הכי</strong> <small>[אם כך]</small> אתה מפרש לפי שיטה זו <strong>מאי איריא</strong> <small>[מה שייך]</small> שיחלקו במקום <strong>שנגנב או שאבד</strong> הכרי? אפילו לא נגנב גם כן לא תחול הנזירות, שהרי לא היתה כאן הפלאה! ומשיבים: <strong>אלא,</strong> יש להסביר כי נשנתה המחלוקת במקרה של נגנב ואבד <strong>להודיעך כחו</strong> של <strong>ר' שמעון, דאף על גב</strong> <small>[שאף על פי]</small> ש<strong>נגנב או שאבד</strong> ולא ברור מה היה שיעורו, בכל זאת <strong>קסבר</strong> <small>[סבור]</small> הוא כי <strong>מעייל איניש נפשיה לספיקא</strong> <small>[מכניס אדם</small> את <small>עצמו לספק]</small> וחל עליו הנדר.
 <big>א</big> שנינו במשנה ש<strong>ר' יהודה אומר:</strong> האומר <strong>סתם תרומה, ביהודה —</strong> אסור, בגליל — מותר, מפני שאין אנשי גליל מכירים את תרומת הלשכה. ונדייק: <strong>הא</strong> <small>[הרי]</small> אם היו <strong>מכירין</strong> את תרומת הלשכה — היו <strong>אסורין, אלמא</strong> <small>[מכאן]</small> אנו יכולים להסיק ש<strong>ספיקא</strong> <small>[ספק]</small> נדרים הולכים בו <strong>לחומרא</strong> <small>[להחמיר].</small>
 אולם, <strong>אימא סיפא</strong> <small>[אמור</small> את <small>סופה]</small> של המשנה: <strong>סתם חרמים ביהודה — מותרין, ובגליל — אסורין, שאין אנשי הגליל מכירין את חרמי הכהנים,</strong> ונדייק: <strong>הא</strong> <small>[הרי]</small> אם היו <strong>מכירין</strong> את חרמי הכהנים — משמע שהיו <strong>מותרין,</strong> מפני שיש בכך ספק. <strong>אלמא</strong> <small>[מכאן]</small> שלגבי נדרים <strong>ספיקא לקולא</strong> <small>[הספק</small> הוא <small>להקל]!</small>
 <strong>אמר אביי: סיפא</strong> <small>[סופה]</small> של המשנה שיטת <strong>ר' אלעזר בר' צדוק היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: סתם תרומה ביהודה — אסורה, ר' אלעזר בר' צדוק אומר: סתם חרמים, בגליל — אסורין.</strong> ושיטה זו שסתם חרמים בגליל אסורים היא שיטת ר' אלעזר בר' צדוק, ולא שיטת ר' יהודה.
## דף כ.
 <big>א משנה</big> <strong>נדר בחרם,</strong> כגון שאמר "הרי עלי חפץ זה בחרם", <strong>ואמר</strong> והסביר אחר כך את דבריו: <strong>לא נדרתי,</strong> כלומר, לא התכוונתי בליבי, <strong>אלא בחרמו של ים,</strong> שהתכוונתי ל"חרם" במשמעות רשת דייגים. נדר <strong>בקרבן ואמר</strong> אחר כך: <strong>לא נדרתי אלא בקרבנות של מלכים,</strong> כלומר, במה שמביאים כמתנה כתקרובת למלך, ולא בקרבן לה'.
 או אמר <strong>"הרי עצמי קרבן" ואמר</strong> והסביר: <strong>לא נדרתי אלא בעצם שהנחתי לי להיות נודר בו,</strong> ו"עצמי" משמעו — עצם שלי, הנחתיה כדי שאוכל להראות כאילו אני נודר בעצמי. או אמר <strong>"קונם אשתי נהנית לי" ואמר</strong> והסביר: <strong>לא נדרתי אלא באשתי הראשונה שגירשתי,</strong> ולא על זו שאני נשוי לה כעת —
 <strong>על כולן אין נשאלין להם,</strong> כלומר, אין צריכים להתיר אותם, שהרי אותם שנדרו אומרים בפירוש שלא היתה כוונתם לשם נדר. <strong>ואם נשאלו,</strong> שהנודר אינו בטוח בדבר ובא להישאל על הנדר — <strong>עונשין אותן ומחמירין עליהן</strong> ואין מתירים להם. אלו <strong>דברי ר' מאיר.</strong>
 <strong>וחכמים אומרים:</strong> אין מחמירים עליהם, אלא <strong>פותחין להן פתח</strong> להתיר את הנדר <strong>ממקום אחר,</strong> לא מגופו של נדר, <strong>ומלמדין אותן</strong> שלא יעשו כן עוד להבא. ומדוע עושים כן? — <strong>כדי שלא ינהגו קלות ראש בנדרים.</strong>
 <big>ב גמרא</big> על ההלכה לגבי נדרים אלה מעירים: <strong>הא גופא קשיא</strong> <small>[היא עצמה קשה]:</small> <strong>אמרת</strong> מצד אחד: <strong>אין נשאלין להן,</strong> שאינם צריכים התרה, <strong>והדר תני</strong> <small>[וחזר ושנה]:</small> <strong>אם נשאלו עונשין אותן ומחמירין עליהן,</strong> הרי שיש צורך להתיר נדרים אלו, ואם כן כיצד יש לפרש סתירה זו?
 <strong>אמר רב יהודה: הכי קתני</strong> <small>[כך שנה],</small> כך יש להבין: <strong>וכולן אין צריכין שאלה</strong> מעיקר הדין, <strong>במה דברים אמורים — בתלמיד חכם</strong> שיודע שבמקרה זה אינו נדר, ומתחילה לא נדר, <strong>אבל בעם הארץ שבא לישאל — עונשין אותו ומחמירין עליו.</strong>
 ושואלים: <strong>בשלמא</strong> <small>[נניח]</small> מה שאמרנו <strong>מחמירין —</strong> כוונתו <strong>דלא פתחינן ליה</strong> <small>[שאין אנו פותחים לו]</small> פתח להתיר את הנדר על ידי <strong>חרטה</strong> בלבד, אבל מנסים למצוא דרך אחרת להתיר לו את הנדר. <strong>אלא עונשין היכי דמי</strong> <small>[כיצד</small> הוא <small>בדיוק]?</small>
 ומסבירים: <strong>כדתניא</strong> <small>[כפי ששנינו</small> בברייתא<small>]:</small> <strong>מי שנזר ועבר על נזירותו — אין נזקקין לו</strong> להתיר לו את נדר הנזירות בחרטה <strong>עד שינהוג בו</strong> (בעצמו) <strong>איסור</strong> של נזירות <strong>כימים שנהג בהן היתר,</strong> שלא נהג בנזירות. אלו <strong>דברי ר' יהודה. אמר ר' יוסי: במה דברים אמורים</strong> שנוהג איסור כמשך אותם ימים שנדר — שנזר <strong>בנזירות מועטת</strong> שאינה עולה על שלושים יום. אבל <strong>בנזירות מרובה — דיו</strong> שיהא נזיר <strong>שלשים יום</strong> ואף אם עבר על נזירותו מספר רב יותר של ימים. והוא הענין שעונשים עם הארץ שבא להישאל על נדרים אלו שבמשנה — שבמשך זמן מסויים צריך לקיים את הנדר.
 <strong>אמר רב יוסף: הואיל ואמרי רבנן</strong> <small>[ואמרו חכמים]</small> <strong>אין נזקקים לו,</strong> משום כך <strong>בי דינא דמזדקקי</strong> <small>[בית דין שנזקק]</small> לו להתיר את הנדר הזה מיד <strong>לא עביד שפיר</strong> <small>[אינו עושה יפה].</small> <strong>רב אחא בר יעקב אומר:</strong> אף <strong>משמתינן ליה</strong> <small>[מנדים אותו]</small> את החכם שהתיר מיד.
 <big>ג</big> שנינו במשנה, <strong>"וחכמים אומרים: פותחין לו פתח</strong> ממקום אחר ומלמדים אותו שלא יקל ראש בנדרים <strong>". תנא</strong> <small>[שנה</small> החכם<small>]:</small> <strong>לעולם אל תהי רגיל בנדרים,</strong> והטעם — <strong>שסופך</strong> אם תהא רגיל בהם ומזלזל בהם להגיע <strong>למעול</strong> אף <strong>בשבועות</strong> החמורות יותר. <strong>ואל תהי רגיל אצל עם הארץ,</strong> כיון <strong>שסופך</strong> שיבוא אותו עם הארץ <strong>להאכילך טבלים,</strong> שהוא אינו מדקדק בהפרשת מעשרות, ולבסוף יזדמן לך שתאכל טבל אצלו. וכן <strong>אל תהי רגיל אצל כהן עם הארץ,</strong> כיון <strong>שסופך</strong> שיבוא <strong>להאכילך תרומה.</strong> שמחמת קירבה עלול להאכיל אותך תרומה, שהיא אסורה לישראל באיסור מיתה. <strong>ואל תרבה שיחה עם האשה — שסופך לבוא</strong> מתוך כך <strong>לידי ניאוף.</strong>
 <strong>ר' אחא בר' יאשיה אומר: כל הצופה</strong> (המסתכל) <strong>בנשים — סופו בא לידי עבירה</strong> בפועל. <strong>וכל המסתכל בעקבה של אשה, הויין לו</strong> <small>[יהיו לו]</small> כעונש על כך <strong>בנים שאינן מהוגנין. אמר רב יוסף:</strong> איסור זה הוא בכל אשה, <strong>ו</strong>גם <strong>באשתו</strong> כשהיא <strong>נדה. אמר ר' שמעון בן לקיש: עקבה דקתני</strong> <small>[ששנה]</small> שם איננו עקב הרגל, אלא הכוונה היא <strong>במקום הטנופת</strong> (מקום הערווה) וקראו לו בלשון נקיה "עקב", משום <strong>שהוא מכוון כנגד העקב.</strong>
 בדומה לזה <strong>תניא</strong> <small>[שנינו</small> בברייתא<small>],</small> נאמר: <strong>"</strong>ו<strong>בעבור תהיה יראתו על פניכם"</strong> (שמות כ, יז), וכוונתו — <strong>זו בושה,</strong> שהיא יראת שמים הנראית על פניו של אדם. <strong>"לבלתי תחטאו"</strong> (שמות כ, יז) — <strong>מלמד שהבושה מביאה לידי יראת חטא. מיכן</strong> (מכאן) <strong>אמרו: סימן יפה באדם שהוא ביישן. אחרים אומרים: כל אדם המתבייש, לא במהרה הוא חוטא.</strong> ולהיפך, <strong>ומי שאין לו בושת פנים — בידוע שלא עמדו אבותיו על הר סיני.</strong>
 <strong>אמר ר' יוחנן בן דהבאי: ארבעה דברים סחו</strong> (סיפרו) <strong>לי מלאכי השרת: חיגרין, מפני מה הויין</strong> <small>[נהיים,</small> נוצרים<small>]</small> כך — <strong>מפני ש</strong>הוריהם <strong>הופכים את שולחנם,</strong> שבאים על האשה שלא בדרך הרגילה. <strong>אילמים מפני מה הויין</strong> <small>[נהיים,</small> נוצרים<small>]</small> — <strong>מפני שמנשקים</strong> ההורים <strong>על אותו מקום</strong> של ערווה. <strong>חרשים מפני מה הויין</strong> <small>[נהיים,</small> נוצרים<small>]</small> — <strong>מפני שמספרים</strong> (שמשוחחים) ההורים <strong>בשעת תשמיש. סומין</strong> (עיוורים) <strong>מפני מה הויין</strong> <small>[נהיים,</small> נוצרים<small>]</small> — <strong>מפני שמסתכלים</strong> ההורים <strong>באותו מקום.</strong>
 על חלק מדברים האלה שואלים, <strong>ורמינהו</strong> <small>[משליכים,</small> מראים סתירה<small>]:</small> <strong>שאלו את אימא שלום</strong> אשתו של ר' אליעזר בן הורקנוס: <strong>מפני מה</strong>
## דף כ:
 <strong>בניך יפיפין ביותר? אמרה להן:</strong> בעלי <strong>אינו מספר</strong> (משוחח) <strong>עמי</strong> בשעת תשמיש <strong>לא בתחלת הלילה ולא בסוף הלילה אלא בחצות הלילה, וכשהוא מספר</strong> עמי, הריהו באותה שעה <strong>מגלה טפח</strong> מן הגוף שלה <strong>ומכסה טפח, ודומה עליו</strong> כשהוא בא עליה <strong>כמי שכפאו שד,</strong> כמי שמפחד מן השד שהוא מתכסה כולו מפני הפחד.
 <strong>ואמרתי לו</strong> לבעלי: <strong>מה טעם</strong> הוא נוהג כך? <strong>ואמר לי: כדי שלא אתן את עיני באשה אחרת,</strong> ולכן בחר בשעה זו שאין בני אדם מצויים ברחוב, ובאופן זה, כדי שלא יחשוב באשה אחרת. שאם לא כן <strong>ונמצאו בניו באין לידי ממזרות.</strong> כלומר, שיש כאן כעין ממזרות מצד הנפש אם חושב בשעת תשמיש על אשה אחרת. ומכל מקום אנו למדים שאדם גדול זה היה מספר עם אשתו בשעת תשמיש!
 ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> — כשהוא משוחח עימה <strong>במילי</strong> <small>[בדברים]</small> של <strong>תשמיש</strong> ואין בכך פגם, <strong>הא</strong> <small>[זה]</small> שיש בכך פגם — שמדבר איתה <strong>במילי אחרנייתא</strong> <small>[בדברים אחרים]</small> שאינם שייכים לכך.
 <strong>אמר ר' יוחנן: זו</strong> שאמרנו היא <strong>דברי יוחנן בן דהבאי</strong> בלבד, <strong>אבל אמרו חכמים: אין הלכה כיוחנן בן דהבאי, אלא כל מה שאדם רוצה לעשות באשתו — עושה</strong> בכל דרך שנוחה לו, ואינו צריך לחשוש לכל אלה. <strong>משל לבשר הבא מבית הטבח, רצה לאכלו במלח — אוכלו,</strong> רוצה לאכלו <strong>צלי — אוכלו,</strong> רוצה לאכלו <strong>מבושל — אוכלו,</strong> או <strong>שלוק — אוכלו, וכן דג הבא מבית הצייד.</strong>
 <strong>אמר אמימר</strong> כהסבר לדבר: <strong>מאן</strong> <small>[מי</small> הם<small>]</small> <strong>מלאכי השרת</strong> שהזכיר יוחנן בן דהבאי שמפיהם אמר את דבריו — כוונתו היא <strong>רבנן</strong> <small>[חכמים],</small> שהוא קורא להם בלשון כבוד "מלאכי השרת", וראיה לדבר <strong>דאי תימא</strong> <small>[שאם תאמר]</small> <strong>מלאכי השרת ממש, אמאי</strong> <small>[מדוע]</small> <strong>אמר ר' יוחנן אין הלכה כיוחנן בן דהבאי? הא אינהו בקיאי</strong> <small>[הרי הם,</small> המלאכים, <small>בקיאים]</small> <strong>בצורת הולד טפי</strong> <small>[יותר]</small> מאשר בני אדם, ואם היה הדבר באמת מפי המלאכים — היה צריך להיזהר מכל אלה. ומוסיף: <strong>ואמאי קרו להו</strong> <small>[ומדוע קוראים להם]</small> לחכמים <strong>מלאכי השרת — דמצייני</strong> <small>[ש</small>הם <small>מצויינים],</small> ניכרים בלבושיהם <strong>כמלאכי השרת.</strong>
 ומסופר: <strong>ההיא דאתאי לקמיה</strong> <small>[</small>אשה <small>אחת שבאה לפני]</small> <strong>רבי</strong> להתלונן על בעלה, <strong>אמרה לו: רבי, ערכתי לו שולחן,</strong> בלשון נקיה — ששכבה לפניו בשעת הביאה, <strong>והפכו,</strong> שבא עלי שלא בדרך הרגילה! <strong>אמר לה: בתי, תורה התירתך</strong> גם בביאה שלא בדרך הרגילה, <strong>ואני מה אעשה ליך</strong> (לך) אם הוא נוהג כן? וכן, <strong>ההיא דאתאי לקמיה</strong> <small>[</small>אשה <small>אחת שבאה לפני]</small> <strong>רב</strong> להתלונן על בעלה, <strong>אמרה לו: רבי, ערכתי לו</strong> לבעלי <strong>שולחן והפכו! אמר: מאי שנא מן ביניתא</strong> <small>[מה שונה</small> הדבר <small>מדג]</small> שאדם יכול לאכלו בכל דרך שהוא רוצה?
 אגב הדברים שנאמרו על ר' אליעזר מביאים: נאמר <strong>"ולא תתורו אחרי לבבכם"</strong> (במדבר טו, לט), <strong>מכאן אמר רבי: אל ישתה אדם בכוס זה ויתן עיניו בכוס אחר,</strong> כלומר, אל ישמש אדם עם אשה אחת כאשר הוא חושב באותה שעה על אשה אחרת. <strong>אמר רבינא: לא נצרכא</strong> <small>[נצרכה]</small> לומר כן באשה זרה ממש, <strong>אלא</strong> ש<strong>אפילו</strong> הן <strong>שתי נשיו</strong> והוא משמש עם אחת וחושב על האחרת — יש בכך פגם.
 נאמר: <strong>"וברותי מכם המרדים והפושעים בי"</strong> (יחזקאל כ, לח), <strong>אמר ר' לוי: אלו בני תשע מדות</strong> שהם נחשבים משעת יצירתם פגומים ומהם יוצאים מורדים ופושעים, וסימנם: <strong>בני אסנ"ת משגע"ח.</strong>
 ופירוטם: <strong>בני אימה —</strong> שהאשה מפחדת מבעלה ונבעלת לו מחמת האימה, <strong>בני אנוסה —</strong> שבעלה בא עליה באונס, <strong>בני שנואה —</strong> שהיא שנואה עליו, <strong>בני נידוי —</strong> שאחד מהם היה בנידוי, <strong>בני תמורה —</strong> שחשב על אשה אחת ושימש עם אחרת, <strong>בני מריבה —</strong> בנים שיצירתם היתה בתוך מריבה בין איש לאשתו, <strong>בני שכרות —</strong> שיצירתם היתה בזמן שההורים היו שיכורים, <strong>בני גרושת הלב —</strong> שנולדו לאשה כשבעלה כבר החליט בליבו לגרש אותה, <strong>בני ערבוביא —</strong> שבא על אשה ואינו יודע על מי בא, <strong>בני חצופה —</strong> שתובעת את בעלה לתשמיש.
 על הדבר האחרון שואלים: <strong>איני</strong> <small>[ה</small>אם <small>כן הוא]?</small> <strong>והאמר</strong> <small>[והרי אמר]</small> <strong>ר' שמואל בר נחמני אמר ר' יונתן: כל אדם שאשתו תובעתו — הויין</strong> <small>[יהיו]</small> <strong>לו בנים שאפילו בדורו של משה רבינו לא היו כמותם.</strong> וראיה לדבר, <strong>שנאמר</strong> כשחיפש משה אחר אנשים שישמשו שופטים, אמר: <strong>"הבו לכם אנשים חכמים ונבנים</strong> וידועים לשבטיכם ואשימם בראשיכם<strong>"</strong> (דברים א, יג), <strong>וכתיב</strong> <small>[ונאמר]</small> בסופו של דבר: <strong>"ואקח את ראשי שבטיכם</strong> אנשים חכמים וידועים<strong>"</strong> (דברים א, טו), <strong>ולא כתיב</strong> <small>[כתוב]</small> שם <strong>נבונים,</strong> שאף משה לא מצא אנשים נבונים בדורו.
 <strong>ו</strong>לעומת זאת <strong>כתיב</strong> <small>[נאמר]</small> <strong>"יששכר חמר גרם"</strong> (בראשית מט, יד), שקיבלו חכמים שהוא רמז לכך שבא יעקב מן השדה רכוב על חמור, ושמעה לאה ויצאה לקראתו ואמרה לו "אלי תבוא כי שכור שכרתיך בדודאי בני" (דברים ל, טז), ומזיווג זה נולד יששכר, <strong>וכתיב</strong> <small>[ונאמר]:</small> <strong>"מבני יששכר יודעי בינה לעתים"</strong> (דברי הימים א יב, לג), שמבני יששכר, שאביהם נולד על ידי זה שלאה תבעה את יעקב, היו בנים נבונים. ומכאן שיפה הדבר לבנים שהאשה תובעת את בעלה!
 ומשיבים: הכוונה היא אינה לאשה התובעת בפה ובמילים מפורשות, אלא ב<strong>ההיא דמרציא ארצויי</strong> <small>[באשה שמתרצה לפניו]</small> ברמז, ומתוך דבריה מבין שהיא רוצה בו, ואז נולדים להם בנים מעולים.
 
 <big>א משנה</big> <strong>ארבעה נדרים התירו חכמים,</strong> שאין צורך כלל להישאל עליהם, והם: <strong>נדרי זרוזין, ונדרי הבאי, ונדרי שגגות, ונדרי אונסין.</strong> ומפרשים: <strong>נדרי זרוזין</strong> שהם נדרים שאדם מזרז את חבירו ומשתמש בהפרזה בלשון נדר. <strong>כיצד? היה מוכר חפץ ואמר "קונם שאיני פוחת לך</strong> במחירו <strong>מן הסלע"</strong> שהוא ארבעה דינרים, <strong>והלה,</strong> הקונה, <strong>אומר: "קונם שאיני מוסיף לך על השקל"</strong> שהוא שני דינרים,
## דף כא.
 <strong>שניהם</strong> בעצם <strong>רוצין</strong> לגמור את המיקח <strong>בשלשה דינרין,</strong> ולא התכוונו לנדר, אלא הגזימו בדרך מיקוח בלבד.
 <big>א גמרא</big> שנינו במשנה: <strong>"ארבעה נדרים התירו חכמים" כו'. אמר ליה</strong> <small>[לו]</small> <strong>ר' אבא בר ממל לר' אמי: אמרת לן</strong> <small>[לנו]</small> <strong>משמיה</strong> <small>[משמו]</small> של <strong>ר' יהודה נשיאה: מאן תנא</strong> <small>[מי שנה]</small> משנה זו ב<strong>ארבעה נדרים —</strong> שיטת <strong>ר' יהודה היא,</strong> ש<strong>אמר משום</strong> (בשם) <strong>ר' טרפון</strong> בענין אנשים שהתערבו ביניהם ואמרו שאם אחד מהם צודק — הוא יהיה נזיר, ש<strong>לעולם אין אחד מהן נזיר, לפי שלא ניתנה נזירות אלא להפלאה.</strong> כלומר, אין נזירות חלה אלא כשאדם נודר אותה בוודאות ובבירור, ולא מחמת הספק. ואף כאן, כיון שלא היתה כוונתם באמת לידור נדר ולעמוד על דבריהם, אנו אומרים שאינו נדר כלל.
 <strong>רבא אמר: אפילו תימא</strong> <small>[תאמר]</small> שמשנתנו זו היא שיטת <strong>רבנן</strong> <small>[חכמים]</small> החלוקים על ר' יהודה, ואולם <strong>מי קתני</strong> <small>[האם שנה]</small> במשנתנו <strong>"שניהן רצו</strong> בשלושה דינרין <strong>"?</strong> הלא <strong>"שניהן רוצין" קתני</strong> <small>[שנה].</small> כלומר, אף לדעת חכמים, מתחילה כאשר נדרו לא התכוונו לנדר, ולכן לא היה כאן נדר כלל ולא משום שיש חיסרון בהפלאה.
 <strong>אמר ליה</strong> <small>[לו]</small> <strong>רבינא לרב אשי:</strong> אם היה המקרה כמו במשנה אבל בשינוי קל, כש<strong>אמר לו</strong> המוכר בלשון נדר שלא יפחות על <strong>טפי</strong> <small>[יותר]</small> <strong>מסלע והלה</strong> (וההוא), הלוקח, <strong>אמר</strong> אף הוא בלשון נדר שאינו מוסיף על <strong>בציר</strong> <small>[פחות]</small> <strong>משקל,</strong> האם <strong>נדרא הוי</strong> <small>[נדר הוא]</small> שכל אחד עומד בדעתו, <strong>או</strong> שמא נאמר כי גם זה <strong>זרוזין הוי</strong> <small>[הוא]?</small>
 <strong>אמר ליה</strong> <small>[לו]</small> רב אשי: <strong>תנינא</strong> <small>[שנינו]</small> כבר כיוצא בזה: <strong>היה</strong> אדם <strong>מסרב</strong> (מפציר) <strong>בחבירו שיאכל אצלו,</strong> והחבר לא רצה <strong>ואמר לו "קונם ביתך שאני נכנס",</strong> או "קונם <strong>טיפת צונן שאני טועם</strong> אצלך" — הרי זה <strong>מותר ליכנס לביתו ולשתות הימנו צונן,</strong> כיון <strong>שלא נתכוון זה</strong> הנודר <strong>אלא לשום</strong> (לשם) <strong>אכילה ושתיה,</strong> שלא יאכל וישתה ממש בביתו, אבל לא התכוון לדברים שאמרם, ואינם אלא לשון הגזמה בלבד.
 <strong>ואמאי</strong> <small>[ומדוע]</small> תאמר כך? <strong>והא</strong> <small>[והרי]</small> <strong>"טיפת צונן" קאמר</strong> <small>[אמר]!</small> <strong>אלא</strong> חייב אתה לומר כי <strong>משתעי איניש הכי</strong> <small>[מדבר אדם כך]</small> בלשון הגזמה, שאינו מתכוון למה שהוא אומר. <strong>הכא נמי משתעי איניש הכי</strong> <small>[כאן גם כן,</small> במוכר ולוקח, <small>מדבר אדם כך]</small> שהוא מגזים בדיבורו ואינו מתכוון ממש לדברים שהוא אומר למרות שדייק בלשונו.
 <strong>אמר ליה</strong> <small>[לו]</small> רבינא:
## דף כא:
 <strong>מי דמי</strong> <small>[האם דומים]</small> הדברים? <strong>גבי "</strong>טיפת <strong>צונן"</strong> אנו יודעים כי <strong>צדיקים אומרים מעט ועושין הרבה,</strong> ולכן מה שחבירו אמר לו "בוא אצלי ושתה טיפת צונן" התכוון להרבה יותר מזה, ומתחילה לא היתה הכוונה באמירת "טיפת צונן" כמשמעה, ולכן גם כוונת הנודר היתה לומר: אותה "טיפת צונן" שאתה מציע לי, כלומר, אותה אכילה מרובה שאתה מציע לי — בה אני נודר, אבל לטעום משהו אני מסכים.
 אבל <strong>הכא</strong> <small>[כאן],</small> <strong>ספיקא</strong> <small>[ספק]</small> <strong>הוא, דלמא</strong> <small>[שמא]</small> זה שאמר שאינו נותן <strong>פחות מסלע — ויותר על שקל קאמר</strong> <small>[</small>הוא <small>אומר],</small> שכוונתו בעצם לשלושה דינרים, <strong>וזירוזין הוי</strong> <small>[הוא],</small> <strong>או דלמא</strong> <small>[שמא]</small> <strong>דוקא</strong> בדיוק <strong>קאמר ונידרא הוי</strong> <small>[</small>הוא <small>אומר ונדר הוא],</small> שבענין זה אינו מוותר. בעיה זו לא נפתרה, והסיכום הוא: <strong>תבעי</strong> <small>[תישאל]</small> השאלה ותעמוד במקומה.
 <big>א</big> <strong>אמר רב יהודה אמר רב אסי: ארבעה נדרים הללו</strong> השנויים במשנתנו בכל זאת <strong>צריכין שאלה לחכם</strong> שיתיר אותם. <strong>כי אמריתא קמיה</strong> <small>[כאשר אמרתי אותה,</small> את ההלכה הזו, <small>לפני]</small> <strong>שמואל, אמר: תנא תני</strong> <small>[התנא שנה]</small> <strong>ארבעה נדרים התירו חכמים", ואת אמרת</strong> <small>[ואתה אומר]</small> כי <strong>צריכין שאלה לחכם?!</strong> זו היתה גירסה אחת של הענין.
 ואילו <strong>רב יוסף מתני לה להא שמעתא בהאי לישנא</strong> <small>[היה שונה את השמועה הזו בזו הלשון]:</small> <strong>אמר רב יהודה אמר רב אסי: אין חכם רשאי להתיר אלא כעין ארבעה נדרים הללו.</strong> כלומר, כשהנודר לא התכוון לשם נדר כלל, ורק הוציא מפיו לשון נדר, או שנדר בטעות. ומעירים: מכאן למדים כי הוא <strong>קסבר</strong> <small>[סבור]</small> ש<strong>אין פותחין בחרטה,</strong> כלומר, שבהתרת נדרים אין החכם משתמש בנימוק של חרטה בלבד כדי להתיר ("לפתוח") את הנדר, אלא מחדש פתח אחר, ובו מתברר שאם היה מעלה הנודר דבר זה בדעתו לא היה נודר מתחילה.
 לעומת זאת מסופר: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רב הונא</strong> כדי שיתיר לו את נדרו, <strong>אמר ליה</strong> <small>[לו]</small> רב הונא: <strong>לבך עלך</strong> <small>[עליך],</small> כלומר, האם אתה עומד עדיין באותה דעה, באותו רצון שהיו לך אז, כשנדרת? <strong>אמר ליה</strong> <small>[לו]:</small> <strong>לא, ושרייה</strong> <small>[והתירו]</small> רב הונא.
 כיוצא בזה <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>רבה בר רב הונא</strong> שיתיר לו את נדרו, <strong>אמר ליה</strong> <small>[לו]:</small> <strong>אילו היו עשרה בני אדם שיפייסוך באותה שעה מי נדרת</strong> <small>[האם היית נודר]?</small> <strong>אמר ליה</strong> <small>[לו]:</small> <strong>לא, והתירו.</strong>
 כיוצא בזה <strong>תניא</strong> <small>[שנינו</small> בברייתא<small>],</small> <strong>ר' יהודה אומר: אומרים לו</strong> החכמים המתירים את הנדר <strong>לאדם</strong> שנדר: <strong>לב זה</strong> (דעה זו, רצון זה) שהיה לך בשעה שנדרת, האם הוא עדיין <strong>עליך</strong> (אצלך)? <strong>אם אמר "לאו"</strong> <small>[לא] —</small> <strong>מתירין אותו. ר' ישמעאל בר' יוסי אומר משום</strong> (בשם) <strong>אביו: אומרים לו לאדם</strong> שנדר: <strong>אילו היו עשרה בני אדם שיפייסוך באותה שעה מי נדרת</strong> <small>[האם היית נודר]?</small> <strong>אם אמר "לאו"</strong> <small>[לא] —</small> <strong>מתירין אותו.</strong>
 <strong>(סימן: אסי ואלעזר, יוחנן וינאי).</strong>
 ועוד מסופר: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>ר' אסי</strong> להתיר נדרו, <strong>אמר ליה</strong> <small>[לו]:</small> <strong>כדו תהית</strong> <small>[האם אתה מתחרט]?</small> <strong>אמר ליה</strong> <small>[לו]:</small> <strong>"לא"?!</strong> כלומר, ודאי אני מתחרט, <strong>ושרייה</strong> <small>[והתירו].</small> וכן <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>ר' אלעזר, אמר ליה</strong> <small>[לו]:</small> <strong>בעית נדור</strong> <small>[</small>האם באמת <small>רצונך היה לנדור]?</small> <strong>אמר ליה</strong> <small>[לו]:</small> <strong>אילו לא</strong> היו <strong>מרגזין</strong> (מרגיזים) <strong>לי — לא בעינן</strong> <small>[הייתי רוצה]</small> <strong>כלום</strong><small>.</small> <strong>אמר ליה</strong> <small>[לו]:</small> <strong>תהא כבעית</strong> <small>[יהא זה כפי</small> ש<small>אתה רוצה]</small> שלא לנדור, והנדר הותר. ועוד: <strong>ההיא איתתא דאדרתה לברתה</strong> <small>[אשה אחת שהדירה</small> את <small>בתה]</small> שלא תיהנה ממנה, <strong>אתאי</strong> <small>[באה]</small> האם <strong>לקמיה</strong> <small>[לפני]</small> <strong>ר' יוחנן</strong> להתיר נדרה. <strong>אמר לה: אילו הוה ידעת דאמרן מגירתיך עלה דברתך</strong> <small>[היית יודעת שאומרות שכנותייך על בתך]:</small>
## דף כב.
 <strong>אילו לא חמאת</strong> <small>[היתה רואה]</small> <strong>בה אימה מילין דעזיבה</strong> <small>[דברים</small> גרועים <small>ש</small>ראוי <small>לעוזבם]</small> — <strong>בכדי</strong> <small>[לחינם]</small> <strong>לא אדרתה</strong> <small>[היתה מדירה אותה]!</small> אם היית חושבת על כך בשעת הנדר <strong>מי אדרתה</strong> <small>[האם היית מדירה אותה]?</small> <strong>אמרה ליה</strong> <small>[לו]:</small> <strong>לא, ושרייה</strong> <small>[והתיר אותה].</small>
 מסופר: <strong>בר ברתיה</strong> <small>[בן בתו]</small> של <strong>ר' ינאי סבא</strong> <small>[הזקן]</small> <strong>אתא לקמיה</strong> <small>[בא לפני]</small> סבו <strong>ר' ינאי סבא</strong> שיתיר לו נדר, <strong>אמר ליה</strong> <small>[לו]:</small> <strong>אילו הוה ידעת</strong> <small>[היית יודע]</small> שבשעה שאתה נודר <strong>דפתחין</strong> <small>[שפותחים]</small> בשמים את <strong>פינקסך וממשמשין</strong> (ומפשפשים) <strong>בעובדך</strong> <small>[במעשיך]</small> מה טיבם, <strong>מי נדרת</strong> <small>[האם היית נודר]?</small> <strong>אמר ליה</strong> <small>[לו]:</small> <strong>לא, ושרייה</strong> <small>[והתירו].</small>
 <strong>אמר ר' אבא: מאי קראה</strong> <small>[מהו הכתוב]</small> המרמז לענין זה — שנאמר: <strong>"ואחר נדרים לבקר"</strong> (משלי כ, כה), שאחרי שאדם נודר מבקרים בשמים את מעשיו. ומעירים: <strong>ואף על גב</strong> <small>[ואף על פי]</small> ש<strong>פתח ר' ינאי ליה</strong> <small>[לו]</small> בפתח זה — <strong>אנן</strong> <small>[אנו]</small> <strong>לא פתחינן ליה</strong> <small>[פותחים לו]</small> לאדם הנודר <strong>בהא</strong> <small>[בזה],</small> לשאול אם אינו מתחרט עליהם משום שהנודר נבדק בידי שמים, כי יש לחשוש שאם יישאל אדם על נדרו כך, יתבייש לומר שאינו מתחרט ויאמר שלא כנכון, שהוא מתחרט.
 <strong>ו</strong>כן <strong>לא פתחינן</strong> <small>[פותחים אנו]</small> <strong>בהדא אחרנייתא</strong> <small>[בזו האחרת]</small> ש<strong>אמר רבה בר בר חנה אמר ר' יוחנן: מאי</strong> <small>[במה]</small> <strong>פתח ליה</strong> <small>[לו]</small> <strong>רבן גמליאל לההוא סבא</strong> <small>[לזקן אחד]</small> שנדר נדר, ובא לפניו כדי להתירו, אמר לו: נאמר <strong>"יש בוטה כמדקרות חרב ולשון חכמים מרפא"</strong> (משלי יב, יח), ופירושו: <strong>כל הבוטה,</strong> כלומר כל המוציא מפיו ביטוי של נדר — <strong>ראוי לדוקרו בחרב, אלא</strong> שיש לפניו דרך אחרת — <strong>לשון חכמים מרפא,</strong> שמתירים לו החכמים את נדרו. וגם בדבר זה אין פותחים.
 <strong>ולא פתחינן</strong> <small>[פותחים אנו]</small> לנודר <strong>בהדא אחרנייתא</strong> <small>[בזו האחרת],</small> <strong>דתניא</strong> <small>[ששנויה</small> ברייתא<small>],</small> <strong>ר' נתן אומר: הנודר</strong> — <strong>כאילו בנה במה</strong> שלא במקום המקדש, <strong>והמקיימו</strong> את הנדר הזה — <strong>כאילו מקריב עליו קרבן,</strong> שהרי לא זו בלבד שנדר, אלא אף גומר את המעשה, ומקיים את מה שנדר. <strong>ברישא פתחינן</strong> <small>[ב</small>דבר <small>הראשון אנו פותחים]</small> ואומרים לו לאדם שנדר: דע לך שכל הנודר עושה מעשה רע כבונה במה. ואילו <strong>בסיפא</strong> <small>[ב</small>ענין <small>האחרון]</small> שהמקיים את הנדר כאילו מקריב עליו קרבן נחלקו חכמים, <strong>אביי אמר: פתחינן</strong> <small>[פותחים אנו],</small> ו<strong>רבא אמר: לא פתחינן</strong> <small>[פותחים אנו]</small> בפתח זה.
 <strong>רב כהנא מתני לה להא שמעתא בהדין לישנא</strong> <small>[היה שונה את השמועה הזו בלשון זו]</small> שאמרנו. ואילו <strong>רב טביומי מתני הכי</strong> <small>[היה שונה אותה כך]:</small> במה שכתוב <strong>בסיפא לא פתחינן</strong> <small>[בסוף אין אנו פותחים]</small> לכל הדעות, שאין אומרים לו לאדם שהמקיים נדר עושה מעשה רע. ואילו לגבי הנימוק ש<strong>ברישא</strong> <small>[בהתחלה]</small> נחלקו, <strong>אביי אמר: פתחינן</strong> <small>[פותחים אנו]</small> בזה, <strong>רבא אמר: לא פתחינן</strong> <small>[פותחים אנו].</small> ומסכמים, <strong>והלכתא</strong> <small>[וההלכה</small> היא<small>]:</small> <strong>לא פתחינן</strong> <small>[פותחים אנו]</small> <strong>לא</strong> במה שכתוב <strong>ברישא</strong> <small>[בתחילה]</small> <strong>ולא</strong> במה שכתוב <strong>בסיפא</strong> <small>[בסוף].</small>
 ועוד: <strong>ולא פתחינן</strong> <small>[פותחים אנו]</small> <strong>בהא נמי</strong> <small>[גם כן בזה]</small> של <strong>שמואל.</strong> ש<strong>אמר שמואל:</strong> הנודר נדר, <strong>אף על פי שמקיימו — נקרא רשע. אמר ר' אבהו: מאי קרא</strong> <small>[מהו הכתוב]</small> המלמד על כך — שנאמר: <strong>"וכי תחדל לנדר לא יהיה בך חטא"</strong> (דברים כג, כג), <strong>ויליף</strong> <small>[ולומד]</small> <strong>"חדלה" "חדלה"</strong> בגזירה שווה; <strong>כתיב הכא</strong> <small>[נאמר כאן]</small> <strong>"וכי תחדל לנדר" וכתיב התם</strong> <small>[ונאמר שם]</small> <strong>"שם רשעים חדלו רגז"</strong> (איוב ג, יז), לומר שהנודר ומקיים עושה בזה ענין של רשע.
 <strong>אמר רב יוסף: אף אנן נמי תנינא</strong> <small>[אנו גם כן שנינו]</small> דבר זה במשנה מפורשת: האומר שהוא נודר <strong>"כנדרי כשרים" — לא אמר כלום, "כנדרי רשעים" — נדר בנזיר ובקרבן ובשבועה.</strong> ומכאן יש ללמוד שנדר הוא מעשה רשעים.
 <big>א</big> אגב הזכרת הכתוב "שם רשעים חדלו רוגז", מביאים מה ש<strong>אמר ר' שמואל בר נחמני אמר ר' יונתן: כל הכועס כל מיני גיהנם שולטין בו,</strong> לפי שהכעס גורם לו לעבור על עבירות חמורות, <strong>שנאמר: "והסר כעס מלבך והעבר רעה מבשרך"</strong> (קהלת יא, י), <strong>ואין "רעה"</strong> האמורה <strong>אלא גיהנם, שנאמר: "כל פעל ה' למענהו וגם רשע ליום רעה"</strong> (משלי טז, ד), כלומר, בסופו של דבר, יומו של הרשע מגיע בגיהנם.
 <strong>ולא עוד אלא ש</strong>כל הכועס מחלות <strong>התחתוניות</strong> (טחורים) <strong>שולטות בו, שנאמר: "ונתן ה' לך שם לב רגז וכליון עינים ודאבון נפש"</strong> (דברים כח, סה), <strong>איזהו דבר,</strong> מחלה, <strong>שמכלה את העינים</strong> בכאב <strong>ומדאיב</strong> (ומצער) <strong>את הנפש — הוי אומר — אלו התחתוניות.</strong>
 מסופר: <strong>עולא במיסקיה לארעא דישראל איתלוו ליה תרין</strong> <small>[בעלייתו לארץ ישראל התלוו לו שני]</small> אנשים מ<strong>בני חוזאי בהדיה</strong> <small>[יחד איתו].</small> בתוך קטטה שהיתה ביניהם <strong>קם חד שחטיה לחבריה</strong> <small>[עמד אחד</small> ו<small>שחט את חבירו].</small> <strong>אמר ליה</strong> <small>[לו]</small> הרוצח <strong>לעולא: יאות עבדי</strong> <small>[יפה עשיתי]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> <strong>ופרע ליה</strong> <small>[ופתח לו]</small> את <strong>בית השחיטה,</strong> כלומר, חתוך אותו עוד כדי שימות מהר. <strong>כי אתא לקמיה</strong> <small>[כאשר בא</small> עולא <small>לפני]</small> <strong>ר' יוחנן</strong> וסיפר לו על כך, <strong>אמר ליה</strong> <small>[לו]:</small> <strong>דלמא</strong> <small>[שמא]</small> <strong>חס ושלום אחזיקי</strong> <small>[החזקתי]</small> <strong>ידי עוברי עבירה</strong> בזה שאמרתי לו דברים אלה? אף על פי שמחמת האימה שיהרגהו אמר כך. <strong>אמר ליה</strong> <small>[לו]:</small> <strong>נפשך הצלת</strong> בכך, שמותר לו לאדם לומר דברים כאלה כדי להציל את עצמו ממוות.
 לעצם הסיפור הזה <strong>קא תמה</strong> <small>[היה תמה]</small> <strong>ר' יוחנן: מכדי כתיב</strong> <small>[הלא נאמר]</small> בפרשת הקללות: <strong>"ונתן ה' לך שם לב רגז"</strong> (דברים כח, סה) ודבר זה הלא <strong>בבבל כתיב</strong> <small>[נאמר],</small> ששם במקום הגלות יש לב רגז וכועס, ואיך ייתכן שבארץ ישראל יזדמן שיכעס אדם כל כך עד שירצח את חבירו? <strong>אמר ליה</strong> <small>[לו]</small> עולא: <strong>ההוא שעתא</strong> <small>[באותה שעה]</small> שאירע הדבר
## דף כב:
 <strong>לא עברינן ירדנא</strong> <small>[עברנו</small> את <small>הירדן]</small> ואם כן עדיין בחוץ לארץ היינו, ושם הוא המקום לקללת "לב רגז".
 <strong>אמר רבה בר רב הונא: כל הכועס,</strong> באותה שעה <strong>אפילו שכינה אינה חשובה כנגדו, שנאמר: "רשע כגבה אפו בל ידרש אין אלהים כל מזמותיו"</strong> (תהלים י, ד). <strong>ר' ירמיה מדיפתי אמר:</strong> כל הכועס <strong>משכח תלמודו ומוסיף טיפשות, שנאמר: "כי כעס בחיק כסילים ינוח"</strong> (קהלת ז, ט), <strong>וכתיב</strong> <small>[ונאמר]:</small> <strong>"וכסיל יפרש אולת"</strong> (משלי יג, טז), כיון שהכועס נעשה כסיל, הריהו פורס ומגדיל את האיוולת. <strong>רב נחמן בר יצחק אמר:</strong> הכועס <strong>בידוע שעונותיו מרובין מזכיותיו, שנאמר: "ובעל חמה רב פשע"</strong> (משלי כט, כב).
 <strong>אמר רב אדא ברבי חנינא: אלמלא (לא) חטאו ישראל</strong> בזמנם <strong>לא ניתן להם אלא חמשה חומשי תורה וספר יהושע בלבד,</strong> ומדוע ספר יהושע — <strong>שערכה של ארץ ישראל הוא,</strong> יש בו חלוקת ארץ ישראל לנחלת השבטים ולכן היה בו צורך לדורות. אבל שאר ספרי הנביאים הם בעצם תולדה של מה שהכעיסו את הקדוש ברוך הוא ושלח נביאים להוכיח אותם. <strong>מאי טעמא</strong> <small>[מה טעם,</small> רמז<small>]</small> הדבר — שנאמר: <strong>"כי ברב חכמה רב כעס"</strong> (קהלת א, יח), כלומר, רוב החכמה שיש לנו בקבלת כל ספרי המקרא היא תוצאה של רוב כעס שהכעסנו את הקדוש ברוך הוא.
 <big>א</big> <strong>אמר ר' אסי: אין נזקקין</strong> להתיר <strong>ל</strong>מי שנדר נדר ונשבע ב<strong>"אלהי ישראל",</strong> לפי שהוא נדר חמור, שהוציא מפיו שבועה בשם ה', <strong>חוץ מ</strong>מקרה שנשבע ב"אלוקי ישראל" ואמר <strong>"קונם אשתי נהנית לי</strong> משום <strong>שגנבה את כיסי</strong> (ארנקי) או <strong>שהכתה את בני" ונודע שלא גנבה ושלא הכתו,</strong> שבכגון זה נזקקים לו כיון שהיה זה נדר טעות, אבל במקרה אחר אין נזקקים למי שנשבע כך.
 מסופר: <strong>ההיא דאתאי לקמיה</strong> <small>[</small>אשה <small>אחת שבאה לפני]</small> <strong>רב אסי</strong> שיתיר לה את נדרה, <strong>אמר לה: במאי</strong> <small>[במה]</small> באיזו לשון <strong>נדרת?</strong> אמרה לו: <strong>ב"אלהי ישראל". אמר לה: אי נדרת</strong> <small>[אם היית נודרת]</small> ואומרת <strong>ב"מוהי" שהיא כינוי בעלמא</strong> <small>[סתם]</small> — <strong>מזדקיקנא</strong> <small>[הייתי מזדקק]</small> <strong>לך</strong> להתיר את הנדר, <strong>השתא</strong> <small>[עכשיו]</small> ש<strong>לא נדרת ב"מוהי" אלא ב"אלהי ישראל" — לא מזדקיקנא</strong> <small>[איני מזדקק]</small> <strong>לך</strong> להתיר לך את הנדר.
 מסופר: <strong>רב כהנא איקלע לבי</strong> <small>[הזדמן לבית]</small> <strong>רב יוסף, אמר ליה</strong> <small>[לו]</small> רב יוסף: <strong>לטעום מר מידי</strong> <small>[שיטעם אדוני דבר].</small> <strong>אמר ליה</strong> <small>[לו]:</small> <strong>לא,</strong> בשם <strong>מרי כולא</strong> <small>[אדון הכל]</small> <strong>לא טעימנא ליה</strong> <small>[אין אני טועם אותו].</small> <strong>אמר ליה</strong> <small>[לו]</small> רב יוסף: <strong>לא מרי כולא</strong> <small>[אדון הכל]</small> <strong>לא טעימת ליה</strong> <small>[אין אתה טועם אותו].</small> ומעירים: <strong>הניחא</strong> <small>[זה נוח]</small> ניתן להבין את דברי <strong>רב כהנא</strong> ש<strong>אמר</strong> בלשון שבועה — <strong>"לא מרי כולא</strong> <small>[אדון הכל]</small> <strong>"</strong>שאיננו טועם, <strong>אלא לרב יוסף אמאי</strong> <small>[מדוע]</small> <strong>אמר "לא מרי כולא</strong> <small>[אדון הכל]</small> <strong>"?</strong> וכי על מה היה לו להישבע! ומשיבים: <strong>הכי הוא דקאמר ליה</strong> <small>[כך הוא שאמר לו]:</small> כיון ש<strong>"לא מרי כולא" הוא דקאמרת</strong> <small>[שאמרת],</small> <strong>הלכך</strong> <small>[על כן]</small> <strong>לא טעימת ליה</strong> <small>[תטעם אותו],</small> משום שאין נזקקים להתיר נדר שנאמר בלשון חמורה זו.
 <strong>אמר רבא אמר רב נחמן:</strong> סיכום <strong>הלכתא</strong> <small>[ההלכה]</small> בענין זה: <strong>פותחין</strong> לו לאדם אף <strong>בחרטה,</strong> שמקדים החכם ושואל אם הוא מתחרט על מה שנדר בשעתו, <strong>ונזקקין</strong> גם <strong>ל</strong>מי שנדר בלשון <strong>"אלהי ישראל".</strong>
 <big>ב</big> מסופר: היה <strong>משתבח ליה</strong> <small>[לו]</small> <strong>רבא לרב נחמן ברב סחורה</strong> תלמידו ש<strong>אדם גדול הוא. אמר לו</strong> רב נחמן: <strong>כשיבא</strong> רב סחורה <strong>לידך</strong> (אליך), <strong>הביאהו לידי</strong> (אלי). <strong>הוה ליה נדרא למישרא</strong> <small>[היה לו</small> לרב סחורה <small>נדר להתיר]</small> וכיון שידע רבא שרב נחמן רוצה לראות את רב סחורה, שלח אותו אליו. <strong>אתא לקמיה</strong> <small>[בא לפני]</small> <strong>רב נחמן.</strong>
 <strong>אמר ליה</strong> <small>[לו]</small> רב נחמן כשרצה להתיר לו: <strong>נדרת אדעתא דהכי</strong> <small>[על דעת כך</small> וכך<small>]?</small> <strong>אמר ליה</strong> <small>[לו]:</small> <strong>אין</strong> <small>[כן].</small> ולא התיר לו נדרו. שאל אותו שוב: <strong>אדעתא דהכי</strong> <small>[על דעת כך]?</small> והציע אפשרות אחרת — אמר לו: <strong>אין</strong> <small>[כן].</small> וכך היה <strong>כמה זימנין</strong> <small>[פעמים],</small> שבכל פעם שהציע לו רב נחמן פתח, אמר רב סחורה שכבר בשעת הנדר חשב על כך, ונדר על מנת כן. <strong>איקפד</strong> <small>[הקפיד]</small> <strong>רב נחמן</strong> עליו, שנראה לו שרב סחורה מעמיד קשיים מיותרים בפניו שלא יוכל להתיר לו. <strong>אמר ליה</strong> <small>[לו]:</small> <strong>זיל לקילעך</strong> <small>[לך לאוהלך],</small> אין אני רוצה לדבר איתך, משום שכעס עליו.
 <strong>נפק</strong> <small>[יצא]</small> <strong>רב סחורה ופתח פיתחא לנפשיה</strong> <small>[פתח לעצמו]</small> שתהא דרך להתיר את נדרו. כיצד? <strong>רבי אומר: איזה היא דרך ישרה שיבור</strong> (שיבחר) <strong>לו האדם — כל שהיא תפארת לעושיה ותפארת לו מן האדם. והשתא דאיקפד</strong> <small>[ועכשיו שהקפיד]</small> <strong>רב נחמן</strong> עלי — <strong>אדעתא דהכי</strong> <small>[על דעת כן]</small> <strong>לא נדרי</strong> <small>[נדרתי],</small> שנמצא שאין זו תפארת מן האדם. <strong>ושרא לנפשיה</strong> <small>[והתיר לעצמו]</small> את הנדר, שמעתה אפשר להתירו, משום שלא נדר על מנת שיכעס עליו אדם גדול זה.
 בדומה לזה מסופר: <strong>ר' שמעון ברבי</strong> (בנו של רבי) <strong>הוה ליה נדרא למישרא</strong> <small>[היה לו נדר להתיר],</small> <strong>אתא לקמייהו דרבנן</strong> <small>[בא לפני חכמים]</small> להתיר, <strong>אמרי ליה</strong> <small>[אמרו לו]:</small> <strong>נדרת אדעתא דהכי</strong> <small>[על דעת כך</small> וכך<small>]?</small> <strong>אמר: אין</strong> <small>[כן].</small> הציעו אפשרות אחרת: <strong>אדעתא דהכי</strong> <small>[על דעת כך]?</small> אמר להם: <strong>אין</strong> <small>[כן].</small> וכך היה <strong>כמה זימנין</strong> <small>[פעמים]</small>
## דף כג.
 <strong>והוו מצטערי רבנן משימשא לטולא ומטולא לשימשא</strong> <small>[והיו מצטערים חכמים</small> ויוצאים <small>מ</small>מקום בו יש <small>שמש</small> ועוברים <small>לצל, ומצל לשמש],</small> שנמשך הדבר זמן מרובה והיו החכמים צריכים לעבור ממקום למקום במשך זמן זה, שלא ידעו כיצד להתיר לו.
 <strong>(לישנא אחרינא</strong> <small>[לשון אחרת],</small> שאלו אותו: <strong>אדעתא דהכי</strong> <small>[על דעת כך]</small> נדרת? אמר להם: <strong>אין</strong> <small>[כן].</small> וכך היה <strong>כמה זימנין</strong> <small>[פעמים]</small> <strong>והוו מצטערי רבנן משימשא לטולא ומטולא לשימשא</strong> <small>[והיו מצטערים חכמים משמש לצל ומצל לשמש]</small> ולא מצאו פתרון).
 <strong>אמר ליה</strong> <small>[לו]</small> <strong>בטנית בריה</strong> <small>[בנו]</small> של <strong>אבא שאול בן בטנית: מי</strong> <small>[האם]</small> <strong>נדרת אדעתא דמצטערי רבנן מטולא לשימשא ומשימשא לטולא</strong> <small>[על דעת שיצטערו חכמים</small> בגללך עד כדי הליכה <small>מצל לשמש ומשמש לצל]?</small> <strong>אמר: לא, ושריוה</strong> <small>[והתירוהו].</small>
 מסופר: <strong>ר' ישמעאל בר</strong> <small>[בן]</small> <strong>ר' יוסי הוה ליה נדרא למישרא</strong> <small>[היה לו נדר להתיר].</small> <strong>אתא לקמייהו דרבנן</strong> <small>[בא לפני חכמים],</small> <strong>אמרו ליה</strong> <small>[לו]:</small> <strong>נדרת אדעתא דהכי</strong> <small>[על דעת כך</small> וכך<small>]?</small> <strong>אמר להו</strong> <small>[להם]:</small> <strong>אין</strong> <small>[כן].</small> <strong>נדרתא אדעתא דהכי</strong> <small>[נדרת על דעת כך]?</small> <strong>אמר להו</strong> <small>[להם]:</small> <strong>אין</strong> <small>[כן].</small> וכך היה <strong>כמה זימנין</strong> <small>[פעמים].</small> <strong>כיון דחזא ההוא קצרא</strong> <small>[שראה כובס אחד]</small> שגורם ר' ישמעאל לכך <strong>דמצטערי רבנן</strong> <small>[שמצטערים חכמים]</small> שאינם מוצאים פתרון לנדרו, <strong>מחייה באוכלא דקצרי</strong> <small>[היכה אותו,</small> את ר' ישמעאל, <small>בכלי הכובסים]</small> שבידו. <strong>אמר</strong> ר' ישמעאל עצמו: <strong>אדעתא דמחי לי קצרא</strong> <small>[על דעת שיכה אותי הכובס]</small> בגלל נדרי <strong>לא נדרי</strong> <small>[נדרתי],</small> <strong>ושריה לנפשיה</strong> <small>[והתירו לעצמו],</small> שמעתה יוכל חכם להתיר את נדרו.
 <strong>אמר ליה</strong> <small>[לו]</small> <strong>רב אחא מדיפתי לרבינא: האי</strong> <small>[זה]</small> הרי <strong>נולד הוא,</strong> הרי אירע מאורע חדש שלא היה כלול בדברים שחשב עליהם בשעה שנדר, שהרי <strong>לא מסיק אדעתא דמחי ליה קצרא</strong> <small>[העלה על דעתו שיכה אותו הכובס].</small> <strong>ותנינא</strong> <small>[ו</small>הלא <small>שנינו]</small> ש<strong>אין פותחין לו</strong> לנודר להתיר את נדרו <strong>בנולד,</strong> שאין פותחים פתח לנדר על סמך מצב חדש שלא היה קיים בשעת הנדר! <strong>אמר ליה</strong> <small>[לו]</small> רבינא: <strong>האי לאו</strong> <small>[זה לא]</small> <strong>נולד הוא,</strong> שאינו נחשב נולד שלא יכול להעלות הדבר בדעתו מתחילה, כיון <strong>דשכיחי אפיקורי דמצערי רבנן</strong> <small>[שמצויים אפיקורסים שמצערים</small> את ה<small>חכמים]</small> ולכן אין לראות דבר זה בגדר "נולד".
 <big>א</big> מסופר: <strong>דביתהו</strong> <small>[אשתו]</small> של <strong>אביי הוה</strong> <small>[היתה]</small> <strong>לה ההיא ברתא</strong> <small>[בת].</small> <strong>הוא,</strong> אביי, <strong>אמר:</strong> תינשא בת זו <strong>לקריבאי</strong> <small>[לקרובי],</small> לקרוב משפחה שלו, ואילו <strong>היא,</strong> אשתו, <strong>אמרה</strong> שתינשא <strong>לקריבה</strong> <small>[לקרוב שלה].</small> <strong>אמר לה</strong> אביי: <strong>תיתסרא</strong> <small>[תיאסר]</small> <strong>הנאתי עלך</strong> <small>[עליך]</small> <strong>אי עברת אדעתאי ומינסבת לה לקריבך</strong> <small>[אם את עוברת על דעתי ומשיאה אותה לקרובך].</small> <strong>אזלת ועברת</strong> <small>[הלכה ועברה]</small> <strong>על דעתיה</strong> <small>[דעתו]</small> <strong>ואינסבא לקריבה</strong> <small>[ונישאה</small> הבת <small>לקרובה</small> של אמה<small>].</small> <strong>אתא לקמיה</strong> <small>[בא</small> אביי <small>לפני]</small> <strong>רב יוסף. אמר ליה</strong> <small>[לו]</small> רב יוסף: <strong>אילו הוה ידעת</strong> <small>[היית יודע]</small> <strong>דעברת על דעתך ומנסבא לה לקריבה מי אדרתה</strong> <small>[ש</small>היא <small>עוברת</small> בסופו של דבר <small>על דעתך ומשיאה אותה לקרובה, האם היית מדיר אותה]?</small> <strong>אמר</strong> לו אביי: אכן באופן כזה <strong>לא</strong> הייתי מדירה. <strong>ושרייה</strong> <small>[והתירו]</small> <strong>רב יוסף.</strong> שרואים את הנדר בגדר איום בלבד, שלא חשב שיגיע הדבר שתיאסר אשתו עליו.
 ושואלים: <strong>ומי שרי כי האי גוונא</strong> <small>[והאם מותר באופן זה]?</small> שהרי עיקרו של הנדר היה שלא תשיא את הבת לקרוב שלה! ומשיבים: <strong>אין</strong> <small>[כן],</small> <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>מעשה באדם אחד שהדיר את אשתו מלעלות לרגל, ועברה על דעתו ועלתה לרגל. ובא לפני ר' יוסי</strong> להתירו. <strong>אמר לו: ואילו היית יודע שעוברת על דעתך ועולה לרגל כלום הדרתה? אמר לו: לא, והתירו ר' יוסי.</strong> משמע שאף זה הוא פתח ראוי להתיר נדר.
 <big>ב משנה</big> <strong>ר' אליעזר בן יעקב אומר: אף הרוצה להדיר את חבירו שיאכל אצלו,</strong> אבל אינו רוצה לידור נדר ממש אלא כל רצונו שחבירו ייענה להזמנתו, <strong>יאמר לו</strong> מתחילה: <strong>"כל נדר שאני עתיד לידור הוא בטל", ובלבד שיהא זכור בשעת הנדר</strong> שדעתו מתחילה היתה לבטלו.
 <big>ג גמרא</big> על הצעתו של ר' אליעזר בן יעקב תוהים: <strong>ו</strong>הלא <strong>כיון דאמר</strong> <small>[ש</small>הוא <small>אומר]</small> <strong>"כל נדר שאני עתיד לידור יהא בטל" לא שמע ליה</strong> <small>[ישמע לו]</small> <strong>ולא אתי בהדיה</strong> <small>[יבוא אצלו]!</small> שאם החבר יודע מראש שנדר זה אין בו ממש, מדוע ישמע בקולו?
## דף כג:
 <strong>חסורי מיחסרא והכי קתני</strong> <small>[חסרה</small> המשנה <small>וכך</small> היא <small>שנויה]:</small> <strong>הרוצה שיאכל אצלו חבירו ומסרב בו</strong> (מזרז אותו) <strong>ומדירו — נדרי זירוזין הוא</strong> שאינם צריכים התרה. <strong>והרוצה שלא יתקיימו נדריו כל השנה, יעמוד בראש השנה ויאמר: כל נדר שאני עתיד לידור</strong> בשנה זו <strong>יהא בטל, ובלבד שיהא זכור בשעת הנדר.</strong>
 ותוהים: <strong>אי</strong> <small>[אם]</small> <strong>זכור</strong> באותה שעה שנודר שאמר שהוא מבוטל, ובכל זאת הוא נודר, נמצא ש<strong>עקריה לתנאיה</strong> <small>[ש</small>הוא <small>עוקר את תנאו]</small> שכל נדריו יתבטלו, <strong>וקיים ליה לנדריה</strong> <small>[ומקיים את נדרו]!</small> <strong>אמר אביי, תני</strong> <small>[שנה]</small> כך: <strong>ובלבד שלא יהא זכור בשעת הנדר</strong> שעשה תנאי כזה, ואז הנדר בטל.
 <strong>רבא אמר: לעולם</strong> תאמר <strong>כדאמרינן מעיקרא</strong> <small>[כפי שאמרנו מתחילה]</small> ואולם <strong>הכא במאי עסקינן</strong> <small>[כאן במה אנו עוסקים]</small> — <strong>כגון שהתנה</strong> תנאי של ביטול נדרים <strong>בראש השנה</strong> לגבי נדרי כל השנה, <strong>ולא ידע במה,</strong> באלו נדרים, <strong>התנה. והשתא קא נדר</strong> <small>[ועכשיו</small> הוא <small>נודר].</small> <strong>אי</strong> <small>[אם]</small> היה <strong>זכור בשעת הנדר ואמר "על דעת הראשונה אני נודר",</strong> שאם נדר זה שאני נודר הוא בכלל מה שהתניתי — אין אני חפץ בו, הרי במקרה זה <strong>נדריה לית ביה ממשא</strong> <small>[נדרו אין בו ממש]</small>, ואם <strong>לא אמר "על דעת הראשונה אני נודר" — עקריה לתנאיה</strong> <small>[עקר את תנאו]</small> <strong>וקיים לנדריה</strong> <small>[את נדרו].</small>
 מסופר: <strong>רב הונא בר חיננא סבר למידרשיה בפירקא</strong> <small>[חשב לדורשו,</small> את הדבר הזה <small>בדרשת הרגל]</small> כדי שילמדו הכל דרך זו של התרת נדרים בראש השנה. <strong>אמר ליה</strong> <small>[לו]</small> <strong>רבא:</strong> ה<strong>תנא קא מסתים לה סתומי</strong> <small>[סותם את</small> הדבר ה<small>זה</small> במשנתנו<small>]</small> ואינו אומר אותו במפורש, כלומר, שאפילו במשנה שהיא נלמדת על ידי תלמידי חכמים לא פירשו דבר זה, <strong>כדי שלא ינהגו</strong> הציבור <strong>קלות ראש בנדרים. ואת דרשת ליה בפירקא</strong> <small>[ואתה דורש אותה</small> בציבור <small>בדרשת הרגל]?!</small>
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> האם <strong>פליגי רבנן עליה</strong> <small>[חלוקים חכמים עליו]</small> על <strong>ר' אליעזר בן יעקב</strong> במשנתנו, <strong>או לא? ואם תמצא לומר פליגי</strong> <small>[</small>ש<small>חלוקים</small> עליו<small>],</small> האם <strong>הלכתא כותיה</strong> <small>[הלכה כמותו],</small> <strong>או לא?</strong> ומביאים ראיה: <strong>תא שמע</strong> <small>[בוא</small> ו<small>שמע]</small> ממה <strong>דתנן</strong> <small>[ששנינו</small> במשנה<small>]:</small> <strong>האומר לחבירו</strong>
## דף כד.
 <strong>"קונם שאיני נהנה לך</strong> (ממך) <strong>אם אי</strong> (אין) <strong>אתה נוטל,</strong> מקבל במתנה, <strong>לבנך כור של חיטין ושתי חביות של יין" — הרי זה יכול להתיר את נדרו שלא על פי חכם, שיכול</strong> האיש שרצה הנודר לתת לבנו מתנה <strong>לומר לו</strong> לנודר: <strong>כלום אמרת</strong> לתת לבני <strong>אלא בשביל כבודי — זה הוא כבודי</strong> שלא אטול.
 ונדייק: <strong>טעמא</strong> <small>[הטעם]</small> דווקא <strong>דאמר</strong> <small>[שאומר]</small> האיש שצריך לקבל <strong>"זה הוא כבודי", הא לאו הכי</strong> <small>[הרי</small> אם <small>לא</small> אומר <small>כן]</small> — <strong>נדר הוא.</strong> ונברר, <strong>מני</strong> <small>[</small>כשיטת <small>מי היא]?</small> <strong>אי</strong> <small>[אם]</small> תאמר שדעת <strong>ר' אליעזר בן יעקב —</strong> הלא <strong>נדרי זירוזין הוי</strong> <small>[הם],</small> שלא נתכוון לנדר, אלא לזרזו שיטול ממנו את המתנה, ואינם נדרים כלל. <strong>אלא שמע מינה</strong> <small>[למד מכאן]</small> כי <strong>פליגי רבנן עליה</strong> <small>[חלוקים חכמים עליו]</small> וסבורים שנדרי זירוזין גם הם נדרים.
 ודוחים: <strong>לעולם</strong> שיטת <strong>ר' אליעזר בן יעקב היא, ו</strong>אולם <strong>מודה ר' אליעזר בן יעקב בהאי דנדרא הוי</strong> <small>[בזה שנדר הוא]</small> ולא רק לזרזו, <strong>דאמר ליה</strong> <small>[שאומר לו</small> הנודר<small>]:</small> <strong>לא כלבא אנא דמיתהנינא מינך ולא מיתהנית מינאי</strong> <small>[אין אני כלב, שאני נהנה ממך ואין אתה נהנה ממני]</small> והוא עומד באמת על כך שיקבל דבר ממנו, ואין זה נחשב זירוז בלבד.
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>האומר לחבירו "קונם שאתה נהנית לי</strong> (ממני) <strong>אם אי</strong> (אין) <strong>אתה נותן לבני</strong> במתנה <strong>כור של חיטין ושתי חביות של יין", ר' מאיר אומר:</strong> באיסור נדר הוא עומד ואסור בהנאתו <strong>עד שיתן. וחכמים אומרים: אף זה</strong> הנודר <strong>יכול להתיר את נדרו שלא על פי חכם, שיכול לומר: הריני כאילו התקבלתי</strong> (קיבלתי ממך).
 ונדייק: <strong>טעמא</strong> <small>[הטעם]</small> דווקא <strong>דאמר</strong> <small>[שאומר]</small> <strong>"הריני כאילו התקבלתי", הא לאו הכי</strong> <small>[הרי</small> אם <small>לא</small> אומר <small>כן]</small> — <strong>נדר הוא.</strong> ונברר: דברי חכמים כאן <strong>מני</strong> <small>[</small>כשיטת <small>מי היא]?</small> <strong>אי</strong> <small>[אם]</small> תאמר שהם כדעת <strong>ר' אליעזר בן יעקב —</strong> הלא <strong>נדרי זירוזין הוי</strong> <small>[הם],</small> <strong>אלא לאו</strong> <small>[האם לא]</small> מוכח שהוא שיטת <strong>רבנן</strong> <small>[חכמים]</small> <strong>ו</strong>נמצא כי <strong>פליגי</strong> <small>[חלוקים]</small> חכמים עליו בנדרי זירוזין!
 ודוחים: <strong>לא, לעולם</strong> אפשר לומר כי דעת <strong>ר' אליעזר בן יעקב</strong> היא, <strong>ו</strong>אולם <strong>מודה ר' אליעזר בהאי דנדרא הוי</strong> <small>[בזה שנדר הוא],</small> <strong>משום דאמר ליה</strong> <small>[שאומר לו]</small> הנודר: <strong>לאו מלכא אנא, דמהנינא לך ואת לא מהנית לי</strong> <small>[אין אני מלך, שאני מהנה אותך ואתה אינך מהנה אותי],</small> ואין כוונתו לזירוז בלבד.
 <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי, תא שמע</strong> <small>[בוא</small> ו<small>שמע]</small> ראיה ממה ששנינו: <strong>נדרי אונסין,</strong> כגון ש<strong>הדירו חבירו שיאכל אצלו, וחלה הוא או חלה בנו או שעכבו נהר</strong> ולא יכול היה לבוא — הרי אלה נדרי אונסין שאינם צריכים התרה. ונדייק: דווקא במקרים כאלה, ואולם <strong>הא לאו הכי</strong> <small>[הרי</small> אם <small>לא כן]</small> שלא אירע אונס — <strong>נדר הוא.</strong> ונברר: <strong>מני</strong> <small>[</small>כשיטת <small>מי היא]?</small> <strong>אי</strong> <small>[אם]</small> שיטת <strong>ר' אליעזר בן יעקב —</strong> הלא נדרי <strong>זירוזין הוי</strong> <small>[הם],</small> שלא התכוון לנדר כלל. <strong>אלא לאו רבנן</strong> <small>[האם לא</small> שיטת <small>חכמים</small> היא<small>].</small> <strong>ו</strong>נמצא כי <strong>פליגי</strong> <small>[חלוקים]</small> חכמים עליו!
 ודחה רב אשי דבריו: <strong>לעולם</strong> תאמר כי שיטת <strong>ר' אליעזר בן יעקב</strong> היא, <strong>ומי סברת דאדריה מזמנא לזמינא</strong> <small>[והאם סבור אתה</small> שמדובר כאן <small>שהדיר אותו המזמין למוזמן]?</small> <strong>לא,</strong> כאן מדובר <strong>דזמינא אדריה למזמנא</strong> <small>[שהמוזמן הדיר את המזמין].</small> ש<strong>אמר ליה</strong> <small>[לו]:</small> <strong>מזמנת לי לסעודתיך</strong> <small>[מזמין אתה אותי לסעודתך]?</small> <strong>אמר ליה</strong> <small>[לו]</small> המזמין: <strong>אין</strong> <small>[כן].</small> שאל אותו המוזמן: <strong>נדר זה עליך,</strong> כלומר, האם נודר אתה בכך? <strong>ו</strong>אכן <strong>נדר. ו</strong>אז <strong>חלה הוא או שחלה בנו או שעכבו נהר — הרי אלו נדרי אונסין.</strong> שכאן בא הדבר מצידו של המוזמן, ולא היתה כוונתו של המזמין לזרז את חבירו, ומשום כך אין זה בכלל נדרי זירוזין. ולכן אין היתר לנדר אלא כאשר אירע אונס בזה.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>יתר על כן,</strong> על האמור במשנתנו, <strong>אמר ר' אליעזר בן יעקב: האומר לחבירו "קונם שאני נהנה לך</strong> (ממך) <strong>אם אי</strong> (אין) <strong>אתה מתארח אצלי ותאכל עמי פת חמה ותשתה עמי כוס חמין", והלה הקפיד כנגדו</strong> וכעס על שמכריחים אותו לעשות כן — <strong>אף אלו נדרי זירוזין. ולא הודו לו חכמים</strong> בענין זה, שכיון שהשני מקפיד על כך, משמע שאין זה רק ביטוי של הפרזה אלא נדר ממש. ונברר: <strong>מאי</strong> <small>[מה</small> פירוש<small>]</small> <strong>"לא הודו לו חכמים"? לאו</strong> <small>[האם לא]</small>
## דף כד:
 <strong>אפילו בקמייתא</strong> <small>[ב</small>דוגמאות <small>הראשונות]</small> כשלא היתה הקפדה, הריהם חולקים בענין נדרי זירוזין, וסבורים שנדר הוא, <strong>ושמע מינה פליגי רבנן עליה</strong> <small>[ולמד מכאן</small> ש<small>חולקים חכמים עליו].</small> ומסכמים: אכן, <strong>שמע מינה</strong> <small>[למד מכאן].</small>
 ולגבי ענין ההלכה, שאותה לא ביררנו שואלים: <strong>מאי הוי עלה</strong> <small>[מה היה עליה]</small> על ההלכה בענין זה? ומביאים, <strong>תא שמע</strong> <small>[בוא</small> ו<small>שמע]</small> ממה ש<strong>אמר רב הונא: הלכה כר' אליעזר בן יעקב, וכן אמר רב אדא בר אהבה: הלכה כר' אליעזר בן יעקב.</strong>
 <big>א משנה</big> <strong>נדרי הבאי</strong> שאין בהם ממש, שהתירום חכמים, הריהם כגון אם <strong>אמר "קונם אם לא ראיתי בדרך הזה</strong> אנשים מרובים <strong>כעולי מצרים",</strong> או שאמר <strong>"אם לא ראיתי נחש</strong> גדול <strong>כקורת בית הבד",</strong> שלא התכוון לנדר, אלא הוא ביטוי של גוזמה, שרצה לאשר ולאמת דבר שהכל יודעים שאיננו נכון כמשמעו.
 <big>ב גמרא</big> <strong>תנא</strong> <small>[שנה</small> החכם<small>]:</small> <strong>נדרי הבאי — מותרין, שבועות הבאי — אסורין.</strong> ששבועה היא ענין חמור, ואין אדם מוציא מפיו לשון שבועה אלא אם כן מתכוון להישבע ברצינות, וכיון שהדבר אינו נכון — אסור משום שבועת שוא.
 ונברר: <strong>היכי דמי</strong> <small>[כיצד</small> הוא <small>בדיוק]</small> <strong>שבועות הבאי? אילימא דאמר</strong> <small>[אם תאמר שאומר]</small> <strong>"שבועה אם לא ראיתי בדרך הזה</strong> כעולי מצרים <strong>"</strong>— <strong>מידעם קאמר</strong> <small>[</small>האם <small>דבר אמר]?!</small> שהרי אין זה נוסח של שבועה ואין שבועה חלה עליו כלל, גם אם נתכוון לכך ברצינות.
 <strong>אמר אביי:</strong> הכוונה <strong>דאמר</strong> <small>[שאומר]</small> <strong>"שבועה שראיתי</strong> בדרך הזה כעולי מצרים <strong>".</strong> שאם לא ראה — הרי זה כנשבע לשקר. <strong>אמר ליה</strong> <small>[לו]</small> <strong>רבא: אם כן למה לי למימר</strong> <small>[לומר]</small> דבר זה? והרי אין בכך שום חידוש! <strong>ועוד: דומיא</strong> <small>[בדומה]</small> ל<strong>נדר</strong> השנוי במשנה <strong>קתני</strong> <small>[אמר],</small> וכפי שבנדר אומר "אם לא ראיתי" כך גם בשבועה! <strong>אלא אמר רבא, באומר</strong> כך: <strong>"יאסרו פירות העולם עלי בשבועה אם לא ראיתי בדרך הזה כעולי מצרים".</strong>
 לגופם של דברים <strong>אמר ליה</strong> <small>[לו]</small> <strong>רבינא לרב אשי: ודלמא האי גברא</strong> <small>[ושמא אדם זה]</small> <strong>קינא דשומשמני חזא ואסיק להון שמא</strong> <small>[קן נמלים ראה וקרא להם</small> ב<small>שם]</small> <strong>"עולי מצרים",</strong> שראה נמלים רבות כעולי מצרים, <strong>ושפיר משתבע</strong> <small>[ויפה</small> הוא <small>נשבע]</small> ומדוע אנו אומרים שזו שבועת הבאי?
## דף כה.
 <strong>אמר ליה</strong> <small>[לו]</small> רב אשי: <strong>כי משתבע</strong> <small>[כאשר</small> אדם <small>נשבע] —</small> <strong>אדעתא דידן משתבע</strong> <small>[על דעת שלנו,</small> של סתם בני אדם, הוא <small>נשבע],</small> <strong>ואנן לא מסקינן נפשין אשומשמני</strong> <small>[ואנו איננו מעלים על דעתנו את הנמלים],</small> ואם הוא נשבע על כך, ודאי כוונתו לאנשים כעולי מצרים ממש.
 ושואלים: <strong>ו</strong>כי <strong>על דעתא דנפשיה</strong> <small>[דעת עצמו]</small> <strong>לא עביד איניש דמשתבע</strong> <small>[אין אדם עשוי להישבע]?</small> וכי אין אדם עשוי להישבע כשיש לו במחשבתו תנאי או הגדרה מיוחדת על השבועה? <strong>והתניא</strong> <small>[והרי שנינו</small> בברייתא<small>]:</small> <strong>כשהן,</strong> הדיינין, <strong>משביעין אותו</strong> את המחוייב שבועה שפרע את חובו, <strong>אומרים לו: הוי יודע שלא על תנאי שבלבך אנו משביעין אותך,</strong> כלומר, אין אתה יכול לסמוך על תנאי כלשהו שאתה עושה בליבך ולומר שאתה נשבע על פי תנאי זה, <strong>אלא על דעתינו ועל דעת בית דין.</strong> ונברר: מה שאומרים לו "על דעתינו" <strong>לאפוקי מאי</strong> <small>[להוציא,</small> למעט <small>מה]?</small> <strong>לאו לאפוקי דאסיק להו לאיסקונדרי</strong> <small>[האם לא להוציא,</small> מקרה <small>שמעלה להם פסיפסים]</small> ונותנם לבעל חובו <strong>ואסיק להון שמא זוזי</strong> <small>[ומעלה,</small> קורא <small>להם</small> בליבו ב<small>שם זוזים,</small> מטבעות<small>]</small> ונשבע שהחזיר מטבעות אלה, ולפי מה שמעלה בדעתו — נשבע באמת.
 <strong>ומדקאמר</strong> <small>[וממה שאמר]</small> שמדגישים בהשבעה <strong>"על דעתינו", מכלל</strong> הדברים אתה למד <strong>דעביד אינש דמשתבע אדעתא דנפשיה</strong> <small>[שעשוי אדם שישבע על דעת עצמו]</small> ושבועה זו יש בה ממש, ומשום כך כאשר משביעים אותו בבית דין צריך להוציא מכך!
 ודוחים: <strong>לא,</strong> הזהרה זו נאמרה כדי <strong>לאפוקי מקניא</strong> <small>[להוציא מן</small> המעשה של <small>הקנה]</small> של <strong>רבא</strong> וממעשים דוגמתו, בהם הנשבע אינו קורא לדברים שם לפי דעתו, אלא עושה מעשה שיש בו הטעיית בית הדין. וכך היה מעשה בקנה של רבא, <strong>דההוא גברא דהוה מסיק בחבריה זוזי</strong> <small>[שאדם אחד שהיה נושה בחבירו כסף]</small> <strong>אתא לקמיה</strong> <small>[בא לפני]</small> <strong>רבא</strong> לדין. <strong>אמר ליה</strong> <small>[לו]</small> המלווה <strong>ללוה: זיל</strong> <small>[לך]</small> <strong>פרע לי</strong> את חובך. <strong>אמר ליה</strong> <small>[לו]</small> הלווה: <strong>פרעתיך</strong> כבר. <strong>אמר ליה</strong> <small>[לו]</small> <strong>רבא: אם כן, זיל אישתבע ליה דפרעתיה</strong> <small>[לך הישבע לו שפרעת לו].</small>
 <strong>אזל ואייתי קניא ויהיב זוזי בגויה</strong> <small>[הלך</small> אותו לווה <small>והביא קנה</small> חלול <small>ושם</small> את <small>הכסף בתוכו]</small> <strong>והוה מסתמיך ואזיל ואתי עליה לבי דינא</strong> <small>[והיה נסמך והולך ובא עליו,</small> עם המקל הזה, <small>לבית הדין].</small> <strong>אמר ליה</strong> <small>[לו]</small> <strong>למלוה: נקוט האי קניא</strong> <small>[אחוז</small> את <small>הקנה הזה]</small> <strong>בידך</strong> כדי שאוכל להישבע וספר תורה בידי. נטל המלוה את המקל כדבריו ו<strong>נסב</strong> <small>[לקח]</small> הלווה <strong>ספר תורה ואישתבע דפרעיה</strong> <small>[ונשבע שפרע לו]</small> <strong>כל מה דהוה ליה בידיה</strong> <small>[שהיה לו בידו].</small>
 כששמע <strong>ההוא</strong> <small>[אותו]</small> <strong>מלוה</strong> שהוא נשבע לשקר <strong>רגז ותברה לההוא קניא</strong> <small>[ושבר אותו קנה]</small> <strong>ואישתפך הנהו זוזי לארעא</strong> <small>[ונשפכו אותם המטבעות לארץ]</small> <strong>ואישתכח דקושטא אישתבע</strong> <small>[ונמצא שאמת נשבע],</small> שהרי החזיר לו את כל הכסף שהיה בקנה באותה שעה שנשבע. אבל היתה בכך הערמה, שהרי התכוון שהמלווה יחזיר לו את הקנה והכסף שבו לאחר השבועה. וכדי להימנע מהערמה כגון זו מזהירים את הנשבע שהוא נשבע על דעת בית דין.
 ועדיין שואלים: <strong>ואכתי</strong> <small>[ו</small>כי <small>עדיין]</small> <strong>לא עביד דמישתבע אדעתא דנפשיה</strong> <small>[עשוי</small> אדם <small>שיישבע על דעת עצמו]?</small> <strong>והתניא</strong> <small>[והרי שנינו</small> בברייתא<small>]:</small> <strong>וכן מצינו במשה רבינו כשהשביע את ישראל בערבות מואב</strong> שיקבלו על עצמם את התורה, <strong>אמר להם: הוו יודעים שלא על דעתכם אני משביע אתכם,</strong> לפי תנאים שאתם עושים בליבכם, <strong>אלא על דעתי ועל דעת המקום, שנאמר: "ולא אתכם לבדכם</strong> אנכי כורת את הברית הזאת<strong>"</strong> (דברים כט, יג).
 <strong>מאי</strong> <small>[מה]</small> <strong>אמר להו</strong> <small>[להם]</small> <strong>משה לישראל? לאו הכי קאמר להו</strong> <small>[</small>האם <small>לא כך אמר להם]:</small> <strong>דלמא עבידתון מילי</strong> <small>[שמא אתם עושים דברים</small> לא טובים, עבירות<small>]</small> <strong>ואמריתון</strong> <small>[ואומרים]:</small> <strong>על דעתינו</strong> היה דבר זה בזמן השבועה — <strong>משום הכי</strong> <small>[כך]</small> <strong>אמר להו</strong> <small>[להם]:</small> <strong>על דעתי</strong> אתם נשבעים. ונברר, <strong>לאפוקי מאי</strong> <small>[להוציא,</small> למעט את <small>מה]</small> הזהירם? <strong>לאו לאפוקי דאסיקו שמא</strong> <small>[</small>האם <small>לא להוציא</small> אפשרות <small>שמעלים שם,</small> שקוראים<small>]</small> <strong>לעבודה זרה אלוה,</strong> ואומרים שבליבם נשבעו על דעת כן, לעבוד אותה. <strong>מכלל</strong> הדברים אתה למד <strong>דעביד איניש דמשתבע אדעתא דנפשיה</strong> <small>[שעשוי אדם שישבע על דעת עצמו]!</small>
 ודוחים: <strong>לא, עבודה זרה איקרי</strong> <small>[נקראת]</small> אף בדברי הכתוב <strong>אלוה, דכתיב</strong> <small>[שנאמר]:</small> <strong>"ובכל אלהי מצרים</strong> אעשה שפטים<strong>"</strong> (שמות יב, יב), ולכן חשש להם משה שמא הם מתכוונים לדבר זה. אבל אין בכך ענין של תנאי מיוחד שהם חושבים עליו בליבם, אלא של כוונה לא נכונה בשבועה עצמה.
 ושואלים: מדוע נזקק משה לתנאי "על דעתי"? <strong>ולשבע יתהון</strong> <small>[ושישביע אותם]:</small> <strong>דמקיימיתון</strong> <small>[שאתם מקיימים]</small> <strong>מצות</strong> וממילא נכלל בתוכן גם איסור עבודה זרה! ודוחים: "מצוות" <strong>משמע</strong> אפשר לפרש גם <strong>מצות המלך,</strong> ולהן הם מתכוונים ונשבעים.
 ושואלים: <strong>ולשבע יתהון</strong> <small>[ושישביע אותם]:</small> <strong>דמקיימיתון</strong> <small>[שאתם מקיימים]</small> <strong>כל מצות!</strong> ומשיבים: אפילו זה אינו מספיק, כי אפשר ש<strong>משמע</strong> הדבר עבורם <strong>מצות ציצית,</strong> שהרי <strong>אמר מר</strong> <small>[החכם]:</small> <strong>שקולה מצות ציצית כנגד כל מצות שבתורה</strong> וכשקיבלו עליהם "כל מצוות" — למצות ציצית התכוונו.
 ושואלים עוד: <strong>ולשבע יתהון</strong> <small>[ושישביע אותם]:</small> <strong>דמקיימיתון</strong> <small>[שאתם מקיימים]</small> <strong>תורה!</strong> ודוחים: <strong>משמע תורה אחת,</strong> שבכתב, ולא תורה שבעל פה. ושואלים: <strong>ולשבע יתהון</strong> <small>[ושישביע אותם]:</small> <strong>דמקיימיתון</strong> <small>[שאתם מקיימים]</small> <strong>תורות!</strong> ואומרים: גם זה איננו כולל הכל, כי אפשר ש<strong>משמע תורת מנחה, תורת חטאת, תורת אשם.</strong> ושואלים: אם כן <strong>ולשבע יתהון</strong> <small>[שישביע אותם]:</small> <strong>דמקיימיתון</strong> <small>[שאתם מקיימים]</small> <strong>[תורות] ומצות!</strong> ודוחים: גם זה איננו כולל את כל התורה כולה, כי <strong>[תורות] משמע תורת המנחה וכו', מצות משמע מצות המלך.</strong>
 ושואלים: <strong>ולישבע יתהון</strong> <small>[ושישביע אותם]:</small> <strong>דמקיימיתון</strong> <small>[שאתם מקיימים]</small> <strong>תורה כולה!</strong> ומשיבים: <strong>תורה כולה משמע עבודה זרה,</strong> כלומר, כפירה בעבודה זרה נקראת קיום תורה כולה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חמורה עבודה זרה, שכל הכופר בה — כאילו מודה בתורה כולה,</strong> וכן להיפך. ולכן יכולים הם לומר ש"תורה כולה" היא ההתרחקות מעבודה זרה ולא יותר מכן.
 ושואלים: <strong>ולישבע יתהון</strong> <small>[שישביע אותם]:</small> <strong>דמקיימיתון</strong> <small>[שאתם מקיימים]</small> התרחקות מ<strong>עבודה זרה ו</strong>כל ה<strong>תורה כולה, אי נמי</strong> <small>[או גם כן]:</small> שישביעם שהם מקיימים <strong>שש מאות ושלש עשרה מצות</strong> ואז אין עוד ספק בדבר! <strong>אלא, משה רבינו מילתא דלא טריחא נקט</strong> <small>[דבר שאין</small> בו <small>טירחה תפס],</small> שהיה יכול למצוא דרך אחרת להשביע אותם באופן שלא יהא כל ספק בדבר, אבל לא רצה לטרוח ולחפש דרך מסובכת ומורכבת, ולכן אמר להם שהוא משביעם על דעתו ועל דעת המקום.
 <big>א</big> שנינו במשנה שהנודר <strong>"אם לא ראיתי נחש כקורת בית הבד"</strong> הרי זה נדר הבאי. ושואלים: <strong>ו</strong>כי <strong>לא</strong> קיים נחש כזה? <strong>והא ההוא חויא דהוה בשני שבור מלכא</strong> <small>[והרי נחש אחד שהיה בשנותיו,</small> בזמנו <small>של המלך שבור]</small> שהיה גדול כל כך ש<strong>רמו ליה תליסר אורוותא דתיבנא ובלע יתהון</strong> <small>[זרקו לו שלוש עשרה חבילות של תבן ובלע אותן]</small> ובודאי היה גדול מקורת בית הבד! <strong>אמר שמואל:</strong> מדובר כאן <strong>בטרוף,</strong> שנתכוון לומר שלנחש היו סדקים בגבו כמו קורת בית הבד. ומקשים: והרי <strong>כולהו נחשי מיטרף טרפי</strong> <small>[כל הנחשים</small> כולם יש <small>בהם סדקים]</small> כאלה! ומשיבים: <strong>אגבו טרוף קאמרינן</strong> <small>[טרוף על גבו אנו אומרים]</small> וזה אינו מצוי כלל.
 ושואלים: <strong>ולתני</strong> <small>[ושישנה]</small> בפירוש <strong>"טרוף",</strong> ומדוע אמר "כקורת בית הבד"? ומשיבים: <strong>מילתא אגב אורחיה קא משמע לן</strong> <small>[דבר בדרך אגב השמיע לנו]</small> בכך, והוא ש<strong>קורת בית הבד גבו טרוף,</strong> שצריכים להיות בקורה הזו סדקים סדקים. ושואלים: <strong>למאי נפקא מינה</strong> <small>[מה יוצא מזה],</small> לשם מה חשוב להודיענו זאת אם יש כך בקורת בית הבד? ומשיבים: <strong>למקח וממכר, לומר לך: המוכר קורת בית הבד לחבירו, אי</strong> <small>[אם]</small> <strong>גבו טרוף — אין</strong> <small>[כן]</small> מכר הוא, <strong>ואי</strong> <small>[ואם]</small> <strong>לא,</strong> אם אין גבו טרוף, שאינה עשויה סדקים — <strong>לא</strong> נקרא הדבר קורת בית הבד, אלא קורה סתם, ובטל המיקח.
## דף כה:
 <big>א משנה</big> <strong>נדרי שגגות</strong> עליהם שנינו שמותרים כיצד? נדר <strong>"</strong>ככר זו אסורה עלי <strong>אם אכלתי ואם שתיתי" ונזכר שאכל ושתה,</strong> או שנדר <strong>"שאני אוכל ושאני שותה",</strong> כלומר, אם יאכל ואם ישתה, <strong>ושכח ואכל ושתה. אמר "קונם אשתי נהנית לי</strong> משום <strong>שגנבה את כיסי</strong> (ארנקי), או משום <strong>שהכתה את בני" ונודע שלא הכתו,</strong> או ש<strong>נודע שלא גנבה.</strong>
 או סוג אחר של טעות — <strong>ראה אותן</strong> אנשים באים לחצירו ו<strong>אוכלין תאנים,</strong> ולא רצה שיאכלו מהן <strong>ואמר "הרי</strong> התאנים אסורות <strong>עליכם</strong> כמו <strong>קרבן" ונמצאו אביו ואחיו</strong> ביניהם <strong>והיו עמהן אחרים,</strong> שוודאי לא התכוון להדיר את אביו ואחיו. <strong>בית שמאי אומרים:</strong> במקרה שנדר בלשון זו, <strong>הן,</strong> אביו ואחיו שלא התכוון להדיר אותם — <strong>מותרים, ומה שעמהם,</strong> שאר האנשים — <strong>אסורים. ובית הלל אומרים: אלו ואלו מותרין,</strong> כאשר יבואר בגמרא.
 <big>ב גמרא</big> <strong>תנא</strong> <small>[שנה</small> החכם<small>]:</small> <strong>כשם שנדרי שגגות מותרין, כך שבועות שגגות מותרות.</strong> ושואלים: <strong>היכי דמי</strong> <small>[כיצד</small> הוא <small>בדיוק]</small> <strong>שבועות שגגות? כגון</strong> המעשה ב<strong>רב כהנא ורב אסי</strong> שנחלקו בהלכה אחת, ומתוך הוויכוח <strong>הדין</strong> <small>[זה]</small> <strong>אמר: שבועתא דהכי</strong> <small>[שבועה שכך]</small> <strong>אמר רב</strong> כמו שאני אומר, <strong>והדין</strong> <small>[וזה]</small> <strong>אמר: שבועתא דהכי</strong> <small>[שבועה שכך]</small> <strong>אמר רב</strong> כמו שאני אומר. <strong>דכל חד וחד אדעתא דנפשיה שפיר קמישתבע</strong> <small>[שכל אחד ואחד על דעת עצמו יפה הוא נשבע],</small> כלומר, שהוא בטוח שכך היתה האמת, והרי שגגה היתה זו.
 <big>ג</big> על מה ששנינו <strong>"ראה אותן אוכלין",</strong> מביאים <strong>תנן התם</strong> <small>[שנינו שם</small> במשנה<small>]:</small> <strong>פותחין בשבתות ובימים טובים,</strong> שאם נדר אדם נדר להתענות, או שלא לאכול דבר מסויים — פותחים לו פתח להיתר משום השבתות והימים הטובים, שעל דעת ימים אלו ודאי לא נדר. <strong>בראשונה היו אומרים: אותן הימים,</strong> שבתות וימים טובים שגילה דעתו שלא נתכוון לכוללם בנדר — <strong>מותרים, ושאר כל הימים</strong> — <strong>אסורים, עד שבא ר' עקיבא ולימד: נדר שהותר מקצתו הותר כלו,</strong> ומשום כך הותרו גם שאר הימים.
 <strong>אמר רבה: דכולי עלמא</strong> <small>[ל</small>דעת ה<small>כל]</small> במשנתנו <strong>כל היכא</strong> <small>[מקום]</small> ש<strong>אמר: אילו הייתי יודע שאבא ביניכם הייתי אומר "כולכם אסורין חוץ מאבא",</strong> שבמקרה זה <strong>דכולהון</strong> <small>[שכולם]</small> <strong>אסורין ואביו מותר. לא נחלקו אלא באומר: אילו הייתי יודע שאבא ביניכם</strong> אז <strong>הייתי אומר "פלוני ופלוני</strong> (האחרים) <strong>אסורין ואבא מותר".</strong>
## דף כו.
 <strong>ורבא אמר: דכולי עלמא</strong> <small>[לדעת הכל]</small> <strong>כל היכא</strong> <small>[מקום]</small> ש<strong>אמר: אילו הייתי יודע שאבא ביניכם הייתי אומר "פלוני ופלוני אסורין ואבא מותר" —</strong> במקרה זה <strong>כולם מותרין. לא נחלקו אלא באומר: אילו הייתי יודע שאבא ביניכם הייתי אומר "כולכם אסורין חוץ מאבא".</strong>
 וזה הוא טעם המחלוקת: <strong>בית שמאי סברי לה</strong> <small>[סבורים]</small> <strong>כ</strong>דעת <strong>ר' מאיר,</strong> ש<strong>אמר: תפוס לשון ראשון,</strong> שאם אדם אמר בתחילה דבר אחד ומיד אחר כך חזר ואמר דבר שונה — יש לתפוס את הגירסה הראשונה כמחייבת. ולכן כיון שאמר "כולכם אסורים" יש לתפוס לשון זו, ומשום כך כולם אסורים. ומה שאמר בסוף דבריו "חוץ מאבא" הוא רק פירוש לדברים שאמר בתחילה, שלא התכוון לאסור על אביו.
 <strong>ובית הלל סברי לה</strong> <small>[סבורים]</small> <strong>כ</strong>דעת <strong>ר' יוסי</strong> ש<strong>אמר: בגמר דבריו אדם נתפס</strong> והולכים אחר לשון אחרונה שאמר. וכיון שבגמר דבריו חזר בו ממה שאמר בתחילה ואמר שאביו אינו אסור — אין כאן נדר כל עיקר.
 <strong>איתיביה</strong> <small>[הקשה לו]</small> <strong>רב פפא לרבא</strong> ממה ששנינו: <strong>כיצד אמר ר' עקיבא נדר שהותר מקצתו הותר כולו?</strong> כגון שאמר <strong>"קונם שאיני נהנה לכולכם"</strong> ו<strong>הותר אחד מהן</strong> מאיזה טעם — <strong>הותרו כולם.</strong> אם אמר <strong>"שאיני נהנה לא לזה ולזה",</strong> אם <strong>הותר הראשון</strong> בשרשרת זו — <strong>הותרו כולם,</strong> אך אם <strong>הותר האחרון — האחרון</strong> בלבד <strong>מותר וכולן אסורין.</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>רבה</strong> הסבור שכשמעמיד דבריו ואומר: הייתי אומר "כולכם חוץ מאבא" כולם אסורים חוץ מאביו לדברי הכל, אבל כשמשנה דבריו ואומר: הייתי אומר "פלוני ופלוני אסורים ואבא מותר" — הותרו כולם לשיטת בית הלל, הרי הוא <strong>מוקים לה לרישא</strong> <small>[מעמיד,</small> מסביר <small>את ההתחלה]</small> של דברי ר' עקיבא שהותרו כולם, שיש לפרשה לאחר שחזר בו <strong>דאמר</strong> <small>[שהוא אומר]</small> <strong>"לזה ולזה</strong> התכוונתי ולא לפלוני<strong>",</strong> והוא כדעת בית הלל.
 <strong>וסיפא</strong> <small>[ובסוף]</small> דבריו של ר' עקיבא, שלא הותרו כולם — <strong>דאמר</strong> <small>[שהוא אומר]</small> <strong>"לכולכם",</strong> שכשהוא חוזר בו אומר "כולכם אסורים חוץ מפלוני", ולדברי הכל.
 <strong>אלא לדידך</strong> <small>[לשיטתך]</small> שאתה סבור שאם אמר: הייתי אומר "פלוני ופלוני אסורים חוץ מאבא" הכל מודים שכולם מותרים, ונחלקו באומר "כולכם חוץ מאבא", <strong>בשלמא רישא</strong> <small>[נניח</small> כי <small>ההתחלה]</small> של דברי ר' עקיבא <strong>מוקים לה</strong> <small>[מעמיד,</small> מסביר <small>אותה]</small> ש<strong>אמר "לכולכם"</strong> כאשר חזר בו, והותרו כולם כשיטת בית הלל.
## דף כו:
 <strong>אלא</strong> לשיטתך, <strong>סיפא</strong> <small>[סופה]</small> המשכה של אותה משנה, במקרה ש<strong>אמר "לזה ולזה</strong> התכוונתי לאסור <strong>"</strong>והותרו כולם, ששיטת <strong>ר' עקיבא היא,</strong> לדבריך <strong>אמאי פליגי רבנן עליה</strong> <small>[מדוע חלוקים חכמים עליו]?</small> <strong>והאמרת</strong> <small>[והרי אמרת]</small> אתה רבא ש<strong>דברי הכל מותר</strong> כשמפרש "לזה ולזה"!
 <strong>אמר ליה</strong> <small>[לו]</small> <strong>רבא</strong> לרב פפא: <strong>ול</strong>שיטת <strong>רבה</strong> שאתה תומך בה, <strong>ל</strong>שיטת <strong>ר' עקיבא מי ניחא סיפא</strong> <small>[האם נוח</small> לפרש את <small>הסוף]?</small> שכן <strong>במאי מוקים לה</strong> <small>[במה</small> הוא <small>מעמיד,</small> מפרש <small>אותה]</small> — שחזר ו<strong>אמר "לכולכם",</strong> אולם במקרה זה <strong>הי דין</strong> <small>[איזה</small> מהם<small>]</small> <strong>הוא ראשון והי דין</strong> <small>[ואיזה]</small> <strong>הוא אחרון</strong> אם אמר "כולכם"?
 <strong>אלא</strong> צריך לפרש כך: <strong>רישא</strong> <small>[בהתחלה]</small> מדובר ש<strong>אמר "לכולכם"</strong> וכשיטת רבא שבנושא זה היתה המחלוקת, וזו שיטת בית הלל היא, האומרים שהותר הנדר כולו, <strong>וסיפא</strong> <small>[ובסוף],</small> בשני המקרים האחרונים, מדובר לא שפרט ואמר "לזה ולזה אסור" סתם, אלא <strong>כגון שתלאן</strong> (תלה אותם) <strong>זה בזה, ואמר: "פלוני</strong> יהיה אסור <strong>כפלוני, ופלוני כפלוני"</strong> שאין עליהם איסור כולל אחד, אלא איסורם תלוי זה בזה, ולכן אם הותר הראשון, כל אלו שנתלו בו גם הם מותרים כמותו.
 ומעירים: <strong>דיקא נמי</strong> <small>[מדוייק גם כן]</small> כהסבר זה, <strong>דתניא</strong> <small>[ש</small>כן <small>שנינו</small> בברייתא<small>]</small> על אותה משנה: אם <strong>הותר האמצעי</strong> מתוך שרשרת כזו של נדורים — <strong>הימנו ולמטה,</strong> כלומר, אלה שבאים אחריו <strong>מותרין,</strong> ממנו <strong>ולמעלה,</strong> אלה שלפניו — <strong>אסורין.</strong> משמע שאכן מדובר כאן במקרה שתלה איסורם זה בזה, ולכן מאותו אדם שבו הותר האיסור — כל הבאים אחריו מותרים.
 <strong>איתיביה</strong> <small>[הקשה לו]</small> <strong>רב אדא בר אהבה לרבא:</strong> שנינו כי האומר <strong>"קונם בצל שאני טועם שהבצל רע ללב"</strong> ו<strong>אמרו לו: והלא</strong> הבצל <strong>הכופרי יפה ללב!</strong> הרי זה <strong>הותר בכופרי. ולא בכופרי בלבד הותר אלא בכל הבצלים</strong> הותר. ואכן, <strong>מעשה היה</strong> באדם שנדר כך, <strong>והתירו ר' מאיר בכל הבצלים.</strong>
 ומעתה, <strong>מאי לאו</strong> <small>[האם לא]</small> מדובר כאן ש<strong>אמר</strong> אותו אדם: <strong>אילו הייתי יודע שהכופרי יפה ללב הייתי אומר "כל הבצלים אסורין וכופרי מותר"?</strong> ולפי זה קשה גם לרבה שאומר שבכגון זה הכל אוסרים, וגם לרבא שהסביר שבית שמאי האוסרים סבורים כר' מאיר, והרי ר' מאיר עצמו הוא המתיר כאן!
 ודוחים: <strong>לא,</strong> יש לפרש זאת <strong>באומר: אילו הייתי יודע שהכופרי יפה ללב הייתי אומר "בצל פלוני ופלוני אסורין וכופרי מותר". ור' מאיר</strong> בפסקו זה הוא גם <strong>אליבא</strong> <small>[על פי</small> שיטת<small>]</small> <strong>ר' עקיבא ו</strong>גם <strong>אליבא דרבנן</strong> <small>[על פי שיטת חכמים],</small> לפי האופן שרבא מפרש, שכשאמר "פלוני ופלוני" וכו' — לדעת הכל הותרו כולם.
 <strong>איתיביה</strong> <small>[הקשה לו]</small> <strong>רבינא לרבא:</strong> שנינו, <strong>ר' נתן אומר: יש נדר שמקצתו מותר ומקצתו אסור. כיצד? נדר מן הכלכלה</strong> (סל), שאסר עצמו בנדר מכל מה שנמצא בתוך סל
## דף כז.
 <strong>והיו בה בנות שוח</strong> (מין תאנים משובחות) <strong>ואמר: "אילו הייתי יודע שבנות שוח בתוכה לא הייתי נודר" — הכלכלה</strong> ושאר התאנים שבה <strong>אסורה, בנות שוח מותרות. עד שבא ר' עקיבא ולימד: נדר שהותר מקצתו הותר כולו</strong> וכולן מותרות. <strong>מאי לאו</strong> <small>[האם לא]</small> מדובר כאן ש<strong>אמר</strong> ופירש כך: <strong>אילו הייתי יודע שבנות שוח בתוכה הייתי אומר "תאנים שחורות ולבנות אסורות, בנות שוח מותרות" ו</strong>זו דעת <strong>ר' עקיבא היא, ופליגי רבנן</strong> <small>[וחלוקים חכמים]</small> עליו אף בזה? ולדעת רבא הרי כולם סבורים שהותר הכל במקרה כזה!
 ודוחים: <strong>לא,</strong> אפשר לומר כי מדובר כאן <strong>באומר: אילו הייתי יודע שבנות שוח בתוכה הייתי אומר "כל הכלכלה אסורה ובנות שוח מותרות".</strong> וזו היא שיטת ר' עקיבא לדעת רבא.
 ומעירים: לפי זה, <strong>מאן תנא להא דתנו רבנן</strong> <small>[מי שנה את</small> הברייתא <small>הזו ששנו חכמים]:</small> <strong>נדר מחמשה בני אדם כאחד, הותר לאחד מהם — הותרו כולן.</strong> אם חזר בו ואמר <strong>"</strong>כולם <strong>חוץ מאחד מהן" — הוא</strong> אותו אדם שהותר שאינו בכלל הנדר <strong>מותר, והן,</strong> השאר, <strong>אסורין.</strong>
 <strong>אי</strong> <small>[אם]</small> <strong>ל</strong>שיטת <strong>רבה רישא</strong> <small>[בתחילה]</small> מדובר כשחזר ואמר "זה וזה אסורים ואחד מותר", ושיטת <strong>ר' עקיבא</strong> היא, <strong>וסיפא</strong> <small>[וסופה]</small> <strong>דברי הכל. אי</strong> <small>[אם]</small> <strong>ל</strong>שיטת <strong>רבא סיפא רבנן</strong> <small>[סופה</small> כדעת <small>חכמים]</small> <strong>ורישא</strong> <small>[וראשה]</small> כ<strong>דברי הכל.</strong>
 <big>א משנה</big> <strong>נדרי אונסין</strong> כיצד? <strong>הדירו חבירו שיאכל אצלו, וחלה הוא, או שחלה בנו</strong> ובגלל זה לא בא, <strong>או שעכבו נהר</strong> ואינו יכול לעבור — <strong>הרי אלו נדרי אונסין</strong> ואין זה נדר.
 <big>ב גמרא</big> מסופר: <strong>ההוא גברא דאתפיס זכוותא בבי דינא</strong> <small>[אדם אחד שהניח שטרי זכויות שלו בבית דין],</small> שהיה לו דין עם חבירו ורצה לדחות את הדיון לזמן אחר כדי לחפש ולהביא ראיות נוספות. וכיון שלא האמין בעל הדין שלו שישוב, התנה <strong>ואמר: אי</strong> <small>[אם]</small> <strong>לא אתינא</strong> <small>[אגיע]</small> <strong>עד תלתין יומין</strong> <small>[שלושים יום],</small> <strong>ליבטלון הני זכוותאי</strong> <small>[יתבטלו זכויותי אלה].</small> <strong>איתניס</strong> <small>[נאנס,</small> אירע לו אונס<small>]</small> <strong>ולא אתא</strong> <small>[בא].</small> <strong>אמר רב הונא: בטיל זכוותיה</strong> <small>[בטלו זכויותיו],</small> שהרי לא בא למועד שקצב.
 <strong>אמר ליה</strong> <small>[לו]</small> <strong>רבא:</strong> הלא <strong>אנוס הוא, ו</strong>כלל הוא: <strong>אנוס רחמנא פטריה</strong> <small>[התורה פטרה אותו]</small> מאחריות למה שעושה מחמת אונס, <strong>דכתיב</strong> <small>[ש</small>כן <small>נאמר]</small> בנערה האנוסה: <strong>"ולנערה לא תעשה דבר"</strong> (דברים כב, כו).
 <strong>וכי תימא קטלא שאני</strong> <small>[ואם תאמר</small> שלגבי עונש <small>מיתה שונה]</small> הדין, כי עונש מוות הוא חמור ביותר, ולענין זה מקילים עליה ואין ממיתים אותה, אבל לשאר דברים אונס נחשב כרצון, <strong>והתנן</strong> <small>[והרי שנינו</small> במשנתנו<small>]:</small> <strong>נדרי אונסין</strong> כיצד? <strong>הדירו חבירו שיאכל אצלו, וחלה הוא או שחלה בנו או שעיכבו נהר — הרי אלו נדרי אונסין</strong> שאינו מחוייב בהם כלל!
 ושואלים: <strong>ול</strong>דעת <strong>רבא, מאי שנא מהא דתנן</strong> <small>[במה שונה</small> דבר זה <small>מזו ששנינו</small> במשנה<small>]:</small> האומר לאשתו <strong>"הרי זה גיטיך מעכשיו אם לא באתי מכאן עד שנים עשר חדש" ומת בתוך שנים עשר חדש — הרי זה גט</strong> מעכשיו. ו<strong>אמאי</strong> <small>[מדוע]?</small> <strong>והא מינס איתניס</strong> <small>[והרי נאנס]</small> בכך, שאין אונס גדול ממיתה! ודוחים: <strong>אמרי</strong> <small>[אומרים]:</small> <strong>דלמא שאני התם</strong> <small>[שמא שונה שם]</small>
## דף כז:
 <strong>דאי הוה ידע דמית</strong> <small>[שאם היה יודע ש</small>הוא <small>מת]</small> בתוך השנה <strong>מן לאלתר הוה גמר ויהיב גיטא</strong> <small>[מיד היה גומר</small> בדעתו <small>ונותן</small> לה <small>גט].</small> שהרי מתחילה לא נתן לה גט זה אלא כדי שלא תזדקק לייבום, ואנו הולכים אחר כוונתו. מה שאין כן במקרה שלפנינו שהתפיס זכויותיו, שלא היתה כוונתו מתחילה לוותר עליהן.
 ושואלים עוד על דברי רבא: <strong>מאי שנא</strong> <small>[</small>ב<small>מה שונה]</small> דבר זה <strong>מההוא</strong> <small>[מאותו</small> אדם<small>]</small> ש<strong>אמר להו</strong> <small>[להם]</small> לשליחים שמסר בידם גט: <strong>אי</strong> <small>[אם]</small> <strong>לא אתינא</strong> <small>[אבוא]</small> <strong>מכאן</strong> (מהיום) ו<strong>עד תלתין יומין</strong> <small>[שלושים יום]</small> <strong>ליהוי גיטא</strong> <small>[</small>ש<small>יהיה גט]</small> גמור אותו גט שהפקדתי בידכם. <strong>אתא</strong> <small>[הגיע]</small> למקום ביום השלושים <strong>ופסקיה מעברא</strong> <small>[ו</small>אולם <small>הפסיקה אותו המעבורת],</small> שלא מצא מעבורת לעבור בה את הנהר. <strong>אמר להו</strong> <small>[להם]</small> לאנשים בצד השני: <strong>חזו דאתאי, חזו דאתאי</strong> <small>[ראו שבאתי, ראו שבאתי]!</small> <strong>ואמר שמואל: לא שמיה מתייא</strong> <small>[אין שמה ביאה]</small> ולא נחשב לו שהגיע. ויש לשאול: <strong>אמאי</strong> <small>[מדוע]?</small> <strong>והא מינס אניס</strong> <small>[והרי אנוס</small> הוא<small>]!</small>
 ודוחים: <strong>דלמא אונסא דמיגליא שאני</strong> <small>[שמא אונס ש</small>הוא <small>גלוי</small> וידוע מראש <small>שונה],</small> <strong>ומעברא מיגלי אונסיה</strong> <small>[ומעבורת גלוי האונס שבה],</small> שיכול היה לשער מראש שיקרה לו דבר כזה, והיה עליו להתנות על כך, וכיון שלא התנה — אינו נחשב אונס.
 ושואלים מצד אחר לעיקר הסברה: <strong>ולרב הונא</strong> שאמר שבטלו זכויותיו, <strong>מכדי</strong> <small>[הרי]</small> עצם תנאי זה שהתנה שאם לא יבוא עד זמן מסויים יאבדו כל זכויותיו, הלא <strong>אסמכתא</strong> <small>[הסתמכות]</small> <strong>היא</strong> בהנחה שהדבר לא יקויים. שבודאי לא גמר בדעתו לוותר על זכויותיו אלא סמך על כך שבודאי יחזור, <strong>ו</strong>כלל הוא בידינו ש<strong>אסמכתא</strong> <small>[הסתמכות]</small> <strong>לא קניא</strong> <small>[קונה]</small> ואפילו אם עשה אדם פעולת קנין לחזק את הדבר, לא גמר בדעתו להקנות! ודוחים: <strong>שאני הכא דמיתפסן זכותן</strong> <small>[שונה כאן שתפוסות זכויותיו]</small> בבית דין, וכיון שעשה כך ודאי גמר בדעתו.
 ושואלים: <strong>והיכא דמיתפסין לאו אסמכתא היא</strong> <small>[ו</small>האם ב<small>מקום ש</small>הן <small>תפוסות</small> ביד אחר <small>אין זו</small> נחשבת <small>להסתמכות]?</small> <strong>והתנן</strong> <small>[והרי שנינו</small> במשנה<small>]:</small> <strong>מי שפרע מקצת חובו, ו</strong>לשם בטחון <strong>השליש את שטרו,</strong> כלומר, נתן שטרו לאדם שלישי, <strong>ואמר: אם אין אני נותן לו</strong> את שארית החוב <strong>מכאן</strong> (מהיום) ו<strong>עד שלשים יום — תן לו שטרו</strong> ויגבה את הכל.
 <strong>הגיע זמן ולא נתן, ר' יוסי אומר: יתן</strong> השליש את השטר למלווה. <strong>ור' יהודה אומר: לא יתן. ואמר רב נחמן אמר רבה בר אבוה אמר רב: אין הלכה כר' יוסי</strong> ש<strong>אמר</strong> ש<strong>אסמכתא קניא</strong> <small>[הסתמכות קונה],</small> אלא הבטחה כגון זו אסמכתא היא ואינה קונה. הרי שאף במקרה שהיה השטר תפוס ביד אחר — מכל מקום אסמכתא אינה קונה!
 ודוחים: <strong>שאני הכא דאמר לבטלן זכותיה</strong> <small>[שונה כאן ש</small>הוא <small>אומר</small> במפורש <small>שייבטלו זכויותיו]</small> ואם כן גמר בליבו את הדבר.
 ומסכמים: <strong>והלכתא</strong> <small>[והלכה]</small> בדברים אלה כך היא: בכלל <strong>אסמכתא קניא</strong> <small>[קונה]</small> שגם אם לא גמר את הקנין, אלא תלה את הדבר בתנאי כלשהו שאולי לא יתקיים — בכל זאת הוא מועיל. <strong>והוא דלא אניס</strong> <small>[וזהו</small> דווקא <small>כשלא היה אנוס</small> בדבר<small>]</small> אלא לא קיים התנאי מרצונו, <strong>והוא דקנו מיניה</strong> <small>[וזהו</small> דווקא <small>שעשו עימו קנין]</small> על אסמכתא זו <strong>בבית דין חשוב,</strong> אבל אין זה מועיל בהסכם בין אדם לחבירו שנעשה שלא בבית דין חשוב.
 <big>א משנה</big> <strong>נודרין להרגין,</strong> לאנשים שהם חשודים להרוג על עסקי ממון, או <strong>לחרמין,</strong> לשודדים, או <strong>למוכסין</strong> הרוצים לגבות ממנו מכס. ומותר לו, כדי להציל מידם את תבואתו, לידור נדר <strong>ש</strong>התבואה שבידו <strong>היא</strong> של <strong>תרומה, אף על פי שאינו תרומה,</strong> או <strong>שהן של בית המלך אף על פי שאינן של בית המלך.</strong> שמכיון שעושה זאת כדי להציל עצמו או נכסיו, מותר לו לנדור נדר כגון זה, אף שאין הדבר נכון, ואין זה נחשב לנדר כלל. <strong>בית שמאי אומרים: בכל,</strong> בכל דרך של נדר או איסור <strong>נודרין</strong> להם נדר כזה שאינו מתכוון לו באמת,
## דף כח.
 <strong>חוץ מבשבועה,</strong> שלא יאסור על עצמו בשבועה על מנת להטעותם, מפני שהשבועה חמורה. <strong>ובית הלל אומרים: אף בשבועה.</strong>
 <strong>בית שמאי אומרים:</strong> כשהוא מתדיין עם האיש שבא לשדוד אותו <strong>לא יפתח</strong> (יתחיל) <strong>לו בנדר,</strong> אלא אם כן השודד אינו מאמין לו, ואז מותר לו לידור כדי לחזק את דבריו, <strong>ובית הלל אומרים: אף יפתח לו. בית שמאי אומרים:</strong> אינו נודר אלא <strong>במה שהוא מדירו</strong> בלבד, ואינו מוסיף על כך. <strong>ובית הלל אומרים: אף במה שאינו מדירו.</strong>
 ומסבירים, <strong>כיצד? אמר לו</strong> השודד: <strong>אמור "קונם אשתי נהנית לי</strong> אם אין הדבר כן <strong>", ואמר: "קונם אשתי ובני נהנין לי", בית שמאי אומרים: אשתו מותרת</strong> שהרי המוכס תבע שיידור בדבר זה, <strong>ובניו</strong> שהוא הוסיף מדעתו — <strong>אסורין. ובית הלל אומרים: אלו ואלו מותרין.</strong>
 <big>א גמרא</big> שנינו במשנה שנודרים למוכסים, ומקשים: <strong>והאמר</strong> <small>[והרי אמר]</small> <strong>שמואל: דינא דמלכותא דינא</strong> <small>[דין המלכות דין</small> הוא<small>]</small> וצריך לקיים אותו! אם כן חייב אדם לשלם מכס שקבעה המלכות, וכיצד התירו חכמים לאדם אף לשקר על מנת שלא לשלם?
 <strong>אמר רב חיננא אמר רב כהנא אמר שמואל:</strong> כאן מדובר <strong>במוכס שאין לו קצבה,</strong> שאינו נוטל סכום קצוב לפי הוראות המלכות, אלא מטיל מסים כפי ראות עיניו, וזה אינו דין המלכות. <strong>דבי</strong> <small>[</small>חכם <small>של בית</small> מדרשו של<small>]</small> <strong>ר' ינאי אמר:</strong> במשנה מדובר <strong>במוכס העומד מאליו,</strong> שאינו ממונה כלל מטעם המלכות, אלא העמיד עצמו כמוכס.
 <big>ב</big> שנינו במשנה: נודר <strong>שהן של בית המלך ואף על פי שאינן של בית המלך.</strong> ושואלים: <strong>היכי נדר</strong> <small>[כיצד</small> הוא <small>נודר]</small> נדר כזה? <strong>אמר רב עמרם אמר רב: באומר "יאסרו פירות העולם עלי אם אינן של בית המלך".</strong>
 ושואלים: <strong>כיון דאמר</strong> <small>[שאומר]</small> <strong>"יאסרו"</strong> הלא על ידי כך <strong>איתסרו עליה כל פירי עלמא</strong> <small>[נאסרו עליו כל פירות העולם]</small> כיון שאין זה נכון! ומשיבים: <strong>באומר "</strong>ייאסרו עלי רק <strong>היום".</strong> ותוהים: <strong>אי דאמר</strong> <small>[אם שאומר]</small> <strong>"היום" לא מקבל מיניה</strong> <small>[יקבל ממנו]</small> ה<strong>מוכס</strong> את הדבר כנדר. שהרי בעצם לא אסר על עצמו דבר חמור!
 ומשיבים: <strong>באומר בלבו "היום", ומוציא בשפתיו סתם. ואף על גב דסבירא לן</strong> <small>[ואף על פי שסבורים אנו]</small> בדרך כלל להלכה ש<strong>דברים שבלב אינן</strong> נחשבים כ<strong>דברים</strong> ואין מתחשבים בהם — <strong>לגבי</strong> <small>[אצל]</small> <strong>אונסין שאני</strong> <small>[שונה]</small> הדבר והתירו לסמוך על תנאי שמוסיף בליבו כדי להתיר את נדרו.
 <big>ג</big> שנינו במשנה ש<strong>בית שמאי אומרים: בכל</strong> נודרים חוץ מבשבועה, ובית הלל מתירים אף בשבועה. <strong>בית שמאי אומרים:</strong> נודר למוכס <strong>במה שהוא מדירו, ובית הלל אומרים: אף בשאינו מדירו. כיצד? אמר לו</strong> המוכס: אמור <strong>"קונם אשתי נהנית לי", ואמר</strong> הוא <strong>"קונם אשתי ובני נהנין לי". בית שמאי אומרים: אשתו מותרת ובניו אסורין, ובית הלל אומרים: אלו ואלו מותרין.</strong>
 <strong>אמר רב הונא: תנא</strong> <small>[שנה</small> החכם<small>],</small> <strong>בית שמאי אומרים: לא יפתח לו בשבועה, ובית הלל אומרים: אף יפתח לו בשבועה.</strong> ותוהים: מדיוק הלשון משמע כי <strong>לבית שמאי</strong> דווקא <strong>בשבועה</strong> בלבד <strong>הוא</strong> ש<strong>לא יפתח לו, הא</strong> <small>[הרי]</small> <strong>בנדר יפתח לו,</strong> שמותר לו להתחיל ולידור מדעת עצמו. <strong>והא תנן</strong> <small>[והרי שנינו</small> במשנתנו<small>],</small> <strong>בית שמאי אומרים: לא יפתח לו בנדר!</strong>
 <strong>ותו</strong> <small>[ועוד]</small> ניתן לדייק: <strong>מיפתח</strong> <small>[לפתוח]</small> <strong>הוא</strong> ש<strong>לא יפתח לו בשבועה</strong> ומכאן אפשר להסיק: <strong>הא</strong> <small>[הרי]</small> שמכל מקום <strong>מידר נדר</strong> <small>[נודר</small> הוא<small>]</small> <strong>בשבועה</strong> אם המוכס עומד על כך. <strong>והתנן</strong> <small>[והרי שנינו</small> במשנתנו<small>],</small> <strong>בית שמאי אומרים: בכל נודרין חוץ מבשבועה,</strong> משמע שאין נשבעים אפילו כשאינו פותח!
 את הסתירה מיישבים: <strong>תנא מתניתין</strong> <small>[שנה</small> התנא את <small>משנתנו]</small> <strong>בנדר</strong> כדי <strong>להודיעך כחן</strong> של <strong>בית שמאי</strong> שאומרים שלכתחילה לא יפתח אפילו בנדר, <strong>תנא</strong> <small>[</small>ו<small>שנה]</small> ב<strong>ברייתא בשבועה, להודיעך כחן</strong> של <strong>בית הלל</strong> עד כמה הם מתירים שאף בשבועה יכול לפתוח, אבל באמת גם בנדר אין פותחים ובשבועה אין נודרים כלל לשיטת בית שמאי, ואין לדייק מלשון הברייתא.
 <strong>רב אשי אמר,</strong> כך יש לפתור את הסתירה, <strong>הכי קתני</strong> <small>[כך שנה]:</small> שאין המדובר בברייתא לענין נדר לאנסים ולמוכסים, אלא יש להבין את המחלוקת לענין אחר לגמרי, כי <strong>בית שמאי אומרים: אין שאלה בשבועה,</strong> שמה שאמרו "לא יפתח" מתייחס לחכם הבא למצוא פתח להתיר את השבועה, <strong>ובית הלל אומרים: יש שאלה בשבועה.</strong>
 <big>ד משנה</big> נדר <strong>"הרי נטיעות האלו קרבן אם אינן נקצצות"</strong> שהיתה רוח סערה, ונראה היה לו שכל הנטיעות עומדות להיקצץ, והקדישן אם לא יקצצו. או שראה אש הקרובה לשרוף את טליתו ואמר <strong>"טלית זו קרבן אם אינה נשרפת" —</strong> קדושה חלה עליהן אם לא נקצצו או לא נשרפו, ו<strong>יש להן פדיון</strong> כשאר הקדשים לבדק הבית. אבל אם אמר <strong>"הרי נטיעות האלו קרבן עד שיקצצו",</strong> או אמר <strong>"טלית זו קרבן עד שתשרף" —</strong>
## דף כח:
 <strong>אין להם פדיון.</strong>
 <big>א גמרא</big> על לשון המשנה תוהים: מדוע נאמרו הדברים בסגנון "יש להם פדיון"? <strong>וליתני</strong> <small>[ושישנה]</small> <strong>"קדושות ואין קדושות"</strong> שעיקר החידוש הוא שהן קדושות ואינן קדושות לגמרי! ומשיבים: <strong>איידי דבעי למיתנא סיפא</strong> <small>[מתוך שרצה לשנות בסוף]</small> את המקרה ש<strong>"אין להם פדיון"</strong> שאי אפשר לאומרו בלשון "אינן קדושות", <strong>תנא נמי רישא</strong> <small>[שנה גם כן</small> ב<small>תחילה]</small> בלשון <strong>"יש להם פדיון".</strong>
 ומבררים: <strong>היכי</strong> <small>[כיצד]</small> <strong>נדר,</strong> מה היתה בדיוק לשונו של הנודר? <strong>אמר אמימר: באומר "</strong>הרי נטיעות האלו קרבן <strong>אם אינן נקצצות היום" ועבר היום ולא נקצצו.</strong> ושואלים: <strong>אם כן למה לי למימר</strong> <small>[לומר]</small> דבר זה, שחלה קדושה עליהם? <strong>פשיטא</strong> <small>[פשוט]</small> שנדרו חל! ומשיבים: <strong>לא צריכא</strong> <small>[נצרכה]</small> אלא <strong>כגון דאיכא זיקא נפישא</strong> <small>[שיש רוח גדולה]</small> והוא סבור שיישברו האילנות הללו.
 ושואלים: <strong>והא קתני לה</strong> <small>[והרי שנה</small> את הדבר <small>הזה]</small> <strong>גבי</strong> <small>[אצל]</small> <strong>טלית, ו</strong>כי <strong>טלית לשריפה קיימא</strong> <small>[עומדת]?</small> ומשיבים: <strong>[אין]</strong> <small>[כן],</small> <strong>כגון דאיכא</strong> <small>[שיש]</small> <strong>דליקה. הכא נמי דאיכא זיקא נפישא</strong> <small>[כאן גם כן שיש רוח גדולה]</small> <strong>וסלקא דעתך</strong> <small>[והיה עולה על דעתנו]</small> <strong>דמסיק אדעתיה דלא מיתנצלן</strong> <small>[ש</small>הוא <small>מעלה על דעתו שאין</small> הן <small>ניצלות]</small> <strong>ומשום הכי</strong> <small>[כך]</small> <strong>קא נדר</strong> <small>[הוא</small> <small>נודר],</small> ויש מקום לומר שלא נתכוון בכל ליבו להקדישם, שהרי לא איכפת לו מה יקרה בסוף, על כן <strong>קא משמע לן</strong> <small>[השמיע לנו]</small> שלמרות זאת יש בכך נדר.
 <big>ב</big> שנינו במשנתנו שאם אמר <strong>"הרי נטיעות האלו קרבן</strong> עד שיקצצו" — אין להן פדיון. ושואלים: <strong>ולעולם</strong> אין להן פדיון? <strong>אמר בר פדא:</strong> אם <strong>פדאן — חוזרות וקודשות, פדאן</strong> שוב — <strong>חוזרות וקודשות, עד שיקצצו.</strong> אם <strong>נקצצו — פודן פעם אחת ודיו. ועולא אמר: כיון שנקצצו — שוב אין פודן,</strong> כלומר, אינו צריך לפדותן, שאינן קדושות עוד.
## דף כט.
 <strong>אמר ליה</strong> <small>[לו]</small> <strong>רב המנונא</strong> לעולא: <strong>קדושה שבהן להיכן הלכה?</strong> הרי הנטיעות הללו קדושות הן, וכיצד אפשר לומר שייצאו לחולין בלי פדיון כלל? <strong>ומה אילו אמר לאשה</strong> בשעת קידושיה <strong>"היום את אשתי ולמחר אי</strong> (אין) <strong>את אשתי" מי נפקא</strong> <small>[האם יוצאת]</small> ממנו למחר <strong>בלא גט?!</strong> וכן במשנתנו, כיון שהקדיש את הנטיעות — כיצד קדושתן מתבטלת בלי פדיון?
 <strong>אמר ליה</strong> <small>[לו]</small> <strong>רבא: מי קא מדמית</strong> <small>[האם מדמה אתה]</small> <strong>קדושת דמים</strong> (הקדשת דבר על מנת להשתמש בדמיו לצורך ההקדש) <strong>לקדושת הגוף?</strong> הלא <strong>קדושת דמים פקעה בכדי</strong> <small>[פוקעת בסתם],</small> שכיון שהיה הקדש זה על תנאי, כגון הקדשת האילנות עד שיקצצו, הרי כיון שהתקיים התנאי — בטלה הקדושה מהם, ואילו <strong>קדושת הגוף</strong> שמקדש גופו של דבר, כגון שמקדש את האשה — <strong>לא פקעה בכדי</strong> <small>[פוקעת בסתם]</small> וצריך לעשות מעשה כדי להפקיע אותה.
 <strong>אמר ליה</strong> <small>[לו]</small> <strong>אביי:</strong> וכי <strong>קדושת הגוף לא פקעה בכדי</strong> <small>[אינה פוקעת בסתם]?</small> <strong>והתניא</strong> <small>[והרי שנינו</small> בברייתא<small>]:</small> אמר <strong>"שור זה</strong> יהיה <strong>עולה כל שלשים יום, ולאחר שלשים יום</strong> יהיה <strong>שלמים" — כל שלשים יום</strong> הריהו <strong>עולה,</strong> ו<strong>לאחר שלשים יום</strong> הריהו <strong>שלמים.</strong> ויש לשאול: <strong>אמאי</strong> <small>[מדוע]?</small> הרי <strong>קדושת הגוף נינהו</strong> <small>[הם]</small> שהקדישם לעולה, <strong>ופקעה בכדי</strong> <small>[ופוקעת בסתם]</small> לאחר שלושים יום, בלא מעשה!
 ומשיבים: <strong>הכא במאי עסקינן</strong> <small>[כאן במה אנו עוסקים],</small> כגון ש<strong>אמר</strong> שמקדיש <strong>לדמי</strong> <small>[לדמים].</small> שלא הקדיש את גוף הבהמה להיות קרבן עולה או לשלמים, אלא שאמר שדמיה יהיו עבור עולה או שלמים, ולא היתה בבהמה קדושת הגוף.
 ומקשים: <strong>אי הכי, אימא סיפא</strong> <small>[אם כך, אמור</small> את <small>סופה]</small> של אותה ברייתא: אם אמר <strong>"לאחר שלשים יום</strong> יהיה <strong>עולה, ומעכשיו</strong> עד שלושים יום יהא <strong>שלמים"</strong> — דבריו קיימים. ומעתה <strong>אי אמרת בשלמא</strong> <small>[נניח אם אתה אומר]</small> כי פיסקה <strong>חדא</strong> <small>[אחת]</small> מדברת <strong>בקדושת הגוף, ו</strong>פיסקה <strong>חדא</strong> <small>[אחת]</small> מדברת <strong>בקדושת דמים —</strong>
## דף כט:
 <strong>היינו דאיצטריך ליה</strong> <small>[זהו</small> הטעם <small>שהוצרך לו]</small> <strong>לתנא למיתנא תרתי</strong> <small>[לשנות שתים],</small> שתי פיסקות, כדי להדגיש שהלכה זו קיימת בכל מקרה. <strong>דסלקא דעתך אמינא</strong> <small>[שיעלה על דעתך לומר]:</small> <strong>קדושת הגוף לא פקעה בכדי</strong> <small>[בסתם]</small> אבל <strong>קדושת דמים פקעה בכדי</strong> <small>[סתם],</small> <strong>אמטו להכי</strong> <small>[משום כך]</small> <strong>תנא תרתי</strong> <small>[שנה שתים]</small> לומר שאין הבדל בין הדברים, ושתיהן פוקעות מעצמן.
 <strong>אלא אי אמרת אידי ואידי</strong> <small>[אם אתה אומר</small> כי <small>זו וזו],</small> שתי הפיסקאות, מדברות ב<strong>קדושת דמים, למה לי</strong> אם כן <strong>למיתנא תרתי</strong> <small>[לשנות שתים]?</small> <strong>השתא</strong> <small>[עכשיו,</small> הרי<small>]</small> <strong>יש לומר:</strong> אם <strong>מקדושה חמורה</strong> של עולה <strong>לקדושה קלה</strong> של שלמים <strong>פקעה</strong> הקדושה הראשונה, והבהמה נעשית כשלמים, <strong>מקדושה קלה</strong> של שלמים <strong>לקדושה חמורה</strong> של עולה <strong>צריכא למימר</strong> <small>[צריך לומר]?!</small>
 ומציעים: <strong>לימא תיהוי תיובתא</strong> <small>[האם נאמר</small> ש<small>תהא קושיה חמורה]</small> מן הברייתא על דברי <strong>בר פדא</strong> ש<strong>אמר: לא פקעה קדושה בכדי</strong> <small>[בסתם]</small> אלא צריכה פדיון, ומן הברייתא רואים שאף קדושת הגוף פוקעת מעצמה?
 <strong>אמר רב פפא: אמר</strong> <small>[</small>יכול היה <small>לומר]</small> <strong>לך בר פדא: הכי קאמר</strong> <small>[כך אמר],</small> כך יש לפרש את הברייתא: האומר "שור זה לאחר שלושים יום עולה" <strong>אם לא אמר "מעכשיו שלמים" — לאחר שלשים יום עולה הוי</strong> <small>[הוא</small> נעשה<small>].</small> אבל כשאמר "מעכשיו שלמים" וחלה עליו קדושת שלמים — אינה פוקעת מעצמה.
 <strong>מידי דהוה</strong> <small>[כפי שהוא]</small> הדין באיש <strong>האומר לאשה "התקדשי לי</strong> במעות אלו <strong>לאחר שלשים יום"</strong> ש<strong>מקודשת</strong> האשה לאחר שלושים יום <strong>ואף על פי שנתעכלו</strong> (כלו, התבזבזו) <strong>המעות</strong> בינתיים, ואין הכסף קיים בשעת חלות הקידושין. וגם כאן יחול הקדש העולה לאחר שלושים יום.
 ומקשים: אם כך היה המעשה, <strong>פשיטא</strong> <small>[פשוט]</small> שכן הוא, ולמה הוצרך בכלל לשנות הלכה זו? ומשיבים: <strong>לא צריכא</strong> <small>[נצרכה]</small> אלא למקרה <strong>דהדר ביה</strong> <small>[שחזר בו]</small> בתוך שלושים יום אלה, ורוצה שלא תחול קדושה כלל על בהמה זו, שלמרות שלא חלה הקדושה בפועל — אינו יכול לחזור.
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שאשה שנתקדשה על מנת שיחולו הקידושין לאחר שלושים יום <strong>אינה חוזרת</strong> שגם אם התחרטה בתוך שלושים יום אלה — חלו הקידושין. <strong>אלא למאן דאמר</strong> <small>[ל</small>דעת <small>מי שאומר]</small> <strong>חוזרת, מאי איכא למימר</strong> <small>[מה יש לומר],</small> שהרי אף בקידושין יכולה לחזור בה!
 ומשיבים: <strong>אפילו למאן דאמר התם</strong> <small>[ל</small>דעת <small>מי שאומר שם,</small> בקידושין<small>]</small> שאשה <strong>חוזרת</strong> בה תוך שלושים יום, <strong>הכא שאני</strong> <small>[כאן שונה],</small> וטעמו של דבר — ש<strong>אמירתו לגבוה,</strong> כלומר, כל דבר שהוא מקדיש לגבוה, לה', גם אם לא עשה מעשה אלא אמר זאת בפיו בלבד, דינו לענין תוקף הקנין <strong>כמסירתו להדיוט,</strong> שגמר הקנין נעשה בזמן המסירה. שכיון שאין רשות הגבוה מתייחסת למקום מסויים, הרי באמירה בלבד דינו כאילו נגמר הקנין, ומשום כך ההקדש חל מיד. אבל בקידושי אשה אפשר לומר שהקידושין יחולו רק משעה שנגמר הקנין — בעוד שלושים יום.
 מסופר: <strong>יתיב</strong> <small>[ישבו]</small> <strong>ר' אבין ורב יצחק ברבי קמיה</strong> <small>[לפני]</small> <strong>ר' ירמיה, וקא מנמנם</strong> <small>[והתנמנם]</small> <strong>ר' ירמיה,</strong> ובעוד הוא מנמנם <strong>יתבי וקאמרי</strong> <small>[ישבו ואמרו]:</small> <strong>ל</strong>דעת <strong>בר פדא</strong> ש<strong>אמר פדאן חוזרות וקודשות,</strong>
## דף ל.
 <strong>תפשוט</strong> <small>[תפתור]</small> מכאן את השאלה <strong>דבעי</strong> <small>[ששאל]</small> <strong>רב הושעיא: הנותן שתי פרוטות לאשה ואמר לה "באחת</strong> מהן <strong>התקדשי לי היום, ובאחת התקדשי לי לאחר שאגרשיך",</strong> שהסתפק רב אושעיא אם הקידושין השניים חלים כאשר הוא מגרשה. ומתוך דברי בר פדא יש לומר כי <strong>הכי נמי דהוו קידושי</strong> <small>[כך גם כן שהריהם קידושין],</small> שכיון שאמר שאם פדאן חוזרות וקודשות, משמע שלדעתו כאשר נגמרת קדושה ראשונה על ידי הפדיון, חלה מיד קדושה שניה. ואף כאן, לאחר שבטלו קידושין ראשונים על ידי הגט — חלו עליה קידושין שניים שקידשה מתחילה.
 <strong>איתער בהו</strong> <small>[התעורר בהם]</small> <strong>ר' ירמיה</strong> ששמע את דבריהם תוך כדי נמנום, <strong>אמר להו</strong> <small>[להם]:</small> <strong>מאי קא מדמיתון</strong> <small>[מה אתם מדמים]</small> <strong>פדאן הוא לפדאום אחרים?</strong> אין הדינים דומים, <strong>הכי</strong> <small>[כך]</small> <strong>אמר ר' יוחנן: פדאן הוא — חוזרות וקדושות,</strong> אבל אם <strong>פדאום אחרים</strong> קודם שנקצצו — <strong>אין חוזרות וקדושות</strong> כיון שהן בידי אחרים. <strong>ואשה</strong> המתגרשת מבעלה <strong>כפדאוה אחרים דמיא</strong> <small>[נחשבת],</small> כי לאחר שנתגרשה האשה הריהי עומדת שוב לגמרי ברשות עצמה, וקידושין שניים אינם יכולים לחול אלא מדעתה, ואם אינה רוצה בכך — אינה מקודשת.
 ומעירים: <strong>איתמר נמי</strong> <small>[נאמר גם כן]</small> <strong>אמר ר' אמי אמר ר' יוחנן: לא שנו אלא שפדאן הוא</strong> עצמו, <strong>אבל פדאום אחרים — אין חוזרות וקדושות,</strong> שאין הוא יכול להקדיש אותן לאחר שהיו כבר בידי אחרים, והדבר אינו תלוי עוד בדעתו.
 <big>א משנה</big> <strong>הנודר מיורדי הים,</strong> שאסר על עצמו ליהנות מהם — <strong>מותר ביושבי היבשה.</strong> אבל אם נדר <strong>מיושבי היבשה — אסור</strong> גם <strong>מיורדי הים,</strong> ומדוע — <strong>שיורדי הים בכלל יושבי היבשה.</strong> ומגדירים מי הם יורדי הים — <strong>לא כאלו שהולכים</strong> (שנוסעים באניה) <strong>מעכו ליפו</strong> שהיא נסיעה קצרה ואין הם נחשבים בכך "יורדי ים", <strong>אלא במי שדרכו לפרש,</strong> לנסוע למרחקים גדולים, למדינות הים.
 <big>ב גמרא</big> על המשפט האחרון של המשנה, בהגדרת יורדי הים נחלקו <strong>רב פפא ורב אחא בריה</strong> <small>[בנו]</small> של <strong>רב איקא, חד מתני ארישא</strong> <small>[אחד</small> מהם <small>היה שונה</small> את הדברים <small>על ראשה</small> של המשנה<small>]</small> <strong>וחד מתני אסיפא</strong> <small>[ואחד</small> מהם <small>היה שונה על סופה].</small> ומסבירים: <strong>מאן דתני ארישא, מתני הכי</strong> <small>[מי ש</small>היה <small>שונה על ראשה, היה שונה כך]</small> ומסביר: <strong>הנודר מיורדי הים מותר ביושבי יבשה, הא</strong> <small>[הרי]</small> <strong>ביורדי הים — אסור, ולא כאלו</strong>
## דף ל:
 <strong>ההולכים מעכו ליפו, דהלין</strong> <small>[שאלה]</small> <strong>יושבי היבשה נינהו</strong> <small>[הם],</small> <strong>אלא</strong> "יורדי הים" הכוונה <strong>ממי שדרכן לפרש.</strong>
 <strong>ומאן דמתני אסיפא</strong> <small>[ומי שהיה שונה</small> את הדבר <small>על הסוף</small> של המשנה<small>]</small> <strong>מתני הכי</strong> <small>[היה שונה</small> ומבין <small>כך]:</small> <strong>הנודר מיושבי יבשה אסור ביורדי הים, ולא באלו ההולכים מעכו ליפו בלבד</strong> שהם בודאי אינם נחשבים יורדי ים, <strong>אלא אפילו במי שדרכו לפרש.</strong> ומדוע אומרים שאף הם נחשבים ליושבי היבשה — <strong>הואיל וסופו ליבשה</strong> הוא <strong>סליק</strong> <small>[עולה],</small> שאין אדם חי כל ימיו על הים אלא מגיע בסופו של דבר ליבשה, ולכן כל בני אדם נקראים "יושבי יבשה".
 <big>א משנה</big> <strong>הנודר מרואי החמה — אסור אף בסומין</strong> (עיוורים) אף שאינם רואים כלום, <strong>שלא נתכוון זה אלא למי שהחמה רואה אותן.</strong>
 <big>ב גמרא</big> ומסבירים: <strong>מאי טעמא</strong> <small>[מה טעם]</small> הדבר, הרי אמר "רואי חמה"! ומשיבים: <strong>מדלא קאמר</strong> <small>[מ</small>פני <small>שלא אמר]</small> <strong>"מן הרואין".</strong> שאם היה אומר כן היתה כוונתו להוציא את העיוורים. אלא מה שאמר "רואי חמה" הרי זה <strong>לאפוקי</strong> <small>[להוציא]</small> <strong>דגים ועוברים</strong> שאינם נקראים "רואי חמה", לפי שאין החמה רואה אותם.
 <big>ג משנה</big> <strong>הנודר משחורי הראש,</strong> אף ביטוי זה אין להבינו כמשמעו, אלא במשמעות רחבה יותר, ומשום כך <strong>אסור בקרחין,</strong> אף על פי שאין להם שערות כלל, <strong>ו</strong>אסור אף ב<strong>בעלי שיבות</strong> ששערותיהם לבנות. <strong>ומותר בנשים ובקטנים, שאין נקראין "שחורי הראש" אלא אנשים.</strong>
 <big>ד גמרא</big> <strong>מאי טעמא</strong> <small>[מה טעם]</small> אנו אומרים שהביטוי "שחורי הראש" אין כוונתו להוציא מכלל זה קרחים — <strong>מדלא קאמר</strong> <small>[מ</small>פני <small>שלא אמר]</small> <strong>"מבעלי שער".</strong>
 שנינו במשנה: <strong>ומותר בנשים ובקטנים שאין נקראין "שחורי הראש" אלא אנשים.</strong> ומסבירים: <strong>מאי טעמא</strong> <small>[מה טעם]</small> הדבר — <strong>אנשים זימנין דמיכסו רישייהו</strong> <small>[פעמים שמכסים</small> את <small>ראשיהם]</small> <strong>וזימנין דמגלו רישייהו</strong> <small>[ופעמים שמגלים</small> את <small>ראשיהם]</small> ולכן יש מקום לקרוא להם "שחורי ראש", שעל פי רוב השיער שלהם שחור. <strong>אבל נשים לעולם מיכסו</strong> <small>[תמיד</small> הן <small>מכוסות</small> ראש<small>],</small> <strong>וקטנים לעולם מיגלו</strong> <small>[תמיד</small> ראשם <small>מגולה]</small> ולכן הביטוי "שחורי הראש" כוונתו לגברים, לאלה שלפעמים נראה שיער הראש שלהם.
 <big>ה משנה</big> <strong>הנודר מן הילודים</strong> — מבינים שכוונתו לאלה שכבר נולדו ולכן <strong>מותר בנולדים</strong> לאחר הזמן שנדר. אבל מי שנודר <strong>מן הנולדים — אסור</strong> אף <strong>מן הילודים</strong> כבר. <strong>ר' מאיר מתיר אף בילודים</strong> בעבר, שלדעתו דיקדק הנודר לאסור עליו רק אלה שיוולדו. <strong>וחכמים אומרים: לא נתכוון זה</strong> כשאמר "נולדים" <strong>אלא במי שדרכו להוולד,</strong> ואין לדקדק בלשון זו, אלא ודאי התכוון לכל הנולדים בכל זמן.
 <big>ו גמרא</big> על דברי ר' מאיר המתיר אף בילודים, שואלים: אם <strong>לר' מאיר</strong> כשנדר מן הנולדים מותר "אף בילודים", אם כן משמע <strong>ולא מיבעיא</strong> <small>[נצרכה]</small> לומר <strong>נולדים</strong> שנדר מהם במפורש, שהוא מותר בהם. <strong>אלא ממאן</strong> <small>[ממי</small> הוא<small>]</small> <strong>אסור?</strong> שהרי לפי זה אין בנדר הזה שום משמעות!
 ומשיבים: <strong>חסורי מיחסרא והכי קתני</strong> <small>[חסרה</small> המשנה <small>וכך</small> היא <small>שנויה],</small> כך צריך לשנותה: <strong>הנודר מן הילודים — מותר בנולדים, מן הנולדים — אסור בילודים. ר' מאיר אומר: אף הנודר מן הנולדים מותר בילודים, כי היכי</strong> <small>[כפי]</small> שה<strong>נודר מן הילודים מותר בנולדים,</strong> שהוא מדקדק במשמעות הלשון כמו שאמרה הנודר.
 על עצם החילוק בין הלשונות שבמשנתנו <strong>אמר ליה</strong> <small>[לו]</small> <strong>רב פפא לאביי: למימרא</strong> <small>[האם לומר]</small> מתוך הדברים הללו ש<strong>"נולדים" דמתיילדן משמע</strong> <small>[</small>אלה <small>שעומדים להיוולד משמעו]?</small> <strong>אלא מעתה</strong> מה שנאמר בכתוב <strong>"שני בניך הנולדים לך בארץ מצרים"</strong> (בראשית מח, ה) <strong>הכי נמי דאיתיילדן</strong> <small>[כך גם כן שעומדים להיוולד]</small> <strong>הוא?</strong> והרי מדובר בכתוב באפרים ומנשה שכבר נולדו!
 ודוחים: <strong>ואלא מאי</strong> <small>[מה]</small> אתה רוצה לומר שהביטוי "נולדים" כוונתו אלה <strong>דיילידו</strong> <small>[ש</small>כבר <small>נולדו]</small> <strong>משמע, אלא מעתה</strong> מה <strong>דכתיב</strong> <small>[שנאמר]</small> <strong>"הנה בן נולד לבית דוד יאשיהו שמו"</strong> (מלכים א יג, ב) <strong>הכי נמי דהוה</strong> <small>[כך גם כן</small> כוונתו <small>שהיה</small> כבר בעולם, שכבר נולד<small>]?</small> <strong>והא</strong> <small>[והרי]</small> <strong>עדיין מנשה לא בא</strong> אז לעולם? כל שכן יאשיהו נכדו! <strong>אלא</strong> לשון הכתוב <strong>משמע הכי</strong> <small>[כך]</small> <strong>ומשמע הכי</strong> <small>[כך],</small> שפעמים הכוונה לנולדים בעבר ופעמים הכוונה לעתידים להיוולד, <strong>ובנדרים הלך אחר לשון בני אדם,</strong> ובלשון בני אדם "נולדים" פירושו אלה שעתידים להיוולד.
 <big>ז</big> שנינו במשנתנו: <strong>וחכמים אומרים</strong> שכאשר אומר "נולדים" אסור אפילו מן הילודים, ולדעתם <strong>לא נתכוין זה אלא</strong> שנודר <strong>מ</strong>כל <strong>מי שדרכו להוולד.</strong> ומעירים: <strong>לאפוקי מאי</strong> <small>[להוציא</small> את <small>מה]</small> — <strong>לאפוקי</strong> <small>[להוציא]</small> <strong>דגים ועופות</strong> שאינם נולדים אלא יוצאים מן הביצים, אבל "נולדים" משמעו כל אלה שנולדים מרחם אימם.
## דף לא.
 <big>א משנה</big> <strong>הנודר משובתי שבת — אסור בישראל ואסור</strong> גם <strong>בכותים</strong> (שומרונים), שגם הם שומרים את השבת. הנודר <strong>מאוכלי שום</strong> בלילי שבת — <strong>אסור בישראל ואסור בכותים,</strong> שאף הם אוכלים שום בלילי שבת. ואולם אם נדר <strong>מעולי ירושלים — אסור בישראל ומותר בכותים,</strong> שהרי הם אינם עולים לירושלים אלא להר גריזים.
 <big>ב גמרא</big> על דברי המשנה "הנודר משובתי שבת" שואלים: <strong>מאי</strong> <small>[מה]</small> פירוש <strong>"שובתי שבת"? אילימא</strong> <small>[אם תאמר]</small> שהכוונה היא <strong>ממקיימי שבת,</strong> אלה שבפועל שומרים את השבת, <strong>מאי איריא</strong> <small>[מה שייך],</small> מדוע דווקא שנינו שאסור <strong>בכותים? אפילו</strong> שאר <strong>גוים נמי</strong> <small>[גם כן]</small> יש ביניהם שומרי שבת. <strong>אלא</strong> ודאי יש לומר שכוונתו שנודר <strong>מ</strong>מי ש<strong>מצווים על</strong> שמירת <strong>השבת,</strong> ולדעתו הכותים נחשבים כגרים גמורים, ומצווים על שמירת השבת.
 אולם, <strong>אי הכי</strong> <small>[אם כך]</small> אתה מפרש, אם כן <strong>אימא סיפא</strong> <small>[אמור</small> את <small>סופה]</small> של המשנה: <strong>"מעולי ירושלים" — אסור בישראל ומותר בכותים, אמאי</strong> <small>[מדוע]?</small> <strong>והא</strong> <small>[והרי]</small> <strong>מצווים נינהו</strong> <small>[הם]</small> לעלות לירושלים, כשאר הגרים!
 <strong>אמר אביי: מצווה ועושה קתני</strong> <small>[שנה].</small> שהתנא סבור שכוונתו למי שמצווה מצוה מסויימת וגם עושה אותה. ולפי זה מובנת המשנה, <strong>בתרתי בבי קמייתא</strong> <small>[בשתי הפיסקות הראשונות]</small> בשביתת שבת ובאכילת שום, <strong>ישראל וכותים</strong> בכלל, מפני שהם <strong>מצווין ועושין,</strong> ואילו <strong>גוים ההוא דעבדי</strong> <small>[אלה שעושים]</small> דברים אלה — הרי <strong>עושין ואינם מצווין</strong> על כך, ולכן מותר בהם, שאינם בכלל נדרו. ואילו <strong>בעולי ירושלים — ישראל מצווין ועושין,</strong> ואילו <strong>כותים מצווין ואינם עושין,</strong> ולכן מותר בהם.
 <big>ג משנה</big> אמר <strong>"קונם שאיני נהנה לבני נח" — מותר בישראל ואסור באומות העולם.</strong>
 <big>ד גמרא</big> ושואלים: <strong>וישראל מי נפיק</strong> <small>[האם יוצאים]</small> <strong>מכלל בני נח?</strong> הלא גם הם בכלל בני נח! ומשיבים: <strong>כיון דאיקדש</strong> <small>[שהוקדש]</small> <strong>אברהם</strong> והתייחד, שייחשב למהות מיוחדת, <strong>איתקרו על שמיה</strong> <small>[נקראו על שמו]</small> כל צאצאיו, ושוב אינם נקראים סתם "בני נח".
 <big>ה משנה</big> האומר <strong>"</strong>קונם <strong>שאיני נהנה לזרע אברהם" — אסור בישראל ומותר באומות העולם.</strong>
 <big>ו גמרא</big> על מה שאמרו במשנה "ומותר באומות העולם" שואלים: <strong>והאיכא</strong> <small>[והרי יש]</small> <strong>ישמעאל</strong> ובניו, שגם הם בכלל "זרע אברהם"! ומשיבים: <strong>"כי ביצחק יקרא לך זרע"</strong> (בראשית כא, יב) <strong>כתיב</strong> <small>[נאמר],</small> ומכאן שבני ישמעאל אינם נקראים "זרע אברהם". ושואלים: <strong>והאיכא</strong> <small>[והרי יש]</small> <strong>עשו</strong> ובניו, שגם הם בכלל "זרע אברהם", שהרי הם מבני יצחק! ומשיבים: <strong>"ביצחק</strong> יקרא לך זרע <strong>"</strong>כוונתו <strong>ולא כל</strong> זרעו של <strong>יצחק</strong> אלא רק חלק מהם, שרק בני יעקב הם הנקראים "זרע אברהם" בשלימות.
 <big>ז משנה</big> הנודר <strong>"שאיני נהנה מישראל" — לוקח</strong> (קונה) <strong>ביותר</strong> מהמחיר המקובל <strong>ומוכר בפחות,</strong> ונמצא שאינו נהנה מישראל. ואם נדר <strong>"שישראל נהנין לי",</strong> כלומר, שאינם נהנים ממני — <strong>לוקח בפחות</strong> מן המחיר <strong>ומוכר</strong> להם <strong>ביותר</strong> מן המחיר הרגיל, ונמצא שאין ישראל נהנים ממנו, <strong>ו</strong>אולם <strong>אין שומעין לו,</strong> למעשה לא יסכימו בני אדם לנהוג בו כך, שיהיו הם מפסידים בכל משא ומתן עימו. אם נדר <strong>"שאיני נהנה להן והן לי"</strong> במקרה זה — <strong>יהנה לאומות העולם</strong> ולא יהנה מישראל, ואף לא יהנו ישראל ממנו.
 <big>ח גמרא</big> <strong>אמר שמואל: הלוקח כלי מן האומן</strong> כדי <strong>לבקרו</strong> (לבדוק אותו) <strong>ונאנס בידו,</strong> שנשבר הכלי באונס בתוך כדי כך — <strong>חייב</strong> בתשלום. שכיון שהלוקח יכול בכל עת לגמור את הקנין, נמצא שבמשך זמן הבדיקה הריהו כשואל, שכל ההנאה היא שלו. <strong>אלמא קסבר</strong> <small>[מכאן ש</small>הוא <small>סבור]</small> שכל קניה <strong>הנאת לוקח היא,</strong> שיש הנאה לקונה בעצם קנין של דבר יותר מאשר למוכר. וכיון שהלוקח הוא שנהנה — חייב באונסים.
 ומעירים: <strong>תנן</strong> <small>[שנינו</small> במשנתנו<small>]:</small> <strong>"שאיני נהנה מישראל" — מוכר בפחות.</strong> ונדייק מכאן: <strong>אבל שוה בשוה</strong> בדיוק במחיר הקצוב — <strong>לא. ו</strong>אולם <strong>אי</strong> <small>[אם]</small> <strong>הנאת לוקח היא</strong> בעצם העיסקה שביניהם, שהלוקח נהנה מכך יותר מאשר המוכר — <strong>אפילו</strong> היה מוכרו <strong>שוה בשוה</strong> מותר הדבר, שהרי הנאת הלוקח היא ולא המוכר! ומשיבים: <strong>מתניתין</strong> <small>[משנתנו]</small> מדברת <strong>בזבינא דרמי על אפיה</strong> <small>[במכר שמוטל על פניו],</small> כלומר, בסחורה שאין עליה קופצים והמוכר אינו יכול להיפטר ממנה, ובמקרה זה גם אם מכר שווה בשווה הרי זו הנאת המוכר.
 על כך מקשים: <strong>אם כן אימא רישא</strong> <small>[אמור</small> את <small>ראשה]</small> של אותה הלכה: <strong>לוקח ביותר.</strong> ואם מדובר במשנה במקרה שהמוכר שמח למכור מדוע יקח דווקא ביותר? והרי יכול לקחת גם בשווה! <strong>ועוד, אימא סיפא</strong> <small>[אמור</small> את <small>סופה]</small> של המשנה: אם נדר <strong>"שישראל נהנין לי" — [לוקח בפחות] ומוכר ביותר. ואי בזבינא דרמי על אפיה</strong> <small>[ואם</small> מדובר <small>במכר שמוטל על פניו]</small> ואין עליו קופצים כלל — <strong>אפילו</strong> מוכר <strong>שוה בשוה</strong> יש בכך יותר הנאה לו מאשר לקונה!
 ומשיבים: <strong>סיפא</strong> <small>[הסוף]</small> מדבר על מקרה הפוך: <strong>בזבינא חריפא</strong> <small>[במכר חריף]</small> שנמכר יפה ורבים הקופצים עליו, ואם אינו מוסיף אז על המחיר נמצא שהקונה נהנה מכך. ושואלים: <strong>אי הכי</strong> <small>[אם כך]</small> אם במקרה זה מדובר מדוע <strong>לוקח בפחות? אפילו שוה בשוה</strong> יקנה! שהרי המכר נמכר היטב, ואין כאן הנאה למוכר אפילו במחירו הקצוב. <strong>אלא</strong> צריך לומר כי
## דף לא:
  <strong>מתניתין בזבינא מיצעא</strong> <small>[משנתנו</small> עוסקת <small>במכר ממוצע]</small> שאינו גרוע ובלתי נמכר, וגם לא במכר חריף שהכל להוטים אחריו, אלא במכר רגיל שכאשר נמכר במחיר הקצוב אין לומר שהמוכר או הקונה נהנה יותר, ומשום כך המודר הנאה צריך לפחות מן המחיר כאשר הוא מוכר, ולהוסיף עליו כאשר הוא קונה. <strong>ו</strong>דבריו של <strong>שמואל</strong> הם <strong>בזבינא חריפא</strong> <small>[במכר חריף]</small> שאז הקניה במחיר השווה נחשבת כהנאת הלוקח.
 ומעירים: <strong>תניא כותיה</strong> <small>[שנויה</small> ברייתא <small>כשיטתו]</small> של <strong>שמואל</strong> שלקיחת דבר, כאשר מתנה הקונה שיוכל להחזירו נחשבת כהשאלה. ששנינו: <strong>הלוקח</strong> (הקונה) <strong>כלים מן התגר</strong> (הסוחר) על מנת <strong>לשגרן</strong> (לשלוח אותם) <strong>לבית חמיו</strong> (אבי אשתו) כמתנה, <strong>ואמר לו</strong> לתגר: <strong>אם מקבלין אותן ממני — אני נותן לך דמיהם, ואם לאו</strong> שלא ירצו במתנה זו — <strong>אני נותן לך לפי טובת הנאה שבהן,</strong> כלומר, אשלם משהו עבור ההנאה שהיתה לי במה שהראיתי לבית חותני שאני רוצה לכבדם, אם <strong>נאנסו בהליכה,</strong> שקרה אונס לכלים ונשברו בזמן שהוליך אותם לבית חותנו — <strong>חייב</strong> הלוקח, מפני שהוא כשואל.
 אבל אם נאנסו <strong>ב</strong>דרך <strong>חזרה</strong> שלא רצו את הכלים הללו בבית חותנו, והחזירם למוכר — <strong>פטור, מפני שהוא כנושא שכר.</strong> שכיון שהחליט שלא לקנותם, ושוב אינו נהנה מהם — אינו נחשב עוד כשואל אלא כשומר שכר על הכלים הללו, ושומר שכר פטור מן האונסין.
 מסופר: <strong>ההוא ספסירא דשקל חמרא לזבוני</strong> <small>[סרסור,</small> מתווך <small>אחד שלקח חמור למכור</small> אותו<small>]</small> <strong>ולא איזבן</strong> <small>[נמכר].</small> <strong>בהדי דהדר</strong> <small>[בזמן שחזר]</small> בדרכו להחזיר את החמור לבעליו <strong>איתניס חמרא</strong> <small>[קרה אונס לחמור],</small> <strong>חייביה</strong> <small>[חייב אותו]</small> <strong>רב נחמן לשלומי</strong> <small>[לשלם].</small> <strong>איתיביה</strong> <small>[הקשה לו]</small> <strong>רבא לרב נחמן</strong> מברייתא זו: <strong>נאנסו בהליכה — חייב, בחזרה — פטור.</strong> והרי כאן אירע האונס בזמן החזרה!
 <strong>אמר ליה</strong> <small>[לו]</small> רב נחמן: <strong>חזרה דספסירא</strong> <small>[של הסרסור]</small> — <strong>הולכה היא,</strong> ואינו נחשב מוחזר עד שיתננו ממש לבעליו. ומדוע — <strong>דאילו משכח לזבוני</strong> <small>[שאם היה מוצא</small> אפשרות <small>למכור]</small> את החמור <strong>אפילו אבבא דביתיה</strong> <small>[על פתח ביתו]</small> של בעל החמור <strong>מי</strong> <small>[האם]</small> <strong>לא מזבין ליה</strong> <small>[היה מוכר אותו]?</small> ואם כן מבחינתו אין משמעות לדרך חזרה. מה שאין כן במי שהוליך מתנה לאדם מסויים ולא קיבלו, מאז בטלה המכירה ומוטלת עליו רק שמירת החפץ עד שיחזור לבעליו.
 <big>א משנה</big> הנודר <strong>"קונם שאני נהנה לערלים" — מותר בערלי ישראל</strong> שאינם נקראים "ערלים", <strong>ואסור במולי אומות העולם</strong> (גויים נימולים).
 ולהיפך, אם אמר <strong>"שאני נהנה למולים" — אסור</strong> אפילו <strong>בערלי ישראל, ומותר במולי אומות העולם. שאין הערלה קרויה אלא לשם אומות העולם, שנאמר: "כי כל הגוים ערלים וכל בית ישראל ערלי לב"</strong> (ירמיה ט, כה). <strong>ואומר: "והיה הפלשתי הערל הזה"</strong> (שמואל א יז, לו). <strong>ואומר "פן תשמחנה בנות פלשתים פן תעלזנה בנות הערלים"</strong> (שמואל ב א, כ). משמע שסתם גויים נקראים ערלים, ואין מבחינים אם יש ביניהם גם נימולים.
 <strong>ר' אלעזר בן עזריה אומר: מאוסה היא הערלה שנתגנו בה רשעים שנאמר: "כי כל הגוים ערלים"</strong> (ירמיה ט, כה), משמע שיש בערלות צד גנאי. <strong>ר' ישמעאל אומר: גדולה</strong> היא ה<strong>מילה ש</strong>כן <strong>נכרתו עליה שלש עשרה בריתות,</strong> ששלוש עשרה פעמים כתובה המלה "ברית" בפרשת המילה (בראשית פרק יז).
 <strong>ר' יוסי אומר: גדולה מילה שדוחה את השבת</strong> ה<strong>חמורה.</strong> שאם חל יום השמיני ללידת הבן בשבת — נימול בשבת, אף שבכך דוחים את השבת בעשיית מלאכה.
 <strong>ר' יהושע בן קרחה אומר: גדולה מילה,</strong> וראיה לדבר — <strong>שלא נתלה</strong> (נתעכב העונש) <strong>לו למשה הצדיק עליה</strong> אפילו <strong>מלא שעה,</strong> אלא מיד כשהיה יכול למול ולא מל נענש על כך (ראה שמות ד, כד-כו).
 <strong>ר' נחמיה אומר: גדולה מילה שדוחה את הנגעים.</strong> שאם היה נגע צרעת בעורלתו של התינוק, אף שאסור לחתוך את הנגע, בזמן שיש מצות מילה — מותר. <strong>רבי אומר: גדולה מילה, שכל המצות שעשה אברהם אבינו לא נקרא שלם עד שמל, שנאמר: "התהלך לפני והיה תמים"</strong> (בראשית יז, א), שאז ניתנה לו מצוה זו.
 <strong>דבר אחר: גדולה מילה שאלמלא היא לא ברא הקדוש ברוך הוא את עולמו, שנאמר: "כה אמר ה' אם לא בריתי יומם ולילה חקות שמים וארץ לא שמתי"</strong> (ירמיה לג, כה), והברית שקיימת ביום ובלילה הרי היא ברית המילה.
 <big>ב גמרא</big> <strong>תניא</strong> <small>[שנויה</small> ברייתא<small>],</small> <strong>ר' יהושע בן קרחה אומר: גדולה מילה, שכל זכיות שעשה משה רבינו לא עמדו לו כשנתרשל מן המילה, שנאמר: "ויפגשהו ה' ויבקש המיתו"</strong> (שמות ד, כד).
 <strong>אמר רבי: חס ושלום שמשה רבינו נתרשל מן המילה, אלא כך אמר:</strong> אם <strong>אמול</strong> את הילד עכשיו <strong>ואצא</strong> לדרך — <strong>סכנה היא</strong> לילד, <strong>שנאמר: "ויהי ביום השלישי בהיותם כואבים" וגו'</strong> (בראשית לד, כה), משמע שכאב המילה נמשך כמה ימים, ועלול הילד להסתכן. ואם <strong>אמול</strong> מיד <strong>ואשהא שלשה ימים</strong> ורק אחר כך אצא לדרך — הלא <strong>הקדוש ברוך הוא אמר לי "לך שב מצרים"</strong> (שמות ד, יט) מיד. ומפני טעם זה לא מל, ואם כן לא היתה בכך התרשלות. <strong>אלא</strong> לפי זה <strong>מפני מה נענש משה —</strong>
## דף לב.
 <strong>מפני שנתעסק במלון תחלה</strong> ולא נפנה מיד למצות המילה, <strong>שנאמר "ויהי בדרך במלון"</strong> (שמות ד, כד).
 <strong>רבן שמעון בן גמליאל אומר: לא למשה רבינו בקש שטן להרוג אלא לאותו תינוק</strong> שלא נימול, <strong>שנאמר: "כי חתן דמים אתה לי"</strong> (שמות ד, כה), <strong>צא וראה מי קרוי חתן</strong> במקרה זה — <strong>הוי אומר זה התינוק,</strong> שהרי הוא שנכנס על ידי המילה לברית אברהם.
 <strong>דרש ר' יהודה בר ביזנא: בשעה שנתרשל משה רבינו מן המילה באו</strong> מלאכי החבלה <strong>"אף" ו"חימה", ובלעוהו, ולא שיירו ממנו אלא רגליו. מיד "ותקח צפרה צר ותכרת את ערלת בנה"</strong> (שמות ד, כה), <strong>מיד "וירף ממנו"</strong> (שמות ד, כו).
 <strong>באותה שעה ביקש</strong> (רצה) <strong>משה רבינו להורגן, שנאמר: "הרף מאף ועזב חמה"</strong> (תהלים לז, ח), משמע שרצה לפגוע בהם. <strong>ויש אומרים: לחימה הרגו, שנאמר: "חמה אין לי"</strong> (ישעיה כז, ד). ושואלים: איך אפשר לומר שנהרג חימה, <strong>והכתיב</strong> <small>[והרי נאמר]</small> בדברי משה עצמו מאוחר הרבה יותר: <strong>"כי יגרתי מפני האף והחמה"</strong> (דברים ט, יט)! ומשיבים: <strong>תרי</strong> <small>[שני]</small> סוגים של <strong>חימה הוו</strong> <small>[הם].</small> <strong>ואיבעית אימא</strong> <small>[ואם תרצה אמור]:</small> <strong>גונדא</strong> <small>[הגדוד,</small> הצבא<small>]</small> של <strong>חימה</strong> נותר, ולא חימה עצמו.
 <strong>תניא</strong> <small>[שנויה</small> ברייתא<small>]</small> <strong>רבי אומר: גדולה מילה, שאין לך מי שנתעסק במצות כאברהם אבינו, ולא נקרא תמים אלא על שם</strong> מצות <strong>מילה, שנאמר: "התהלך לפני והיה תמים"</strong> (בראשית יז, א), <strong>וכתיב</strong> <small>[ונאמר]:</small> <strong>"ואתנה בריתי ביני ובינך"</strong> (דברים ט, ב).
 <strong>דבר אחר: גדולה מילה, ששקולה כנגד כל המצות שבתורה, שנאמר: "כי על פי הדברים האלה</strong> כרתי אתך ברית ואת ישראל<strong>"</strong> (שמות לד, כז). <strong>דבר אחר: גדולה מילה, שאילמלא מילה לא נתקיימו שמים וארץ, שנאמר: "אם לא בריתי יומם ולילה</strong> חוקות שמים וארץ לא שמתי<strong>"</strong> (ירמיה לג, כה), וברית שקיימת תמיד, ביום ובלילה, היא ברית המילה.
 ומעירים: <strong>ופליגא</strong> <small>[וחלוקה]</small> אימרה זו על דברי <strong>ר' אליעזר.</strong> ש<strong>אמר ר' אליעזר: גדולה תורה, שאילמלא תורה לא נתקיימו שמים וארץ, שנאמר: "אם לא בריתי יומם ולילה חקות שמים וארץ לא שמתי" וגו'.</strong> ולדעתו הברית שאותה מקיימים יומם ולילה היא התורה, כאמור: "והגית בו יומם ולילה" (יהושע א, ח).
 <strong>אמר רב יהודה אמר רב: בשעה</strong> ש<strong>אמר לו הקדוש ברוך הוא לאברהם אבינו "התהלך לפני והיה תמים" אחזתו רעדה. אמר: שמא יש בי דבר מגונה</strong> שעשיתי ולכן אינני נקרא תמים. <strong>כיון</strong> ש<strong>אמר לו "ואתנה בריתי ביני ובינך"</strong> (יהושע א, ב) <strong>נתקררה</strong> (נחה) <strong>דעתו,</strong> שהבין שהכוונה היא להסרת הערלה, והיא הפוגמת.
 נאמר שם: <strong>"ויוצא אתו החוצה"</strong> (יהושע טו, ה), <strong>אמר</strong> אברהם <strong>לפניו: רבונו של עולם, הסתכלתי במזל שלי ואין לי אלא בן אחד</strong> וכבר נולד לי בן, והוא ישמעאל. <strong>אמר לו: צא מאיצטגנינות</strong> (ראיה בכוכבים) <strong>שלך, אין מזל לישראל,</strong> כלומר, אין המזל קובע לגבי ישראל.
 <strong>אמר ר' יצחק: כל המתמים עצמו</strong> (נוהג בתמימות) — <strong>הקדוש ברוך הוא מתמים עמו</strong> (נוהג עימו בשלימות), <strong>שנאמר: "עם חסיד תתחסד עם גבור תמים תתמם"</strong> (שמואל ב כב, כו).
 <strong>אמר ר' הושעיא: כל המתמים עצמו — שעה</strong> (הזמן, הגורל) <strong>עומדת לו</strong> והוא מצליח, <strong>שנאמר: "התהלך לפני והיה תמים", וכתיב</strong> <small>[ונאמר]:</small> <strong>"והיית לאב המון גוים"</strong> (בראשית יז, ד).
 <strong>אמר רבי: כל המנחש</strong> שמנסה לנחש ולמצוא סימנים — <strong>לו נחש,</strong> הניחוש פוגע בו, <strong>שנאמר: "כי לא נחש ביעקב"</strong> (במדבר כג, כג). ושואלים: <strong>והא</strong> <small>[והרי]</small> <strong>בלמ"ד אל"ף כתיב</strong> <small>[נאמר]</small> שלא נאמר "כי לו נחש" כפי שדרשנו, אלא "כי לא נחש"! <strong>אלא משום מדה כנגד מדה,</strong> כיון שהוא מנחש — לכן הדבר פוגע בו.
 <strong>תני</strong> <small>[שנה]</small> <strong>אהבה בריה</strong> <small>[בנו]</small> של <strong>ר' זירא: כל אדם שאינו מנחש מכניסין אותו</strong> קרוב לקדוש ברוך הוא, <strong>במחיצה</strong> (במקום) <strong>שאפילו מלאכי השרת אין יכולין ליכנס בתוכה, שנאמר: "כי לא נחש ביעקב ולא קסם בישראל</strong> כעת יאמר ליעקב ולישראל מה פעל אל<strong>"</strong> (במדבר כג, כג) כלומר, לישראל נאמרים דברים שאפילו המלאכים אינם יודעים, מפני שישראל קרובים יותר לה' מן המלאכים.
 <strong>אמר ר' אבהו אמר ר' אלעזר: מפני מה נענש אברהם אבינו ונשתעבדו בניו למצרים מאתים ועשר שנים — מפני שעשה אנגרייא</strong> (שעבוד) <strong>בתלמידי חכמים, שנאמר: "וירק את חניכיו ילידי ביתו"</strong> (בראשית יד, יד), וחניכיו הללו היו תלמידיו בתורה ולקח אותם למלחמה.
 <strong>ושמואל אמר: מפני שהפריז</strong> (בחן ובדק) <strong>על מדותיו של הקדוש ברוך הוא, שנאמר: "במה אדע כי אירשנה"</strong> (בראשית טו, ח). <strong>ור' יוחנן אמר:</strong> נענש משום <strong>שהפריש</strong> (הרחיק) <strong>בני אדם מלהכנס תחת כנפי השכינה, שנאמר</strong> שאמר לו מלך סדום: <strong>"תן לי הנפש והרכש קח לך"</strong> (בראשית יד, כא) ואברהם סירב לקבל דבר והחזיר הכל, ואם לא היה שומע בקול מלך סדום ומשאיר הנפש אצלו — היה מקרב את השבויים תחת כנפי השכינה.
 נאמר: <strong>"וירק את חניכיו ילידי ביתו"</strong> (בראשית יד, יד), <strong>רב אמר: שהוריקן בתורה,</strong> שלימדם תורה כמי ששופך דבר על מישהו. <strong>ושמואל אמר: שהוריקן בזהב,</strong> שנתן להם ממון רב כדי שילכו עימו למלחמה.
 נאמר שלקח <strong>"שמנה עשר ושלש מאות"</strong> (בראשית יד, יד), <strong>אמר ר' אמי בר אבא: אליעזר</strong> שקול <strong>כנגד כולם. איכא דאמרי</strong> <small>[יש שאומרים]:</small> <strong>אליעזר</strong> בלבד <strong>הוא</strong> שנרמז כאן, <strong>דחושבניה הכי הוי</strong> <small>[שחשבונו כך הוא],</small> שגימטריה של "אליעזר" היא שלוש מאות ושמונה עשרה.
 <strong>ואמר ר' אמי בר אבא: בן שלש שנים הכיר אברהם את בוראו, שנאמר: "עקב אשר שמע אברהם בקלי"</strong> (בראשית כו, ה) — "עקב" <strong>חושבניה</strong> <small>[חשבונו]</small> בגימטריה הוא <strong>מאה ושבעין ותרין</strong> <small>[מאה שבעים ושתים]</small> וכל שנותיו של אברהם היו מאה שבעים וחמש, ו"עקב" שנים שמר את חוקותיו של הקדוש ברוך הוא. משמע שתחילת הכרתו את הבורא היתה בגיל שלוש.
 <strong>ו</strong>אגב העיסוק בדברים שעל פי גימטריה מביאים עוד מה ש<strong>אמר רמי בר אבא</strong> בדרך דומה:
## דף לב:
 <strong>"השטן" בחושבניה</strong> <small>[בחשבונו</small> בגימטריה<small>]</small> <strong>תלת מאה ושיתין</strong> <small>[שלוש מאות ושישים]</small> <strong>וארבעה</strong> כנגד ימות השנה, חוץ מיום הכיפורים שאין הוא שולט בו. <strong>ואמר רמי בר אבא: כתיב</strong> <small>[נאמר]</small> בתחילה השם <strong>"אברם", וכתיב</strong> <small>[ונאמר]</small> לאחר שנצטווה על המילה ששינה ה' את שמו ל<strong>"אברהם"</strong> (בראשית יז, ה). <strong>בתחלה המליכו הקדוש ברוך הוא על מאתים וארבעים ושלשה אברים</strong> כגימטריה של "אברם", <strong>ולבסוף</strong> כשנימול <strong>המליכו על מאתים וארבעים ושמונה אברים</strong> כגימטריה של "אברהם",
 <strong>אלו הן</strong> האברים הנוספים: <strong>שתי עינים, ושתי אזנים, וראש הגוייה</strong> (אבר המין), שיהא לו שלטון גמור עליהם ולא יפעלו אלא לפי רצונו בלבד.
 <strong>ואמר רמי בר אבא: מאי דכתיב</strong> <small>[מהו שנאמר]</small> <strong>"עיר קטנה ואנשים</strong> בה מעט ובא אליה מלך גדול וסבב אותה ובנה עליה מצודים גדולים. ומצא בה איש מסכן חכם ומלט הוא את העיר בחכמתו, ואדם לא זכר את האיש המסכן ההוא<strong>"</strong> (קהלת ט, יד-טו). <strong>"עיר קטנה" — זה הגוף, "ואנשים בה מעט" — אלו אברים, "ובא אליה מלך גדול וסבב אתה" — זה יצר הרע, "ובנה עליה מצודים וחרמים" — אלו עונות,</strong>
 <strong>"ומצא בה איש מסכן וחכם" — זה יצר טוב, "ומלט הוא את העיר בחכמתו" — זו תשובה ומעשים טובים</strong> שהיצר הטוב גורם לאדם לעשותם. <strong>"ואדם לא זכר את האיש המסכן ההוא"</strong> כוונתו ש<strong>בשעת</strong> התגברות <strong>יצר הרע לית דמדכר ליה</strong> <small>[אין</small> מי <small>שזוכר אותו]</small> <strong>ליצר טוב.</strong>
 ובאותו אופן פירשו את הפסוק <strong>"החכמה תעז לחכם מעשרה שליטים</strong> אשר היו בעיר<strong>"</strong> (קהלת ז, יט). <strong>"החכמה תעז לחכם" — זו תשובה ומעשים טובים, "מעשרה שליטים" —</strong> אלו <strong>שתי עינים, ושתי אזנים, ושתי ידים, ושתי רגלים, וראש הגוייה, ופה,</strong> שהם החלקים החשובים שבהם פועל ונפעל האדם.
 <strong>אמר ר' זכריה משום</strong> (בשם) <strong>ר' ישמעאל: ביקש הקדוש ברוך הוא להוציא</strong> (להמשיך) <strong>כהונה משם,</strong> כלומר, שגם בניו יהיו כהנים, <strong>שנאמר</strong> בשם עצמו: <strong>"והוא כהן לאל עליון"</strong> (בראשית יד, יח). <strong>כיון שהקדים</strong> שם <strong>ברכת אברהם לברכת המקום — הוציאה</strong> את הכהונה <strong>מאברהם,</strong> שיהיו בני אברהם כהנים ולא בני שם.
 ומנין שהקדים ברכת עבד לברכת הרב — <strong>שנאמר: "ויברכהו ויאמר ברוך אברם לאל עליון קנה שמים וארץ וברוך אל עליון"</strong> (בראשית יט-כ). <strong>אמר לו אברהם: וכי מקדימין ברכת עבד לברכת קונו?</strong> היית צריך לברך קודם את הקדוש ברוך הוא! <strong>מיד נתנה</strong> הקדוש ברוך הוא את הכהונה <strong>לאברהם, שנאמר: "נאם ה' לאדני שב לימיני עד אשית איביך הדם לרגליך"</strong> (תהלים קי, א), <strong>ובתריה כתיב</strong> <small>[ואחריו נאמר]:</small> <strong>"נשבע ה' ולא ינחם אתה כהן לעולם על דברתי מלכי צדק"</strong> (תהלים קי, ד). כלומר, <strong>על</strong> (בגלל) <strong>דיבורו</strong> ("דברתי") <strong>של מלכי צדק</strong> שדיבר שלא כהוגן, לכן יהיה זרע אברהם כהן לעולם לה'.
 ומעירים: <strong>והיינו דכתיב</strong> <small>[וזהו שנאמר]</small> בדקדוק לשון הכתוב על מלכי צדק <strong>"והוא כהן לאל עליון"</strong> (בראשית יד, יח) להדגיש: <strong>הוא כהן, ואין זרעו כהן.</strong>
 
 <big>א משנה</big> <strong>אין</strong> הבדל בהלכה <strong>בין המודר הנאה מחבירו</strong> שנאסר בנדר שלא להנות מחבירו כלל, <strong>למודר הימנו</strong> רק מ<strong>מאכל, אלא</strong> לענין <strong>דריסת הרגל</strong> בחצירו ובביתו, <strong>ו</strong>שימוש ב<strong>כלים שאין עושין בהם אוכל נפש.</strong>
 ולכן <strong>המודר מאכל מחבירו לא ישאילנו</strong> חבירו גם כלים שעושים בהם מאכל, כגון <strong>נפה וכברה וריחים ותנור, אבל משאיל לו חלוק וטבעת וטלית ונזמים,</strong> שאינם כלים למאכל, ואילו המודר הנאה אסור להשאיל גם כלים אלה.
 <big>ב גמרא</big> <strong>מאן</strong> <small>[מיהו]</small> ה<strong>תנא</strong> ששנה משנה זו? <strong>אמר רב אדא בר אהבה:</strong> שיטת <strong>ר' אליעזר היא, דתניא</strong> <small>[ש</small>כן <small>שנינו</small> בברייתא<small>]</small> <strong>ר' אליעזר אומר: אפילו ויתור,</strong> דבר שכרגיל אנשים מוותרים עליו לאחרים ואין מקפידים בו, <strong>אסור במודר הנאה.</strong> ולכן נאמר במשנה שהמודר הנאה אסור אפילו לדרוס בחצירו של חבירו, למרות שאין זה דבר שאנשים מקפידים עליו כרגיל.
 <big>ג</big> שנינו במשנה: <strong>המודר מאכל מחבירו לא ישאילנו</strong> נפה וכברה <strong>וכו'.</strong>
## דף לג.
 ומקשים: <strong>והא</strong> <small>[והרי]</small> <strong>מן מאכל נדר</strong> ולא מדבר אחר! <strong>אמר ר' שמעון בן לקיש: באומר "הנאת מאכלך עלי",</strong> ובכלל זה כל הנאה השייכת למאכל.
 ומקשים על כך: <strong>אימא</strong> <small>[אמור]</small> שלשון נדר זו כוונתה <strong>שלא ילעוס חיטין</strong> של המודר <strong>ויתן על מכתו</strong> לרפואה, שהיא הנאה שבאה מכוח מאכל, אבל לא לדברים המביאים לידי מאכל! <strong>אמר רבא: באומר "הנאה המביאה לידי מאכלך עלי",</strong> כלומר, אסר עצמו מכל דבר שמביא לידי אכילה.
 <strong>אמר רב פפא:</strong> לקחת מן המודר <strong>שק להביא פירות,</strong> או <strong>חמור להביא עליו פירות, ואפילו צנא בעלמא</strong> <small>[סל בלבד],</small> מכל מקום <strong>הנאה המביאה לידי מאכל הוא</strong> ואסורה. <strong>בעי</strong> <small>[שאל]</small> <strong>רב פפא:</strong> אם רוצה הנודר הנאת מאכל לשאול מהמודר ממנו <strong>סוס לרכוב עליו וטבעת ליראות בה</strong> כאשר הוא הולך למשתה, כדי שייראה כעשיר, <strong>מהו?</strong> האם נאמר שאסור, משום שעל ידי כך גורם בעקיפין שיתנו לו אוכל קודם לאחרים, או מאכלים טובים יותר, והרי זו הנאה המביאה לידי מאכל? וכן <strong>מיפסק ומיזל בארעיה</strong> <small>[לחתוך,</small> לקצר דרכו <small>וללכת</small> דרך <small>הקרקע שלו]</small> ועל ידי כך ממהר לחזור לביתו לאכול, <strong>מאי</strong> <small>[מהו]?</small>
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>אבל משאיל לו</strong> למודר ממנו הנאת מאכל <strong>חלוק וטלית נזמים וטבעות.</strong> ונברר: <strong>היכי דמי</strong> <small>[כיצד בדיוק</small> היה הדבר<small>]?</small> <strong>אילימא</strong> <small>[אם תאמר]</small> <strong>שלא ליראות בהן,</strong> שאינו הולך עימם בין הבריות ואין לו הנאת מאכל על ידי כך, וכי <strong>צריכא למימר</strong> <small>[צריך לומר]</small> שמותר? הלא רק ממאכל נדר ממנו! <strong>אלא לאו</strong> <small>[האם לא]</small> <strong>אפילו</strong> כששואל כדי <strong>ליראות בהן, וקתני</strong> <small>[ושנה]</small> <strong>"משאילו"!</strong>
 ודוחים: <strong>לא, לעולם</strong> אפשר לומר שמדובר במשנה שלקח על מנת <strong>שלא ליראות</strong> בהן, <strong>ואיידי דקתני רישא</strong> <small>[ומתוך ששנה בתחילה]</small> <strong>"לא ישאילנו"</strong> על מנת להגדיר מה הם הדברים האסורים בהשאלה, <strong>תנא סיפא</strong> <small>[שנה בסוף]</small> <strong>"משאילו",</strong> אף שאין בכך שום חידוש. ושאלת רב פפא נשארה איפוא ללא פתרון.
 <big>א משנה</big> <strong>וכל דבר שאין עושין בו אוכל נפש,</strong> אם היה זה <strong>מקום שמשכירין</strong> אנשים לחבריהם חפצים <strong>כיוצא בהן</strong> תמורת תשלום — <strong>אסור</strong> למודר הנאת מאכל לשאול אותו מן המדיר, שהרי מרוויח כסף על ידי השאלה זו, ונמצא שבאופן עקיף מביא לידי מאכל.
 <big>ב גמרא</big> מדברי המשנה מדייקים: <strong>מכלל</strong> הדברים במשנתנו עולה <strong>דרישא</strong> <small>[שבראש,</small> בתחילת המשנה<small>]</small> לגבי איסורו של המודר בכלים שעושים בהם אוכל נפש, כגון נפה וכברה, מדובר <strong>אף על פי שאין משכירין</strong> כיוצא בהם אלא הכל נוהגים להשאילם בחינם. ונברר <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רב אדא בר אהבה: ר' אליעזר היא,</strong> הסבור שאפילו ויתור אסור בנדרים. שאף דברים שאנשים עושים כרגיל ואינם מקבלים עליהם שכר — מכל מקום אסורים במודר מחבירו.
 <big>ג משנה</big> <strong>המודר הנאה</strong> שלא יהנה <strong>מחבירו</strong> — אם רצה חבירו <strong>שוקל לו את שקלו,</strong> משלם עבור המודר את מחצית השקל למקדש, <strong>ופורע</strong> לו <strong>את חובו, ומחזיר לו את אבידתו</strong> ואין זה נקרא שמהנה אותו. <strong>מקום שנוטלין עליה</strong> על השבת אבידה <strong>שכר — תפול</strong> (תינתן) <strong>הנאה</strong> זו שמקבל עבור ההשבה <strong>להקדש.</strong>
 <big>ד גמרא</big> ממה שהתירה המשנה לשלם חובות שונים עבור המודר בהנאה מסיקים: <strong>אלמא</strong> <small>[מכאן]</small> שכל התשלומים הללו נחשבים כאילו היו <strong>אברוחי ארי בעלמא</strong> <small>[הברחת אריה בלבד]</small> <strong>הוא, ושרי</strong> <small>[ומותרת],</small> כלומר, שאין מחשיבים זאת כנתינת דבר, אלא כאילו מסלק ממנו היזק ("אריה") שעתיד לקרות לו, ודבר כזה אינו נקרא הנאה אלא מניעת נזק.
 ושואלים: <strong>מאן</strong> <small>[מיהו]</small> ה<strong>תנא</strong> הסבור שכל הדברים הללו אינם נחשבים אלא מניעת נזק? <strong>אמר רב הושעיא: זו</strong>
## דף לג:
 <strong>דברי חנן היא</strong> במחלוקת המבוארת להלן, שהפורע חוב עבור אדם אחר, אין לו זכות תביעה עליו שישיב לו את כספו ואינו אלא כמסיר ממנו נזק.
 <strong>רבא אמר: אפילו תימא</strong> <small>[תאמר]</small> שהלכה זו של מודר הנאה היא כ<strong>דברי הכל</strong> באותה מחלוקת, אולם נאמר הדבר <strong>גבי</strong> <small>[אצל]</small> <strong>מודר הנאה דיהיב</strong> <small>[שנתן]</small> לו המלווה למודר את הכסף <strong>על מנת שלא לפרוע.</strong> כלומר, התנה עימו שלא יוכל לכוף את פריעת החוב, אלא אם ירצה הלווה — ישלם לו. ובמקרה כזה לא סילק ממנו המדיר התחייבות ממונית ממש.
 ושואלים: <strong>מאי</strong> <small>[מה]</small> היא אותה דעה של <strong>חנן</strong> שהזכרנו? ומשיבים: <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שהלך למדינת הים</strong> (חוץ לארץ) <strong>ועמד</strong> אדם <strong>אחד</strong> מרצונו <strong>ופירנס את אשתו,</strong> ולאחר שחזר הבעל תובע ממנו המפרנס את הכסף שנתן לאשתו. <strong>חנן אמר: איבד</strong> הנותן <strong>את מעותיו,</strong> ואין כאן מקום לתביעה, כיון שהבעל לא התחייב לתת לו דבר, והנותן עשה זאת מרצונו.
 <strong>נחלקו עליו בני כהנים גדולים, ואמרו: ישבע</strong> הנותן <strong>כמה הוציא, ויטול. אמר ר' דוסא בן הרכינס כדבריהם</strong> של בני כהנים גדולים. <strong>אמר ר' יוחנן בן זכאי: יפה אמר חנן,</strong> שבכל מקרה כזה <strong>הניח מעותיו על קרן הצבי.</strong> כלומר, סיכן את כספו בדבר שאין בו שום בטחון.
 ומסבירים את טעם המחלוקת בין רבא ורב הושעיא בפירוש המשנה: <strong>רבא לא אמר כרב הושעיא</strong> וסבר שפירושו עדיף משום <strong>דקא מוקים לה למתניתין</strong> <small>[שמעמיד אותה,</small> מסביר <small>את משנתנו]</small> <strong>כדברי הכל,</strong> ועדיף להסבירה כך מאשר להסבירה כדעת חכם אחד. ומצד שני <strong>רב הושעיא לא אמר כרבא</strong> משום שיש מקום לגזור <strong>גזירה</strong> ולאסור לפרוע עבור המודר מלוה שניתן על מנת <strong>שלא ליפרע משום</strong> מלוה שניתן על מנת שיוכל לכפותו <strong>ליפרע.</strong> ולכן הוא מסביר את המשנה דווקא כשיטת חנן שפריעת חוב של אחר אינה אלא מניעת נזק לו.
 <big>א</big> שנינו במשנה: <strong>מחזיר לו את אבידתו. פליגי בה</strong> <small>[נחלקו בכך]</small> <strong>ר' אמי ור' אסי, חד</strong> <small>[אחד]</small> מהם <strong>אמר: לא שנו אלא בשנכסי</strong> ה<strong>מחזיר אסורין על בעל</strong> ה<strong>אבידה, דכי מהדר ליה</strong> <small>[שכאשר</small> הוא <small>מחזיר לו] —</small> <strong>מידעם דנפשיה קא מהדר ליה</strong> <small>[דבר משל עצמו</small> הוא <small>מחזיר לו].</small> שהרי אין האיש שנאסר בנדר נהנה כלל מחבירו, ורק את רכושו שלו הוא מקבל בחזרה. <strong>אבל</strong> אם היה להיפך ש<strong>נכסי בעל</strong> ה<strong>אבידה אסורין על</strong> ה<strong>מחזיר — לא קא מהדר ליה</strong> <small>[אינו מחזיר לו]</small> מפני שאז מתברר <strong>דקא מהני ליה</strong> <small>[שמהנה אותו]</small> בעל האבידה את המחזיר בעקיפין, שהוא מרוויח על ידי כך <strong>פרוטה</strong> של <strong>רב יוסף.</strong> שאמר רב יוסף ששומר אבידה נחשב כשומר שכר כי העוסק במצוה אחת פטור ממצוה אחרת באותה שעה, ונמצא פטור מלתת פרוטה של צדקה לעני. ומכאן שלמשיב האבידה יש רווח מסויים מן האבידה, ואסור לו הדבר משום שהוא מודר הנאה מבעל האבידה.
 <strong>וחד</strong> <small>[ואחד]</small> מהם <strong>אמר: אפילו</strong> כשהיו <strong>נכסי בעל</strong> ה<strong>אבידה אסורין על</strong> ה<strong>מחזיר — מהדר ליה</strong> <small>[מחזיר לו],</small> <strong>ו</strong>מה שאמרת שיש בכך הנאה למחזיר <strong>משום פרוטה</strong> של <strong>רב יוסף —</strong> הרי דבר זה <strong>לא שכיח</strong> <small>[מצוי]</small> שיזדמן לו עני בדיוק בשעה שדואג לאבידה, ולכן אין לומר שהשבת אבידה יש בה רווח כלשהו.
## דף לד.
 <strong>תנן</strong> <small>[שנינו</small> במשנה<small>]:</small> <strong>מקום שנוטלין עליה</strong> על השבת אבידה <strong>שכר — תפול הנאה</strong> זו <strong>להקדש.</strong> ונברר: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>אפילו בשנכסי בעל</strong> ה<strong>אבידה אסורים על</strong> ה<strong>מחזיר נמי מהדר</strong> <small>[גם כן מחזיר]</small> <strong>היינו דקתני</strong> <small>[זהו ששנה]</small> <strong>מקום שנוטלין עליה שכר,</strong> שכיון שלמחזיר אסור ליהנות מבעל האבידה <strong>תפול הנאה</strong> זו של השכר <strong>להקדש.</strong>
 <strong>אלא למאן דאמר</strong> <small>[ל</small>דעת <small>מי שאומר]</small> ש<strong>כשנכסי בעל אבידה אסורים על מחזיר לא מהדר</strong> <small>[מחזיר],</small> ואם כן, מדובר במשנתנו רק במקרה בו נכסי המחזיר אסורים על בעל האבידה, <strong>אמאי</strong> <small>[מדוע]</small> <strong>תפול הנאה להקדש?</strong> הרי אין איסור למחזיר להנות מבעל האבידה!
 ומשיבים: <strong>אחדא קתני</strong> <small>[על אחת</small> מהן <small>שנה],</small> כלומר, באופן אחד נשנתה המשנה, במקרה בו מסרב המחזיר לקבל את שכרו, ונמצא בעל האבידה נהנה מן המחזיר במה שמשאיר את שכרו בידו, ומשום כך תיפול הנאה זו להקדש.
 כל השמועה הזו כולה <strong>איכא דמתני לה בהאי לישנא</strong> <small>[יש ששונים אותה בלשון זו],</small> כדלקמן: <strong>פליגי</strong> <small>[נחלקו]</small> <strong>בה,</strong> בכך, <strong>ר' אמי ור' אסי; חד</strong> <small>[אחד]</small> מהם <strong>אמר: לא שנו</strong> שמחזיר לו אבידתו <strong>אלא בשנכסי בעל</strong> ה<strong>אבידה אסורין על</strong> ה<strong>מחזיר, ומשום פרוטה</strong> של <strong>רב יוסף</strong> שנהנה המחזיר במה שלא חייב לתת לעני צדקה באותה שעה — <strong>לא שכיח</strong> <small>[מצוי].</small> <strong>אבל</strong> אם היו <strong>נכסי</strong> ה<strong>מחזיר אסורים על בעל</strong> ה<strong>אבדה — לא מהדר ליה</strong> <small>[מחזיר לו]</small> <strong>משום דקא מהני ליה</strong> <small>[שמהנה אותו]</small> בעצם השבת האבידה.
 <strong>וחד</strong> <small>[ואחד]</small> מהם <strong>אמר: אפילו</strong> כש<strong>נכסי</strong> ה<strong>מחזיר אסורים על בעל</strong> ה<strong>אבידה — מותר.</strong> ומדוע? <strong>דכי מהדר ליה</strong> <small>[שכאשר</small> הוא <small>מחזיר לו] —</small> <strong>מידי דנפשיה קמהדר ליה</strong> <small>[דבר משל עצמו</small> הוא <small>מחזיר לו]</small> ואינו נותן לו דבר חדש.
 <strong>תנן</strong> <small>[שנינו</small> במשנה<small>]:</small> <strong>מקום שנוטלין עליה שכר — תפול הנאה להקדש. בשלמא למאן דאמר</strong> <small>[נניח ל</small>דעת <small>מי שאומר]</small> ש<strong>אפילו בשנכסי</strong> ה<strong>מחזיר אסורים על בעל</strong> ה<strong>אבידה מהדר</strong> <small>[מחזיר]</small> — <strong>היינו דמתרץ</strong> <small>[זהו ש</small>צריך <small>ליישב</small> ולהסביר<small>]</small> מה עושים ב<strong>מקום</strong> שנוטלים שכר.
 <strong>אלא למאן דאמר</strong> <small>[ל</small>דעת <small>מי שאומר]</small> <strong>בשנכסי מחזיר אסורין</strong> על בעל האבידה, <strong>ולא מהדר</strong> <small>[ואינו מחזיר]</small> כלל, ומשנתנו עוסקת רק במקרה בו נכסי בעל האבידה אסורים על המחזיר, אם כן <strong>היכי מתרץ</strong> <small>[איך</small> הוא <small>מסביר]</small> את ההלכה הזו של <strong>מקום</strong> שנוטלים שכר? והרי אין בעל האבידה אסור בהנאתו של המחזיר, ומדוע לא יעכב שכרו של הלה בידו? ואומרים על כך: אכן, <strong>קשיא</strong> <small>[קשה</small> הדבר<small>].</small>
## דף לד:
 <strong>אמר רבא:</strong> אדם ש<strong>היתה לפניו ככר</strong> לחם <strong>של הפקר, ואמר: "ככר זו הקדש",</strong> אם <strong>נטלה</strong> אחר כך <strong>לאוכלה — מעל לפי כולה</strong> לפי כל הערך שלה, שכיון שהתחיל לאכול ממנה נמצא שלוקח את כל הככר הזו לעצמו, ומעל בכל הככר, וחייב לשלם דמי כל הככר להקדש. אבל אם נטלה לא על מנת להשתמש בה אלא כדי <strong>להורישה לבניו — מעל</strong> רק <strong>לפי טובת הנאה שבה,</strong> לפי מה שנהנה מזה שהבנים מחזיקים לו טובה על שהוא מוריש להם דבר, שהרי הוא עצמו לא נהנה מן הככר עצמה כלל.
 <strong>בעא מיניה</strong> <small>[שאל אותו]</small> <strong>רב חייא בר אבין מרבא:</strong> אמר לחבירו <strong>"ככרי עליך</strong> באיסור קונם <strong>"</strong><strong>ונתנה לו במתנה, מהו</strong> הדין? וצדדי השאלה: האם נדייק כי <strong>"ככרי" אמר לו</strong> בנדרו, וכוונתו <strong>כי איתיה ברשותיה</strong> <small>[כאשר</small> היא <small>ישנה ברשותו]</small> <strong>הוא</strong> ש<strong>אסור,</strong> ומשום כך כאשר נתן לו אותה במתנה ואינה עוד שלו — בטל ממנה האיסור. <strong>או דלמא</strong> <small>[שמא]</small> עיקר ההדגשה הוא במלה <strong>"עליך"</strong> ש<strong>אמר ליה</strong> <small>[לו],</small> וכוונתו <strong>עילויה שויתיה</strong> <small>[עליך עשיתי אותה]</small> <strong>הקדש</strong> גם כשתצא הככר מרשותי?
 <strong>אמר ליה</strong> <small>[לו]</small> רבא: <strong>פשיטא דאף על גב דיהבה ליה</strong> <small>[פשוט</small> הדבר <small>שאף על פי שנתן אותה לו]</small> <strong>במתנה — אסור.</strong> הקשה עליו רב חייא בר אבין: <strong>אלא</strong> לפי זה מה שהוא אומר <strong>"ככרי עליך"</strong> שהדגיש "ככרי" <strong>לאפוקי מאי</strong> <small>[להוציא,</small> למעט את <small>מה]</small> האם אין הכוונה שאסורה הפת רק כשהיא ברשותו? <strong>לאו לאפוקי דאי גנבה מיניה מיגנב</strong> <small>[האם לא להוציא שאם נגנבה ממנו]</small> שהיא מותרת לו? ואם כן הוא הדין אם נתנה לו במתנה! <strong>אמר ליה</strong> <small>[לו]</small> רבא: <strong>לא, לאפוקי דאי אזמניה עלה</strong> <small>[להוציא שאם הזמין אותו עליה],</small> שהזמינו קודם לאכול מאותה ככר, הרי אותו חלק של הככר שיכול המוזמן לאכול קנוי לו, ואינו יכול לאוסרו, אבל נאסר בחלק האחר שנשאר עדיין ברשות הבעלים.
## דף לה.
 <strong>איתיביה</strong> <small>[הקשה לו]</small> לרבא ממה ששנינו, <strong>אמר לו</strong> חבירו: <strong>"השאילני פרתך", אמר לו</strong> ההוא: <strong>"קונם</strong> כל <strong>פרה</strong> שיש לי <strong>שאני קנוי לך",</strong> כלומר, אם קניתי עוד פרה חוץ מזו שאני צריך אותה, תהיה קונם עליך, או <strong>"נכסי</strong> אסורים <strong>עליך</strong> בקונם <strong>אם יש לי פרה אלא זו"</strong> ונתברר שיש לו פרות אחרות, או אם אמר לו <strong>"השאילני קרדומך",</strong> ו<strong>אמר לו</strong> בעל הקרדום: <strong>"קונם קרדום שיש לי שאני קנוי",</strong> או <strong>"נכסי עלי אם יש לי קרדום אלא זה" ונמצא שיש לו</strong> קרדום אחר, וחל איפוא הקונם — <strong>בחייו</strong> של המדיר <strong>אסור</strong> המודר באלה, <strong>מת</strong> המדיר <strong>או שנתנה לו</strong> למודר ממנו הנאה <strong>במתנה — הרי זה מותר.</strong> משמע שכאשר נותן במתנה בטל האיסור, שלא חל הקונם אלא כל זמן שהיה הרכוש ברשותו!
 <strong>אמר רב אחא בריה</strong> <small>[בנו]</small> של <strong>רב איקא:</strong> כאן מדובר <strong>שניתנה לו על ידי אחר.</strong> לא שנתן לו המדיר במתנה במישרין, אלא שהמדיר מכר או העביר את החפץ בדרך אחרת לאדם אחר, ואותו אדם נתן למודר במתנה. שכיון שיצא הרכוש מרשות בעליו תחילה — שוב אין עליו איסור.
 ומעירים, <strong>אמר רב אשי: דיקא נמי</strong> <small>[מדוייק גם כן]</small> <strong>דקתני</strong> <small>[ששנה]</small> <strong>"שניתנה לו", ולא קתני</strong> <small>[שנה]</small> <strong>"שנתנה לו",</strong> משמע שמדובר דווקא במתנה שניתנה על ידי אחר, ולא על ידי המדיר.
 <big>א</big> <strong>בעא מיניה</strong> <small>[שאל אותו]</small> <strong>רבא מרב נחמן:</strong> האם <strong>יש מעילה בקונמות, או לא?</strong> כיון שהקונם הוא כמו הקדש לגבי מי שאסור עליו, האם יש בו דין הקדש לכל דבר עד כדי כך שיהיה בו איסור מעילה וכל דיני מעילה, או לא?
 <strong>אמר ליה</strong> <small>[לו]:</small> <strong>תניתוה</strong> <small>[שניתם אותה]</small> כבר, כלומר, אפשר ללמוד דבר זה ממשנה מפורשת: <strong>מקום שנוטלין עליה שכר — תיפול הנאה להקדש. למימרא</strong> <small>[לומר]</small> וללמוד מלשון זו <strong>כי</strong> קונם הריהו כמו <strong>הקדש, מה הקדש יש בו מעילה — אף קונמות יש בהן מעילה.</strong>
 ומעירים: ובעיה זו, היא <strong>כתנאי</strong> <small>[כ</small>מחלוקת <small>תנאים]</small> שנחלקו בה. ששנינו: אמר <strong>"קונם ככר זו הקדש"</strong> שאסרה בקונם לכל אדם כהקדש, <strong>ואכלה, בין הוא ובין חבירו — מעל, לפיכך יש לה פדיון</strong> כיון שמעל בה כהקדש, הרי כמו כל הקדש שאפשר לפדות אותו. אם אמר <strong>"ככר זו עלי להקדש" ואכלה — הוא מעל, חבירו</strong> שאכלה — <strong>לא מעל,</strong> שהרי אמר "עלי". <strong>לפיכך אין לה פדיון</strong> שאין זה כהקדש גמור האסור לכל. אלו <strong>דברי ר' מאיר.</strong>
 <strong>וחכמים אומרים: בין כך ובין כך לא מעל, לפי שאין מעילה בקונמות.</strong> הרי שיש מחלוקת אם קונם יש בו דין הקדש עד כדי מעילה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> אמר לחבירו <strong>"ככרי</strong> קונם <strong>עליך" ו</strong>אחר כך <strong>נתנה לו במתנה, מי</strong> מהם <strong>מעל?</strong> אם תאמר <strong>למעול</strong> <small>[שימעל]</small> ה<strong>נותן — הא לא אסירא עליה</strong> <small>[הרי אינה אסורה עליו]</small> ומדוע ייחשב כמועל? אם תאמר <strong>למעול</strong> <small>[שימעל]</small> ה<strong>מקבל — יכול דאמר</strong> <small>[שיאמר]:</small> <strong>היתירא בעיתי</strong> <small>[היתר רציתי]</small> לקבל, <strong>איסורא</strong> <small>[איסור]</small> <strong>לא בעיתי</strong> <small>[רציתי]</small> לקבל, וכיון שזה איסור אינני רוצה לקבל אותו, שאם קיבלתי ככר זו ממך — היה זה בטעות. <strong>אמר ליה</strong> <small>[לו]:</small> ה<strong>מקבל מעל לכשיוציא,</strong> כאשר ישתמש בככר הזו, אז יחול על כך דין מעילה, למרות שהיתה כאן קבלה בטעות. וטעמו של דבר: <strong>שכל המוציא מעות הקדש לחולין,</strong> אפילו <strong>כסבור של חולין הוא</strong> — הרי זה <strong>מועל.</strong> ו<strong>אף זה,</strong> למרות שחשב שמה שקיבל היה היתר, אם השתמש בכך — הרי זה <strong>מועל.</strong>
## דף לה:
 <strong>ו</strong>עוד דברים שרשאי אדם לעשות עבור המודר ממנו הנאה: <strong>תורם את תרומתו ומעשרותיו</strong> של החבר, ובלבד שיהא זה <strong>לדעתו</strong> (בהסכמתו) של חבירו, כי שלא מדעתו לא חלה התרומה, <strong>ומקריב עליו</strong> (בשבילו) <strong>קיני זבין,</strong> זוג תורים או בני יונה שמביאים לטהרת הזב, או <strong>קיני זבות,</strong> או <strong>קיני יולדות</strong> שמביאות לטהרתן, וכן מקריב עבורו <strong>חטאות ואשמות. ו</strong>למרות שאסור לו להנות אותו, הריהו <strong>מלמדו מדרש הלכות ואגדות, אבל לא ילמדנו מקרא. אבל מלמד הוא את בניו ואת בנותיו מקרא.</strong>
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>הני כהני</strong> <small>[הכהנים האלו]</small> שמקריבים את הקרבנות, האם <strong>שלוחי דידן הוו</strong> <small>[שלוחים שלנו הם</small> נחשבים<small>]</small> <strong>או שלוחי דשמיא</strong> <small>[שמים]</small> הם? ומסבירים: <strong>למאי נפקא מינה</strong> <small>[מה יוצא מזה,</small> מה ההבדל למעשה<small>]</small> — <strong>ל</strong>ענין <strong>מודר הנאה. אי אמרת דשלוחי דידן הוו</strong> <small>[אם אתה אומר ש</small>הכהנים <small>שלוחים שלנו הם],</small> הרי כהן אסור להקריב בשביל מי שהוא מודר ממנו הנאה, שבכך <strong>הא מהני ליה</strong> <small>[הרי</small> הוא <small>מהנה אותו]</small> <strong>ואסור. ואי אמרת</strong> <small>[ואם אתה אומר]</small> שהם <strong>שלוחי דשמיא</strong> <small>[שמים] —</small> <strong>שרי</strong> <small>[מותר].</small> אם כן <strong>מאי</strong> <small>[מה]</small> המסקנה בשאלה זו?
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר, <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>מקריב עליו קיני זבין כו'.</strong> ונדייק מכאן: <strong>אי אמרת שלוחי דידן</strong> <small>[אם אתה אומר</small> שהם <small>שלוחים שלנו]</small> נמצא ש<strong>קא מהני ליה</strong> <small>[</small>ש<small>הוא מהנה אותו]</small> ואיך מותר הדבר? ומכאן ששלוחי שמים הם.
 ודוחים: <strong>וליטעמיך</strong> <small>[ולטעמך,</small> לשיטתך<small>]</small> שאתה סבור שלדעת המשנה כהנים הם שלוחי שמים, <strong>ליתני</strong> <small>[שישנה]</small> באופן כללי: <strong>מקריב עליו קרבנות!</strong> ומדוע פרט דווקא קרבנות אלה? <strong>אלא,</strong> על כרחך צריך אתה לומר כי קרבנותיהם של <strong>מחוסרי כפרה שאני</strong> <small>[שונים]</small> ואינם דומים לקרבנות אחרים. ש<strong>אמר ר' יוחנן: הכל צריכין דעת,</strong> שכל קרבן צריך שיביא אותו המקריב מדעתו ומרצונו, <strong>חוץ ממחוסרי כפרה,</strong> שמביאים קרבנות כדי לגמור את טהרתם. והוכחה לדבר, <strong>שהרי אדם מביא קרבן</strong> זה <strong>על</strong> (עבור) <strong>בניו ועל בנותיו הקטנים</strong> כשהם מחוסרי כפרה, למרות שאין בהם דעת, <strong>שנאמר: "זאת תורת הזב"</strong> (ויקרא טו, לב), ודרשו: <strong>בין גדול בין קטן.</strong>
 ושואלים: <strong>אלא מעתה ל</strong>דעת <strong>ר' יוחנן</strong> מה שנאמר <strong>"זאת תורת הילדת" וגו'</strong> (ויקרא יב, ז) גם כן יפרש <strong>בין</strong> יולדת <strong>קטנה ובין גדולה?</strong> וכי <strong>קטנה בת לידה היא?! והא תני</strong> <small>[והרי שנה]</small> <strong>רב ביבי קמיה</strong> <small>[לפני]</small> <strong>רב נחמן</strong> ברייתא זו: <strong>שלש נשים משמשות</strong> עם בעליהן <strong>במוך,</strong> שמכניסות בבית הרחם כדי שלא תכנסנה להריון, והן: <strong>קטנה ומעוברת ומניקה.</strong> והטעם שהתירו ל<strong>קטנה</strong> לנקוט באמצעי מניעה מהריון — <strong>שמא תתעבר ותמות.</strong> ומכאן נלמד שקטנה אינה מסוגלת ללדת, שהרי היא מתה עוד קודם לכן!
 ומסבירים: <strong>ההיא</strong> <small>[אותו]</small> ריבוי של <strong>"זאת תורת היולדת"</strong> לא בא לרבות קטנה, אלא לרבות ענין אחר: <strong>בין</strong> שהיא <strong>פקחת בין שוטה, שכן אדם מביא קרבן על אשתו</strong> כשהיא <strong>שוטה,</strong>
 <strong>כדברי ר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: אדם מביא קרבן עשיר על אשתו.</strong> שיש הבדל בקרבנות היולדת בין עניה ועשירה, וגם אם היולדת עצמה אין לה נכסים, ולפי רכושה היתה צריכה להביא רק קרבן עני, כיון שהיא נשואה לעשיר — חייב להביא עבורה קרבן עשיר, <strong>ו</strong>כן מביא עבורה <strong>כל קרבנות שחייבת,</strong>
 <strong>שכך כותב לה</strong> בכתובה: <strong>ו</strong>כל <strong>אחריות,</strong> כל התחייבויות <strong>דאית ליך</strong> <small>[שיש לך]</small> <strong>עלי מן קדמת דנא</strong> <small>[מקודם לכן],</small> שהבעל חייב לספק לאשתו גם קרבנות למלא את כל התחייבויותיה, ואין הבדל בין זו שיש בה דעת ובין זו שאין בה דעת. ואם כן אין להוכיח ממשנתנו שהכהנים שלוחי שמים הם, שהרי בקרבנות אלו אין צריכים דעתו של מי שמקריבים עבורו.
## דף לו.
 <strong>מתיב</strong> <small>[מקשה]</small> <strong>רב שימי בר אבא</strong> ממה ששנינו: <strong>אם היה כהן</strong> מדיר הנאה את חבירו, מכל מקום <strong>יזרוק עליו</strong> את <strong>דם חטאתו ודם אשמו.</strong> הרי שיכול לעשות את עבודת כל הקרבנות עבורו, ואף אלו שצריכים דעת המתכפר!
 ודוחים: כאן מדובר רק ב<strong>דם חטאתו של מצורע ודם אשמו של מצורע</strong> וקרבנות אלה הם של מחוסר כפרה, שמביאם המצורע לגמור טהרתו. <strong>דכתיב</strong> <small>[ש</small>כן <small>נאמר]:</small> <strong>"זאת תהיה תורת המצרע"</strong> (ויקרא יד, ב) ודרשו: <strong>בין גדול ובין קטן,</strong> משמע שאף עבור הקטן (שאין בו דעת) מביאים קרבן זה.
 <strong>תנן</strong> <small>[שנינו</small> במשנה<small>]:</small> <strong>הכהנים שפיגלו במקדש,</strong> שבזמן אחת מעבודות הקרבן חשב הכהן לאכול ממנו או להקטירו חוץ לזמנו הראוי ובמקרה זה נפסל הקרבן בכך, אם היו <strong>מזידין — חייבין</strong> לשלם. ונדייק מכאן: <strong>הא</strong> <small>[הרי]</small> אם היו <strong>שוגגין — פטורין, אלא שפיגולן</strong> מכל מקום <strong>פיגול</strong> והקרבן נפסל.
 ולענייננו, <strong>אי אמרת בשלמא</strong> <small>[נניח אם אתה אומר]</small> שהכהנים <strong>שלוחי דשמיא הוו</strong> <small>[שמים הם]</small> <strong>היינו</strong> <small>[זוהי]</small> הסיבה <strong>שפיגולן פיגול,</strong> שכן מה שהם עושים אינו מכוח בעל הקרבן אלא מכוח עצמם כשלוחי שמים. <strong>אלא אי אמרת</strong> <small>[אם אתה אומר]</small> כי <strong>שלוחי דידן הוו</strong> <small>[שלוחים שלנו הם],</small> <strong>אמאי</strong> <small>[מדוע]</small> <strong>פיגולן פיגול? לימא ליה</strong> <small>[שיאמר לו]</small> בעל הקרבן לכהן: <strong>שליחא שויתיך לתקוני</strong> <small>[שליח עשיתי אותך לתקן]</small> <strong>ולא לעוותי</strong> <small>[לקלקל]!</small>
 <strong>אמרי</strong> <small>[אומרים]:</small> <strong>שאני</strong> <small>[שונה]</small> הדבר <strong>גבי</strong> <small>[אצל]</small> <strong>פיגול,</strong> כיון ש<strong>אמר קרא</strong> <small>[הכתוב]</small> וחזר והדגיש <strong>"לא יחשב לו"</strong> (ויקרא ז, יח) לרבות פיגול <strong>מכל מקום,</strong> אף שמפגל שלא ברשות הבעלים, מכל מקום הקרבן נפסל. ואין מכאן איפוא ראיה לשאלת שליחותם של הכהנים.
 <big>א</big> <strong>גופא</strong> <small>[לגופה]</small> של הלכה זו שהזכרנו בדיון הקודם <strong>אמר ר' יוחנן: הכל צריכין דעת חוץ ממחוסר כפרה</strong> שאפשר להביא קרבן כפרה לטהרו אפילו שלא בידיעתו, וראיה לדבר — <strong>שהרי אדם מביא קרבן</strong> של מחוסר כיפורים לגמר טהרה <strong>על</strong> (עבור) <strong>בניו ועל בנותיו הקטנים.</strong> ושואלים: <strong>אלא מעתה יביא אדם</strong> גם <strong>חטאת חלב</strong> (כלומר, חטאת הבאה לכפרת עבירה שיש בה חיוב כרת, כגון אכילת חלב) <strong>על חבירו</strong> שלא מדעתו על סמך אותו שיקול, <strong>שכן אדם מביא</strong> קרבן <strong>על אשתו שוטה כ</strong>דברי <strong>ר' יהודה. אלמה</strong> <small>[מדוע]</small> <strong>אמר ר' אלעזר: הפריש חטאת חלב על חבירו — לא עשה כלום!</strong>
 את הקושיה הזו דוחים על ידי בירור הדברים: <strong>אשתו שוטה היכי דמי</strong> <small>[כיצד בדיוק</small> היה הדבר<small>]?</small> <strong>אי</strong> <small>[אם]</small> מדובר באופן ש<strong>אכלה</strong> את החלב <strong>כשהיא שוטה — הלא לאו</strong> <small>[לא]</small> <strong>בת קרבן היא,</strong> שאין עליה חיוב קרבן כלל, לפי שמי שאין בו דעת אינו חייב בעונשים ובכפרה.
 <strong>ואי</strong> <small>[ואם]</small> מדובר באופן ש<strong>אכלה כשהיא פקחת, ונשתטית</strong> לאחר מכן — <strong>הא</strong> <small>[הרי]</small> <strong>אמר ר' ירמיה אמר ר' אבהו אמר ר' יוחנן: אכל חלב והפריש קרבן, ונשתטה,</strong> גם כאשר <strong>חזר ונשתפה — פסול</strong> הקרבן, <strong>הואיל ונדחה</strong> בשעה שהיה שוטה — <strong>ידחה</strong> לעולם. מכאן שחטאת זו שמביא אדם על אשתו שוטה אינה חטאת חלב לכפרת עוונות, אלא רק של גמר טהרה, כגון של יולדת, שבה אין צריך דעת. ואם כן עולה כי השאלה לגבי הקרבת חטאת חלב עבור חבירו לא היתה מבוססת מעיקרה.
 ושואלים עוד: <strong>אלא מעתה</strong> לפי אותה דרך הוכחה <strong>יביא אדם</strong> קרבן <strong>פסח על</strong> (עבור) <strong>חבירו</strong> שלא מדעתו <strong>שכן אדם מביא</strong> קרבן פסח <strong>על בניו ועל בנותיו הקטנים</strong> שאין בהם דעת. <strong>אלמה</strong> <small>[מדוע]</small> <strong>אמר ר' אלעזר</strong> שאם <strong>הפריש פסח על חבירו לא עשה כלום!</strong>
 <strong>אמר ר' זירא: "שה לבית אבת</strong> שה לבית<strong>"</strong> (שמות יב, ג), כלומר, הנוהג שכל אנשי ביתו של אדם ואף בניו ובנותיו הקטנים נמנים מראש על קרבן הפסח <strong>לאו דאורייתא</strong> <small>[אינו</small> <small>מן התורה].</small>
 <strong>וממאי</strong> <small>[וממה],</small> מהיכן אנחנו למדים דבר זה — <strong>מדתנן</strong> <small>[ממה ששנינו</small> במשנה<small>]:</small> <strong>האומר לבניו</strong> הקטנים: <strong>"הריני שוחט את הפסח על מי שיעלה מכם ראשון לירושלים",</strong> שהוא זה שיזכה לאכול מן הקרבן שאני שוחט, <strong>כיון שהכניס ראשון ראשו ורובו</strong> לירושלים — <strong>זכה בחלקו, ומזכה את אחיו עמו. ואי אמרת</strong> <small>[ואם אומר אתה]</small> כי חובת <strong>"שה לבית"</strong> הוא <strong>דאורייתא</strong> <small>[מן התורה],</small> שחובה היא על הקטנים להשתתף בו, <strong>על בישרא קאי ומזכי להו</strong> <small>[על הבשר</small> הוא <small>עומד ומזכה להם]?!</small> שאמנם הבן שמגיע ראשון — זכה בחלקו לפי התנאי, אבל לאחר שהקרבן כבר נשחט — כיצד יכול הוא לאחר מכן לזכות גם לאחרים? אלא ודאי אין הקטנים צריכים להימנות מראש על הפסח מן התורה כלל.
 ומעירים: <strong>אלא</strong> אם כך הוא <strong>למה להו</strong> <small>[להם]</small> ש<strong>אמר להון אבוהון</strong> <small>[להם אביהם]</small> שהראשון יזכה בפסח, כאשר לאמיתו של דבר אין זו זכיה אמיתית בקרבן? יש להסביר שאמר זאת <strong>כדי לזרזן במצות. תניא נמי הכי</strong> <small>[שנויה</small> ברייתא <small>גם כן כך]:</small> <strong>מעשה היה</strong> שאמר האב לבניו ולבנותיו שיתחרו ביניהם מי מהם יגיע ראשון להקרבת הפסח <strong>וקדמו בנות לבנים, ונמצאו בנות זריזות ובנים שפלים</strong> (עצלים). וכיון שלא אמר "בנות זכו" משמע שהיה זה ענין של זירוז, אבל לא דין של זכיה בקרבן.
 <big>ב</big> שנינו במשנה כי המדיר את חבירו <strong>תורם את תרומותיו כו'.</strong>
## דף לו:
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>התורם מ</strong>התבואה <strong>שלו על</strong> התבואה <strong>של חבירו,</strong> האם על מנת שתחול התרומה <strong>צריך</strong> לכך את <strong>דעתו</strong> של בעל התבואה, <strong>או לא?</strong> וצדדי השאלה: <strong>מי אמרינן</strong> <small>[האם אנו אומרים]:</small> <strong>כיון</strong> ש<strong>זכות הוא לו</strong> שתהא תבואתו מתוקנת והרי הוא מזכה אותו בכך שתורם לו משלו ונותן לו דבר במתנה, לכן <strong>לא צריך דעת,</strong> שיכול אדם לזכות לחבירו שלא מדעתו. <strong>או דלמא</strong> <small>[שמא]</small> <strong>מצוה דיליה</strong> <small>[שלו]</small> של בעל התבואה <strong>היא</strong> לתרום תרומה, <strong>וניחא ליה למיעבדיה</strong> <small>[ונוח לו לעשות אותה]</small> בעצמו, ואם כן כשעושה זאת אדם אחר, אין זו זכות עבורו.
 ומביאים ראיה: <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>תורם</strong> המדיר <strong>את תרומותיו ואת מעשרותיו</strong> של המודר <strong>לדעתו.</strong> ונברר: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שהוא תורם <strong>מן</strong> הרכוש של <strong>בעל הכרי על</strong> הרכוש <strong>של בעל הכרי,</strong> יש לברר: <strong>ולדעתו דמאן</strong> <small>[של מי]?</small> <strong>אילימא</strong> <small>[אם תאמר]</small> <strong>לדעתו דיליה</strong> <small>[שלו,</small> של התורם<small>]</small> — <strong>מאן שוויה</strong> <small>[מי מינהו]</small> <strong>שליח</strong> לתרום? הלא בודאי אינו יכול לתרום משל חבירו.
 <strong>אלא</strong> צריכים לומר כי תורם הוא <strong>לדעתו</strong> של <strong>בעל הכרי,</strong> אולם במקרה כזה <strong>הא קמהני ליה דקעביד שליחותיה</strong> <small>[הרי</small> הוא <small>מהנה אותו</small> בכך <small>שעושה שליחותו]!</small> <strong>אלא</strong> חייבים אנחנו לומר שמדובר שהוא תורם <strong>משלו על של</strong> בעל <strong>הכרי.</strong> ונברר: <strong>ולדעתו דמאן</strong> <small>[של מי]?</small> <strong>אילימא</strong> <small>[אם תאמר]</small> כי <strong>לדעתו</strong> של <strong>בעל הכרי</strong> הוא תורם — <strong>הא קמהני ליה</strong> <small>[הרי</small> הוא <small>מהנה אותו]</small> בכך שעושה את שליחותו! <strong>אלא לאו לדעתיה דנפשיה</strong> <small>[האם לא לדעת עצמו,</small> של התורם<small>]</small> <strong>ומשלו תורם על של חבירו. ואי אמרת</strong> <small>[ואם אתה אומר]</small> כי <strong>צריך דעת — הא קמהני ליה</strong> <small>[הרי</small> הוא <small>מהנה אותו]!</small> <strong>אלא לאו</strong> <small>[האם לא]</small> נלמד מכאן שתורם משלו על של חבירו <strong>אין צריך דעת.</strong>
 ודוחים: <strong>לעולם</strong> אפשר לומר שמפריש <strong>משל בעל הכרי על בעל הכרי,</strong> אלא שכאן אין מדובר שעשה את המודר שליח במפורש, אלא <strong>כדאמר</strong> <small>[כפי שאמר]</small> <strong>רבא</strong> לענין אחר: <strong>באומר "כל הרוצה לתרום יבא ויתרום", הכא נמי</strong> <small>[כאן גם כן]</small> <strong>באומר</strong> שכל הרוצה לתרום יתרום, ונמצא שתורם מדעתו אף שאין נעשה לו שליח.
 <strong>בעא מיניה</strong> <small>[שאל אותו]</small> <strong>ר' ירמיה מר' זירא: התורם מ</strong>פירות <strong>שלו על</strong> פירות טבל <strong>של חבירו, טובת הנאה של מי?</strong> כלומר, אותה הנאה שהוא יכול לקבל מפני שהוא נותן את התרומה לכהן מסויים, למי היא שייכת? וצדדי השאלה: <strong>מי אמרינן</strong> <small>[האם אנו אומרים]</small> <strong>אי לאו פירי דהאיך, מי מתקנא כריא</strong> <small>[אם לא</small> ה<small>פירות של זה</small> התורם, <small>האם היה מתוקן הכרי,</small> ערימת הפירות<small>]</small> של <strong>ההוא,</strong> של בעל התבואה, ואם כן, טובת הנאה של התורם היא. <strong>או דלמא</strong> <small>[שמא]</small> <strong>אי לאו כריא</strong> <small>[אם לא הכרי]</small> של <strong>ההוא, לא הויין פירי דהדין</strong> <small>[היו</small> ה<small>פירות של זה]</small> <strong>תרומה,</strong> והדבר תלוי בבעל הכרי, וטובת ההנאה היא שלו?
 <strong>אמר ליה</strong> <small>[לו],</small> <strong>אמר קרא</strong> <small>[הכתוב]:</small> "עשר תעשר <strong>את כל תבואת זרעך... ונתת</strong> ה" (דברים יד, כב. דברים יד, כו), לומר שכל טובת ההנאה שבנתינה שייכת לבעל הכרי ("זרעך").
 <strong>איתיביה</strong> <small>[הקשה לו]</small> ר' ירמיה לר' זירא: הרי שנינו: <strong>תורם את תרומותיו ואת מעשרותיו לדעתו. ואי אמרת</strong> <small>[ואם אתה אומר]</small> כי <strong>טובת הנאה</strong> של <strong>בעל הכרי,</strong> אם כן <strong>הא קא מהני ליה</strong> <small>[הרי</small> התורם <small>מהנה אותו],</small> שהרי בעל הכרי מקבל את טובת ההנאה באותה נתינה! <strong>אלא שמע מינה</strong> <small>[למד מכאן]</small> כי <strong>טובת הנאה דיליה</strong> <small>[שלו</small> היא<small>]</small> של התורם. <strong>אמרי</strong> <small>[אומרים]:</small> <strong>לא,</strong> אפשר לומר שהוא תורם <strong>משל בעל הכרי על של בעל הכרי, ולדעתו</strong> של <strong>בעל הכרי,</strong> ומדובר <strong>באומר "כל הרוצה לתרום יבא ויתרום"</strong> ואינו שליחו.
 <strong>תא שמע</strong> <small>[בוא</small> ו<small>שמע]</small> פתרון לשאלתו של ר' ירמיה ממה ש<strong>אמר ר' אבהו אמר ר' יוחנן:</strong> המקדיש קרבן עבור חבירו, ונעשה בעל מום — רק <strong>המקדיש מוסיף חומש</strong> אם רוצה לפדות אותו, ולא המתכפר, <strong>ומתכפר,</strong> זה שלמענו הופרש הקרבן — דווקא הוא <strong>עושה תמורה,</strong> שגוף הקרבן נחשב כשלו, ורק הוא יכול להמיר אותו באחר. <strong>והתורם משלו על שאינו שלו — טובת הנאה שלו,</strong> של התורם.
 <big>א</big> שנינו במשנה כי אף על פי שאדם מודר הנאה מחבירו, מכל מקום הריהו <strong>מלמדו מדרש הלכות ואגדות אבל לא ילמדנו מקרא.</strong> שואלים: <strong>מקרא מאי טעמא</strong> <small>[מה טעם]</small> <strong>לא ילמדנו — משום דקמהני ליה</strong> <small>[שהוא מהנה אותו]</small> בלימודו, <strong>מדרש נמי</strong> <small>[גם כן]</small> הלא <strong>קמהני ליה</strong> <small>[הוא מהנה אותו]!</small> <strong>אמר שמואל:</strong> כאן מדובר <strong>במקום שנוטלין שכר על</strong> הוראת <strong>המקרא</strong> ונמצא המודר מרוויח בכך שאינו משלם לו שכרו — <strong>ואין נוטלין שכר על</strong> הוראת <strong>המדרש.</strong> ושואלים: <strong>מאי פסקא</strong> <small>[מה החיתוך],</small> מדוע אתה מפרש שנוטלים שכר על מקרא דווקא ולא על דבר אחר?
## דף לז.
 <strong>הא קא משמע לן</strong> <small>[</small>דבר <small>זה השמיע לנו]</small> ש<strong>אפילו במקום שנוטלין שכר, על</strong> לימוד <strong>המקרא שרי למשקל</strong> <small>[מותר לקחת],</small> אבל <strong>על</strong> לימוד <strong>המדרש לא שרי למשקל</strong> <small>[אינו מותר לקחת]</small> שכר.
 ושואלים: <strong>מאי שנא</strong> <small>[מה שונה]</small> <strong>מדרש</strong> ש<strong>לא</strong> יטול שכר עבורו — <strong>דכתיב</strong> <small>[ש</small>כן <small>נאמר]</small> בדברי משה אל העם: <strong>"ואתי צוה ה' בעת ההיא ללמד אתכם</strong> חוקים ומשפטים<strong>"</strong> (דברים ד, יד), <strong>וכתיב</strong> <small>[ונאמר]:</small> <strong>"ראה למדתי אתכם חקים ומשפטים כאשר צוני ה'</strong> אלהי לעשות כן בקרב הארץ אשר אתם באים שמה לרשתה<strong>"</strong> (דברים ד, ה), ונלמד מכאן: <strong>מה אני</strong> מלמד אתכם <strong>בחנם — אף אתם</strong> תלמדו אחרים <strong>נמי</strong> <small>[גם כן]</small> <strong>בחנם.</strong> ואם כן <strong>מקרא נמי</strong> <small>[גם כן]</small> נלמד מאותו פסוק שילמד <strong>בחנם!</strong>
 <strong>רב אמר:</strong> מה שמקבל שכר על המקרא אינו על גוף התורה שהוא מלמד, אלא <strong>שכר שימור,</strong> שכיון שמקרא מלמדים ילדים קטנים, הרי המלמד מקבל שכר על מה שהוא שומר אותם וזה הותר לו, מה שאין כן לימוד מדרש הוא לגדולים שאינם צריכים שימור ולכך השכר הוא על עצם הלימוד והוזהרו ללמד בחינם. <strong>ור' יוחנן אמר: שכר פיסוק טעמים,</strong> שמקבל שכר לא על גוף המקרא שמלמד, אלא על שמלמד פיסוק טעמים של המקרא, שאינו גופו של מקרא, ומותר ליטול שכר עבור זה.
 <strong>תנן</strong> <small>[שנינו</small> במשנה<small>]:</small> שהמדיר את חבירו <strong>לא ילמדנו מקרא. בשלמא למאן דאמר</strong> <small>[נניח ל</small>שיטת <small>מי שאומר]</small> כי השכר שמקבל המלמד עבור לימוד מקרא הוא <strong>שכר פיסוק טעמים — היינו</strong> <small>[זהו]</small> הטעם ש<strong>לא ילמדנו</strong> מקרא — שהרי צריך היה לשלם לו שכר על פיסוק הטעמים, וכיון שאינו משלם לו הריהו מהנהו בכך, <strong>אלא למאן דאמר</strong> <small>[ל</small>דעת <small>מי שאומר]</small> כי זהו <strong>שכר שימור</strong> — וכי <strong>גדול בר</strong> <small>[בן]</small> <strong>שימור הוא</strong> וצריך לשלם שכר עבור זה? ואם כן אין פה הנאה ומדוע אסור בכך? ומשיבים: <strong>בקטן קתני</strong> <small>[שנה],</small> כלומר, כאן מדובר במקרה בו מודר ההנאה הוא קטן, ויש בו ענין של שימור.
 ושואלים: <strong>אי</strong> <small>[אם]</small> מדובר <strong>בקטן,</strong> אם כן <strong>אימא סיפא</strong> <small>[אמור</small> את <small>סופה]</small> של המשנה: <strong>אבל מלמד את בניו מקרא,</strong> וכי <strong>קטן בר</strong> <small>[בעל]</small> <strong>בנים הוא?!</strong> ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>לא ילמדנו מקרא — בקטן,</strong> אבל <strong>אם היה גדול — מלמדו לו ולבניו מקרא,</strong> כיון שכאמור אינו אלא שכר שימור.
 <strong>מיתיבי</strong> <small>[מקשים]</small> על כך: <strong>תינוקות לא קורין בתחילה,</strong> כלומר, אין לומדים לקרוא <strong>בשבת</strong> קטע חדש שלא למדוהו קודם, <strong>אלא שונין בראשון,</strong> מותר להם לחזור על מה שלמדו כבר בראשונה. <strong>בשלמא למאן דאמר</strong> <small>[נניח ל</small>דעת <small>מי שאומר]</small> כי שכר לימוד המקרא הוא <strong>שכר פיסוק טעמים — היינו</strong> <small>[זוהי]</small> הסיבה ש<strong>אין קורין בתחילה בשבת,</strong> שהרי המלמד אותם צריך לקבל שכר על פיסוק הטעמים. <strong>אלא למאן דאמר</strong> <small>[ל</small>דעת <small>מי שאומר]</small> כי זהו <strong>שכר שימור,</strong> אם כן <strong>אמאי</strong> <small>[מדוע]</small> <strong>אין קורין בתחילה בשבת ואמאי</strong> <small>[ומדוע]</small> <strong>שונין בראשון? הא איכא</strong> <small>[הרי יש]</small> <strong>שכר שימור</strong> של <strong>שבת,</strong> ולענין שימור אין הבדל בין קריאה ראשונה לחזרה!
 ומשיבים: <strong>וליטעמיך</strong> <small>[ולטעמך,</small> לשיטתך<small>]</small> <strong>שכר פיסוק בשבת מי</strong> <small>[האם]</small> <strong>אסור?</strong> הרי <strong>הבלעה היא,</strong> שהרי אין המלמד מקבל שכר עבור עבודת שבת בלבד, אלא מקבל שכר עבור לימודם כל השבוע, ונמצא ששכר שבת מובלע בשכר הכללי שהוא מקבל, <strong>והבלעה</strong> הלא <strong>מישרא שרי</strong> <small>[מותרת</small> היא<small>]:</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>השוכר את הפועל לשמור את התינוק,</strong> או <strong>לשמור את הפרה,</strong> או <strong>לשמור את הזרעים — אין נותנין לו שכר שבת,</strong> שאסור לקבל שכר עבור עבודה בשבת. <strong>לפיכך</strong>
## דף לז:
 <strong>אם אבדו</strong> בשבת <strong>אינו חייב באחריותן —</strong> שהרי אינו נחשב כשומר ביום זה. <strong>ואם היה שכיר שבת</strong> (שבוע), או <strong>שכיר חדש,</strong> או <strong>שכיר שנה,</strong> או <strong>שכיר שבוע</strong> (שבע שנים) — <strong>נותן לו שכר</strong> מה שעושה ב<strong>שבת</strong> בתוך שכרו, ו<strong>לפיכך אם אבדו</strong> בשבת — <strong>חייב באחריותן.</strong> משמע שאם מבליע את שכר השבת במשכורת כללית אין איסור בקבלת שכר על מה שהוא עושה בהיתר בשבת.
 <strong>אלא</strong> צריך לומר כך: ל<strong>גבי שבת היינו טעמא</strong> <small>[זה הטעם]</small> ש<strong>אין קוראין בתחילה — משום דיפנו אבהתהון דינוקי למצותא דשבתא</strong> <small>[כדי שיתפנו אבותיהם של התינוקות למצות</small> ועונג <small>השבת]</small> ואם היה מלמד את הילדים דבר חדש יצטרכו האבות לעזור לתינוקות בלימודם וממעטים בכך במצות עונג שבת. <strong>ואיבעית אימא</strong> <small>[ואם תרצה אמור]</small> טעם אחר: <strong>משום דבשבתא אכלין ושתין ויקיר עליהון עלמא</strong> <small>[שבשבת אוכלים</small> התינוקות <small>ושותים</small> יותר <small>וכבד עליהם העולם],</small> כלומר, ראשם כבד, ואינם מסוגלים ללמוד היטב. <strong>כדאמר</strong> <small>[כפי שאמר]</small> <strong>שמואל: שינוי וסת</strong> (הרגל) באכילה וכיוצא בו הוא <strong>תחילת חולי מעיים,</strong> ומכיון שבשבת אוכלים מאכלים מרובים ומשובחים יותר מבשאר ימי השבוע התינוקות מרגישים חולשה מסויימת, ולכן לא ילמדם דבר חדש שמצריך ריכוז יתר.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> שהשכר שמקבל על המקרא הוא <strong>שכר פיסוק טעמים,</strong> ומשום כך לא ילמד המדיר את בניו ובנותיו של המודר מקרא, <strong>מאי טעמא</strong> <small>[מה טעם]</small> <strong>לא אמר</strong> שהטעם הוא משום <strong>שכר שימור?</strong> ומשיבים: <strong>קסבר</strong> <small>[סבור</small> הוא<small>]</small> <strong>בנות</strong> שאף הן בכלל האיסור <strong>מי קא בעיין</strong> <small>[האם צריכות]</small> <strong>שימור?</strong> שהרי הן יושבות בביתן ואינן רגילות לצאת.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> כי זהו <strong>שכר שימור, מאי טעמא</strong> <small>[מה טעם]</small> <strong>לא אמר שכר פיסוק טעמים?</strong> ומשיבים: <strong>קסבר</strong> <small>[סבור</small> הוא<small>]</small> כי <strong>(שכר) פיסוק טעמים דאורייתא</strong> <small>[מן התורה]</small> <strong>הוא.</strong> כלומר, אין זו תוספת הוראה שאינה שייכת לתורה, אלא היא חלק מן התורה עצמה ועל כך בודאי יש איסור לקבל שכר.
 ש<strong>אמר ר' איקא בר אבין אמר רב חננאל אמר רב: מאי דכתיב</strong> <small>[מהו שנאמר]</small> <strong>"ויקראו בספר בתורת האלהים מפרש ושום שכל ויבינו במקרא"</strong> (נחמיה ח, ח). ומסבירים: <strong>"ויקראו בספר בתורת האלהים" — זה מקרא</strong> עצמו, <strong>"מפרש" — זה תרגום, "ושום שכל" — אלו הפסוקים</strong> היכן כל אחד מהם מסתיים. <strong>"ויבינו במקרא" — זה פיסוק טעמים,</strong> שעל ידם אפשר להבין כוונת הפסוקים. <strong>ואמרי לה</strong> <small>[ו</small>יש <small>אומרים]:</small> <strong>אלו המסורות</strong> (מסורת הקריאה במקרא). מכל מקום רואים שרב סבור שפיסוק טעמים הוא חלק מעיקר לימוד התורה.
 ובאותו ענין <strong>אמר ר' יצחק: מקרא סופרים,</strong> האופן שבו קוראים את המילים, <strong>ועיטור סופרים,</strong> כאשר יבואר, <strong>ו</strong>הפסוקים שיש בהם מילים שהן <strong>קריין ולא כתיבן</strong> <small>[נקראות ואינן כתובות],</small> <strong>וכתיבן ולא קריין</strong> <small>[וכתובות ואינן נקראות]</small> — כל אלה הם <strong>הלכה למשה מסיני.</strong>
 ומסבירים: <strong>מקרא סופרים</strong> הוא כגון שבמקום שיש בו הפסק גדול אומרים: <strong>ארץ, שמים, מצרים</strong> (בקמץ).
 <strong>עיטור סופרים</strong> הם ביטויים כגון — <strong>"אחר תעברו"</strong> (בראשית יח, ה), <strong>"אחר תלך"</strong> (בראשית כד, נה), <strong>"אחר תאסף"</strong> (במדבר לא, ב), <strong>"קדמו שרים אחר נגנים"</strong> (תהלים סח, כו), <strong>"צדקתך כהררי אל"</strong> (במדבר לו, ז) — שבכל אלה יש צורך להבין את המקרא בצורה שונה קצת ממה שנשמע תחילה, והוא הקרוי עיטור סופרים.
 מילים שהן <strong>קריין ולא כתיבן</strong> <small>[נקראות ואינן כתובות]</small> כגון המלה <strong>"פרת"</strong> שנמצאת בפסוק <strong>"בלכתו</strong> להשיב ידו בנהר פרת<strong>"</strong> (שמואל ב ח, ג), המלה <strong>"איש"</strong> בפסוק <strong>"כאשר ישאל איש בדבר האלהים"</strong> (שמואל ב טז, כג), המלה <strong>"באים"</strong> שבפסוק "הנה ימים באים ו<strong>נבנתה</strong> העיר לה'" (ירמיה לא, לז), המלה <strong>"לה"</strong> בפסוק <strong>"</strong>אל יהי לה <strong>פליטה"</strong> (שמואל ב נ, כט), המלה <strong>"את"</strong> של <strong>"הגד הגד</strong> לי את כל אשר עשית את חמותך<strong>"</strong> (רות ב, יא), והמלה <strong>"אלי"</strong> שבפסוק "כל אשר תאמרי אלי אעשה" שבפסוק שאחריו נאמר <strong>"</strong>ותרד <strong>הגרן"</strong> (רות ג, ו), והמלה <strong>"אלי"</strong> שבפסוק "שש <strong>השערים</strong> האלה נתן לי כי אמר אלי אל תבואי ריקם אל חמותך" (רות ג, יז), <strong>הלין</strong> <small>[אלה]</small> המילים שהן <strong>קריין ולא כתבן</strong> <small>[נקראות ואינן כתובות]</small> במקרא.
 <strong>ו</strong>מילים שהן <strong>כתבן ולא קריין</strong> <small>[כתובות ואינן נקראות]</small> — כגון המלה <strong>"נא"</strong> של <strong>"יסלח</strong> נא<strong>"</strong> (מלכים ב ה, יח).
## דף לח.
 <strong>"זאת"</strong> שבפסוק המתחיל ב<strong>"</strong>וזאת <strong>המצוה"</strong> (דברים ו, א), <strong>"ידרך"</strong> של הפסוק שיש בו <strong>"הדרך"</strong> (ירמיה נא, ג), והמלה <strong>"חמש"</strong> שבפסוק שנאמר בו <strong>"</strong>ו<strong>פאת נגב"</strong> (יחזקאל מח, טז), המלה <strong>"אם"</strong> שבפסוק בו נאמר <strong>"כי גאל"</strong> (רות ג, יב) — <strong>הלין כתבן ולא קריין</strong> <small>[אלה נכתבות ואינן נקראות].</small>
 <strong>אמר רב אחא בר אדא: במערבא פסקין להדין פסוקא לתלתא פסוקין</strong> <small>[בארץ ישראל פוסקים,</small> מחלקים, <small>את הפסוק הזה לשלושה פסוקים]:</small> <strong>"ויאמר ה' אל משה הנה אנכי בא אליך בעב הענן</strong> בעבור ישמע העם בדברי עמך וגם בך יאמינו לעולם ויגד משה את דברי העם אל ה'<strong>"</strong> (שמות יט, ט).
 <big>א</big> <strong>אמר ר' חמא בר' חנינא: לא העשיר משה</strong> רבינו <strong>אלא מפסולתן</strong> (שארית הפיסול) <strong>של לוחות</strong> הברית, <strong>שנאמר: "פסל לך שני לחת אבנים כראשנים"</strong> (שמות לד, א). "פסל לך" כוונתו: <strong>פסולתן — שלך יהא.</strong> וכיון שהלוחות היו של אבן יקרה מאד, היתה פסולתם אבנים טובות.
 <strong>אמר ר' יוסי בר' חנינא: לא ניתנה תורה</strong> מתחילה <strong>אלא למשה ולזרעו, שנאמר: "כתב לך"</strong> (שמות לד, כז) וכן נאמר: <strong>"פסל לך"</strong> (שמות יט, א), ולמדו חכמים: <strong>מה פסולתן שלך — אף כתבן שלך.</strong> אלא <strong>משה נהג בה טובת עין ונתנה לישראל, ועליו הכתוב אומר: "טוב עין הוא יברך</strong> כי נתן מלחמו לדל<strong>"</strong> (משלי כב, ט). 
 <strong>מתיב</strong> <small>[מקשה]</small> <strong>רב חסדא:</strong> הלא נאמר <strong>"ואתי צוה ה' בעת ההיא ללמד אתכם</strong> חוקים ומשפטים<strong>"</strong> (דברים ד, יד), משמע שמתחילה משה נצטווה ללמד תורה לישראל! ומשיבים: יש להבין <strong>ואותי צוה —</strong> לעצמי, <strong>ואני</strong> רציתי ולימדתי <strong>לכם.</strong> ומקשים עוד: הרי נאמר <strong>"ראה למדתי אתכם חקים ומשפטים כאשר צוני ה' אלהי"</strong> (דברים ד, ה)! ומתרצים: <strong>אותי צוה</strong> עבור עצמי, <strong>ואני</strong> עושה <strong>לכם</strong> טובה ומלמדכם.
 ומקשים: הרי נאמר <strong>"ועתה כתבו לכם את השירה הזאת</strong> ולמדה את בני ישראל<strong>"</strong> (דברים לא, יט), משמע שנצטווה משה ללמדה לישראל! ומשיבים: על <strong>השירה</strong> של "האזינו" <strong>לחודה</strong> <small>[לבדה]</small> נצטווה ולא על שאר התורה. על כך מקשים: הרי נאמר <strong>"למען תהיה לי השירה הזאת לעד בבני ישראל"</strong> (דברים לא, יט), ומשמע שאין הכוונה לשירה אלא לכל התורה שכתובות בה המצוות! <strong>אלא</strong> יש לומר כי התורה כמו שהיא ניתנה באמת לכל ישראל, ומה שאמר ר' יוסי בר' חנינא שניתנה למשה הכוונה היא ל<strong>פילפולא בעלמא</strong> <small>[פילפול בלבד].</small> שיש דברים בפילפולה ובהעמקתה של תורה שהיו מתנה מיוחדת למשה רבינו, והוא נתנם בטובתו לישראל.
 <strong>אמר ר' יוחנן: אין הקדוש ברוך הוא משרה שכינתו אלא על</strong> מי שהוא <strong>גבור ועשיר וחכם ועניו, וכולן</strong> אנו למדים <strong>ממשה.</strong> ומפרטים: <strong>גבור — דכתיב</strong> <small>[שנאמר]:</small> <strong>"ויפרש את האהל על המשכן"</strong> (שמות מ, יט), <strong>ואמר מר</strong> <small>[החכם]:</small> <strong>משה רבינו</strong> עצמו <strong>פרסו, וכתיב</strong> <small>[ונאמר]:</small> <strong>"עשר אמות ארך הקרש" וגו'</strong> (שמות כו, טז), משמע שהיה משה גבוה וגיבור כל כך שיכול היה לפרוס בעצמו את הכיסוי מעל לקרשים. ומקשים: <strong>אימא דאריך וקטין</strong> <small>[אמור ש</small>היה <small>ארוך ורזה]</small> ואין ללמוד מכאן שהיה גיבור!
 <strong>אלא מן הדין קרא</strong> <small>[הכתוב הזה]</small> למדים שהיה משה גיבור, <strong>דכתיב</strong> <small>[שנאמר]:</small> <strong>"ואתפש בשני הלחת ואשליכם מעל שתי ידי ואשברם"</strong> (דברים ט, יז), <strong>ותניא</strong> <small>[ושנויה</small> ברייתא<small>]:</small> <strong>הלוחות</strong> היה <strong>ארכן ששה</strong> טפחים <strong>ורחבן ששה ועביין שלשה,</strong> ואם משה היה יכול לשאת ולהשליך משא כבד כזה משמע שהיה גיבור.
 שהיה <strong>עשיר —</strong> שנאמר: <strong>"פסל לך"</strong> (שמות לד, א), ולמדו מכאן: <strong>פסולתן</strong> של לוחות הברית <strong>שלך יהא,</strong> ופסולת זו היתה כולה אבנים טובות. שהיה משה רבינו <strong>חכם</strong> למדים מדברי <strong>רב ושמואל, דאמרי תרוייהו</strong> <small>[שאמרו שניהם]:</small> <strong>חמשים שערי בינה נבראו בעולם, וכולם נתנו למשה חסר אחת, שנאמר: "ותחסרהו מעט מאלהים"</strong> (תהלים ח, ו). <strong>עניו — דכתיב</strong> <small>[שנאמר]:</small> <strong>"והאיש משה ענו מאד"</strong> (במדבר יב, ג).
 <big>ב</big> <strong>אמר ר' יוחנן: כל הנביאים עשירים היו, מנלן</strong> <small>[מניין לנו]</small> דבר זה — <strong>ממשה ומשמואל מעמוס ומיונה</strong> שהיו כולם עשירים.
 <strong>משה</strong> רבינו — <strong>דכתיב</strong> <small>[שנאמר]</small> בו: <strong>"לא חמור אחד מהם נשאתי"</strong> (במדבר טז, טו), ונברר, למה הכוונה בדברים אלה: <strong>אי</strong> <small>[אם]</small> כוונתו שלא לקח מהם <strong>בלא אגרא</strong> <small>[שכר],</small> שלא הפקיע חמור לעצמו, וכי כוונתו של משה בדבריו <strong>לאפוקי מאן דשקל</strong> <small>[להוציא מי שלוקח]</small> <strong>בלא</strong> לשלם <strong>אגרא</strong> <small>[שכר]?</small> הרי אדם כזה הוא גזלן! <strong>אלא</strong> ש<strong>אפילו באגרא</strong> <small>[בשכר]</small> לא לקח. ומכאן שהיה עשיר ולא נצרך אף לקנות דבר. ודוחים: מכאן אין ראיה, <strong>דילמא</strong> <small>[שמא]</small> להיפך <strong>משום</strong> ש<strong>עני הוה</strong> <small>[היה]</small> ולא היה לו כסף לשלם עבור החמור. <strong>אלא</strong> למדים זאת <strong>מן</strong> הכתוב בענין לוחות הברית <strong>"פסל לך"</strong> (שמות לד, א) — <strong>פסולתן יהא שלך.</strong>
 ש<strong>שמואל</strong> היה עשיר אנו למדים ממה <strong>דכתיב</strong> <small>[שנאמר]:</small> <strong>"הנני ענו בי נגד ה' ונגד משיחו את שור מי לקחתי וחמור מי לקחתי"</strong> (שמואל א יב, ג). <strong>אי</strong> <small>[אם]</small> תאמר שהוא מתכוון לומר שלא לקח <strong>בחנם,</strong> האם כוונתו בדבריו <strong>לאפוקי מאן דשקל</strong> <small>[להוציא מי שלוקח]</small> <strong>בחנם</strong> שלא כדין?! <strong>אלא,</strong> ש<strong>אפילו בשכר</strong> לא לקח, מפני שהיה לו הכל משלו. ומקשים: <strong>דלמא</strong> <small>[שמא]</small> משום ש<strong>עני הוה</strong> <small>[היה]</small> ולכן לא יכול לקחת בשכר. <strong>אלא מהכא</strong> <small>[מכאן],</small> שנאמר: <strong>"ותשבתו הרמתה כי שם ביתו"</strong> (שמואל א ז, יז), <strong>ואמר רבא: כל מקום שהלך — ביתו עמו.</strong> ומכאן שהיה עשיר ויכול היה להרשות לעצמו לקחת את כל חפציו ממקום למקום.
 <strong>אמר רבא: גדול מה שנאמר בשמואל יותר משנאמר במשה</strong> רבינו, ש<strong>אילו במשה רבינו כתיב</strong> <small>[נאמר]</small> <strong>"לא חמור אחד מהם נשאתי"</strong> וכוונתו ש<strong>אפילו בשכר</strong> לא לקח מהם בעל כרחם, <strong>ואילו גבי</strong> <small>[אצל]</small> <strong>שמואל אפילו ברצון,</strong> שהאיש רצה ששמואל ישתמש בשלו, <strong>לא שכרו, דכתיב</strong> <small>[שנאמר]:</small> <strong>"ויאמרו לא עשקתנו ולא רצותנו</strong> ולא לקחת מיד איש מאומה<strong>"</strong> (שמואל א יב, ד), ואפילו ברצון ("רצותנו").
 שהיה <strong>עמוס</strong> עשיר, למדים ממה <strong>דכתיב</strong> <small>[שנאמר]:</small> <strong>"ויען עמוס ויאמר אל אמציה לא נביא אנכי ולא בן נביא אנכי כי בוקר אנכי ובולס שקמים"</strong> (עמוס ז, יד) ועניינו <strong>כדמתרגם</strong> <small>[כמו שמתרגם]</small> <strong>רב יוסף: ארי מרי גיתי אנא ושקמין לי בשפלתא</strong> <small>[כי בעל עדרים אני ושקמים</small> יש <small>לי בשפלה]</small> <strong>וגו'.</strong> מכאן למדים שהיה עשיר.
 שהיה <strong>יונה</strong> עשיר <strong>דכתיב</strong> <small>[שנאמר]:</small> <strong>"ויתן שכרה וירד בה"</strong> (יונה א, ג) ו<strong>אמר ר' יוחנן: שנתן שכרה של</strong> ה<strong>ספינה כולה. אמר ר' רומנוס: שכרה של ספינה הויא</strong> <small>[היה]</small> <strong>ארבע אלפים דינרי דהבא</strong> <small>[זהב].</small>
 <strong>ואמר ר' יוחנן: בתחלה היה משה</strong> רבינו <strong>למד תורה ומשכחה, עד שניתנה לו במתנה, שנאמר: "ויתן אל משה ככלתו לדבר אתו"</strong> (שמות לא, יח) ומכיון שניתנה לו במתנה נעשתה שלו, ויכול היה לזכור אותה.
 <big>ג משנה</big> <strong>ו</strong>המדיר את חבירו הנאה ממנו <strong>זן את אשתו ואת בניו</strong> של המודר, <strong>אף על פי שהוא,</strong> המודר עצמו, <strong>חייב במזונותן</strong> ונהנה בכך שאחר זן אותם. <strong>ו</strong>אולם <strong>לא יזון את בהמתו</strong> של המודר <strong>בין</strong> שהיא בהמה <strong>טמאה בין</strong> שהיא בהמה <strong>טהורה. ר' אליעזר אומר: זן את הטמאה ואינו זן את הטהורה. אמרו לו: מה</strong> ההבדל <strong>בין טמאה לטהורה? אמר להו</strong> <small>[להם]:</small> <strong>שהטהורה</strong> אף ש<strong>נפשה</strong> (חייה הם) <strong>לשמים, ו</strong>אולם <strong>גופה שלו,</strong> שהלא יכול לאכול אותה, ונמצא שנהנה במישרין מן המזון שמזינים אותה. <strong>ו</strong>אילו בהמה <strong>טמאה</strong>
## דף לח:
 <strong>נפשה וגופה לשמים,</strong> שהרי אינו יכול לאכול את בשרה. <strong>אמרו לו: אף הטמאה נפשה לשמים וגופה שלו, שאם ירצה — הרי הוא מוכרה לגוים או מאכילה לכלבים.</strong>
 <big>א גמרא</big> <strong>אמר רב יצחק בר חנניה אמר רב הונא: המודר הנאה מחבירו — מותר להשיא לו בתו. הוי</strong> <small>[היה עוסק,</small> מתקשה<small>]</small> <strong>בה ר' זירא: במאי עסקינן</strong> <small>[במה אנו עוסקים]</small> כאן? <strong>אילימא</strong> <small>[אם תאמר]</small> שמדובר <strong>בשנכסי אבי</strong> ה<strong>כלה אסורין על החתן, הרי</strong> כשמשיא לו את בתו נמצא ש<strong>מוסר לו שפחה לשמשו</strong> ומהנה אותו בכך!
 <strong>אלא</strong> יש לומר שמדובר <strong>ב</strong>מקרה ש<strong>נכסי</strong> ה<strong>חתן אסורין על אבי</strong> ה<strong>כלה,</strong> ואין אבי הכלה נהנה מרכוש החתן למרות שהלה מפרנס את בתו. אולם אם כן, הלא <strong>גדולה מזו אמרו</strong> במשנה: <strong>זן את אשתו ואת בניו ואף על פי שהוא חייב במזונותן,</strong> ואין זה נחשב כנהנה ממנו, <strong>ואת אמרת</strong> <small>[ואתה אומר]</small> כחידוש ש<strong>מותר</strong> המודר <strong>להשיא לו</strong> למדיר את <strong>בתו?!</strong> הלא דבר זה מובן מאליו!
 אלא <strong>לעולם</strong> יש לפרש שמדובר <strong>ב</strong>מקרה <strong>שנכסי אבי</strong> ה<strong>כלה אסורין על החתן, ו</strong>מדובר פה <strong>בבתו בוגרת</strong> שהאב אינו רשאי להשיאה בעצמו בעל כרחה, <strong>ו</strong>עושה זאת רק <strong>מדעתה,</strong> ואם כן לא הוא מהנה אותו.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המודר הנאה מחבירו — אסור להשיא לו בתו</strong> הקטנה, <strong>אבל משיאו בתו בוגרת ומדעתה.</strong>
 וכיוצא בזה <strong>אמר ר' יעקב: המדיר בנו</strong> מהנאה כדי לאלץ את הבן שילך <strong>ל</strong>עסוק ב<strong>תלמוד תורה — מותר</strong> בכל זאת להנות אותו בהנאה קטנה כגון: <strong>למלאות לו חבית של מים, ולהדליק לו את הנר. ר' יצחק אמר:</strong> אף <strong>לצלות לו דג קטן. אמר ר' ירמיה אמר ר' יוחנן: המודר הנאה מחבירו מותר להשקותו כוס של שלום.</strong> ושואלים: <strong>מאי ניהו</strong> <small>[מה הוא]</small> כוס של שלום זה? <strong>הכא תרגימו</strong> <small>[כאן,</small> בבבל, <small>היו מתרגמים</small> ומסבירים<small>]:</small> <strong>כוס של בית האבל,</strong> כוס יין שנותנים לאבלים לשתות בסעודת הבראה. <strong>במערבא אמרי</strong> <small>[בארץ ישראל היו אומרים]</small> ומפרשים שהכוונה היא: <strong>כוס של בית המרחץ,</strong> ששותים כשיוצאים מבית המרחץ.
 <big>ב</big> שנינו במשנה: <strong>ולא יזון את בהמתו בין</strong> טמאה בין טהורה. <strong>תניא</strong> <small>[שנויה</small> ברייתא<small>],</small> <strong>יהושע איש עוזא אומר:</strong> המודר הנאה מחבירו <strong>זן</strong> את <strong>עבדיו ושפחותיו הכנענים, ולא יזון את בהמתו בין טמאה בין טהורה.</strong> ושואלים: <strong>מאי טעמא</strong> <small>[מה טעם]</small> ההבדל? ומסבירים: <strong>עבדיו ושפחותיו הכנענים — למנחרותא עבידן</strong> <small>[לעבודה</small> הם <small>עשויים],</small> <strong>בהמה — לפטומא עבידא</strong> <small>[לפיטום</small> היא <small>עשויה,</small> מיועדת<small>]</small> ונמצא שנהנה מבשרה, אם באכילתה (של הבהמה הטהורה), אם במכירתה (של הטמאה) לגוי.
 <big>ג משנה</big> <strong>המודר הנאה מחבירו ונכנס לבקרו</strong> ביקור חולים — <strong>עומד</strong> בביתו של המודר <strong>אבל לא יושב</strong> שם. <strong>ומרפאו רפואת נפש, אבל לא רפואת ממון.</strong>
## דף לט.
 <strong>במאי עסקינן</strong> <small>[במה אנו עוסקים</small> כאן<small>]?</small> <strong>אי</strong> <small>[אם]</small> <strong>בשנכסי</strong> ה<strong>מבקר אסורין על</strong> ה<strong>חולה — אפילו יושב נמי</strong> <small>[גם כן]</small> מותר, ומדוע לא ישב המבקר? והרי לו מותר ליהנות משל החולה! <strong>אי</strong> <small>[אם]</small> <strong>בשנכסי</strong> ה<strong>חולה אסורין על המבקר — אפילו עומד נמי</strong> <small>[גם כן]</small> <strong>לא,</strong> שהרי הוא נהנה מעצם הכניסה לבית! <strong>אמר שמואל: לעולם</strong> תפרש כי מדובר <strong>בשנכסי</strong> ה<strong>מבקר אסורין על החולה, ובמקום שנוטלין שכר על הישיבה</strong> עם החולה, והמבקר חוסך מן החולה את הצורך לשכור מי שישב עימו, ומשום כך אסור לשבת אצלו, <strong>ואין נוטלין שכר על העמידה.</strong>
 ושואלים: <strong>מאי פסקא</strong> <small>[מה הפסק,</small> החילוק<small>]</small> שאתה מחלק את הדברים דווקא בדרך זו? ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> ש<strong>אף במקום שנוטלין שכר</strong> לשבת עם החולה, <strong>על הישיבה — בעי למשקל</strong> <small>[צריך,</small> ניתן, <small>לקחת],</small> <strong>על העמידה — לא בעי למשקל</strong> <small>[צריך לקחת].</small> <strong>ואיבעית אימא</strong> <small>[ואם תרצה אמור]</small> והסבר <strong>כ</strong>פי שאמר לענין אחר <strong>ר' שמעון בן אליקים,</strong> שאסרו על מודר הנאה להיכנס בשדה שבעליו הדירו הנאה ממנו, <strong>גזירה שמא ישהא בעמידה</strong> יותר מכפי המותר לו. <strong>הכא נמי</strong> <small>[כאן גם כן]</small> <strong>גזירה שמא ישהא בישיבה</strong> יותר ממה שנצרך למצוה.
 <strong>עולא אמר: לעולם</strong> תפרש את משנתנו <strong>ב</strong>מקרה <strong>שנכסי</strong> ה<strong>חולה אסורין על המבקר, וכגון</strong> ש<strong>לא אדריה</strong> <small>[הדיר אותו]</small> החולה <strong>מן</strong> דבר שהוא צורך <strong>חיותיה</strong> <small>[חייו]</small> של החולה ממש. ומקשים: <strong>אי הכי</strong> <small>[אם כך]</small> <strong>אפילו יושב נמי</strong> <small>[גם כן]</small> יהא מותר, שהרי אמרנו שלא הדיר אותו בדבר הנוגע לחייו! ומשיבים: <strong>הא</strong> <small>[הרי]</small> <strong>אפשר</strong> לעשות את כל הדרוש <strong>בעמידה,</strong> ואסור לו ליהנות יותר מן ההכרח.
 <strong>מיתיבי</strong> <small>[מקשים]</small> ממה ששנינו בברייתא: המודר הנאה מחבירו ו<strong>חלה הוא,</strong> המדיר — <strong>נכנס</strong> המודר <strong>לבקרו,</strong> אם <strong>חלה בנו — שואלו בשוק</strong> על שלום הבן, אבל לא נכנס לבקרו. <strong>בשלמא</strong> <small>[נניח]</small> <strong>ל</strong>דברי <strong>עולא,</strong> ש<strong>אמר</strong> והעמיד את המשנה <strong>ב</strong>מקרה <strong>שנכסי</strong> ה<strong>חולה אסורין על המבקר, וכגון</strong> ש<strong>לא אדריה מן חיותיה</strong> <small>[הדיר אותו מחייו]</small> — <strong>שפיר</strong> <small>[יפה,</small> טוב<small>]</small> ומובן שאין תנאי זה שייך כשבנו חולה, ואם כן אסור המודר להיכנס לביתו.
 <strong>אלא ל</strong>דעת <strong>שמואל</strong> ש<strong>אמר</strong> והעמיד את המשנה <strong>ב</strong>מקרה <strong>שנכסי</strong> ה<strong>מבקר אסורין על החולה, מאי שנא</strong> <small>[מה שונה]</small> <strong>הוא ומאי שנא</strong> <small>[מה שונה]</small> <strong>בנו</strong> ומדוע אסור לו לבקר את הבן? ומשיבים: <strong>אמר</strong> <small>[</small>יכול היה שמואל <small>לומר]</small> <strong>לך: מתניתין</strong> <small>[משנתנו]</small> מדברת <strong>ב</strong>מקרה <strong>שנכסי</strong> ה<strong>מבקר אסורין על החולה,</strong> ואילו ה<strong>ברייתא</strong> מדברת <strong>ב</strong>מקרה <strong>שנכסי</strong> ה<strong>חולה אסורין על המבקר.</strong>
 ושואלים: <strong>מאי פסקא</strong> <small>[מה הפסק,</small> החלוקה<small>],</small> מדוע אתה מסביר את הדברים דווקא כך? <strong>אמר רבא (אמר): שמואל</strong>
## דף לט:
 <strong>מתניתין קשיתיה</strong> <small>[משנתנו היתה קשה לו];</small> <strong>מאי איריא דתני</strong> <small>[מה שייך,</small> מדוע דווקא <small>ששנה]</small> <strong>עומד אבל לא יושב? שמע מינה</strong> <small>[למד מכאן]</small> שמדובר במקרה ש<strong>נכסי</strong> ה<strong>מבקר אסורין על החולה.</strong>
 <big>א</big> כיון שהמשנה עוסקת בפרטי דין ביקור חולים, מביאים דברים שנאמרו בענין זה. <strong>אמר ריש לקיש: רמז לביקור חולין מן התורה מנין — שנאמר</strong> בעדת קורח: <strong>"אם כמות כל האדם ימתון אלה ופקדת כל האדם</strong> יפקד עליהם לא ה' שלחני<strong>"</strong> (במדבר טז, כט). ושואלים: <strong>מאי משמע</strong> <small>[מה המשמעות],</small> כיצד לומדים ביקור חולים מפסוק זה? <strong>אמר רבא,</strong> כך אמר משה: <strong>אם כמות כל האדם ימותון אלה,</strong> עדת קורח, כמיתת שאר בני אדם <strong>שהן חולים</strong> קודם מותם <strong>ומוטלים בעריסתן</strong> (במיטתם), <strong>ובני אדם מבקרים אותן</strong> ("ופקודת כל האדם" — שבני אדם פוקדים=מבקרים אותם), ואם כך יארע להם <strong>מה הבריות אומרים — לא ה' שלחני לזה.</strong>
 כיון שהזכרנו ענין עדת קורח מביאים מה ש<strong>דרש רבא: "</strong>ו<strong>אם בריאה יברא ה'"</strong> (במדבר טז, ל), שמפרש את כפל הלשון "בריאה יברא": <strong>אם בריאה</strong> (ברואה) כבר <strong>גיהנם — מוטב תהיה, אם לאו — יברא ה'</strong> בריאה זו מחדש.
 שואלים: <strong>איני</strong> <small>[כך הוא]?</small> וכי יש ספק בדבר אם נברא כבר הגיהנם? <strong>והא תניא</strong> <small>[והרי שנינו</small> בברייתא<small>]:</small> <strong>שבעה דברים נבראו קודם שנברא העולם, אלו הן: תורה, ותשובה, גן עדן, וגיהנם, כסא הכבוד, ובית המקדש, ושמו של משיח.</strong>
 וראיות לכל דבר: <strong>תורה — דכתיב</strong> <small>[שנאמר]</small> בפרק המדבר על התורה: <strong>"ה' קנני ראשית דרכו</strong> קדם מפעליו מאז<strong>"</strong> (משלי ח, כב).
 <strong>תשובה — דכתיב</strong> <small>[שנאמר]:</small> <strong>"בטרם הרים ילדו ותחולל</strong> ארץ ותבל... <strong>תשב אנוש עד דכא</strong> ותאמר שובו בני אדם<strong>"</strong> (תהלים צ, ב-ג).
 <strong>גן עדן — דכתיב</strong> <small>[שנאמר]:</small> <strong>"ויטע ה' אלהים גן בעדן מקדם" וגו'</strong> (בראשית ב, ח) שמפרשים אותו "מקדם" — קודם שנברא העולם.
 <strong>גיהנם — דכתיב</strong> <small>[שנאמר]:</small> <strong>"כי ערוך מאתמול תפתה"</strong> (ישעיה ל, לג), כלומר, מלפני היום של העולם ("מאתמול"), מוכן כבר ("ערוך") הגיהנם ("תפתה").
 <strong>כסא כבוד — דכתיב</strong> <small>[שנאמר]:</small> <strong>"נכון כסאך מאז</strong> מעולם אתה<strong>"</strong> (תהלים צג, ב).
 <strong>בית המקדש — דכתיב</strong> <small>[שנאמר]:</small> <strong>"כסא כבוד מרום מראשון</strong> מקום מקדשנו<strong>"</strong> (ירמיה יז, יב), ו"מראשון" משמעו — מתחילה.
 <strong>שמו של משיח — דכתיב</strong> <small>[שנאמר]</small> <strong>"יהי שמו לעולם</strong> לפני שמש ינון שמו" (תהלים עב, יז). כלומר, שעוד לפני שנברא השמש כבר היה שמו של המשיח.
 ואם כן לא ניתן לפרש את הפסוק כדברי רבא, שהיה למשה ספק אם נברא כבר הגיהנם, <strong>אלא</strong> כך יש לפרש את כפל הלשון "בריאה יברא" — <strong>הכי קאמר</strong> <small>[כך אמר]</small> משה: <strong>אי איברי ליה פומא</strong> <small>[אם נברא לו,</small> לגיהנם, <small>פה] —</small> <strong>מוטב, ואם לא — יברא ה'.</strong> ומקשים: <strong>והכתיב</strong> <small>[והרי נאמר]:</small> <strong>"</strong>ו<strong>אין כל חדש תחת השמש"</strong> (קהלת א, ט), שאין דברים חדשים לגמרי נבראים בעולם! ומשיבים: <strong>הכי קאמר</strong> <small>[כך אמר]:</small> <strong>אי הכא</strong> <small>[אם כאן]</small> <strong>לא מקרב פומא</strong> <small>[קרוב הפה]</small> של הגיהנם — <strong>להכא ליקרב</strong> <small>[לכאן יקרב]</small> ודבר זה אינו בכלל בריאה חדשה.
 כיון שהזכירו את מחלוקת קרח עם משה, מביאים עוד מה ש<strong>דרש רבא ואמרי לה</strong> <small>[ו</small>יש <small>אומרים אותה]</small> ש<strong>אמר</strong> זאת <strong>ר' יצחק: מאי דכתיב</strong> <small>[מהו שנאמר]</small> <strong>"שמש ירח עמד זבלה</strong> לאור חיציך יהלכו לנוגה ברק חניתך<strong>"</strong> (חבקוק ג, יא), <strong>שמש וירח ב</strong>רקיע הנקרא <strong>"זבול" מאי בעיין</strong> <small>[מה</small> הם <small>מבקשים</small> שם<small>]?</small> שהרי אין שם מקום השמש והירח, <strong>והא</strong> <small>[והרי]</small> <strong>ברקיע</strong> עצמו <strong>קביעי</strong> <small>[קבועים</small> הם<small>]!</small> אלא, <strong>מלמד שעלו שמש וירח מרקיע לזבול, ואמרו לפניו: רבונו של עולם, אם אתה עושה דין לבן עמרם</strong> כפי שביקש במחלוקתו עם קרח — <strong>אנו מאירים, ואם לאו</strong> <small>[לא] —</small> <strong>אין אנו מאירין.</strong>
 <strong>באותה שעה ירה בהן</strong> הקדוש ברוך הוא <strong>חיצים וחניתות, אמר להם: בכל יום ויום</strong> בני אדם עובדי עבודה זרה <strong>משתחוים לכם ואתם מאירים</strong> ואינכם מוחים. <strong>בכבודי לא מחיתם, בכבוד בשר ודם מחיתם! ו</strong>משום כך מאז <strong>בכל יום ויום יורין בהן חיצין וחניתות,</strong> ורק אז הם יוצאים <strong>ומאירים, שנאמר: "לאור חציך יהלכו</strong> לנוגה ברק חניתך<strong>"</strong> (חבקוק ג, יא).
 <big>ב</big> ושוב לענין העיקרי של ביקור חולים, <strong>תניא</strong> <small>[שנויה</small> ברייתא<small>]:</small> מצות <strong>ביקור חולים אין לה שיעור.</strong> ושואלים: <strong>מאי</strong> <small>[מה</small> פירוש<small>]</small> <strong>"אין לה שיעור"? סבר רב יוסף למימר</strong> <small>[לומר]</small> כי הכוונה היא ש<strong>אין שיעור למתן שכרה. אמר ליה</strong> <small>[לו]</small> <strong>אביי: וכל</strong> ה<strong>מצות</strong> האחרות <strong>מי</strong> <small>[האם]</small> <strong>יש שיעור</strong> ידוע <strong>למתן שכרן? והא תנן</strong> <small>[והרי שנינו</small> במשנה<small>]:</small> <strong>הוי זהיר במצוה קלה כבחמורה, שאין אתה יודע</strong> כמה הוא <strong>מתן שכרן של מצות! אלא אמר אביי:</strong> שאין לה שיעור ביחס שבין החולה והמבקר אותו, ש<strong>אפילו גדול</strong> מבקר <strong>אצל קטן,</strong> ואין ראוי שיאמר הגדול שאין הדבר לפי כבודו. <strong>רבא אמר:</strong> אין לה שיעור בריבוי הפעמים בהן מבקר את החולה, ו<strong>אפילו מאה פעמים ביום.</strong>
 <strong>אמר ר' אחא בר חנינא: כל המבקר חולה נוטל</strong> חלק <strong>אחד מששים בצערו. אמרי ליה</strong> <small>[אמרו לו]:</small> <strong>אם כן ליעלון שיתין ולוקמוה</strong> <small>[שיכנסו שישים</small> אנשים לבקרו <small>ויעמידוהו</small> מחוליו<small>]</small> על ידי כך! <strong>אמר ליה</strong> <small>[לו]:</small> <strong>כעישורייתא דבי</strong> <small>[כמו העישורים של בית</small> מדרשו<small>]</small> של <strong>רבי,</strong> שאמר שנותן לכל אחת מבנותיו עשירית מרכושו, והכוונה היא עשירית ממה שנשאר לאחר שנטלו הקודמות לה. ואף כאן, כל מבקר חולה נוטל אחד משישים ממה שנשאר לפני שבא, ולכן לעולם נשאר מקצת חוליו של החולה. <strong>ו</strong>עוד, שנטילת חלק מהחולי על ידי המבקר את החולה היא דווקא במקרה שהחולה הוא <strong>בן גילו</strong> (מזלו) של המבקר, ולא בכל אדם.
 ומסבירים מהו אותו ענין עשיריות של רבי, <strong>דתניא</strong> <small>[ש</small>כן <small>שנינו</small> בברייתא<small>]</small> <strong>רבי אומר: בת הניזונית מנכסי אחין</strong> לאחר מות האב — <strong>נוטלת עישור נכסים</strong> לנדוניה. <strong>אמרו לו לרבי: לדבריך מי שיש לו עשר בנות ובן,</strong> נמצא ש<strong>אין לו לבן במקום בנות כלום,</strong> שהן נוטלות את כל הירושה! <strong>אמר להן: ראשונה נוטלת עישור נכסים, שניה</strong> נוטלת עישור <strong>במה ששיירה</strong> ראשונה, <strong>שלישית במה ששיירה</strong> שניה, <strong>וחוזרות וחולקות בשוה.</strong> שלפי מספר הבנות הן חוזרות ומחלקות את הכסף המגיע להן בשווה, ובאופן זה תמיד נשאר משהו לבן.
 מסופר: <strong>רב חלבו חלש</strong> <small>[חלה],</small> <strong>נפק אכריז</strong> <small>[יצא</small> ו<small>הכריז]</small> <strong>רב כהנא:</strong>
## דף מ.
 <strong>רב חלבו באיש</strong> <small>[חלה].</small> <strong>לא איכא</strong> <small>[היה]</small> מי <strong>דקא אתי</strong> <small>[שבא]</small> לבקרו. <strong>אמר להו</strong> <small>[להם]</small> רב כהנא לחכמים: <strong>לא כך היה מעשה בתלמיד אחד מתלמידי ר' עקיבא שחלה. לא נכנסו חכמים לבקרו, ונכנס ר' עקיבא</strong> עצמו <strong>לבקרו,</strong> וציווה לתלמידיו לטפל בו, <strong>ובשביל שכיבדו</strong> (טאטאו וניקו) <strong>וריבצו</strong> (מים על הרצפה) <strong>לפניו, חיה</strong> (הבריא). <strong>אמר לו</strong> התלמיד: <strong>רבי, החייתני. יצא ר' עקיבא ודרש: כל מי שאין מבקר חולים</strong> הריהו <strong>כאילו שופך דמים,</strong> שייתכן שהחולה נמצא בלי מי שמטפל בו, ואם אין מי שמבקר אותו, אין יודעים מה מצבו ועלול לחלות יותר.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: כל המבקר את החולה גורם לו שיחיה, וכל שאינו מבקר את החולה גורם לו שימות.</strong> ושואלים: <strong>מאי גרמא</strong> <small>[במה</small> הוא <small>גורם]?</small> <strong>אילימא</strong> <small>[אם תאמר]</small> כי <strong>כל המבקר את החולה מבקש עליו רחמים שיחיה, וכל שאין מבקר את החולה מבקש עליו רחמים שימות — שימות סלקא דעתך</strong> <small>[עולה על דעתך]?!</small> מדוע מבקש עליו שימות? <strong>אלא: כל שאין מבקר חולה אין מבקש עליו רחמים, לא שיחיה ולא שימות,</strong> ומשום שיכול היה להצילו בתפילתו, הרי זה כגורם לו שימות.
 מסופר: <strong>רבא, יומא קדמאה דחליש</strong> <small>[ביום הראשון שהיה מרגיש חולשה]</small> <strong>אמר להון</strong> <small>[היה אומר להם,</small> לבני ביתו<small>]:</small> <strong>לא תיגלו לאיניש</strong> <small>[אל תגלו לאיש]</small> שאני חולה, כדי ש<strong>לא לתרע מזליה</strong> <small>[יורע מזלי].</small> <strong>מכאן ואילך,</strong> כשהורע מצבו, <strong>אמר להון</strong> <small>[</small>היה <small>אומר להם]:</small> <strong>פוקו ואכריזו בשוקא</strong> <small>[צאו והכריזו בשוק]</small> שאני חולה. <strong>דכל דסני לי ליחדי לי</strong> <small>[שכל השונא אותי ישמח בי,</small> במחלתי<small>],</small> <strong>וכתיב</strong> <small>[ונאמר]:</small> <strong>"בנפל אויבך אל תשמח"</strong> (משלי כד, יז), ונאמר אחריו: "פן יראה ה' ורע בעיניו והשיב מעליו אפו" (משלי כד, יח), <strong>ודרחים לי ליבעי עלי רחמי</strong> <small>[ו</small>מי <small>שאוהב אותי יבקש עלי רחמים].</small>
 <strong>אמר רב: כל המבקר את החולה ניצול מדינה של גיהנם, שנאמר: "אשרי משכיל אל דל ביום רעה ימלטהו ה'"</strong> (תהלים מא, ב), ומסביר את הדברים: <strong>אין דל אלא חולה, שנאמר</strong> בתפילת חזקיה בחוליו: <strong>"מדלה יבצעני"</strong> (ישעיה לח, יב), <strong>אי נמי</strong> <small>[או גם כן]</small> <strong>מן הדין קרא</strong> <small>[מהפסוק הזה]</small> אפשר ללמוד, ששאלו את אמנון בן דוד בחוליו: <strong>"מדוע אתה ככה דל בן המלך בבקר בבקר" וגו'</strong> (שמואל ב יג, ד). ו<strong>אין רעה אלא גיהנם, שנאמר: "כל פעל ה' למענהו וגם רשע ליום רעה"</strong> (משלי טז, ד), שעונשו האחרון של הרשע הוא בגיהנם.
 <strong>ואם ביקר מה שכרו?</strong> ותוהים: <strong>מה שכרו?!</strong> הלא <strong>כדאמר</strong> <small>[כפי שאמר]:</small> <strong>ניצול מדינה של גיהנם! אלא</strong> השאלה היתה: <strong>מה שכרו בעולם הזה,</strong> והתשובה לכך בהמשך הכתוב:
 <strong>"ה' ישמרהו ויחיהו ואשר בארץ ואל תתנהו בנפש איביו"</strong> (תהלים מא, ג) והוא מפרשו: <strong>"ה' ישמרהו" — מיצר הרע, "ויחיהו" —</strong> שיצילהו <strong>מן היסורין, "ואשר בארץ" — שיהו הכל מתכבדין בו, "ואל תתנהו בנפש איביו" —</strong> כוונתו <strong>שיזדמנו לו ריעים כ</strong>דרך שנזדמנו ל<strong>נעמן,</strong> שהיו לו ידידים שיעצו לו לפנות לאלישע וגרמו בכך <strong>שריפו</strong> (ריפאו) <strong>את צרעתו. ואל יזדמנו לו ריעים כרחבעם ש</strong>על ידי עצתם <strong>חילקו את מלכותו.</strong>
 ובאותו ענין <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: אם יאמרו לך ילדים "בנה" וזקנים</strong> יאמרו <strong>"סתור" — שמע לזקנים ואל תשמע לילדים, שבנין ילדים</strong> אינו אלא <strong>סתירה, וסתירת זקנים</strong> הינה <strong>בנין. וסימן לדבר: רחבעם בן שלמה</strong> (ראה מלכים א יב, כא). שאילו היה שומע בעצת הזקנים ונכנע לפי שעה, לא היתה מלכותו נחלקת.
 <strong>אמר רב שישא בריה</strong> <small>[בנו]</small> של <strong>רב אידי: לא ליסעוד איניש קצירא</strong> <small>[יבקר אדם</small> את <small>החולה]</small> <strong>לא בתלת שעי קדמייתא</strong> <small>[בשלוש שעות ראשונות]</small> של היום, <strong>ולא בתלת שעי בתרייתא דיומא</strong> <small>[בשלוש שעות אחרונות של היום],</small> <strong>כי היכי</strong> <small>[כדי]</small> ש<strong>לא ליסח דעתיה</strong> <small>[יסיח דעתו]</small> <strong>מן רחמי</strong> <small>[הרחמים].</small> ומסביר: <strong>תלת שעי קדמייתא</strong> <small>[שלוש שעות ראשונות]</small> — <strong>רווחא דעתיה</strong> <small>[מרווחת דעתו],</small> שלאחר מנוחת הלילה מחלתו נחלשת קצת והמבקר סבור שאין צורך להתפלל עליו. <strong>בתרייתא</strong> <small>[</small>בשעות <small>האחרונות</small> של היום<small>] —</small> <strong>תקיף חולשיה</strong> <small>[מתגברת חולשתו]</small> וסבור המבקר שהוא כבר לאחר יאוש ואין טעם להתפלל עליו.
 <big>א</big> <strong>אמר רבין אמר רב: מניין שהקדוש ברוך הוא</strong> עצמו <strong>זן את החולה — שנאמר: "ה' יסעדנו על ערש דוי" וגו'</strong> (תהלים מא, ד), ומפרש כאן "יסעדנו" — יתן לו סעודה, יזון אותו. <strong>ו</strong>עוד <strong>אמר רבין אמר רב</strong> בענין זה: <strong>מניין שהשכינה שרויה למעלה ממטתו של החולה — שנאמר: "ה' יסעדנו על ערש דוי",</strong> שמפרש שה' על ערשו ממש.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הנכנס לבקר את החולה לא ישב לא על גבי מטה ולא על גבי ספסל ולא על גבי כסא</strong> שהם למעלה מן החולה, <strong>אלא מתעטף</strong> בבגדו, בדרך כבוד, <strong>ויושב על גבי קרקע, מפני שהשכינה שרויה למעלה ממטתו של חולה, שנאמר: "ה' יסעדנו על ערש דוי",</strong> ואין ראוי שאדם ישב למעלה ממקום השכינה.
 <strong>ו</strong>אגב מאמרים אלה של רבין בשם רב בענין ביקור חולים מביאים עוד ממה ש<strong>אמר רבין אמר רב:</strong> כשיורד <strong>מטרא במערבא</strong> <small>[גשם בארץ ישראל] —</small> <strong>סהדא רבה</strong> <small>[עד גדול]</small> לכך הוא נהר <strong>פרת,</strong> שבסופו של דבר מי גשמים אלה מגיעים לנהר פרת ומתרבים מימיו. <strong>ופליגא</strong> <small>[וחלוקה]</small> דעה זו על דעת <strong>שמואל.</strong> ש<strong>אמר שמואל: נהרא מכיפיה מתבריך</strong> <small>[הנהר מגדותיו מתברך]</small> ומשם באים המים, ולא מן הגשמים שבמקום רחוק. ומעירים: <strong>ופליגא</strong> <small>[וחלוקה]</small> אימרה זו של <strong>שמואל</strong> על דברי <strong>שמואל</strong> עצמו בענין אחר, ש<strong>אמר שמואל: אין המים מטהרין בזוחלין,</strong> כלומר, אינם מטהרים כמי מעיין, שמי מעיין מטהרים כדינם אף כאשר הם זוחלים = נעים,
## דף מ:
 <strong>אלא פרת ביומי</strong> <small>[בימי]</small> <strong>תשרי בלבד</strong> שאז אין בנהר מים אלא אותם שנובעים ממעיינותיו, אבל בשאר ימות השנה מעורבים בהם מי גשמים ושלגים.
 ומסופר לפי סברה זו: <strong>אבוה</strong> <small>[אביו]</small> של <strong>שמואל עבד להון</strong> <small>[היה עושה להן]</small> <strong>מקוואות לבנתיה</strong> <small>[לבנותיו]</small> כדי שיטבלו בהם <strong>ביומי</strong> <small>[בימי]</small> <strong>ניסן,</strong> משום שסבר שמי הנהר מעורבים בזמן זה במי גשמים המרובים מהם בכמותם, ואינם יכולים לטהר בזוחלים, ולכן עשה להן מקוואות במקום אחר. <strong>ומפצי</strong> <small>[ומחצלות]</small> הניח להן מתחת רגליהן <strong>ביומי</strong> <small>[בימי]</small> <strong>תשרי</strong> כשהיו טובלות בנהר עצמו, שלא יגרום הטיט שבקרקע הנהר לידי חציצה בטבילה.
 <big>א</big> <strong>אמר ר' אמי אמר רב: מאי דכתיב</strong> <small>[מהו שנאמר]</small> <strong>"ואתה בן אדם עשה לך כלי גולה"</strong> (יחזקאל יב, ג) — <strong>זו נר וקערה</strong>
## דף מא.
 <strong>ושטיח,</strong> שהגולה זקוק להם ויכול לקחתם איתו ממקום למקום. ובענין דומה, פירשו את הפסוק המדבר על הגלות <strong>"</strong>ועבדת את אויביך... ו<strong>בחסר כל"</strong> (דברים כח, מח), <strong>אמר ר' אמי אמר רב:</strong> משמעות "בחוסר כל" היא — <strong>בלא נר</strong> לאור <strong>ובלא שלחן</strong> לאכול עליו. <strong>רב חסדא אמר: בלא אשה. רב ששת אמר: בלא שמש</strong> לסייע לו. <strong>רב נחמן אמר: בלא דעה. תנא</strong> <small>[שנה]</small> החכם בברייתא: "בחוסר כל" פירושו <strong>בלא מלח ובלא רבב</strong> (שומן) לטבל בהם את פיתו.
 <strong>אמר אביי: נקטינן</strong> <small>[מוחזקים אנו] —</small> <strong>אין עני אלא בדעה.</strong> כלומר, עוני אמיתי הוא עניות הדעת, וכדברי רב נחמן, שהרי זה חוסר כל. <strong>במערבא אמרי</strong> <small>[בארץ ישראל היו אומרים]:</small> מי <strong>דדא ביה</strong> <small>[שזו,</small> הדעת, <small>בו] —</small> <strong>כולא ביה</strong> <small>[הכל בו],</small> <strong>דלא דא ביה</strong> <small>[שאין זו בו] —</small> <strong>מה</strong> יש <strong>ביה</strong> <small>[בו].</small> מי שאת <strong>דא קני</strong> <small>[זו קנה] —</small> <strong>מה</strong> עוד <strong>חסר</strong> לו, מי שאת <strong>דא</strong> <small>[זה]</small> <strong>לא קני</strong> <small>[קנה] —</small> <strong>מה קני</strong> <small>[קנה].</small>
 <big>א</big> <strong>אמר ר' אלכסנדרי אמר ר' חייא בר אבא: אין החולה עומד מחליו</strong> (מחלים) <strong>עד שמוחלין לו על כל עונותיו, שנאמר: "הסלח לכל עונכי הרפא לכל תחלואיכי"</strong> (תהלים קג, ג). שקודם נאמר בפסוק "הסולח לכל עונכי" ורק אחר כך "הרופא לכל תחלואיכי". <strong>רב המנונא אמר:</strong> כשמבריא הוא אף <strong>חוזר לימי עלומיו, שנאמר: "רטפש בשרו מנער ישוב לימי עלומיו"</strong> (איוב לג, כה). על הפסוק <strong>"כל משכבו הפכת בחליו"</strong> (תהלים מא, ד) <strong>אמר רב יוסף: לומר</strong> ש<strong>משכח</strong> החולה <strong>תלמודו</strong> בזמן מחלתו, שכל מה שהיה מסודר אצלו — נהפך.
 ומסופר, שאכן <strong>רב יוסף</strong> עצמו <strong>חלש</strong> <small>[חלה],</small> <strong>איעקר ליה תלמודיה</strong> <small>[נעקר,</small> נשכח, <small>ממנו תלמודו],</small> <strong>אהדריה</strong> <small>[החזיר אותו]</small> <strong>אביי קמיה</strong> <small>[לפניו],</small> שהזכיר לו מה ששכח. <strong>היינו דבכל דוכתא אמרינן</strong> <small>[</small>ו<small>זהו שבכל מקום אנו אומרים],</small> <strong>אמר רב יוסף: לא שמיע לי הדא שמעתא</strong> <small>[שמעתי</small> את <small>השמועה הזו],</small> <strong>אמר ליה</strong> <small>[לו]</small> <strong>אביי: את אמריתה ניהלן, ומהא מתניתא אמריתה ניהלן</strong> <small>[אתה אמרת אותה לנו, ומברייתא זו אמרת לנו].</small> כי רב יוסף שכח, ואביי תלמידו היה מזכיר לו.
 מסופר: <strong>כי הוה גמיר</strong> <small>[כאשר היה לומד]</small> <strong>רבי תלת עשרי אפי הילכתא</strong> <small>[שלוש עשרה פנים בהלכה]</small> בכל ענין, <strong>אגמריה</strong> <small>[לימדו]</small> את <strong>ר' חייא שבעה</strong> פנים <strong>מנהון</strong> <small>[מהם].</small> <strong>לסוף חלש</strong> <small>[חלה]</small> <strong>רבי</strong> ושכח כולם, <strong>אהדר</strong> <small>[חזר]</small> <strong>ר' חייא קמיה הנהו</strong> <small>[לפניו</small> על <small>אותן]</small> <strong>שבעה אפי דאגמריה</strong> <small>[פנים שלימד אותו]</small> אבל <strong>שיתא אזדו</strong> <small>[שש הלכו,</small> נשכחו<small>],</small> שהרי לא לימד אותן רבי לאחרים. <strong>הוה ההוא קצרא, הוה שמיע ליה</strong> <small>[היה כובס אחד</small> ש<small>היה שומע אותו]</small> את <strong>רבי כדהוה גריס להו</strong> <small>[כשהיה לומד אותן],</small> את כל ההלכות הללו. <strong>אזל</strong> <small>[הלך]</small> <strong>ר' חייא וגמר יתהון קמי קצרא</strong> <small>[ולמד אותן לפני,</small> אצל <small>הכובס]</small> <strong>ואתא ואהדר יתהון קמי</strong> <small>[ובא והחזיר אותן לפני]</small> <strong>רבי. כד הוה חזי ליה</strong> <small>[כאשר היה רואה אותו]</small> <strong>רבי לההוא קצרא</strong> <small>[את הכובס ההוא]</small> <strong>אמר ליה</strong> <small>[</small>היה <small>אומר לו]</small> <strong>רבי: אתה עשית אותי ואת חייא,</strong> שהרי ממך חזרנו ולמדנו דברים אלה ששכחנום. <strong>איכא דאמרי</strong> <small>[יש שאומרים]</small> כי <strong>הכי קאמר ליה</strong> <small>[יש שאומרים</small> ש<small>כך היה אומר לו]:</small> <strong>אתה עשית את חייא, וחייא עשה אותי.</strong>
 <strong>ואמר ר' אלכסנדרי אמר ר' חייא בר אבא: גדול נס שנעשה לחולה יותר מן הנס שנעשה לחנניה מישאל ועזריה</strong> שניצלו מכבשן האש. שבנס <strong>של חנניה מישאל ועזריה</strong> הם ניצלו מ<strong>אש של הדיוט, ו</strong>אש זו <strong>הכל יכולים לכבותה. וזו של חולה</strong> שאוחזת בו הקדחת, החום — אש <strong>של שמים היא, ומי יכול לכבותה?</strong>
 <strong>ואמר ר' אלכסנדרי אמר ר' חייא בר אבא, ואמרי לה</strong> <small>[ו</small>יש <small>אומרים]</small> ש<strong>אמר</strong> זאת <strong>ר' יהושע בן לוי: כיון שהגיע קיצו,</strong> סוף ימיו הקצוב <strong>של אדם — הכל מושלים בו, שנאמר: "והיה כל מצאי יהרגני"</strong> (בראשית ד, יד). שחשש קין שכיון שנגזרה עליו מיתה לאחר שהרג את הבל — שוב לא יוכל לעמוד בפני כל צרה, והכל יהרגוהו. <strong>רב אמר: מן הדין קרא</strong> <small>[מפסוק זה]</small> נלמד הדבר: <strong>"למשפטיך עמדו היום כי הכל עבדיך"</strong> (תהלים קיט, צא). שכאשר נגזר משפטו של אדם למות — הכל נעשים עבדיו של הקדוש ברוך הוא להיות שליחים להמיתו.
 ומסופר באותו ענין: <strong>רבה בר שילא אמרו ליה</strong> <small>[לו]:</small> <strong>שכיב גברא</strong> <small>[מת אדם].</small> <strong>גבוה הוה</strong> <small>[היה],</small> <strong>רכיב גירדונא זוטרא</strong> <small>[רכוב</small> על <small>פרד קטן],</small> <strong>מטא תיתורא</strong> <small>[הגיע לגשר]</small> <strong>איסתויט</strong> <small>[נבהל]</small> הפרד, <strong>שדייה וקא שכיב</strong> <small>[השליכו</small> לרוכב <small>ומת].</small> שאף שהיה הוא גבוה והפרד קטן ולא היתה זו נפילה גדולה — מכל מקום מת בה. <strong>קרי על נפשיה</strong> <small>[קרא על עצמו]:</small> <strong>"למשפטיך עמדו היום".</strong>
 <strong>שמואל חזייה לההוא קרוקיתא דעקרבא יתיבא על אקרוקתא ועברה נהראף טרקא גברא ומיית</strong> <small>[ראה עקרב אחד יושב על צפרדע ועובר</small> את <small>הנהר, עקץ אדם</small> בצד השני של הנהר <small>ומת]</small> אותו אדם. <strong>קרי עליה</strong> <small>[קרא עליו]</small> <strong>"למשפטיך עמדו היום</strong> כי הכל עבדיך" שאפילו שרצים אלה הם עבדיו ושליחיו של הקדוש ברוך הוא, וכדי שייעקץ אותו אדם על ידי העקרב, שאינו יכול לעבור את המים, נזדמנה לעקרב צפרדע זו להעבירו.
 <big>ב</big> <strong>אמר שמואל: אין מבקרין את החולה אלא למי שחלצתו חמה,</strong> כלומר, מי שיש לו חום. ושואלים: <strong>לאפוקי מאי</strong> <small>[להוציא</small> את <small>מה]?</small> שמדבריו נלמד שיש חולים אחרים שאין מבקרים אותם. ומשיבים: <strong>לאפוקי הא דתניא</strong> <small>[להוציא זו ששנינו</small> בברייתא<small>],</small> <strong>ר' יוסי בן פרטא אומר משום</strong> (בשם) <strong>ר' אליעזר: אין מבקרין לא חולי מעיים ולא חולי העין ולא</strong> את אלה שיש להם <strong>מחושי הראש.</strong> ומבררים: <strong>בשלמא</strong> <small>[נניח]</small> <strong>חולי מעיים משום כיסופא</strong> <small>[בושה],</small> שהוא נזקק בכל פעם לצאת לנקביו, ולא נוח לו הדבר בגלל האורח. <strong>אלא חולי העין ומחושי הראש מאי טעמא</strong> <small>[מה טעם]</small> אין מבקרים אותם?
 ומשיבים: <strong>משום</strong> הטעם שאמר <strong>רב יהודה,</strong> ש<strong>אמר רב יהודה: דיבורא קשיא לעינא</strong> <small>[הדיבור קשה לעין]</small> <strong>ומעלי לאישתא</strong> <small>[ומועיל לקדחת].</small> ולכן, מי שיש לו כאבי עיניים או ראש — מוטב שלא ידבר, ואם מבקרים אותו יצטרך לדבר עם מבקריו, והדבר עלול להזיק לו. <strong>אמר רבא: האי אישתא</strong> <small>[קדחת זו],</small> <strong>אי לאו דפרוונקא דמלאכא דמותא</strong> <small>[אם לא ש</small>היא <small>השליח של מלאך המוות],</small> כלומר, שהיא גוררת אחריה חולי קשה עד כדי סכנת מוות, הייתי אומר עליה שהיא <strong>מעלי</strong> <small>[מעולה]</small>
## דף מא:
 <strong>כחיזרא לדיקלי</strong> <small>[כמו הקוצים</small> שמקיפים סביב <small>לדקל],</small> שהם שומרים אותו, אם היה החום בא <strong>חד לתלתין יומין</strong> <small>[אחת לשלושים יום],</small> <strong>וכי תירייקי לגופא</strong> <small>[וכמו סם רפואה לגוף].</small> <strong>רב נחמן בר יצחק אמר:</strong> מוטב לו לאדם כשאין לו קדחת, <strong>לא היא ולא תירייקה</strong> <small>[רפואתה].</small>
 <strong>אמר רבה בר יונתן אמר רב יחיאל: ערסן יפה לחולה לרפואתו.</strong> ושואלים: <strong>מאי</strong> <small>[מהו]</small> <strong>ערסן</strong> זה? <strong>אמר ר' יונתן: חושלא דשערי עתיקתא דריש נפיא</strong> <small>[שעורים ישנות קלופות שמתחילת הניפוי],</small> <strong>אמר אביי: בעיין בישולא כעין בישרא דתורא</strong> <small>[</small>ו<small>צריכות בישול כמו בשר שור],</small> כלומר, בישול רב. <strong>רב יוסף אמר:</strong> ערסן הוא <strong>סמידי דשערי עתיקתא דריש נפיא</strong> <small>[סולת של שעורים ישנות שמתחילת הניפוי],</small> <strong>אמר אביי: בעיין בישולא כבשרא דתורא</strong> <small>[צריכות בישול כבשר שור].</small>
 <strong>אמר ר' יוחנן:</strong> מי שחולה במחלת המעיים <strong>בורדם, אין מבקרים</strong> אותו, <strong>ואין מזכירין שמו</strong> מפני שיש בכך בושה לחולה. ושואלים: <strong>מאי טעמא</strong> <small>[מה טעם]</small> אין מבקרים אותו? <strong>אמר ר' אלעזר: מפני שהוא כמעיין הנובע</strong> שכל הזמן בשלשול. <strong>ואמר ר' אלעזר: למה נקרא שמו "בורדם" — לפי שהוא כמעיין הנובע</strong> (בור— דם).
 <big>א</big> ושבים למשנתנו, שנאמר בה שמכל מקום מי שחבירו מודר ממנו הנאה <strong>ומרפאהו רפואת הנפש</strong> אבל לא רפואת ממון. ומבררים: <strong>היכי קתני</strong> <small>[איך</small> בדיוק <small>שנה]?</small> <strong>אילימא</strong> <small>[אם תאמר]</small> ש<strong>"רפואת נפש"</strong> כוונתו שמרפאהו <strong>בחנם, "רפואת ממון"</strong> כוונתו <strong>בשכר, ליתני הכי</strong> <small>[שישנה כך]</small> במפורש: <strong>מרפאהו בחנם, אבל לא בשכר! אלא: "רפואת נפש"</strong> כוונתה רפואת <strong>גופו, "רפואת ממון"</strong> היא רפואת <strong>בהמתו. אמר ר' זוטרא בר טוביה אמר רב:</strong> אף על פי שאסור ברפואת בהמתו של המודר ממנו הנאה, <strong>אבל אומר לו "סם פלוני יפה לה</strong> לבהמה, <strong>סם פלוני רע לה",</strong> שמאחר שאינו מטפל בה ממש, אין זה נקרא שמהנה אותו.
 <big>ב משנה</big> <strong>ורוחץ עמו</strong> עם המודר ממנו הנאה <strong>באמבטי גדולה</strong> שאין בה כל השפעה לכך שאף הוא נמצא באמבטי, <strong>אבל לא בקטנה,</strong> שאם היא חמה מדי או קרה מדי גורם גוף נוסף הנמצא באמבטי למתן את מידת החום של המים, ונמצא שגורם לו הנאה. <strong>וישן עמו במטה.</strong>
 <strong>ר' יהודה אומר:</strong> מותר לישן עימו במטה <strong>בימות החמה,</strong> שאין בכך הנאה כאשר נמצאים יחד, <strong>אבל לא בימות הגשמים, מפני שהוא מהנהו</strong> במה שמחמם את המיטה. <strong>ומיסב עמו על המטה</strong> אפילו בימות הגשמים, שאין בכך הנאה. <strong>ואוכל עמו על השולחן, אבל לא מן התמחוי</strong> (כלי גדול) שאוכלים ממנו יותר מאדם אחד. שהרי אם משאיר עבור חבירו חלק מן האוכל, גורם לו בכך הנאה. <strong>אבל אוכל הוא עמו מן התמחוי החוזר,</strong> שאם התמחוי סובב וחוזר שנית בין כל המסובים — יכול לאכול עימו ממנו.
 <big>ג גמרא</big> <strong>תניא</strong> <small>[שנויה</small> ברייתא<small>]:</small> <strong>לא ירחץ עמו באמבטי, ולא ישן עמו במטה, בין גדולה בין קטנה,</strong> אלו <strong>דברי ר' מאיר. ר' יהודה אומר:</strong> במיטה <strong>גדולה בימות הגשמים, וקטנה בימות החמה מותר,</strong> שאין בכך הנאה. <strong>רוחץ עמו באמבטי גדולה, ומזיע עמו בקטנה,</strong> שאין נוכחותו מביאה תועלת לחבירו. <strong>אבל מיסב עמו על המטה ואוכל עמו על השולחן, אבל לא מן התמחוי. אבל אוכל הוא מן התמחוי החוזר. אמר ר' יוסי בר חנינא:</strong> הכוונה היא <strong>מן התמחוי החוזר לבעל הבית,</strong> שהמסובים אינם גומרים את כל המצוי בתמחוי, וכל מי שאוכל ממנו משאיר מקצת, ויש די לכולם.
 <big>ד משנה</big> <strong>לא יאכל עמו מן האבוס</strong> (כלי אוכל) <strong>ש</strong>שמים <strong>לפני הפועלים, ולא יעשה עמו</strong> עבודה <strong>באומן</strong> (שורה אחת בכרם), אלו <strong>דברי ר' מאיר. וחכמים אומרים: עושה והוא ברחוק ממנו</strong> ולא כשהוא קרוב לו, שיש בכך משום עזרה לו.
 <big>ה גמרא</big> כשעובד אתו <strong>בקרוב — הכל לא פליגי דאסיר</strong> <small>[אינם חלוקים שאסור].</small> <strong>כי פליגי</strong> <small>[כאשר נחלקו]</small> במשנה הרי זה <strong>ברחוק</strong> ממנו, <strong>ר' מאיר סבר: גזרינן</strong> <small>[גוזרים אנו]</small> <strong>רחוק משום קרוב, דקא מרפי לה לארעא קמיה</strong> <small>[ש</small>בקרוב <small>הוא מרפה את האדמה לפניו]</small> על ידי שעודר בה, ומיקל עליו. <strong>ורבנן סברי</strong> <small>[וחכמים סבורים ]:</small> <strong>לא גזרינן</strong> <small>[אין אנו גוזרים].</small>
## דף מב.
 <big>א משנה</big> <strong>המודר הנאה מחבירו לפני שביעית</strong> (שנת השמיטה), כלומר, בשנה רגילה — <strong>אינו יורד</strong> (נכנס) <strong>לתוך שדהו</strong> של החבר, <strong>ואינו אוכל מן</strong> הנטיעות <strong>הנוטות</strong> כלפי חוץ לשדה, אפילו שאינו נכנס לתוך השדה. <strong>ובשביעית</strong> שאז פירות האילנות הם הפקר לכל — <strong>אינו יורד לתוך שדהו</strong> של חבירו <strong>אבל אוכל הוא מן הנטיעות הנוטות</strong> לחוץ, שהרי בשנה זו הפירות אינם שייכים לחבירו. אם <strong>נדר הימנו</strong> רק <strong>מאכל, לפני שביעית — יורד</strong> בכל זמן <strong>לתוך שדהו,</strong> שהרי מותר בהנאה ממנו, <strong>ואינו אוכל מן הפירות</strong> לפי שאסר עצמו באכילה מפירותיו. <strong>ובשביעית —</strong> גם <strong>יורד ו</strong>גם <strong>אוכל.</strong>
 <big>ב גמרא</big> <strong>רב ושמואל דאמרי תרוייהו</strong> <small>[שאמרו שניהם]:</small> אם אמר <strong>"נכסים אלו</strong> אסורים <strong>עליך</strong> בהנאה <strong>"</strong><strong>לפני</strong> שהגיעה שנת ה<strong>שביעית — אין יורד לתוך שדהו, ואינו אוכל מן הנוטות אף על פי שהגיע</strong> שנת ה<strong>שביעית.</strong> שכיון שחל איסור על הפירות קודם לכן, אין האיסור פוקע בשביעית. <strong>ואם בשביעית</strong> עצמה <strong>נדר — אין יורד לתוך שדהו, אבל אוכל מן הנוטות,</strong> שהרי בשעה שהדירו אין הפירות שלו ולא היה יכול לאוסרם עליו.
 <strong>ור' יוחנן וריש לקיש דאמרי תרוייהו</strong> <small>[שאמרו שניהם]</small> אחרת: אם אמר לחבירו <strong>"נכסי</strong> אסורים <strong>עליך</strong> בהנאה <strong>"</strong><strong>לפני שביעית — אין יורד לתוך שדהו ואין אוכל מן הנוטות, הגיע</strong> שנת ה<strong>שביעית — אינו יורד לתוך שדהו, אבל אוכל הוא את הנוטות</strong> מפני שהם הפקר.
 ומציעים: <strong>לימא בהא קמיפלגי</strong> <small>[האם לומר</small> ש<small>ב</small>עקרון <small>זה נחלקו],</small> ש<strong>רב ושמואל סברי</strong> <small>[סבורים]:</small> <strong>אדם אוסר דבר שברשותו אפילו לכשיצא מרשותו,</strong> וכיון שאסר את הפירות לפני שביעית, אף כשהגיעה שנת השביעית והנכסים יצאו מרשותו, מכל מקום האיסור עדיין חל עליהם. <strong>ו</strong>אילו <strong>ר' יוחנן וריש לקיש סברי</strong> <small>[סבורים]:</small> <strong>אין אדם אוסר דבר שברשותו לכשיצא מרשותו,</strong> ולכן מותר לאכול את הפירות בשביעית?
 ותוהים: <strong>ותסברא</strong> <small>[וכי</small> יכול <small>אתה לסבור כן]?</small> <strong>מי איכא למאן דאמר</strong> <small>[האם יש מי שאומר]</small> <strong>אין אדם אוסר דבר שברשותו לכשיצא מרשותו?</strong> ראשית, הדבר אינו עולה מתוך דבריהם, כי <strong>אם כן</strong> סבורים ר' יוחנן וריש לקיש, <strong>ניפלגי</strong> <small>[שיחלקו]</small> <strong>ב</strong>אומר <strong>"נכסים אלו"</strong> שלמרות שאמר "אלו" אין האיסור חל עליהם כאשר יוצאים מרשותו, בשביעית, <strong>וכל שכן ב</strong>אומר <strong>"נכסי",</strong> שאז משמעות הדברים היא רק שאוסר עליו כל עוד הם נכסיו, ולא כשאינם ברשותו!
 <strong>ותו</strong> <small>[ועוד]:</small> <strong>הא תנן</strong> <small>[הרי שנינו</small> במשנה<small>]</small> ש<strong>אדם אוסר דבר שברשותו לכשיצא מרשותו, דתנן</strong> <small>[ש</small>כן <small>שנינו</small> במשנה<small>]:</small> <strong>האומר לבנו "קונם שאתה נהנה לי",</strong> אם <strong>מת</strong> האב — <strong>יירשנו</strong> הבן, שהרי אז אינו נהנה משל אביו, כיון שלאחר מותו אין לו עוד קנין בנכסיו. ואם אמר שהוא אוסר עליו את נכסיו <strong>"בחייו ובמותו",</strong>
## דף מב:
 <strong>אם מת</strong> האב — <strong>לא יירשנו</strong> הבן, משמע שיכול לאסור את נכסיו גם אחרי שייצאו מרשותו! ודוחים: <strong>שאני הכא</strong> <small>[שונה כאן]</small> <strong>דקא אמר ליה</strong> <small>[שאומר לו]</small> במפורש <strong>"בחייו ובמותו",</strong> אבל אין מוכח מכאן שגם אם אמר סתם שאוסר נכסים אלו, שהם נאסרים גם לאחר שיצאו מרשותו.
 אף שתירצנו קושי זה, <strong>מכל מקום קשיא</strong> <small>[קשה]</small> על הדברים מקושיה ראשונה: מפני מה לא נחלקו אף באומר "נכסים אלו"? <strong>אלא,</strong> יש לחזור מהסבר זה וכך צריך לומר: כשאוסר <strong>ב</strong>לשון <strong>"נכסים אלו" — כולי עלמא לא פליגי</strong> <small>[הכל אינם חלוקים]</small> שהאיסור חל על הנכסים גם כשיוצאים מרשותו. <strong>כי פליגי</strong> <small>[כאשר</small> הם <small>חלוקים]</small> הרי זה <strong>ב</strong>אומר <strong>"נכסי";</strong>
 <strong>רב ושמואל סברי</strong> <small>[סבורים]</small> כי <strong>לא שנא</strong> <small>[שונה]</small> אם אומר <strong>"נכסים אלו",</strong> ו<strong>לא שנא</strong> <small>[שונה]</small> אם אומר <strong>"נכסי",</strong> שבכולם <strong>אדם אוסר</strong> אפילו לכשיצאו מרשותו. <strong>ור' יוחנן וריש לקיש סברי</strong> <small>[סבורים]</small> כי כשאומר <strong>"נכסים</strong> אלו <strong>"</strong>— <strong>אדם אוסר</strong> לעולם, אך כשהוא אומר <strong>"נכסי" — אין אדם אוסר</strong> אלא כל זמן שהם ברשותו, ש"נכסי" משמעו — השייכים לי.
 ושואלים: <strong>ומי איכא למאן דאמר</strong> <small>[והאם יש מי שאומר]</small> כי <strong>לא שנא</strong> <small>[שונה]</small> כשאומר <strong>"נכסים אלו" ולא שנא</strong> <small>[שונה]</small> כשהוא אומר <strong>"נכסי"</strong> ובכל מקרה יכול לאסור לכשיצאו מרשותו? <strong>והא תנן</strong> <small>[והרי שנינו</small> במשנה<small>]:</small> <strong>האומר לחבירו "קונם לתוך ביתך שאני נכנס"</strong> או שאומר "קונם <strong>שדך שאני לוקח</strong> (קונה)", אם <strong>מת</strong> בעל הבית <strong>או שמכרו לאחר — מותר,</strong> שהרי לא נאסר בהם אלא כל זמן שהם ביתו ושדהו של אותו אדם. אבל אם אמר <strong>"</strong>קונם <strong>לבית זה שאני נכנס",</strong> או שאמר: <strong>"שדה זו שאני לוקח",</strong> גם אם <strong>מת</strong> בעל הבית <strong>או שמכרו לאחר — אסור.</strong> משמע שיש הבדל בדין אם אוסר את הנכס עצמו ("בית זה"), או שאומר "נכסים של פלוני" ("ביתך"), שאז האיסור הוא רק בזמן שהם ברשותו!
 <strong>אלא,</strong> יש לחזור מכל מה שאמרנו ולומר כך: <strong>כי אמרי</strong> <small>[כאשר אומרים]</small> <strong>ר' יוחנן וריש לקיש</strong> את דבריהם שאין אדם אוסר נכסיו לכשיצאו מרשותו, הרי זה <strong>ב</strong>אומר ומפרש <strong>"נכסי", ורב ושמואל</strong> אמרו שאוסר דווקא <strong>ב</strong>אומר <strong>"נכסים אלו", ו</strong>להלכה <strong>לא פליגי</strong> <small>[אינם חלוקים],</small> שכל זוג חכמים דיבר במציאות אחרת.
 <big>א</big> שנינו במשנה: <strong>ובשביעית אין יורד לתוך שדהו,</strong> אבל אוכל הוא מן הפירות הנוטים מחוץ לתחום שדהו. ושואלים: <strong>מאי שנא</strong> <small>[</small>ב<small>מה שונה]</small> ש<strong>אוכל מן הנוטות —</strong> משום <strong>דפירי דהפקירא אינון</strong> <small>[שפירות של הפקר הם],</small> אם כן <strong>ארעא נמי אפקרה</strong> <small>[</small>את <small>הקרקע גם כן הפקירה]</small> התורה, שבשביעית הכל מותרים להיכנס ולאכול ומדוע אסור למודר להיכנס לשדה המדיר?!
 <strong>אמר עולא:</strong> כאן מדובר <strong>בעומדין</strong> אותם <strong>אילנות</strong> של פרי <strong>על הגבולים</strong> של השדה, וכיון שיכול לאכול מפירותיהם גם בלא להיכנס לשדה — לא התירו לו להיכנס לשדה. <strong>ר' שמעון בן אליקים אמר:</strong> אפילו כשהיו האילנות עומדים בתוך השדה אסור לו לרדת לשדה, <strong>גזירה שמא ישהא בעמידה</strong> בשדה שלא לצורך אכילה, ודבר זה לא הותר לו אפילו בשביעית.
 <big>ב משנה</big> <strong>המודר הנאה מחבירו — לא ישאילנו</strong> חבירו <strong>ולא ישאל ממנו, לא ילונו ולא ילוה ממנו, ולא ימכור לו ולא יקח</strong> (יקנה) <strong>ממנו.</strong>
## דף מג.
 <big>א גמרא</big> שואלים: <strong>בשלמא</strong> <small>[נניח]</small> האיסור ש<strong>לא ילונו</strong> חבירו מובן — משום <strong>דקא מהני ליה</strong> <small>[ש</small>הוא <small>מהנה אותו]</small> בכך. <strong>אלא לא ילוה הימנו, מאי קא מהני ליה</strong> <small>[מה מהנה אותו]</small> חבירו בזה? <strong>ו</strong>אפילו <strong>בשלמא</strong> <small>[נניח]</small> <strong>לא ילוה הימנו ולא יקח הימנו</strong> משום <strong>דקמיתהני מיניה</strong> <small>[שהוא</small> <small>נהנה ממנו],</small> שאפשר לומר שהמודר מבטיח את כספו על ידי ההלוואה, או שמוכר דבר שקשה לו למוכרו באופן אחר, <strong>אלא לא ישאל הימנו מאי קא מיתהני מיניה</strong> <small>[מה</small> הוא <small>נהנה ממנו]</small> שהרי השואל מחזיר לו את אותו חפץ עצמו!
 <strong>אמר ר' יוסי בר' חנינא:</strong> יש לפרש <strong>כגון שנדרו הנאה זה מזה,</strong> ומשום כך מובן מדוע לא ישאל ולא ישאיל וכו'. <strong>אביי אמר:</strong> אפשר להסביר כמשמעה של המשנה שרק אחד אסור בהנאה, אלא <strong>גזירה</strong> היא שגזרו חכמים שלא <strong>לשאול</strong> מן המודר ממנו הנאה <strong>משום להשאיל,</strong> שאם יתירוהו לשאול יש לחשוש שמא יבוא להשאיל, כדרך שאנשים נוהגים זה עם זה, ולכן גזרו שלא יהיה ביניהם משא ומתן כל עיקר, <strong>וכן בכולהו</strong> <small>[בכולם]</small> בהלוואה ובמכר <strong>גזירה</strong> היא, כדי שלא יגיע לבסוף ליהנות ממנו.
 <big>ב משנה</big> <strong>אמר לו</strong> לחבירו: <strong>"השאילני פרתך". אמר לו</strong> החבר: <strong>אינה פנויה.</strong> כעס המבקש ו<strong>אמר: "קונם שדי שאני חורש בה</strong> בפרה זו <strong>לעולם".</strong> הרי <strong>אם היה דרכו לחרוש</strong> בעצמו — <strong>הוא אסור</strong> מעתה לחרוש שדהו בפרה זו, <strong>וכל</strong> שאר בני <strong>אדם מותרים</strong> לחרוש בה עבורו. <strong>ואם אין דרכו לחרוש</strong> אלא אחרים חורשים בשבילו — <strong>הוא וכל אדם אסורין,</strong> שזו היתה כוונת הנודר, שאסר על עצמו הנאת חרישה בפרה זו.
 ענין אחר; <strong>המודר הנאה מחבירו ואין לו</strong> למודר <strong>מה יאכל,</strong> והחבר אינו יכול לתת לו, שהרי אסור הלה בנדר מליהנות לו. <strong>הולך</strong> החבר <strong>אצל החנוני ואומר</strong> לו: <strong>איש פלוני נודר ממני הנאה ואיני יודע מה אעשה.</strong> והחנווני מבין את כוונתו, <strong>והוא</strong> החנווני <strong>נותן לו</strong> למודר שאין לו מה לאכול, <strong>ובא</strong> אחר כך החנווני <strong>ונוטל</strong> את המגיע לו <strong>מזה</strong> שאמר לו.
 כיוצא בזה, אם <strong>היה ביתו</strong> של המודר צריך <strong>לבנות,</strong> או <strong>גדרו לגדור,</strong> או <strong>שדהו לקצור</strong> וזקוק לפועלים ואין כסף בידו לשוכרם, <strong>הולך</strong> החבר <strong>אצל הפועלים ואומר: איש פלוני מודר ממני הנאה ואיני יודע מה אעשה. והן</strong> הפועלים <strong>עושין עמו</strong> (עובדים אצלו), <strong>ובאין ונוטלין שכר</strong> על עבודתם <strong>מזה</strong> שאמר להם.
 <strong>היו מהלכין בדרך ואין לו</strong> למודר <strong>מה יאכל — נותן</strong> החבר <strong>לאחד לשום</strong> (לשם) <strong>מתנה, והלה</strong> המודר <strong>מותר בה.</strong> שעכשיו לא משל המודר הוא נהנה, אלא משל אדם אחר. <strong>אם אין עמהם אחר</strong> אלא היו שם רק שניהם — <strong>מניח</strong> את האוכל <strong>על הסלע או על הגדר ואומר: הרי הן מופקרים לכל מי שיחפוץ,</strong> וכיון שכך, שוב אינם שלו, <strong>והלה</strong> המודר <strong>נוטל ואוכל. ור' יוסי אוסר</strong> בכגון זה.
 <big>ג גמרא</big> שנינו במשנה שאם היו המודר וחבירו לבדם, ורצה החבר לתת אוכל למודר, יכול לעשות זאת על ידי שמפקיר את האוכל, ור' יוסי אוסר. <strong>אמר ר' יוחנן: מאי טעמא</strong> <small>[מה הטעם]</small> של <strong>ר' יוסי? קסבר</strong> <small>[סבור</small> הוא<small>]:</small> <strong>הפקר</strong> דינו <strong>כמתנה</strong> לדיני קנין. <strong>מה מתנה</strong> אין קניינה נגמר <strong>עד דאתיא</strong> <small>[שמגיעה]</small> <strong>מרשות נותן לרשות מקבל,</strong> וכל עוד לא זכה בה המקבל אינה נחשבת כמתנה, <strong>אף הפקר — עד דאתיא</strong> <small>[שמגיע]</small> <strong>לרשות זוכה,</strong> שאין החפץ המופקר נחשב כיוצא לגמרי מרשות בעליו עד שיזכה בו אדם אחר. ובמקרה המתואר במשנה, שעדיין לא נותק קשר הבעלות בין החפץ ובין הנותן, אסור הלה לזכות בו שהרי נהנה ממנו במישרין.
 <strong>מתיב</strong> <small>[מקשה]</small> <strong>ר' אבא,</strong> שנינו בברייתא: <strong>והלה נוטל ואוכל ור' יוסי אוסר. אמר ר' יוסי: אימתי</strong> אומר אני שהוא אסור — <strong>בזמן שנדרו קודם להפקירו,</strong> שאז חל האיסור מתחילה על כל רכושו, גם על מה שהפקיר לאחר מכן.
## דף מג:
 <strong>אבל אם היה הפקירו קודם לנדרו — הרי זה מותר. ואי אמרת</strong> <small>[ואם אומר אתה]</small> שטעמו של ר' יוסי הוא שאין החפץ יוצא מרשות המפקיר <strong>עד דאתי</strong> <small>[שבא]</small> <strong>לרשות זוכה,</strong> אם כן, <strong>מה לי</strong> אם היה <strong>נדרו קודם להפקירו מה לי הפקירו קודם לנדרו?</strong> הרי בכל מקרה לא יצא החפץ מרשות בעליו, והרי המודר נהנה ממנו!
 ומשיבים: <strong>הוא,</strong> ר' אבא, <strong>מותיב לה</strong> <small>[היה מקשה אותה</small> קושיה<small>]</small> <strong>והוא</strong> עצמו <strong>משני לה</strong> <small>[היה מתרץ אותה],</small> שאין ההבדל בין הדברים משום דיני ההפקר אלא משום הנדר עצמו, ש<strong>כל הנודר אין דעתו על מה שהפקיר.</strong> ולכן, אם נדר לאחר שהפקיר לא התכוון לכלול בתוך הנדר את מה שהפקיר, ומשום כך לא חל על כך האיסור. ואם הפקיר לאחר שנדר, כן התכוון לכלול את מה שהפקיר בתוך נדרו.
 <strong>מתיב</strong> <small>[מקשה]</small> <strong>רבא:</strong> אדם שנטה למות ("שכיב מרע") וציווה לחלק את כל נכסיו, אם עמד מחוליו — חוזר בו מכל מתנותיו. אבל אם נתן רק חלק מנכסיו ושייר מקצתם — אינו יכול לחזור בו. ובמקרה שהיה חולה ונתן נכסיו לשנים, ואמר <strong>"מקצתן לראשון וכולן</strong> (כל השאר) <strong>לשני",</strong> אם הבריא לאחר מכן — ה<strong>ראשון קנה</strong> נכסים שנתן לו, שהרי בשעה שנתן לו ציווה רק חלק מנכסיו, ובמתנה כזו אינו יכול לחזור בו.
 אבל ה<strong>שני לא קנה,</strong> שהרי השני עמד לקבל את כל שאר הנכסים בלא כל שיור, ואם הבריא — יכול לחזור בו ממה שציווה לתת לו. וממה שאמרו שהשני לא קנה, עולה, כי למרות שלא זכה בה הראשון (שהרי אין מתנה זו נגמרת אלא עם מותו של המצוה), מכל מקום יצאה כבר מרשות הנותן. ושלא כדברי ר' יוחנן שאין הקנין במתנה נגמר עד שתגיע לידי הזוכה!
 <strong>אלא אמר רבא: היינו טעמא</strong> <small>[זהו הטעם]</small> של <strong>ר' יוסי: גזירה</strong> היא שגזרו חכמים בהדיר את חבירו הנאה מנכסיו ואחר כך הפקיר נכסיו, <strong>משום מתנת בית חורון.</strong> שהיה מעשה ביישוב בית חורון במתנה שנתן אדם לחבירו רק כדי להערים על הנדר, ואמרו חכמים שהערמה כזו אסורה. ואף כאן, כיון שמפקיר רק לשם הערמה על הנדר — אסור.
 <strong>תניא</strong> <small>[שנויה</small> ברייתא<small>]:</small> <strong>המפקיר את שדהו, כל שלשה ימים</strong> מאז ההפקר — <strong>יכול לחזור בו</strong> וכאילו לא הפקיר כלל, <strong>מכאן ואילך — אין יכול לחזור בו</strong> והרי זה הפקר, וכל הזוכה מן ההפקר קונה את השדה.
## דף מד.
 <strong>אמר "תהא שדה זו מופקרת ליום אחד",</strong> או שהפקירה <strong>לשבת</strong> (שבוע) <strong>אחת,</strong> או <strong>לחדש אחד,</strong> או <strong>לשנה אחת,</strong> או <strong>לשבוע</strong> (שבע שנים) <strong>אחת" עד שלא זכה בה</strong> בשדה זו, <strong>בין הוא</strong> המפקיר עצמו <strong>בין</strong> אדם <strong>אחר — יכול</strong> המפקיר <strong>לחזור בו,</strong> ולומר שהוא מבטל את ההפקר. <strong>משזכה בה</strong> בשדה — <strong>בין הוא</strong> עצמו <strong>בין אחר — אין יכול לחזור בו.</strong> וברייתא זו תמוהה, שהרי יש לפרש לכאורה ש<strong>רישא רבנן</strong> <small>[תחילתה</small> כשיטת <small>חכמים]</small> שההפקר נגמר באופן חד־צדדי, ואינו תלוי בזכיה של אחר, ואילו <strong>סיפא</strong> <small>[סופה]</small> שיטת <strong>ר' יוסי</strong> שאין ההפקר נגמר אלא אם כן זכה בו אדם!
 <strong>אמר עולא:</strong> אפשר לפרש כי <strong>סיפא נמי רבנן</strong> <small>[סופה גם כן</small> כשיטת <small>חכמים]</small> <strong>היא.</strong> ושואלים: <strong>אי הכי</strong> <small>[אם כך],</small> <strong>אמאי</strong> <small>[מדוע]</small> <strong>עד שלא זכה בה בין הוא בין אחר, יכול לחזור בו?</strong> הרי כבר הפקיר את השדה! ואף שהוא עצמו יכול לזכות בו, איך יכול לחזור בו מן ההפקר? ומשיבים: <strong>שאני</strong> <small>[שונה]</small> הפקר ל<strong>שנה ו</strong>ל<strong>שבוע</strong> ש<strong>לא שכיחי</strong> <small>[מצוי]</small> הוא, וכיון שמתחילה הגביל את זמן ההפקר, משמע שמשמר לעצמו זכויות מסויימות, ולכן אף יכול לחזור בו.
 <strong>ריש לקיש אמר: מדסיפא</strong> <small>[מ</small>כיון <small>שסופה]</small> של הברייתא הוא כשיטת <strong>ר' יוסי — רישא נמי</strong> <small>[תחילתה גם כן]</small> יש לפרשה כשיטת <strong>ר' יוסי. ורישא</strong> <small>[ותחילתה]</small> שנאמר בה שאינו יכול לחזור בו לאחר שלושה ימים, <strong>היינו טעמא</strong> <small>[זהו הטעם]</small> — שתקנת חכמים היא שאם כך <strong>לא לישתכח</strong> <small>[תימצא]</small> <strong>תורת הפקר,</strong> שאם יכול לחזור בו לעולם, יימצא שאין הפקר בעולם, אפילו כשיזכה בו אחר, שלא יבדילו בין זכה בו אחר ללא זכה.
 ושואלים: <strong>אי הכי</strong> <small>[אם כך]</small> <strong>אפילו מיום הראשון נמי ליהוי</strong> <small>[גם כן שיהא]</small> <strong>הפקר</strong> מוחלט, ולא יוכל לחזור בו! <strong>אמר רבה:</strong> הטעם שאין ההפקר נחשב מן היום הראשון הוא <strong>מפני הרמאין,</strong> ש<strong>מפקירין והדרין בהון</strong> <small>[וחוזרים בהם]</small> וכל ההפקר הזה הוא רק כדי להפקיע את השדה מחובת המעשר, לפי שהפקר פוטר ממעשרות, ואחר כך חוזרים בהם מיד, ומשום כך תיקנו שלא יחול דין הפקר עד לאחר שלושה ימים.
 ושואלים: <strong>אבל</strong> האם לשיטה זו <strong>דאורייתא</strong> <small>[מן התורה]</small> <strong>לא הוי</strong> <small>[אין זה]</small> <strong>הפקר</strong> לדעת ר' יוסי, ואם יחזור בו אפילו לאחר שלושה ימים ויבטל את ההפקר בכל עת, בטל ההפקר מעיקרו?
## דף מד:
 <strong>ודלמא אתי לעשורי</strong> <small>[ושמא יבוא לעשר]</small> <strong>מן החיוב על הפטור, ומן הפטור על החיוב.</strong> שאם מדין תורה אין זה הפקר, הריהו חייב במעשרות, וכיון שתיקנו שיהא דינו כהפקר סבורים אנשים שהוא הפקר ממש ולא יפרישו ממנו מעשרות. או שיחשבו שדין הפרשה ממנו הוא רק מדברי סופרים ויבואו להפריש עליו ממה שאינו חייב בהפרשה מדין תורה, או להיפך, ונמצא שלא יהיו הפירות מעושרים ומתוקנים כראוי!
 ומשיבים: <strong>דאמרינן ליה</strong> <small>[שאנו אומרים לו]:</small> <strong>כי מעשרת</strong> <small>[כאשר אתה מעשר]</small> — <strong>עשר מיניה וביה</strong> <small>[ממנו ובו].</small> כלומר, אל תעשר ממקום אחר, אלא מתוך השדה הזה על עצמו, ואז אין חשש בדבר.
 <strong>מיתיבי</strong> <small>[מקשים]</small> על כך ממה ששנינו: <strong>המפקיר את כרמו, ולשחר</strong> (בבוקר) <strong>עמד</strong> והקדים הוא עצמו <strong>ובצרו —</strong> הרי זה <strong>חייב בפרט ובעוללות ובשכחה ובפאה,</strong> כיון שכל החיובים הללו חלים על זה שקוצר את השדה ולא על בעליו. <strong>ו</strong>אולם <strong>פטור</strong> הוא <strong>מן המעשר,</strong> שכיון שהיה הכרם הפקר — כבר בטלה מפירותיו חובת המעשר.
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>עולא</strong> בהסבר הברייתא לעיל, אפשר להסביר כי ברייתא זו <strong>דרבנן קתני לה</strong> <small>[ל</small>שיטת <small>חכמים שנה אותה</small> התנא<small>]</small> <strong>ודאורייתא קתני לה</strong> <small>[ומדין תורה שנה אותה],</small> שלדעת חכמים מיד כשמפקיר — חל ההפקר מדין תורה (אף שתיקנו שמדברי סופרים לא יחול לגמרי עד שלושה ימים), ופטורה השדה מן המעשר, וברייתא זו דנה בדבר על פי החיוב מן התורה. <strong>אלא ל</strong>דעת <strong>ריש לקיש, אמאי</strong> <small>[מדוע]</small> <strong>פטור</strong> בכגון זה <strong>מן המעשר?</strong> הרי לא היה זה הפקר כלל עד לאחר שלושה ימים, בין מדברי תורה ובין מדברי סופרים!
 ומשיבים: <strong>אמר</strong> <small>[</small>יכול היה ריש לקיש <small>לומר]</small> <strong>לך: כי אמרי אנא</strong> <small>[כאשר אמרתי אני],</small> הרי זה <strong>ל</strong>דעת <strong>ר' יוסי,</strong> שאין הפקר יוצא מרשות בעליו עד שיזכה בו אחר, ואילו <strong>הא</strong> <small>[</small>המשנה <small>הזו]</small> האומרת שחל ההפקר אפילו מן הלילה לבוקר — זו <strong>רבנן</strong> <small>[</small>שיטת <small>חכמים]</small> <strong>היא,</strong> הסבורים שבעצם ההפקרה יוצא הדבר מרשותו.
## דף מה.
 <strong>איבעית אימא</strong> <small>[אם תרצה אמור]</small> הסבר אחר: <strong>הא</strong> <small>[זה]</small> שאינו הפקר גמור עד שיזכו בו — הרי זה במקרה <strong>דאפקריה באנפי תרין</strong> <small>[שהפקירו בפני שנים]</small> בלבד. <strong>והא</strong> <small>[וזה]</small> שנאמר שהוא הפקר גמור הרי זה במקרה <strong>דאפקריה באפי תלתא</strong> <small>[שהפקירו בפני שלושה].</small> ש<strong>אמר ר' יוחנן משום</strong> (בשם) <strong>ר' שמעון בן יהוצדק: כל המפקיר בפני שלשה — הוי</strong> <small>[הריהו]</small> <strong>הפקר, בפני שנים — לא הוי</strong> <small>[אינו]</small> <strong>הפקר.</strong>
 <strong>ור' יהושע בן לוי אמר: דבר תורה אפילו באחד</strong> שמפקיר בפניו — <strong>הוי</strong> <small>[הריהו]</small> <strong>הפקר, ומה טעם אמרו</strong> חכמים שיהא הפקר <strong>בשלשה —</strong> לא מעצם דין ההפקר, אלא <strong>כדי שיהא אחד זוכה ושנים מעידין</strong> גם על ההפקר וגם על הזכיה.
## דף מה:
 <big>א משנה</big> <strong>השותפין שנדרו הנאה זה מזה —</strong> <strong>אסורין ליכנס לחצר</strong> המשותפת לשניהם, שהרי כל אחד יש לו חלק בה והאחר אסור ליהנות מחלקו. <strong>ר' אליעזר בן יעקב אומר:</strong> שניהם מותרים, כי אפשר לומר שכיון שלכל אחד יש חלק בחצר, הרי <strong>זה נכנס לתוך</strong> חלקו <strong>שלו, וזה נכנס לתוך שלו.</strong>
## דף מו.
 <strong>ו</strong>מכל מקום, לדעת כולם, <strong>שניהם אסורים להעמיד ריחים ותנור</strong> בחצר המשותפת <strong>ולגדל</strong> בה <strong>תרנגולים.</strong>
 <strong>היה</strong> רק <strong>אחד מהם מודר הנאה מחבירו —</strong> <strong>לא יכנס לחצר,</strong> שהרי החצר היא גם של חבירו. <strong>ר' אליעזר בן יעקב אומר: יכול הוא לומר לו: לתוך שלי אני נכנס, ואיני נכנס לתוך שלך. ו</strong>מכל מקום <strong>כופין את הנודר למכור את חלקו,</strong> כדי שלא יביא את חבירו לידי איסור.
 <strong>היה אחד מן השוק מודר באחד מהם הנאה —</strong> <strong>לא יכנס לחצר,</strong> שהרי החצר שייכת גם לזה שהוא אסור בהנאתו. <strong>ר' אליעזר בן יעקב אומר: יכול לומר לו: לתוך</strong> חלקו <strong>של חבירך אני נכנס, ואיני נכנס לתוך</strong> החלק <strong>שלך,</strong> שלא הכל שלך הוא.
 <strong>המודר הנאה מחבירו ויש לו מרחץ</strong> או <strong>בית הבד מושכרין בעיר</strong> שהכל יכולים להשתמש בהם, <strong>אם יש לו</strong> למדיר, <strong>בהן תפיסת יד,</strong> שיש לבעלים הראשונים עוד איזו זכות במקום, שלא השכיר את המקום לגמרי אלא השאיר לעצמו אלו זכויות — <strong>אסור</strong> למודר ההנאה להשתמש, אם <strong>אין לו בהן תפיסת יד —</strong> <strong>מותר.</strong>
 <strong>האומר לחבירו: "קונם לביתך שאני נכנס ושדך שאני לוקח</strong> (קונה) <strong>",</strong> אם <strong>מת או שמכרו</strong> את הבית <strong>לאחר —</strong> <strong>מותר,</strong> שהרי שוב אין זה שדהו או ביתו. אבל אם אמר <strong>"קונם בית זה שאני נכנס",</strong> או שאמר <strong>"</strong>קונם <strong>שדה זו שאני לוקח",</strong> גם אם <strong>מת</strong> בעל הבית <strong>או שמכרו לאחר —</strong> <strong>אסור.</strong>
 <big>א גמרא</big> <strong>איבעיא להו</strong> <small>[נשאלה להם</small> ללומדים<small>]:</small> במשנה שנינו כי <strong>ב</strong>מקרה ש<strong>נדרו</strong> השותפין זה מזה <strong>פליגי</strong> <small>[חלוקים]</small> חכמים ור' אליעזר בן יעקב, ואם כן יש לשאול: אם לא נדרו הנאה זה מזה, אלא <strong>הדירו זה את זה מאי</strong> <small>[מה]</small> יהא הדין? <strong>מי אמרינן</strong> <small>[האם אומרים אנו]:</small> כי דווקא <strong>בנדרו הוא דפליגי</strong> <small>[ש</small>הם <small>חלוקים],</small> <strong>אבל בהדירו זה את זה מודו ליה רבנן</strong> <small>[מודים לו חכמים]</small> <strong>לר' אליעזר בן יעקב,</strong> ומדוע? — <strong>דכי</strong> <small>[ש</small>הרי <small>כמו]</small> <strong>אנוסין דמו</strong> <small>[נחשבים].</small> שהרי החבר הוא שאסר עליו, והוא עצמו אינו אחראי לאיסור, ולכן יכול כל אחד לומר שמחלקו שלו הוא נהנה. <strong>או דילמא</strong> <small>[שמא]</small> <strong>אפילו ב</strong>מקרה ש<strong>הדירו זה את זה</strong> הנאה <strong>פליגי רבנן</strong> <small>[חלוקים חכמים]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה מהמשך דברי המשנה, ששנינו: <strong>היה אחד מהן מודר הנאה מחבירו, ו</strong>בכל זאת <strong>פליגי רבנן</strong> <small>[חלוקים חכמים]</small> ואוסרים אותו! ודוחים: אל תדייק כך במשמעות לשון "מודר" אלא <strong>תני</strong> <small>[שנה]:</small> <strong>נדור מחבירו הנאה,</strong> שהוא עצמו נדר, וגרם איסור לעצמו.
  ומעירים:  <strong>הכי נמי מסתברא</strong> <small>[כך גם כן מסתבר]</small> להבין, <strong>דקתני סיפא</strong> <small>[ש</small>כן <small>שנה בסופה]</small> של אותה הלכה: <strong>וכופין את הנודר למכור את חלקו. אי אמרת בשלמא</strong> <small>[נניח אם אתה אומר]</small> שמדובר במקרה ש<strong>נדר הוא</strong> עצמו הנאה מחבירו, <strong>היינו דקתני</strong> <small>[זהו ששנינו]</small> <strong>כופין,</strong> שכיון שהוא יצר את הבעיה, כופים אותו לפתור אותה. <strong>אלא אי אמרת</strong> <small>[אם אתה אומר]</small> שמדובר במקרה <strong>דאדריה</strong> <small>[ש</small>חבירו <small>הדיר אותו]</small> הנאה, <strong>אמאי</strong> <small>[מדוע]</small> <strong>כופין אותו? הא מינס אניס</strong> <small>[הרי אנוס</small> הוא<small>]</small> ומדוע נכריח אותו למכור את חלקו?
 <strong>אמר רבה אמר זעירי:</strong>
## דף מו:
 <strong>מחלוקת</strong> זו של ר' אליעזר בן יעקב וחכמים היא כאשר החצר היא גדולה למדי <strong>שיש בה כדי חלוקה</strong> (שיקבל כל אחד לאחר החלוקה לפחות ארבע אמות מרובעות), ואז יש מקום לומר שלכל אחד מהם יש בכוח חלק מוגדר בחצר, והשותף האחר אסור באותו חלק. <strong>אבל</strong> אם היתה זו חצר קטנה, ש<strong>אין בה כדי חלוקה —</strong> <strong>דברי הכל מותר,</strong> שכל חלק בה שייך לשניהם, וכל אחד מהם יכול לומר שהוא נכנס לתוך שלו.
 <strong>אמר ליה</strong> <small>[לו]</small> <strong>רב יוסף</strong> לרבה: <strong>הרי בית הכנסת</strong> ששייך לרבים ש<strong>כמי שאין בו כדי חלוקה דמי</strong> <small>[</small>הוא <small>נחשב],</small> שהרי אי אפשר לומר שבית הכנסת יכול להתחלק ולכל מתפלל חלק לעצמו, <strong>ותנן</strong> <small>[ושנינו</small> במשנה<small>]:</small> אנשים שנדרו הנאה זה מזה — <strong>שניהן אסורין בדבר של אותה העיר,</strong> כגון בית כנסת!
 <strong>אלא אמר רב יוסף:</strong> צריך לומר שכך <strong>אמר זעירי: מחלוקת</strong> ר' אליעזר בן יעקב וחכמים היא כ<strong>שאין בה</strong> בחצר <strong>כדי חלוקה, אבל</strong> אם <strong>יש בה כדי חלוקה —</strong> <strong>דברי הכל אסור.</strong>
 <strong>אמר רב הונא: הלכה כ</strong>שיטת <strong>ר' אליעזר בן יעקב, וכן אמר ר' אלעזר: הלכה כ</strong>שיטת <strong>ר' אליעזר בן יעקב.</strong>
 <big>א</big> שנינו במשנה ש<strong>המודר הנאה מחבירו ויש לו שם מרחץ</strong> או בית הבד מושכרים בעיר, אם יש לבעלים תפיסת יד בהם — אסור המודר בהם. ושואלים: <strong>וכמה</strong> היא <strong>תפיסת יד</strong> זו האוסרת את הכניסה על המודר? <strong>אמר רב נחמן:</strong> כגון שנוטל המשכיר חלק מהרווחים של המרחץ <strong>למחצה לשליש ולרביע. אבל בבציר</strong> <small>[בפחות</small> מכן<small>]</small> — <strong>לא</strong> שאין חלק קטן כזה נחשב כבעלות. <strong>אביי אמר: אפילו בבציר</strong> <small>[בפחות]</small> משיעור זה — <strong>אסור. היכי דמי דשרי</strong> <small>[איך זה בדיוק שמותר]</small> — ש<strong>מקבל בטסקא</strong> <small>[בשכר],</small> כלומר, שהמשכיר מעביר לשוכר לגמרי את כל רשותו, ואינו מקבל אלא שכר קצוב בכל שנה, שאז אפשר לומר שסילק עצמו לגמרי מאותו מקום.
## דף מז.
 <big>א</big> שנינו במשנה: <strong>האומר לחבירו</strong> "קונם לביתך שאני נכנס" או שאמר לו "קונם שדך שאני לוקח", אם יצא הבית מרשות בעליו — מותר בו. אך אם אמר "קונם בית זה שאני נכנס" הרי זה אסור בו לעולם. <strong>בעי</strong> <small>[שאל]</small> <strong>אבימי</strong> שאלה זו: אם הדיר את חבירו ואמר <strong>"קונם לבית זה שאתה נכנס",</strong> אם <strong>מת או שמכרו לאחר מהו</strong> דינו? האם נאמר ש<strong>אדם אוסר</strong> על חבירו <strong>דבר שברשותו</strong> גם <strong>לכשיצא</strong> אותו הדבר לאחר מכן <strong>מרשותו, או לא?</strong>
 <strong>אמר רבא: תא שמע</strong> <small>[בוא</small> ו<small>שמע]</small> פתרון לכך ממה ששנינו: <strong>האומר לבנו "קונם שאי אתה נהנה לי", ומת</strong> האב — <strong>יירשנו</strong> הבן. ואם אסרו האב בלשון <strong>"בחייו ובמותו" ומת —</strong> <strong>לא יירשנו. שמע מינה</strong> <small>[למד מכאן]</small> כי <strong>אדם אוסר</strong> על חבירו <strong>דבר שברשותו</strong> גם <strong>לכשיצא מרשותו</strong> לאחר מיתה, ומסכמים: אכן, <strong>שמע מינה</strong> <small>[למד מכאן]</small> שכן הוא.
 ב<strong>תנן התם</strong> <small>[שנינו שם]</small> במשנה: האומר <strong>"קונם פירות האלו עלי",</strong> או שאמר <strong>"קונם הן על פי",</strong> או <strong>"קונם הן לפי" —</strong> <strong>אסור</strong> לא רק בהם, אלא גם <strong>בחילופיהן,</strong> שאם מחליפים אותם בדבר אחר — גם הוא אסור, <strong>ובגידוליהן</strong> שאם היה זה עץ וצמחו בו פירות — אסור גם בהם.
 <strong>בעי</strong> <small>[שאל]</small> <strong>רמי בר חמא: אמר "קונם פירות האלו על פלוני", מהו</strong> שיהא פלוני זה אסור <strong>בחילופיהן? מי אמרינן</strong> <small>[האם אנו אומרים]</small> כי <strong>גבי דיליה</strong> <small>[לגבי עצמו],</small> <strong>הואיל ואדם אוסר</strong> (יכול לאסור) <strong>פירות חבירו על עצמו</strong> אף שאינם כעת ברשותו, באותו אופן <strong>אדם אוסר דבר שלא בא לעולם על עצמו,</strong> ונאסר לא רק בדבר שנדר ממנו, אלא גם בחילופיו ובגידוליו שאינם מצויים כעת בעולם. אבל <strong>גבי חבירו, הואיל ואין אדם אוסר פירות חבירו על חבירו,</strong> שמא נאמר גם ש<strong>אין אדם אוסר דבר שלא בא לעולם על חבירו.</strong>
## דף מז:
 <strong>או דילמא</strong> <small>[שמא]</small> נאמר <strong>משום</strong> ש<strong>חילופין כגידולין דמי</strong> <small>[</small>הם <small>נחשבים],</small> ולכן <strong>לא שנא</strong> <small>[שונה]</small> <strong>הוא ולא שנא</strong> <small>[שונה]</small> <strong>חברו,</strong> שכיון שהדבר נובע ובא מן הדבר האסור, נשאר האיסור במקומו, גם אם החליף אותו.
 <strong>אמר רב אחא בר מניומי: תא שמע</strong> <small>[בוא</small> ו<small>שמע]</small> פתרון לכך ממה ששנינו: <strong>האומר לאשתו "קונם שאני נהנה ליך</strong> (לך) <strong>"</strong>ולכן אינה יכולה להתפרנס ממנו, כדי שתוכל להתקיים תהא <strong>לווה</strong> כסף לפרנסתה, <strong>ובעלי חובין</strong> שלה <strong>באין ונפרעין</strong> חובותיה מן הבעל. ונברר: <strong>מאי טעמא</strong> <small>[מה טעם]</small> <strong>בעלי חובין נפרעין</strong> חובותיה מן הבעל? הרי בסופו של דבר היא נהנית מבעלה שפורע את חובה — <strong>לאו</strong> <small>[</small>האם <small>לא]</small> <strong>משום</strong> שאנו אומרים ש<strong>חילופין לאו</strong> <small>[אינם]</small> <strong>כגידולין דמי</strong> <small>[נחשבים]</small> ולכן יכולה היא ללוות ולקבל בעקיפין את הממון מבעלה כיון שאינה נהנית במישרין ממנו, אלא בדבר שהוחלף?
 <strong>אמר רבא:</strong> מכאן אין ראיה, כי <strong>דילמא</strong> <small>[שמא]</small> <strong>לכתחילה הוא</strong> ש<strong>לא</strong> ייהנה בחילופיו של דבר שנאסר בנדר, <strong>ואי עבד</strong> <small>[ואם עשה]</small> — <strong>עבד</strong> <small>[עשה].</small> ואף לגבי האשה, כיון שאין לה דרך אחרת למחייתה — מותר.
 <strong>אלא, תא שמע</strong> <small>[בוא</small> ו<small>שמע]</small> פתרון לדבר ממקום אחר: <strong>המקדש</strong> אשה <strong>ב</strong>פירות של <strong>ערלה —</strong> <strong>אינה מקודשת,</strong> כי הפירות אסורים בהנאה, ונמצא שאין להם כל ערך, ואין קידושין חלים אלא בשווה פרוטה. אבל אם <strong>מכרן,</strong> את הפירות הללו, <strong>וקידש בדמיהן —</strong> <strong>הרי זו מקודשת.</strong> משמע שאף שמקור הכסף היה אסור בהנאה, מכל מקום חילופיו אינם אסורים. ודוחים: <strong>הכא נמי</strong> <small>[כאן גם כן]</small> <strong>לכתחילה הוא</strong> ש<strong>לא</strong> יהנה מהחליפים, <strong>ואי עבד</strong> <small>[ואם עשה]</small> וקידש אשה בהם — <strong>עבד</strong> <small>[עשה]</small> ומקודשת, ואין לפתור מכאן את הבעיה שהעמדנו.
 <big>א משנה</big> אם אדם אומר לחבירו <strong>"הריני עליך חרם",</strong> כלומר, כל רכושי יהיה אסור עליך כחרם — הרי <strong>המודר,</strong> כלומר חבירו, <strong>אסור</strong> ליהנות מן הנכסים. ואם אמר <strong>"הרי את עלי חרם" —</strong> <strong>הנודר אסור</strong> בנכסיו של חבירו. אם אמר <strong>"הריני עליך ואת עלי</strong> חרם <strong>"</strong>— <strong>שניהם אסורין</strong> זה בנכסי זה, <strong>ושניהם מותרין בדבר של עולי בבל,</strong> כלומר, במה שהוא רכוש כלל האומה, ואינו נחשב כחלקו של שום אדם פרטי,
## דף מח.
 <strong>ואסורים בדבר של אותה העיר,</strong> כיון שהוא נחשב כשייך בשותפות לכל בני העיר. <strong>ואיזהו דבר של עולי בבל</strong> שאפשר לומר עליו שהוא שייך לכלל הציבור — <strong>כגון הר הבית, והעזרות, והבור</strong> של מים <strong>שבאמצע הדרך. ואיזהו דבר של אותה העיר —</strong> <strong>כגון הרחבה</strong> (הכיכר שבעיר), <strong>ו</strong>בית <strong>המרחץ</strong> שבה, <strong>ובית הכנסת, והתיבה</strong> (ארון הקודש), <strong>והספרים</strong> (ספרי תורה). <strong>והכותב חלקו</strong> בדבר של אותה העיר <strong>לנשיא,</strong>
 <strong>ר' יהודה אומר: אחד,</strong> כלומר, הוא הדין בש <strong>כותב</strong> חלקו <strong>לנשיא, ואחד</strong> בש <strong>כותב להדיוט.</strong> אלא <strong>מה בין כותב לנשיא לכותב להדיוט? שהכותב לנשיא אין צריך לזכות</strong> לו את חלקו על ידי מעשה של קנין, והכותב <strong>להדיוט צריך לזכות</strong> לו. <strong>וחכמים אומרים: אחד זה ואחד זה צריכין לזכות, לא דברו</strong> בענין של מזכה <strong>לנשיא אלא בהוה,</strong> שכך היו עושים. <strong>ר' יהודה אומר: אין אנשי גליל צריכין לכתוב</strong> את חלקם לנשיא, לפי <strong>שכבר כתבו אבותיהן על ידיהן</strong> (עבורם). שאמרו שכל נכסי הציבור נחשבים כשייכים לנשיא.
 <big>א גמרא</big> על מה ששנינו "והכותב חלקו לנשיא", תוהים: אם עושה כן, <strong>אמאי מיתסר</strong> <small>[מדוע נאסר]?</small> <strong>אמר רב ששת: הכי קתני</strong> <small>[כך שנה],</small> כך צריך להבין את המשנה: <strong>ומה תקנתן</strong> שלא ייאסרו בנכסי העיר — <strong>יכתבו חלקן לנשיא.</strong>
 <strong>ר' יהודה אומר: אחד כותב לנשיא ואחד כותב להדיוט, ומה בין כותב לנשיא לכותב להדיוט? הכותב לנשיא אין צריך לזכות, והכותב להדיוט צריך לזכות. וחכמים אומרים: אחד זה ואחד זה צריכים לזכות, לא דברו בנשיא אלא בהוה</strong> שכך רגילים היו לעשות.
 <big>ב</big> שנינו במשנה ש<strong>ר' יהודה אומר: אין אנשי גליל צריכין לזכות,</strong> לפי <strong>שכבר כתבו אבותיהן על ידיהן. תניא</strong> <small>[שנויה</small> ברייתא<small>],</small> <strong>ר' יהודה</strong> <strong>אומר: אנשי גליל קנטרנין</strong> (אנשי קטטה ומריבה) <strong>היו, והיו נודרין הנאה זה מזה</strong> בתדירות, <strong>עמדו אבותיהם וכתבו חלקיהן</strong> בנכסי ציבור <strong>לנשיא,</strong> כדי שלא יכשלו באיסור.
 <big>ג משנה</big> <strong>המודר הנאה מחבירו ואין לו,</strong> לחבר, <strong>מה יאכל —</strong> <strong>נותנו</strong> את המאכל <strong>לאחר לשום</strong> (לשם) <strong>מתנה, והלה,</strong> המודר, <strong>מותר בה.</strong> מסופר: <strong>מעשה באחד, ב</strong>עיר <strong>בית חורון שהיה אביו נודר הימנו הנאה, והיה</strong> הבן <strong>משיא את בנו, ו</strong>רצה שאביו יהיה בסעודת הנישואין. מה עשה, <strong>אמר לחברו: חצר וסעודה נתונים הינן לפניך, אלא כדי שיבא אבא ויאכל עמנו בסעודה.</strong> שעל ידי כך רצה להפקיע את האיסור שעל ידי הנדר, שיוכל גם אביו להשתתף בסעודה.
 <strong>אמר</strong> המקבל: <strong>אם שלי הם —</strong> <strong>הרי הם מוקדשין</strong> כולם <strong>לשמים</strong> (לבית המקדש). <strong>אמר לו</strong> הנותן בכעס: וכי <strong>נתתי לך את שלי שתקדישם לשמים?! אמר לו: נתת לי את שלך אלא</strong> כדי <strong>שתהא אתה ואביך אוכלין ושותין ומתרצין זה לזה</strong> בתוך כך, <strong>ויהא עון</strong> של הנדרים <strong>תלוי בראשו</strong> של זה שהסכים וגרם לכך שיעברו על הנדר, כלומר, בראשי. בעקבות אותו מעשה <strong>אמרו חכמים</strong> בענין זה: <strong>כל מתנה שאינה</strong> עם הסכמה פנימית של הנותן עד כדי <strong>שאם הקדישה</strong> המקבל <strong>תהא מקודשת —</strong> <strong>אינה מתנה.</strong>
 <big>ד גמרא</big> על המעשה המסופר במשנה תוהים: <strong>מעשה לסתור!</strong> שהרי קודם דובר במשנה שיכול לתת לחבירו מתנה כדי להפקיע מאיסור הנדר, ומיד מביאים מעשה הבא לסתור את ההלכה הזו! ומשיבים: <strong>חסורי מיחסרא והכי קתני</strong> <small>[חסרה</small> המשנה <small>וכך יש לשנותה]:</small> <strong>ואם הוכיח סופו על תחילתו</strong> שלא נתן מתנה זו אלא בתנאי זה בלבד, ולא התכוון לתיתה בשלימות — <strong>אסור. ומעשה נמי</strong> <small>[גם כן]</small> <strong>בבית חורון באחד, דהוה</strong> <small>[שהיה]</small> <strong>סופו מוכיח על תחילתו.</strong>
 <strong>אמר רבא: לא שנו אלא</strong> ש<strong>אמר ליה</strong> <small>[לו]</small> <strong>"והינן לפניך אלא כדי שיבא אבא",</strong> שפירש הנותן כוונתו במתנה זו. <strong>אבל</strong> אם <strong>אמר ליה</strong> <small>[לו]</small> בלשון פחות מפורשת, שאין בה תנאי, כגון: <strong>"שיהו לפניך, שיבא אבא" —</strong> בזה אין איסור, כי <strong>"מדעתך" הוא</strong> ש<strong>אמר ליה</strong> <small>[לו],</small> כלומר, כוונת דבריו שאם תרצה יכול אתה להזמין את אבי.
 <strong>לישנא אחרינא אמרין לה</strong> <small>[</small>ב<small>לשון אחרת אומרים אותה</small> שמועה<small>],</small> <strong>אמר רבא: לא תימא טעמא</strong> <small>[אל תאמר</small> ש<small>הטעם]</small> דווקא כש<strong>אמר ליה</strong> <small>[לו]</small> <strong>"והינן לפניך" הוא</strong> ש<strong>אסור, אבל</strong> אם <strong>אמר לו "הן לפניך שיבא אבא ויאכל" —</strong> <strong>מותר,</strong> אין הדבר כן. <strong>אלא אפילו אמר ליה</strong> <small>[לו]</small> <strong>"הן לפניך שיבא אבא ויאכל" —</strong> <strong>אסור. מאי טעמא</strong> <small>[מה טעם]</small> הדבר — <strong>סעודתו מוכחת עליו,</strong> שלשם כך נתן לו אותה מתנה.
## דף מח:
 <big>א</big> מסופר: <strong>ההוא גברא דהוה ליה ברא דהוה שמיט כיפי דכיתנא</strong> <small>[אדם אחד שהיה לו בן שהיה שומט</small> וגונב <small>אלומות של פשתן].</small> <strong>אסרינהו לנכסיה עליה</strong> <small>[אסר</small> האב <small>את נכסיו עליו,</small> על הבן<small>]</small> שלא יהנה מהם. <strong>אמרו ליה</strong> <small>[לו]</small> לאב: <strong>ואי הואי בר ברך צורבא מרבנן מאי</strong> <small>[ואם יהיה בן בנך</small> זה <small>תלמיד חכם מה]</small> אתה עושה? <strong>אמר להון</strong> <small>[להם]</small> הנודר: <strong>ליקני הדין</strong> <small>[שיקנה, זה,</small> בני<small>]</small> את הנכסים, <strong>ו</strong>באופן ש<strong>אי הואי בר ברי צורבא מרבנן, לקנייה</strong> <small>[אם יהיה הבן</small> של <small>בני תלמיד חכם, שיקנה אותם]</small> לנכד. ושאלו: <strong>מאי</strong> <small>[מה]</small> הדין בכגון זה?
 <strong>אמרי פומבדיתאי</strong> <small>[היו אומרים</small> חכמי <small>פומבדיתא]:</small> אין זה קנין, כי <strong>"קני</strong> <small>[קנה]</small> <strong>על מנת להקנות" הוא,</strong> שאינו מקנה למקבל דבר, אלא המקבל הוא רק כמעביר את הזכות לאדם אחר, וכן כאן, אין רצונו של האב להקנות לבנו שיהיה שלו, אלא רק על מנת שיקנה לנכד לכשיגדל, <strong>וכל "קני על מנת להקנות" —</strong> <strong>לא קני</strong> <small>[אינו קונה],</small> ולא חל כאן קנין.
 <strong>ורב נחמן אמר: קני</strong> <small>[קונה</small> הוא<small>],</small> <strong>דהא</strong> <small>[שהרי]</small> מצינו בכגון זה שהדבר מועיל, שהרי גם קנין עושים ב<strong>סודרא</strong> <small>[סודר]</small> <strong>"קני על מנת להקנות" הוא,</strong> שהרי כאשר נותן סודר למקנה על מנת לעשות בו את הקנין, אין המקנה לוקח לעצמו את הסודר, וכל קניינו בסודר הוא על מנת להקנות לאחר חפץ או נכס כלשהו, ובכל זאת חל הקנין.
 <strong>אמר רב אשי: ומאן לימא לן</strong> <small>[ומי יאמר לנו]</small> <strong>דסודרא</strong> <small>[שהסודר]</small> שבו עושים קנין <strong>אי תפיס ליה לא מיתפיס</strong> <small>[אם תופס אותו</small> זה שהקנו לו את הסודר <small>אינו נתפס</small> ונקנה לו<small>]?</small> אלא שאין אנשים רגילים לעשות כן, אבל מבחינת הקנין — אין חסרון בקנין. <strong>ועוד</strong> יש להבדיל בין הדברים: <strong>סודרא</strong> <small>[סודר]</small> שמקנים הוא אמנם <strong>"קני</strong> <small>[קנה]</small> <strong>על מנת להקנות," ו</strong>אולם <strong>"קני מן השתא"</strong> <small>[קנה מעכשיו]</small> הוא, שקנין סודר בא על מנת להחיל את הקנין מאותו רגע. אולם <strong>הלין ניכסין דהדין</strong> <small>[אותם הנכסים של זה]</small> שנדר והקנה לבן בנו <strong>לאימתי קני</strong> <small>[מתי</small> הוא <small>קונה]</small> — <strong>לכי הוי בר בריה</strong> <strong>צורבא מרבנן</strong> <small>[לכאשר יהיה בן בנו תלמיד חכם],</small> אך <strong>לכי הוה</strong> <small>[כאשר יהיה]</small> תלמיד חכם — הלא כבר <strong>הדר סודרא למריה</strong> <small>[חזר הסודר לבעליו]</small> ונמצא שבשעה שהיה צריך הקנין לחול, עדיין לא חל!
 <strong>אמר ליה</strong> <small>[לו]</small> <strong>רבא לרב נחמן: והא</strong> <small>[והרי]</small> <strong>מתנת בית חורון</strong> המוזכרת במשנתנו ש<strong>"קני על מנת להקנות" הוא, ולא קא קני</strong> <small>[ואינו קונה]</small>  כלל!
  ומספרים:  <strong>זימנין</strong> <small>[לפעמים]</small> כששאל אותו שאלה זו <strong>אמר ליה</strong> <small>[לו]:</small> <strong>משום</strong> ש<strong>סעודתו מוכחת עליו,</strong> כלומר, במתנת בית חורון לא היה חסרון בקנין עצמו, אלא שהתברר שבאמת לא התכוון להקנות לו דבר. <strong>וזימנין</strong> <small>[ופעמים]</small> <strong>אמר ליה</strong> <small>[לו]</small> רב נחמן שהלכה זו של מתנת בית חורון כשיטת <strong>ר' אליעזר היא</strong> ש<strong>אמר: אפילו ויתור</strong> שכרגיל מוותרים אנשים זה לזה, ואין מקפידים על כך, <strong>אסור במודר הנאה.</strong> וכמו כן הוא מחמיר במודר הנאה, שצריך קנין גמור, ולא די בקנין על מנת להקנות.
 <strong>תנן</strong> <small>[שנינו</small> במשנה<small>],</small> <strong>אמרו חכמים: כל מתנה שאינה</strong> ניתנת על דעת <strong>שאם הקדישה</strong> המקבל <strong>תהא מקודשת —</strong> <strong>אינה מתנה.</strong> ושואלים: <strong>"כל"</strong> שאמר במשנה להוסיף ולהכליל דברים, <strong>לאיתויי מאי</strong> <small>[להביא,</small> להוסיף את <small>מה]?</small> <strong>לאו לאתויי הא מילתא דשדיא בכיפי</strong> <small>[האם לא להביא</small> כגון <small>דבר זה של שומט אלומות</small> הפשתן<small>],</small> לומר שאם הקנה רק על מנת להקנות לאחר זמן אין זו מתנה? ודוחים: <strong>לא,</strong> הכוונה היא <strong>לאתויי</strong> <small>[להביא]</small> <strong>לישנא בתראה דשמעתיה</strong> <small>[הלשון האחרונה של שמועתו]</small> של<strong>רבא</strong> לענין מתנת בית חורון, שלא רק כשעושה תנאי מפורש שאינו נותן אלא על מנת שיבוא האב, אלא גם אם רק מסביר שזו כוונתו — אסור, שברור שלא היתה כאן הקניה אלא בתנאי זה, ואין זה קנין גמור.
## דף מט.
 <big>א משנה</big> <strong>הנודר מן המבושל —</strong> <strong>מותר בצלי ובשלוק</strong> שאינם בכלל "מבושל". ואם <strong>אמר "קונם תבשיל שאיני טועם" —</strong> <strong>אסור במעשה קדרה</strong> (תבשיל) <strong>רך</strong> (דליל), <strong>ומותר ב</strong>תבשיל <strong>עבה</strong> (סמיך), שבשימוש הלשון של בני אדם אינו נכלל בגדר תבשיל. <strong>ו</strong>כן <strong>מותר בביצה טורמוטא ובדלעת הרמוצה,</strong> שאף הן אינן נקראות בפי האנשים תבשילים. <strong>הנודר ממעשה קדרה —</strong> <strong>אין אסור אלא ממעשה רתחתה</strong> (תבשיל שעיקר עשייתו מרתיחת הקדירה), אבל אם <strong>אמר "קונם היורד</strong> (הנכנס) <strong>לקדרה שאיני טועם" —</strong> <strong>אסור בכל</strong> הדברים <strong>המתבשלין בקדרה.</strong>
 <big>ב גמרא</big> <strong>תניא</strong> <small>[שנויה</small> ברייתא<small>]:</small> <strong>ר' יאשיה</strong> אומר שהנודר מן המבושל <strong>אוסר</strong> בכך את עצמו גם בצלי, <strong>ואף על פי שאין</strong> בכתוב <strong>ראיה לדבר</strong> — מכל מקום יש בו <strong>זכר</strong> (רמז) <strong>לדבר, שנאמר: "ויבשלו (את) הפסח באש כמשפט"</strong>  (דברי הימים ב לה, יג), וכיון שפסח אינו נאכל אלא צלי, משמע שגם צלייה קרויה בישול.
  ושואלים:  <strong>לימא בהא קמיפלגי</strong> <small>[האם לומר שב</small>עקרון <small>זה</small> הם <small>חולקים];</small> ש<strong>ר' יאשיה סבר:</strong> בנדרים <strong>הלך אחר לשון תורה,</strong> ובלשון תורה צלי הוא בכלל מבושל, <strong>ותנא דילן</strong> <small>[והתנא שלנו]</small> <strong>סבר: בנדרים הלך אחר לשון בני אדם?</strong>
 ודוחים: <strong>לא,</strong> אפשר לומר כי <strong>דכולי עלמא</strong> <small>[שלדעת הכל]</small> <strong>בנדרים הלך אחר לשון בני אדם,</strong> אלא <strong>מר כי אתריה ומר כי אתריה</strong> <small>[חכם זה</small> אמר את דבריו <small>כ</small>לשון של <small>מקומו וחכם זה כ</small>ב<small>מקומו];</small> <strong>באתרא דתנא דילן</strong> <small>[במקומו של התנא שלנו]</small> <strong>לצלי קרו ליה</strong> <small>[קוראים אותו]</small> <strong>צלי,</strong> <strong>ולמבושל קרו ליה</strong> <small>[קוראים אותו]</small> <strong>מבושל. באתרא</strong> <small>[במקומו]</small> של <strong>ר' יאשיה אפילו</strong> ל<strong>צלי קרו</strong> <small>[קוראים]</small> <strong>מבושל.</strong>
 ומקשים: <strong>והא קרא נסיב לה</strong> <small>[והרי מקרא</small> הוא <small>מביא]</small> ועליו הוא סומך ואם כן אין לדעתו לחלק בין מקום למקום! ומשיבים: דבריו אלה הם <strong>אסמכתא בעלמא</strong> <small>[</small>כ<small>סמך</small> ורמז <small>בלבד]</small> וכך נראה מלשונו, שהרי הוא אומר שיש בכך רק זכר לדבר.
 <big>ג  </big>שנינו במשנה: האומר <strong>"קונם תבשיל</strong> שאיני טועם" — מותר במעשה קדירה עבה. ושואלים: מדוע מותר? <strong>והא</strong> <small>[והרי]</small> <strong>מתבשיל נדר</strong> וזה כולל הכל!
 <strong>אמר אביי: האי תנא</strong> <small>[תנא זה]</small> סבור ש<strong>כל מידי</strong> <small>[דבר]</small> <strong>דמתאכל ביה ריפתא</strong> <small>[שנאכל בו,</small> עימו, <small>לחם]</small> — <strong>תבשיל קרו ליה</strong> <small>[קוראים אותו],</small> ומעשה קדירה עבה נאכל בלי לחם. <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>הנודר מן התבשיל —</strong> <strong>אסור בכל מיני תבשיל, ואסור בצלי ובשלוק ובמבושל, ואסור בהיטריות</strong> (דלעות) <strong>רכות שהחולין אוכלין בהן פיתן.</strong>  משמע מכאן שדבר הנאכל עם לחם נקרא תבשיל.
  ושואלים:  <strong>איני</strong> <small>[</small>וכי <small>כך הוא]?!</small> <strong>והא</strong> <small>[והרי]</small> <strong>ר' ירמיה חלש</strong> <small>[חלה],</small> <strong>על לגביה ההוא אסיא לאסיוה</strong> <small>[נכנס אליו רופא אחד לרפאותו],</small> <strong>חזא קרא דמחת בביתיה</strong> <small>[ראה דלעת שמונחת בביתו],</small> <strong>שבקיה ונפק</strong> <small>[הניחו ויצא].</small> <strong>אמר: מלאך מותא אית ליה לדין בביתיה ואנא איעול לאסאה יתיה</strong> <small>[מלאך המוות</small> (הדלעת) <small>נמצא לו לזה בביתו ואני אכנס לרפא אותו]?!</small>  הרי שדלעת מזיקה לחולה!
  ודוחים:  <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה]</small> שהם טובים לחולי — <strong>ברכיכי</strong> <small>[ב</small>דלועים <small>רכים],</small> <strong>הא</strong> <small>[זה]</small> שהם רעים לגוף — <strong>באשוני</strong> <small>[בקשים].</small> <strong>רבא בר עולא אמר:</strong> יש לומר, <strong>הא</strong> <small>[זה]</small> שהיא קשה לגוף — <strong>בקרא גופיה</strong> <small>[בדלעת עצמה],</small> <strong>והא</strong> <small>[וזה]</small> שהיא טובה לחולי — <strong>בגוויה דקרא</strong> <small>[בתוכה של הדלעת].</small> ש<strong>אמר רב יהודה: לוליבא דקרא</strong> <small>[תוכו של הדלעת]</small> יפה לאכול אותו <strong>בסילקא</strong> <small>[עם תרד],</small> <strong>לוליבא דכיתנא בכותחא</strong> <small>[תוכם של</small> זרעוני ה<small>פשתן</small> טוב לאכול אותו <small>בכותח].</small> <strong>ודבר זה אסור לאומרו בפני עם הארץ,</strong> כדי שלא יעקרו את הפשתן לצורכי אכילה.
 <strong>רבא אמר: מאן</strong> <small>[מי]</small> הם ה<strong>חולין</strong> המוזכרים כאן שמועילה להם הדלעת — <strong>רבנן</strong> <small>[חכמים],</small> שמפני שהם עוסקים בתורה ועמלים בה הם נחלשים, אבל הם אינם חולים ממש, ולכן יכולים לאכול דלעת זו, אבל לחולים ממש הדבר מזיק. ומעירים, כי <strong>רבא לטעמיה</strong> <small>[לטעמו,</small> לשיטתו<small>]</small> ש<strong>אמר רבא:</strong>
## דף מט:
 <strong>כמאן מצלינן על קצירי ועל מריעי</strong> <small>[כ</small>דעת <small>מי אנו מתפללים</small> בכל יום <small>על החולים ועל הסובלים]</small> <strong>[כמאן</strong> <small>[כ</small>דעת <small>מי]</small> — <strong>כ</strong>דעת <strong>ר' יוסי]</strong>, שאומר שאדם נידון בכל יום, ולא רק בראש השנה, ולכן יש טעם להתפלל עליו. <strong>מדאמר קצירי ומריעי</strong> <small>[מ</small>תוך <small>שאמר חולים וסובלים]</small> <strong>שמע מינה</strong> <small>[למד מכאן]</small> : <strong>קצירי</strong> כוונתו <strong>קצירי</strong> <small>[חולים]</small> <strong>ממש, מריעי</strong> <small>[סובלים]</small> הם <strong>רבנן</strong> <small>[חכמים]</small>, כי בדרך כלל חכמים חלושים הם בגופם.
 <big>א</big> שנינו במשנה כי הנודר מן התבשיל <strong>מותר ב</strong>תבשיל <strong>עבה.</strong> ומעירים: <strong>מתניתין דלא כבבלאי</strong> <small>[משנתנו אינה כ</small>מנהג ה<small>בבלים]</small> ש<strong>אמר ר' זירא: בבלאי טפשאי</strong> <small>[בבליים טפשים</small> הם<small>]</small>, <strong>דאכלי לחמא בלחמא</strong> <small>[שאוכלים לחם בלחם],</small> שאוכלים תבשיל עבה של דייסה בלחם, ונמצא כאילו אוכלים סוג אחד של לחם בלחם אחר. ולמנהגם, אף תבשיל עבה אסור על הנודר מן התבשיל.
  ובאותו ענין <strong>אמר רב חסדא: דמשאיל להון להלין נקדני</strong> <small>[ששאלו אותם את המפונקים הללו]</small> של העיר <strong>הוצל</strong> שבבבל: <strong>הדין דייסא, היכין מעלי למיכלה</strong> <small>[דייסה זו, איך טוב יותר לאכול אותה]</small>? <strong>דחיטי</strong> <small>[</small>דייסה <small>של חיטים]</small> — <strong>בלחמא דחיטי</strong> <small>[בלחם חיטים],</small> <strong>ודשערי</strong> — <strong>בלחמא דשערי</strong> <small>[בלחם שעורים],</small> <strong>או דלמא</strong> <small>[שמא]</small> <strong>דחיטי</strong> <small>[</small>דייסה <small>של חיטים]</small> — <strong>בדשערי</strong> <small>[ב</small>לחם <small>שעורים]</small> <strong>ודשערי</strong> <small>[ו</small>דייסה <small>של שעורים]</small> — <strong>בדחיטי</strong> <small>[ב</small>לחם <small>חיטים]</small>?
  ומספרים:  <strong>רבא אכליה</strong> <small>[היה אוכלו]</small> עם <strong>חסיסי</strong> שהוא דייסה של קליות שעורים. ועוד מסופר: <strong>רבה בר רב הונא אשכחיה</strong> <small>[מצא אותו]</small> <strong>לרב הונא דקאכיל דייסא באצבעתיה</strong> <small>[שהוא</small> <small>אוכל דייסה באצבעותיו]</small>. <strong>אמר ליה</strong> <small>[לו]</small> : <strong>אמאי קאכיל מר בידיה</strong> <small>[מדוע אוכל אדוני בידו]</small>? <strong>אמר ליה</strong> <small>[לו]</small> : <strong>הכי</strong> <small>[כך]</small> <strong>אמר רב: דייסא באצבעתא בסים</strong> <small>[דייסה</small> הנאכלת <small>באצבע טעימה</small> יותר<small>]</small>, <strong>וכל</strong> ש<strong>כן</strong> אם נאכלת <strong>בתרתין</strong> <small>[בשתיים,</small> אצבעות<small>]</small> <strong>וכל</strong> ש<strong>כן בתלת</strong> <small>[בשלוש]</small>, שנעים יותר לאכול אותה בידיים.
 <strong>אמר ליה</strong> <small>[לו]</small> <strong>רב לחייא בריה</strong> <small>[בנו]</small>, <strong>וכן אמר ליה</strong> <small>[לו]</small> <strong>רב הונא לרבה בריה</strong> <small>[בנו]</small> : אם <strong>מזמנים לך למיכל דייסא</strong> <small>[מזמינים אותך לאכול דייסה]</small> לך לסעודה כזו <strong>עד</strong> מרחק של <strong>פרסה.</strong> אם מזמינים אותך <strong>למיכל בישרא דתורא</strong> <small>[לאכול בשר שור]</small> לך אפילו <strong>עד תלתא פרסין</strong> <small>[שלוש פרסות]</small>. <strong>אמר ליה</strong> <small>[לו]</small> <strong>רב לחייא בריה</strong> <small>[בנו]</small>, <strong>וכן אמר ליה</strong> <small>[לו]</small> <strong>רב הונא לרבה בריה</strong> <small>[בנו]</small> : <strong>כל מידעם</strong> <small>[דבר]</small> <strong>לא תפלוט קמיה</strong> <small>[לפני]</small> <strong>רבך,</strong> שיש בכך משום ביזיון לרב, <strong>לבר מן קרא ודייסא</strong> <small>[חוץ מדלעת ודייסה]</small> <strong>ש</strong>כאשר אינם מתעכלים <strong>הן דומין לפתילתא של אבר</strong> <small>[פתילת עופרת]</small> רותחת במעיים, <strong>ואפילו קמי</strong> <small>[לפני]</small> <strong>שבור מלכא</strong> <small>[המלך]</small> <strong>פלוט</strong> אותן, משום שיש סכנה בדבר.
  מסופר:  <strong>ר' יוסי ור' יהודה</strong> אכלו יחד; <strong>חד אכיל דייסא באצבעתיה</strong> <small>[אחד</small> מהם <small>היה אוכל דייסה באצבעותיו]</small> <strong>וחד אכיל בהוצא</strong> <small>[ואחד היה אוכל במקל,</small> כעין מזלג<small>]</small>. <strong>אמר ליה</strong> <small>[לו]</small> <strong>דאכיל בהוצא לדאכיל באצבעתיה</strong> <small>[</small>זה <small>שהיה אוכל במקל ל</small>זה <small>שהיה אוכל באצבעותיו]</small> : <strong>עד מתי אתה מאכילני צואתך,</strong> את לכלוך הציפורניים שלך! <strong>אמר ליה</strong> <small>[לו]</small> <strong>דאכיל באצבעתיה לדאכיל בהוצא</strong> <small>[</small>זה <small>שהיה אוכל באצבעותיו ל</small>זה <small>שהיה אוכל במקל]</small> : <strong>עד מתי אתה מאכילני רוקך</strong> שאתה מכניס את המקל לפיך ואחר כך אתה מכניס אותו שוב לקערה המשותפת!
 מסופר: <strong>ר' יהודה ור' שמעון אייתו לקמייהו בלוספיין</strong> <small>[הביאו לפניהם מין תאנים].</small> <strong>ר' יהודה אכל, ר' שמעון לא אכל. אמר ליה</strong> <small>[לו]</small> <strong>ר' יהודה: מאי טעמא לא אכיל מר</strong> <small>[מה טעם אין אדוני אוכל]?</small> <strong>אמר ליה</strong> <small>[לו]</small> <strong>ר' שמעון: אלו אין יוצאין מבני מעים כל עיקר,</strong> כלומר, אינם מתעכלים. <strong>אמר ליה</strong> <small>[לו]</small> <strong>ר' יהודה:</strong> אם כך הם ממלאים את המעיים <strong>כל שכן שנסמוך עליהן למחר,</strong>  שראוי לנו לאכול מהם, כדי שנרגיש שבעים גם למחר.
  מסופר:  <strong>ר' יהודה הוה יתיב קמיה</strong> <small>[היה יושב לפני]</small> <strong>ר' טרפון. אמר ליה</strong> <small>[לו]</small> <strong>ר' טרפון: היום פניך צהובין</strong> (אדומים וטובים). <strong>אמר ליה</strong> <small>[לו]:</small> <strong>אמש יצאו עבדיך</strong> כלומר, אנו, התלמידים, <strong>לשדה, והביאו לנו תרדין, ואכלנום בלא מלח</strong> ומשום כך פנינו צהובים, <strong>ואם אכלנום במלח —</strong> <strong>כל שכן שהיו פנינו צהובין.</strong>
 אגב כך מספרים: <strong>אמרה ההיא מטרוניתא</strong> <small>[גבירה</small> גויה <small>אחת]</small> <strong>לר' יהודה:</strong> כיצד ייתכן שיהא אדם <strong>מורה</strong> הוראות לישראל <strong>ורוי</strong> <small>[ו</small>גם <small>שיכור]?</small> שהיו פניו אדומים ויפים. <strong>אמר לה: הימנותא בידא דההיא איתתא</strong> <small>[נאמנות,</small> באמונה, <small>בידי אשה זו]</small> <strong>אי טעימנא אלא קידושא ואבדלתא וארבעה כסי דפסחא</strong> <small>[אם אני טועם</small> יין <small>אלא של קידוש והבדלה וארבע כוסות של פסח],</small> <strong>ו</strong>גם אחרי ארבע כוסות אלה <strong>חוגרני</strong> (קושר אני) את <strong>צידעי</strong> (רקותי) <strong>מן הפסח עד העצרת,</strong> מפני שהיין קשה לי וגורם לי לכאב הראש. <strong>אלא</strong> מדוע פניו אדומים וטובים — כאמור: <strong>"חכמת אדם תאיר פניו"</strong>  (קהלת ח, א).
  מסופר:  <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' יהודה</strong> שהיו פניו טובים: <strong>פניך דומין אי</strong> <small>[או]</small> <strong>כמלוי רבית אי</strong> <small>[או]</small> <strong>כמגדלי חזירין,</strong> שהם אנשים שמרוויחים הרבה ויגעים מעט, ולכן פניהם שמנות וטובות. <strong>אמר ליה</strong> <small>[לו]:</small> <strong>ביהודאי תרוייהו אסירן</strong> <small>[אצל יהודים שניהם אסורים].</small> <strong>אלא</strong> מדוע פני טובים כל כך — <strong>עשרים וארבעה בית הכסא אית</strong> <small>[יש]</small> <strong>לי</strong> בדרך <strong>מן ביתא עד בי מדרשא</strong> <small>[מן הבית עד בית המדרש]</small> <strong>וכל שעה ושעה אני נכנס לכל אחד ואחד.</strong> ומכיון שאיננו סובל מעצירות דבר זה גורם לו שיהיו פניו טובים.
 <big>ב</big> מסופר: <strong>ר' יהודה כד אזיל לבי מדרשא</strong> <small>[כאשר היה הולך לבית המדרש]</small> <strong>שקיל גולפא על כתפיה</strong> <small>[היה נוטל קנקן על כתפו]</small> כדי שיוכל אחר כך לשבת עליו, <strong>אמר: גדולה מלאכה שמכבדת את בעליה,</strong> שבגלל מלאכה זו יוכל אחר כך לשבת בכבוד בבית המדרש. כעין זה מסופר ש<strong>ר' שמעון שקיל צנא על כתפיה</strong> <small>[נוטל סל על כתפו],</small> <strong>אמר: גדולה מלאכה שמכבדת את בעליה.</strong>
 מסופר: <strong>דביתהו</strong> <small>[אשתו]</small> של <strong>ר' יהודה נפקת</strong> <small>[יצאה</small> לשוק<small>],</small> <strong>נקטת עמרא</strong> <small>[ליקטה צמר],</small> <strong>עבדה גלימא דהוטבי</strong> <small>[</small>ו<small>עשתה</small> ממנו <small>גלימה עבה].</small> <strong>כד נפקת לשוקא מיכסיא ביה</strong> <small>[כאשר היתה יוצאת לשוק היתה מתכסה בה],</small> <strong>וכד נפיק</strong> <small>[וכאשר היה יוצא]</small> <strong>ר' יהודה לצלויי הוה מכסי ומצלי</strong> <small>[להתפלל, היה מתכסה</small> בגלימה זו <small>ומתפלל].</small> <strong>וכד מיכסי ביה</strong> <small>[וכאשר</small> היה <small>מתכסה בו]</small> <strong>הוה</strong> <small>[היה]</small> <strong>מברך "ברוך שעטני מעיל"</strong>  שכל כך נהנה מכך.
  מסופר:  <strong>זימנא חדא</strong> <small>[פעם אחת]</small> <strong>גזר רבן שמעון בן גמליאל</strong> הנשיא <strong>תעניתא</strong> <small>[תענית],</small> <strong>ר' יהודה לא אתא</strong> <small>[בא]</small> <strong>לבי תעניתא</strong> <small>[לבית התענית],</small> למקום שבו נאספו הכל. <strong>אמרין ליה</strong> <small>[אמרו לו]</small> לרבן שמעון בן גמליאל: <strong>לא אית ליה כסויא</strong> <small>[אין לו כיסוי],</small> שאין לו בגד מכובד להתכסות בו ולכן איננו בא לאסיפת הרבים. <strong>שדר ליה</strong> <small>[שלח לו]</small> רבן שמעון בן גמליאל <strong>גלימא</strong> <small>[גלימה]</small> משלו שיוכל להתכסות, <strong>ולא קביל</strong> <small>[קיבל],</small> לא הסכים ר' יהודה לקבל מתנה זו.
## דף נ.
 <strong>דלי ציפתא</strong> <small>[הרים</small> את <small>המחצלת]</small> שהיה יושב עליה <strong>ואמר ליה</strong> <small>[לו]</small> <strong>לשלוחא</strong> <small>[לשליח]:</small> <strong>חזי מאי איכא</strong> <small>[ראה מה</small> ש<small>יש</small> כאן<small>]</small> שנעשה לו נס ונתמלא המקום דינרים, להראות לו שאם היה רוצה בכך היה לו ממון רב. והסביר: <strong>מיהו</strong> <small>[בכל זאת],</small> <strong>לא ניחא</strong> <small>[נוח]</small> <strong>לי דאיתהני בהדין עלמא</strong> <small>[שאהנה בעולם הזה].</small> 
 <big>א</big> אגב המסופר כאן על עוניים של חכמים וכיצד בא להם עושר בדרך מופלאה, מספרים כי <strong>ר' עקיבא איתקדשת ליה ברתיה (דבר) דכלבא שבוע</strong> <small>[התקדשה לו בתו של (בר) כלבא שבוע].</small> <strong>שמע</strong> זאת <strong>(בר) כלבא שבוע, אדרה</strong> <small>[הדיר אותה]</small> <strong>הנאה מכל נכסיה</strong> <small>[נכסיו].</small> <strong>אזלא ואיתנסיבה ליה</strong> <small>[הלכה ונישאה לו]</small> לר' עקיבא.
 <strong>בסיתוא הוה גנו בי תיבנא</strong> <small>[בחורף היו ישנים ב</small>מחסן <small>תבן],</small> <strong>הוה קא מנקיט ליה תיבנא מן מזייה</strong> <small>[היה מוציא לו</small> את <small>התבן משערותיו].</small> <strong>אמר לה: אי הואי</strong> <small>[אם היה]</small> <strong>לי</strong> כסף, <strong>רמינא ליך</strong> <small>[הייתי נותן לך]</small> בראשך עטרה של <strong>ירושלים דדהבא</strong> <small>[של זהב].</small> <strong>אתא</strong> <small>[בא]</small> <strong>אליהו</strong> הנביא <strong>אידמי להון כאנשא</strong> <small>[נדמה להם כאדם]</small> <strong>וקא קרי אבבא</strong> <small>[וקרא,</small> דפק <small>על הדלת].</small> <strong>אמר להו</strong> <small>[להם]:</small> <strong>הבו לי פורתא דתיבנא</strong> <small>[תנו לי מעט תבן]</small> <strong>דילדת אתתי, ולית</strong> <small>[שילדה אשתי, ואין]</small> <strong>לי מידעם לאגונה</strong> <small>[דבר להשכיבה</small> עליו<small>].</small> <strong>אמר לה ר' עקיבא לאנתתיה</strong> <small>[לאשתו]:</small> <strong>חזי גברא</strong> <small>[ראי איש]</small> ש<strong>אפילו תיבנא לא אית ליה</strong> <small>[תבן אין לו]</small> ואנו יכולים לשמוח בחלקנו, שלפחות יש לנו תבן לשכב עליו.
 <strong>אמרה ליה</strong> <small>[לו]:</small> <strong>זיל הוי בי רב</strong> <small>[לך היה בבית הרב]</small> ולמד תורה. <strong>אזל תרתי סרי שנין</strong> <small>[הלך</small> ועסק בתורה <small>שתים עשרה שנים]</small> <strong>קמי</strong> <small>[לפני]</small> <strong>ר' אליעזר ור' יהושע. למישלם תרתי סרי שנין קא אתא לביתיה</strong> <small>[בסוף שתים עשרה שנה בא לביתו],</small> <strong>שמע מן אחורי ביתיה</strong> <small>[מאחורי ביתו]</small> <strong>דקאמר לה חד רשע לדביתהו</strong> <small>[שאומר לה רשע אחד לאשתו]:</small> <strong>שפיר עביד ליך אבוך</strong> <small>[יפה,</small> כראוי <small>עשה לך אביך]</small> שהדירך מנכסיו; <strong>חדא דלא דמי ליך</strong> <small>[</small>דבר <small>אחד] —</small> <small>[ש</small>בעלך <small>אינו דומה,</small> אינו ראוי, <small>לך].</small> <strong>ועוד, [שבקך</strong><small>]</small> <strong>ארמלות חיות כולהון שנין</strong> <small>[הניח אותך כאלמנה בחייו כל השנים</small> הללו<small>].</small> <strong>אמרה ליה</strong> <small>[לו]:</small> <strong>אי צאית לדילי</strong> <small>[אם</small> הוא <small>שומע לי]</small> — <strong>ליהוי תרתי סרי שנין אחרנייתא</strong> <small>[יהיה</small> שם עוד <small>שתים עשרה שנים אחרות].</small> <strong>אמר</strong> ר' עקיבא: <strong>הואיל ויהבת</strong> <small>[ונתנה]</small> <strong>לי רשותא</strong> <small>[רשות]</small> בדבריה אלה, <strong>איהדר</strong> <small>[אחזור]</small> <strong>לאחורי. הדר אזל הוה תרתי סרי שני אחרנייתא</strong> <small>[חזר</small> ו<small>הלך</small> ו<small>היה</small> בבית המדרש <small>שתים עשרה שנים אחרות].</small>
 <strong>אתא בעשרין וארבעה אלפין זוגי תלמידי</strong> <small>[בא ועשרים וארבעה אלפי זוגות תלמידים</small> עימו<small>].</small> <strong>נפוק כולי עלמא לאפיה</strong> <small>[יצאו הכל ל</small>קבל <small>פניו]</small> משום שהיה אדם גדול ומפורסם בישראל, <strong>ואף היא קמת למיפק לאפיה</strong> <small>[עמדה לצאת ל</small>קבל <small>פניו].</small> <strong>אמר לה ההוא רשיעא</strong> <small>[אותו רשע]:</small> <strong>ואת להיכא</strong> <small>[להיכן]</small> את הולכת? <strong>אמרה ליה</strong> <small>[לו]:</small> <strong>"יודע צדיק נפש בהמתו"</strong> (משלי יב, י) ולא יבזה אותה. <strong>אתת לאיתחזויי ליה</strong> <small>[באה להיראות לפניו,</small> לפני ר' עקיבא<small>],</small> <strong>קא מדחן לה רבנן</strong> <small>[</small>ו<small>היו חכמים דוחים אותה]</small> שלא ידעו מי היא. <strong>אמר להון</strong> <small>[להם]</small> ר' עקיבא רבם: <strong>הניחו לה,</strong> כי כל התורה <strong>שלי ושלכם —</strong> <strong>שלה הוא. שמע (בר) כלבא שבוע</strong> שזה ר' עקיבא חתנו, <strong>אתא ואיתשיל על נידריה ואשתריי</strong> <small>[בא</small> לפני החכמים <small>ונשאל על נדרו ו</small>ביקש ל<small>התירו],</small> <strong>ואשתרי</strong> <small>[והותר].</small>
 ומספרים: <strong>מן שית מילי איעתר</strong> <small>[משישה דברים התעשר]</small> <strong>ר' עקיבא: מן</strong> הכסף שנתן לו <strong>כלבא שבוע</strong> לאחר שהותר הנדר, <strong>מן אילא דספינתא</strong> <small>[מאיל הספינה].</small> <strong>דכל ספינתא עבדין ליה מין עינא</strong> <small>[שכל ספינה עושים לה</small> בחרטומה צורה של <small>מין צאן]</small> וממלאים אותו בכסף. <strong>זימנא חדא אנשיוה על כיף ימא</strong> <small>[פעם אחת שכחו</small> הספנים איל זה <small>על חוף הים]</small> <strong>אתא</strong> <small>[בא]</small> <strong>הוא,</strong> ר' עקיבא, <strong>אשכחיה</strong> <small>[</small>ו<small>מצא אותו],</small> ובתוכו היה מוטמן הרבה כסף.
 <strong>ו</strong>כן הרוויח ממון גדול <strong>מן גווזא</strong> <small>[מבול עץ]</small> כיצד? <strong>דזימנא חדא יהיב</strong> <small>[שפעם אחת נתן]</small> <strong>ארבעה זוזי</strong> <small>[זוזים]</small> <strong>לספונאי</strong> <small>[למלחים]</small> <strong>אמר להו</strong> <small>[להם]:</small> <strong>אייתי לי מדעם</strong> <small>[הביאו לי משהו]</small> <strong>ולא אשכחו</strong> <small>[מצאו]</small> <strong>אלא גווזא על כיף ימא</strong> <small>[בול עץ על חוף הים].</small> <strong>אתיוה ליה</strong> <small>[הביאו אותו לו].</small> <strong>אמרו ליה</strong> <small>[לו]:</small> <strong>עביד מרנא עליה</strong> <small>[ימתין אדוננו עליו]</small> עד שנביא דבר טוב מזה, <strong>אישתכח דהוה מלי דינרי</strong> <small>[נמצא שהיה,</small> אותו בול עץ, <small>מלא דינרים],</small> כיצד? <strong>דזימנא חדא טבעת ספינתא</strong> <small>[שפעם אחת טבעה ספינה]</small> <strong>וכולי עיסקא</strong> <small>[וכל העסק,</small> כל הכסף<small>]</small> שהיה לאנשי הספינה <strong>הוה מחית בההוא גווזא ואישתכח בההוא זימנא</strong> <small>[היה מונח באותו בול עץ ונמצא באותה פעם].</small>
 וכן נתעשר ר' עקיבא <strong>דמן דסרוקיתא</strong> <small>[מ</small>שיירה של <small>ישמעאלים],</small> <strong>ומן מטרוניתא</strong> <small>[גבירה]</small> אחת שלווה ר' עקיבא ממנה כסף, ואמר שהקדוש ברוך הוא והים הסמוך לביתה יהיו ערבים לפרעון. משהגיע זמן הפרעון חלה ר' עקיבא ולא יכול היה לבוא לפרוע חובה. יצאה אותה גבירה ועמדה על שפת הים ואמרה : רבונו של עולם, ידוע לפניך כי לך ולים האמנתי ורק בשלכם הלויתיו אותם מעות. ונזדמן שבת המלך נשתגעה והשליכה לים ארנק מלא תכשיטים, וסחפו הים עד לפתח ביתה ומצאה הגבירה תכשיטים אלה. משהחלים ר' עקיבא בא לפניה והתנצל על כך שלא יכול היה לפרוע חובו בזמן. ואמרה שכבר קיבלה את התשלום מן הערב, ונשאר כסף ההלוואה בידי ר' עקיבא.
## דף נ:
 <strong>ומן אשתו של טורנוסרופוס</strong> שהתגיירה ונתנה לו את ממונה, <strong>ומן קטיעא בר שלום</strong> שהיה שר רומאי שהוריש לו את כל רכושו.
 <big>א</big> בדומה לזה מסופר: <strong>רב גמדא יהיב</strong> <small>[נתן]</small> <strong>ארבעה זוזי</strong> <small>[זוזים]</small> <strong>לספונאי לאתויי בהון מידעם</strong> <small>[למלחים להביא בהם דבר]</small> עבורו ממדינת הים, <strong>לא אשכחו</strong> <small>[מצאו]</small> דבר חשוב, <strong>אתיוה ליה בהון קופא</strong> <small>[הביאו לו בהם קוף</small> אחד<small>].</small> <strong>אישתמיט על לחרתא</strong> <small>[ברח</small> הקוף <small>ונכנס לחור</small> אחד<small>],</small> <strong>חפרו בתריה</strong> <small>[אחריו]</small> לתפוס אותו, <strong>אשכחוה דרביע על מרגלייתא, אייתינון ליה כולהון</strong> <small>[מצאו אותו ש</small>הוא <small>רובץ על מרגליות</small> ו<small>הביאו לו</small> לרב גמדא <small>את כולן].</small> אגב כך מספרים עוד מעשים שאירעו בחכמים.
 <strong>אמרה ליה</strong> <small>[לו]</small> <strong>בת קיסר לר' יהושע בן חנניה:</strong> יש בך אמנם <strong>תורה מפוארה,</strong> אולם היא נתונה <strong>בכלי מכוער,</strong> שלא היה אדם יפה. <strong>אמר לה: למדי מבית אבוך</strong> <small>[אביך],</small> <strong>במה מניחין</strong> אתם <strong>יין? אמרה ליה</strong> <small>[לו]:</small> <strong>במאני דפחרא</strong> <small>[בכלי חרס].</small> <strong>אמר לה: כולי עלמא בפחרא ואתון במאני דפחרא</strong> <small>[כל העולם</small> מניחים <small>בחרס ו</small>גם <small>אתם בכלי חרס],</small> אם כן מה ההבדל בין הקיסר לאחרים?! <strong>אתון אחיתון במאני דכספא ודהבא</strong> <small>[אתם הניחו</small> את היין <small>בכלי כסף וזהב]!</small>
 <strong>אזלת ורמת חמרא במאני דכספא ודהבא, וסרי</strong> <small>[הלכה ושמה</small> את <small>היין בכלי כסף וזהב, והסריח].</small> <strong>אמר לה</strong> ר' יהושע: <strong>אף אורייתא</strong> <small>[התורה]</small> <strong>כן,</strong> אם היא מונחת בכלי יפה, באדם יפה, היא מתקלקלת. שאלה אותו: <strong>והאיכא שפירין וגמירין</strong> <small>[והרי יש</small> אנשים <small>יפים ו</small>בכל זאת <small>למודי</small> תורה<small>]!</small> <strong>אמר לה: אי הוו סנו, הוו גמירין טפי</strong> <small>[אם היו מכוערים, היו למודים יותר].</small>
 ועוד מסופר על <strong>ההיא דאתיא לקמיה</strong> <small>[אשה אחת שבאה לפני]</small> <strong>רב יהודה מ</strong>העיר <strong>נהרדעא לדינא</strong> <small>[לדין]</small> <strong>ואיתחייבת מן דינא</strong> <small>[והתחייבה בדין].</small> <strong>אמרה ליה</strong> <small>[לו]:</small> <strong>שמואל רבך הכי דנן</strong> <small>[כך היה</small> גם <small>דן</small> אותי<small>]?!</small> <strong>אמר לה: ידעת ליה</strong> <small>[</small>וכי <small>הכרת אותו]?</small> <strong>אמרה ליה</strong> <small>[לו]:</small> <strong>אין</strong> <small>[כן],</small> <strong>גוצא ורבה כריסיה אוכם ורבה שיניה</strong> <small>[נמוך</small> היה, <small>וכרסו גדולה, שחור</small> היה, <small>ושיניו גדולות].</small> <strong>אמר לה: לבזוייה קאתית</strong> <small>[לבזות אותו באת]</small> שכך את מתארת אותו? <strong>תיהוי ההיא אתתא בשמתא</strong> <small>[תהיה אשה זו בחרם].</small> וכיון שהחרימה <strong>פקעה ומתה.</strong>
 <big>ב</big> שנינו במשנה שהנודר מתבשיל <strong>מותר בביצה טורמיטא.</strong> ושואלים: <strong>מאי</strong> <small>[מה היא]</small> <strong>ביצה טורמיטא? אמר שמואל: עבדא דעביד לה</strong> <small>[עבד ש</small>יודע <small>לעשות אותה]</small> <strong>שוי אלפא דינרי</strong> <small>[שווה אלף דינרים].</small> <strong>ו</strong>כך היא נעשית; <strong>מעייל לה</strong> <small>[ומכניס אותה]</small> <strong>אלפא זימני במיא חמימי ואלפא זימני במיא קרירי</strong> <small>[אלף פעמים במים חמים ואלף פעמים במים קרים]</small> <strong>עד דמתזוטרא כי היכי דבלעיתה</strong> <small>[שנעשית קטנה כדי ש</small>אפשר <small>לבלוע אותה</small> שלימה<small>],</small> <strong>ואם אית כיבא</strong> <small>[ואם יש</small> איזה <small>פצע]</small> במעיים — <strong>סריך עלה</strong> <small>[נדבק בה]</small> בביצה משהו מן הפצע, <strong>וכד נפקא ואתיא</strong> <small>[וכאשר</small> היא <small>יוצאת ובאה]</small> <strong>ידע אסיא מאי סמא מתבעי ליה ובמאי מתסי</strong> <small>[יודע הרופא איזה סם נצרך לו,</small> לחולה, <small>ובמה</small> הוא <small>מתרפא]</small>  ולכן היא חשובה מאד לרפואה.
  מסופר:  <strong>שמואל הוה בדיק נפשיה בקולחא</strong> <small>[היה בודק</small> את <small>עצמו בקלח]</small> שהיה בולע לצורך זה, והיה הדבר גורם לו להתעלף <strong>עד דמסתרין אינשי ביתיה עליה שעריהון</strong> <small>[שהיו בני ביתו סותרים עליו את שערותיהם]</small> מחמת צער, שחשבו שהוא עומד למות. בדומה לנדרים יש עוד תחומי הלכה בהם מבחינים בין זנים שונים של מין פירות אחד.
 <strong>תנן התם</strong> <small>[שנינו</small> במשנה <small>שם]:</small> פועל ש<strong>היה עושה</strong> (עובד) <strong>בכלופסין</strong> (מין תאנים) — <strong>לא יאכל בבנות שבע</strong> שהן מין אחר של תאנים, לפי שמותר לפועל לאכול רק מאותם הפירות שהוא עובד בהם. וכן העובד <strong>בבנות שבע</strong> — <strong>לא יאכל בכלופסין.</strong> ושואלים: <strong>מאי</strong> <small>[מה הם]</small> <strong>כלופסין</strong> אלה? ומשיבים: <strong>מינא דתאיני דעבדין מנהון לפדי</strong> <small>[מין תאנים שעושים מהן</small> מיני <small>לפתן].</small>
 מסופר: <strong>ההוא גברא דיהב עבדא לחבריה לאגמוריה אלפא מיני לפדי</strong> <small>[אדם אחד שנתן עבד לחבירו שילמד אותו</small> לעשות <small>אלף מיני לפתן]</small> מתאנים, <strong>אגמריה תמני מאה</strong> <small>[לימד אותו</small> רק <small>שמונה מאות].</small> <strong>אזמניה לדינא לקמיה</strong> <small>[הזמין אותו,</small> את המורה, <small>לדין לפני]</small> <strong>רבי. אמר רבי: אבותינו אמרו "נשינו טובה"</strong> (ראה איכה ג, יז), כלומר, שכחנו את הטובה שהיתה לנו, ומכל מקום ידעו טובה מהי, <strong>אנו אפילו בעינינו לא ראינו,</strong> שהתפעל מכך שאפשר לעשות כל כך הרבה מיני מאכלים מתאנים בלבד.
 <big>ג</big> מסופר: <strong>רבי עבד ליה הלולא</strong> <small>[עשה לו משתה</small> חתונה<small>]</small> <strong>לר' שמעון ברבי</strong> בנו, <strong>כתב</strong> מישהו <strong>על בית גננא</strong> <small>[החופה]:</small> <strong>עשרין וארבעה אלפין ריבואין דינרין נפקו על בית גננא דין</strong> <small>[עשרים וארבעה אלף ריבוא דינרים הוצאו על בית החופה הזה],</small> <strong>ולא אזמניה</strong> <small>[הזמין]</small> את <strong>בר קפרא</strong> לאותו משתה. <strong>אמר ליה</strong> <small>[לו]</small> בר קפרא שנעלב על שלא הוזמן לחופה: <strong>אם לעוברי רצונו</strong> של מקום <strong>כך,</strong> כלומר, אם לך שאין אתה נוהג כראוי — כך, יש גדולה ועושר — <strong>לעושי רצונו על אחת כמה וכמה.</strong> שמע זאת רבי, <strong>אזמניה</strong> <small>[הזמין אותו],</small> חזר בו בר קפרא ו<strong>אמר: אם לעושי רצונו בעולם הזה כך —</strong> <strong>לעולם הבא על אחת כמה וכמה</strong> יהיה לו שכר. ומסבירים קצת את מהות היחסים ביניהם.
 <strong>יומא דמחייך ביה</strong> <small>[יום שהיה צוחק בו]</small> <strong>רבי, אתיא פורענותא לעלמא</strong> <small>[היתה באה פורענות לעולם],</small> שהיה מכפר בכאביו על חטאי ישראל. <strong>אמר ליה</strong> <small>[לו]</small> <strong>לבר קפרא: לא תבדיחן ויהיבנא לך ארבעין גריוי חיטי</strong> <small>[אל תצחיק אותי ואתן לך ארבעים סאה חיטין]</small> בשכר זה. <strong>אמר ליה</strong> <small>[לו]</small> בר קפרא: <strong>ליחזי מר</strong> <small>[שיראה אדוני]</small> 
## דף נא.
 <strong>כל גריוא דבעינא שקילנא</strong> <small>[סאה שארצה אקח].</small> <strong>שקל דיקולא רבה, חפייה כופרא וסחפיה על רישיה</strong> <small>[לקח סל נצרים גדול, כיסה, מרח</small> <small>אותו בזפת והפך אותו על ראשו],</small> <strong>ואזל</strong> <small>[והלך]</small> <strong>ואמר ליה</strong> <small>[לו]</small> לרבי: <strong>ליכיל לי מר ארבעין גריוי חיטי דרשינא בך</strong> <small>[שימדוד לי אדוני ארבעים סאים חיטים שאני נושה בך].</small> <strong>אחוך</strong> <small>[צחק]</small> <strong>רבי</strong> על המראה הזה. <strong>אמר ליה</strong> <small>[לו]</small> רבי: <strong>לאו אזהרתך</strong> <small>[</small>וכי <small>לא הזהרתיך]</small> ש<strong>לא תבדחן</strong> <small>[תצחיק אותי]?</small> <strong>אמר ליה</strong> <small>[לו]:</small> <strong>חיטי דרשינא קא נסיבנא</strong> <small>[חיטים שאני נושה</small> בך <small>אני לוקח]</small> ממך.
 <strong>אמר לה בר קפרא לברתיה</strong> <small>[לבתו]</small> של <strong>רבי: למחר שתינא חמרא בריקודא דאבוך ובקירקני דאמך</strong> <small>[אשתה יין בריקוד של אביך ובקרקור של אמך].</small> ומסופר: <strong>בן אלעשה חתניה</strong> <small>[חתנו]</small> של <strong>רבי הוה</strong> <small>[היה],</small> <strong>ועשיר גדול הוה</strong> <small>[היה].</small> <strong>אזמניה</strong> <small>[הזמין אותו]</small> <strong>לבי הילולא</strong> <small>[לחתונה]</small> של <strong>ר' שמעון ברבי.</strong>
 <strong>אמר ליה</strong> <small>[לו]</small> <strong>בר קפרא לרבי</strong> בתוך המשתה: <strong>מאי</strong> <small>[מה]</small> פירוש לשון <strong>"תועבה"</strong> (ויקרא יח, כב) האמורה במשכב זכר? <strong>כל</strong> מה ש<strong>אמר ליה</strong> <small>[לו]</small> <strong>רבי דהכין</strong> <small>[שכך]</small> <strong>הוא</strong> הפירוש של <strong>"תועבה", פרכה</strong> <small>[פרך,</small> שבר <small>אותה]</small> <strong>בר קפרא</strong> והוכיח שאינו כן. <strong>אמר ליה</strong> <small>[לו]</small> רבי: <strong>פרשיה את</strong> <small>[פרש אותה אתה].</small> <strong>אמר ליה</strong> <small>[לו]:</small> <strong>תיתי דביתכי תירמי לי נטלא</strong> <small>[תבוא אשתך</small> ו<small>תמזוג לי גביע</small> יין<small>].</small> <strong>אתת רמיא ליה</strong> <small>[באה</small> ו<small>מזגה לו].</small> <strong>אמר ליה</strong> <small>[לו]</small> בר קפרא <strong>לרבי: קום רקוד לי, דאימר</strong> <small>[</small>כדי <small>שאומר]</small> <strong>לך</strong> מה פירוש הדבר. ומשעשה כן רבי אמר בר קפרא: <strong>הכי אמר רחמנא</strong> <small>[כך אמרה תורה]:</small> <strong>"תועבה"</strong> פירושו — <strong>תועה אתה בה</strong> בביאה זו, שאתה בא על זכר במקום על אשה.
  כשהגיע <strong>לכסא אחרינא</strong> <small>[</small>לשתות <small>כוס אחרת]</small> <strong>אמר ליה</strong> <small>[לו]</small> בר קפרא: <strong>מאי</strong> <small>[מה</small> פירוש<small>]</small> <strong>"תבל"</strong> (ויקרא יח, כג) האמור במשכב בהמה? <strong>אמר ליה</strong> <small>[לו]</small> <strong>כי עניינא קדמאה</strong> <small>[כמו הענין</small> במקרה <small>הקודם]</small> פירושים שונים שאת כולם פרך בר קפרא. <strong>אמר ליה</strong> <small>[לו]</small> בר קפרא: <strong>עיביד</strong> <small>[עשה]</small> <strong>לי</strong> ריקוד כבראשונה כדי ש<strong>אומר לך. עבד</strong> <small>[עשה</small> כן<small>]</small> רבי. <strong>אמר ליה</strong> <small>[לו]:</small> <strong>"תבל הוא"</strong> (ויקרא יח, כג) משמעו: וכי <strong>תבלין</strong> טעם מיוחד <strong>יש בה</strong> בביאת בהמה? <strong>מי שניא הדא</strong> <small>[האם שונה זאת]</small> ה<strong>ביאה מן כולהון</strong> <small>[מכל]</small> ה<strong>ביאות</strong> האחרות, ומה הנאה מיוחדת יש לעושה מעשה מגונה זה?
 <strong>אמר ליה</strong> <small>[לו]</small> רבי: <strong>ומאי</strong> <small>[ומה</small> פירוש<small>]</small> <strong>"זימה"</strong> האמורה באותה פרשה על נושא אשה ובתה (ויקרא יח, יז)? <strong>אמר ליה</strong> <small>[לו]:</small> <strong>עיביד כי עניינא קדמאה</strong> <small>[עשה</small> לי <small>כמו הענין הקודם].</small> <strong>עבד</strong> <small>[עשה</small> רבי כן<small>]</small> <strong>ואמר ליה</strong> <small>[לו]</small> בר קפרא, "זימה" פירושה: <strong>זו מה היא,</strong> שאינו יודע מי נקראת אשתו ומי נקראת בת אשתו או אם אשתו. <strong>לא יכיל</strong> <small>[יכול]</small> עוד <strong>בן אלעשה למיסבל</strong> <small>[לסבול]</small> ולראות כיצד רבי משפיל את עצמו, <strong>קם ונפק</strong> <small>[ויצא]</small> <strong>הוא ואינתתיה מתמן</strong> <small>[ואשתו משם].</small>
 ושואלים: <strong>מאי</strong> <small>[מה]</small> עניינו של <strong>בן אלעשה,</strong> היכן מצינו עוד שמוזכר כאדם עשיר? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא לחנם פיזר בן אלעשה את מעותיו</strong> בתספורתו המיוחדת <strong>אלא</strong> כדי <strong>להראות בהן</strong> במעותיו <strong>תספורת של כהן גדול</strong> כיצד היא.
 <strong>דכתיב</strong> <small>[שנאמר]</small> על הכהנים: <strong>"כסום יכסמו את ראשיהם"</strong> (יחזקאל מד, כ). <strong>תנא</strong> <small>[שנה</small> החכם<small>]:</small> תספורת זו היא <strong>כעין לולינית.</strong> ושאלו: <strong>מאי</strong> <small>[מה</small> פירוש<small>]</small> <strong>"לולינית"? אמר רב יהודה: תספרתא יחידתא</strong> <small>[תספורת מיוחדת].</small> ושואלים: <strong>היכי דמי</strong> <small>[כיצד</small> היא <small>בדיוק]?</small> <strong>אמר רבא: ראשו של זה בצד עיקרו של זה,</strong> סופה של כל קווצת שיער מגיע עד לשורשי קווצת השיער האחרת, ואין אחת מהן עולה על השניה. <strong>והיינו</strong> <small>[וזוהי]</small> <strong>תספורת של כהן גדול,</strong> ובן אלעשה הוציא ממון רב כדי שיספרוהו כך, על מנת שיוכלו לראות כיצד היה מסתפר הכהן הגדול.
 <big>א</big> שנינו שהנודר מן התבשיל מותר <strong>בדלעת הרמוצה.</strong> ושואלים: <strong>מאי</strong> <small>[מה</small> פירוש<small>]</small> <strong>"דלעת הרמוצה"? אמר שמואל: קרא</strong> <small>[דלעת]</small> ממין הגדל במקום <strong>קרקוזאי</strong> שאינה מתבשלת כראוי. <strong>רב אשי אמר: דלעת הטמונה ברמץ</strong> (אפר של גחלים), ולכן היא קרויה רמוצה.
 <strong>איתיביה</strong> <small>[הקשה לו]</small> <strong>רבינא לרב אשי:</strong> שנינו, <strong>ר' נחמיה אומר: דלעת ארמית היא דלעת המצרית,</strong> והיא <strong>כלאים עם</strong> הדלעת <strong>היונית,</strong> והיא <strong>כלאים עם הרמוצה.</strong> משמע מכאן שדלעת הרמוצה היא מין דלעת, ולא תיאור של אופן עשייתה. ומסכמים: אכן, <strong>תיובתא</strong> <small>[קושיה חמורה היא]</small> ונדחו דברי רב אשי.
 <big>ב משנה</big> <strong>הנודר ממעשה קדרה</strong> — <strong>אין אסור אלא ממעשה רתחתא</strong> (תבשילים שעיקר עשייתם בקדירה). אבל אם <strong>אמר "קונם היורד לקדרה שאני טועם"</strong> — במקרה זה <strong>אסור בכל הנעשה בקדרה,</strong> ואפילו נגמר בישולו בדבר אחר.
 <big>ג גמרא</big> <strong>תניא</strong> <small>[שנויה</small> ברייתא<small>]:</small> <strong>הנודר מן היורד לקדרה —</strong> <strong>אסור</strong> גם <strong>ביורד לאלפס</strong> להתבשל שם. ומדוע? <strong>שכבר ירד לקדרה קודם שיורד לאלפס,</strong> שבאלפס היו חוזרים ומטגנים דבר שכבר נתבשל קודם בקדירה. אבל אם נדר <strong>מן היורד לאלפס —</strong> <strong>מותר ביורד לקדרה,</strong> שהרי אין תבשיל זה יורד עוד לקדירה לאחר מכן. אם נדר <strong>מן הנעשה בקדרה —</strong> <strong>מותר בנעשה באלפס,</strong> שהרי אמר שהוא נודר רק מדברים שעיקר עשייתם הוא בקדירה. וכן הנודר <strong>מן הנעשה באלפס —</strong> <strong>מותר בנעשה בקדרה.</strong>
 <strong>הנודר מן היורד לתנור</strong> סתם — <strong>אין אסור אלא בפת,</strong> שהיא נקראת בפי אנשים דבר היורד לתנור. <strong>ואם אמר "כל מעשה תנור עלי" —</strong> <strong>אסור בכל הנעשים בתנור,</strong> ואפילו אינם פת.
## דף נא:
 <big>א משנה</big> הנודר "קונם עלי <strong>מן הכבוש" —</strong> <strong>אין אסור אלא מן הכבוש של ירק</strong> שהוא סתם "כבוש" שבלשון בני אדם. אבל אם אמר <strong>"כבוש שאני טועם" —</strong> <strong>אסור בכל</strong> מיני <strong>הכבושים.</strong> וכן אם אומר <strong>"מן השלוק" —</strong> <strong>אינו אסור אלא מן השלוק של בשר</strong> שהוא "שלוק" בלשון בני אדם. ואם אמר בלשון <strong>"שלוק שאני טועם" —</strong> <strong>אסור בכל השלוקים.</strong>
 <big>ב גמרא</big> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> אם <strong>אמר "דכביש</strong> <small>[שכבוש]</small> אסור עלי <strong>"</strong><strong>מאי</strong> <small>[מה]</small> דינו? <strong>"דשליק"</strong> <small>[ששלוק]</small> <strong>מאי</strong> <small>[מה]</small> דינו? <strong>"דצלי"</strong> <small>[שצלוי]</small> <strong>מאי</strong> <small>[מה]</small> דינו? <strong>"דמליח"</strong> <small>[שמלוח]</small> <strong>מאי</strong> <small>[מה]</small> דינו? <strong>היכין משמע</strong> <small>[כיצד המשמעות]</small> האם הכוונה היא לסוג מסויים שמקובל לקרוא לו בשם זה, או לכל המינים שהם בגדר זה? לשאלה זו לא נמצאה תשובה, ועדיין <strong>תיבעי</strong> <small>[תישאל]</small> השאלה.
 <big>ג משנה</big> הנודר "קונם עלי <strong>מן הצלי" —</strong> <strong>אין אסור אלא מן הצלי של בשר,</strong> אלו <strong>דברי ר' יהודה.</strong> ואם אמר <strong>"צלי שאני טועם" —</strong> <strong>אסור בכל הצלויים.</strong> וכן האומר <strong>"מן המליח" —</strong> <strong>אין אסור אלא מן המליח של דג</strong> שהוא סתם "מליח" בלשון בני אדם. אבל אם אמר <strong>"מליח שאני טועם" —</strong> <strong>אסור בכל המלוחים.</strong>
 אם אמר <strong>"דג דגים שאני טועם" —</strong> <strong>אסור בהן</strong> בדגים, <strong>בין גדולים בין קטנים, בין מלוחים בין תפלים, בין חיים בין מבושלים, ומותר בטרית טרופה,</strong> שהוא מין דג קטן שחותכים אותו לחתיכות קטנות, <strong>ובציר</strong> היוצא מן הדגים. שאין אלה נכללים בלשון בני אדם במונח "דג". <strong>הנודר מן הצחנה</strong> שהיא תערובת דגים שלמים וחתוכים  — <strong>אסור</strong> אף <strong>בטרית טרופה,</strong> כיון שיש בהם גם חתיכות דגים, <strong>ומותר בציר</strong> של דגים <strong>ובמורייס</strong> שהוא הנוזל היוצא משומנם של דגים. <strong>הנודר מטרית טרופה —</strong> <strong>אסור בציר ובמורייס.</strong>
 <big>ד גמרא</big> <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר:</strong> אמר <strong>"דג שאני טועם" —</strong> <strong>אסור ב</strong>דגים <strong>גדולים, ומותר בקטנים.</strong> אמר <strong>"דגה שאני טועם" —</strong> <strong>אסור בקטנים ומותר בגדולים. "דג דגה שאני טועם" —</strong> <strong>אסור בין בגדולים בין בקטנים.</strong>
 <strong>אמר ליה</strong> <small>[לו]</small> <strong>רב פפא לאביי: ממאי</strong> <small>[ממה,</small> מניין<small>]</small> אתה למד ש<strong>"דג שאני טועם" גדול הוא —</strong> <strong>דכתיב</strong> <small>[שנאמר]:</small> <strong>"וימן ה' דג גדול לבלע את יונה"</strong> (יונה ב, א). אבל יש לשאול: <strong>והכתיב</strong> <small>[והרי נאמר]</small> <strong>"ויתפלל יונה אל ה' אלהיו ממעי הדגה"</strong>  (יונה ב, ב)! משמע שדג גדול קרוי גם "דגה"!
  ומשיבים:  <strong>הא לא קשיא</strong> <small>[זה איננו קשה];</small> <strong>דלמא פלטיה</strong> <small>[שמא פלט אותו]</small> <strong>דג גדול,</strong> וחזר <strong>ובלעיה</strong> <small>[ובלע אותו]</small> <strong>דג קטן.</strong> ומקשים מכתוב אחר: <strong>אלא "והדגה אשר ביאר מתה"</strong> (שמות ז, כא) וכי דגים <strong>קטנים מתו, גדולים לא מתו?! אלא</strong> יש לומר כי <strong>"דגה" משמע</strong> דגים <strong>גדולים ומשמע קטנים</strong> בלשון מקרא, <strong>ו</strong>אולם <strong>בנדרים הלך אחר לשון בני אדם,</strong> ובני אדם קוראים "דגה" לדגים קטנים דווקא.
 <big>ה</big> שנינו במשנה: <strong>הנודר מן הצחנה</strong> אסור בטרית טרופה. <strong>אמר ליה</strong> <small>[לו]</small> <strong>רבינא לרב אשי:</strong> אם <strong>אמר "הרי עלי ציחין" מאי</strong> <small>[מה]</small> יהיה דינו? האם הוא לשון צחנה, או לשון אחרת? לשאלה זו לא נמצאה תשובה ועדיןן <strong>תיבעי</strong> <small>[תישאל]</small> השאלה.
 <big>ו משנה</big> <strong>הנודר מן החלב</strong> — <strong>מותר בקום,</strong> שהוא נוזל היוצא מן החלב בזמן שמגבנים אותו, <strong>ור' יוסי אוסר.</strong> הנודר <strong>מן הקום —</strong> <strong>מותר בחלב. אבא שאול אומר: הנודר מן הגבינה</strong> — <strong>אסור בה, בין</strong> שהיא <strong>מלוחה ו</strong>בין שהיא <strong>טפלה</strong> (בלי מלח). <strong>הנודר מן הבשר</strong>
## דף נב.
 <strong>מותר ברוטב</strong> (מרק) <strong>ובקיפה</strong> (מקפה עבה של בשר), <strong>ור' יהודה אוסר.</strong>
 <strong>אמר ר' יהודה: מעשה ואסר עלינו ר' טרפון</strong> אפילו <strong>בביצים שנתבשלו עמו,</strong> עם הבשר. <strong>אמרו לו: כן הדבר,</strong> אבל <strong>אימתי —</strong> <strong>בזמן שיאמר "בשר זה עלי", שהנודר מן הדבר ונתערב באחר, אם יש בו</strong> באחר <strong>בנותן טעם</strong> מן האיסור — <strong>אסור.</strong> אבל אם נודר "מן הבשר" סתם — אין כוונתו אלא לבשר עצמו.
 <strong>הנודר מן היין —</strong> <strong>מותר בתבשיל שיש בו טעם יין.</strong> ואם <strong>אמר "קונם יין זה שאני טועם" ונפל</strong> היין <strong>לתבשיל, אם יש בו</strong> בתבשיל לאחר נפילת היין <strong>בנותן טעם</strong> יין — <strong>הרי זה אסור.</strong>
## דף נב:
 <big>א גמרא</big> שיטת ר' יוסי במשנה היא שהנודר מן החלב אסור בקום. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: הנודר <strong>"מן העדשים" —</strong> <strong>אסור באשישים</strong> (מאכלים הנעשים מעדשים), ו<strong>ר' יוסי מתיר.</strong>  ומכאן שר' יוסי אינו סבור שכל דבר הבא ממה שנדר ממנו נאסר גם כן, ובניגוד לדבריו ביחס לקום של חלב!
  ומשיבים:  <strong>לא קשיא</strong> <small>[אין</small> זה <small>קשה];</small> <strong>מר כי אתריה ומר כי אתריה</strong> <small>[חכם זה כמקומו וחכם זה כמקומו].</small> <strong>באתרא דרבנן קרו לחלבא חלבא ולקומא קומא</strong> <small>[במקומם של חכמים קוראים לחלב חלב, ולקום קום],</small> ואילו <strong>באתריה</strong> <small>[במקומו]</small> של <strong>ר' יוסי לקומא נמי קרו ליה "קומא דחלבא"</strong> <small>[לקום גם כן היו קוראים לו "קום של חלב"],</small> וכיון שקרוי על שם החלב, לכן הנודר מן החלב אסור גם בקום.
 <strong>תניא</strong> <small>[שנויה</small> ברייתא<small>]:</small> <strong>הנודר מן החלב —</strong> <strong>מותר בקום, מן הקום —</strong> <strong>מותר בחלב.</strong> הנודר <strong>מן החלב —</strong> <strong>מותר בגבינה, מן הגבינה —</strong> <strong>מותר בחלב.</strong> הנודר <strong>מן הרוטב —</strong> <strong>מותר בקיפה, מן הקיפה —</strong> <strong>מותר ברוטב. אם אמר "בשר זה עלי" —</strong> <strong>אסור בו וברוטבו ובקיפו.</strong>
 <strong>הנודר מן היין —</strong> <strong>מותר בתבשיל שיש בו טעם יין, אמר: "קונם יין זה שאיני טועם" ונפל</strong> יין זה <strong>לתוך התבשיל, אם יש בו</strong> בתבשיל <strong>טעם יין —</strong> <strong>הרי זה אסור,</strong> שכיון שאמר "שאני טועם" הרי טועם טעם יין גם כשהוא בתערובת.
 <big>ב משנה</big> <strong>הנודר מן הענבים —</strong> <strong>מותר ביין.</strong> הנודר <strong>מן הזיתים —</strong> <strong>מותר בשמן. אמר "קונם זיתים וענבים אלו שאיני טועם" —</strong> <strong>אסור</strong> גם <strong>בהן ו</strong>גם <strong>ביוצא מהן.</strong>
 <big>ג גמרא</big> על האמור במשנה: "קונם זיתים וענבים אלו שאיני טועם" — אסור בהם וביוצא מהם, <strong>בעי</strong> <small>[שאל]</small> <strong>רמי בר חמא:</strong> האם אסרו לו את היוצא מהם משום שאמר <strong>"אלו" דוקא, או</strong> משום שאמר <strong>"שאיני טועם" דוקא?</strong>
 ושואלים: <strong>אי סלקא דעתך</strong> <small>[אם עולה על דעתך]</small> לומר ש<strong>"אלו" דוקא,</strong> אם כן <strong>"שאיני טועם" למה לי?</strong> ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> <strong>דאף על גב</strong> <small>[שאף על פי]</small> ש<strong>אמר "שאיני טועם", אי</strong> <small>[אם]</small> ש<strong>אמר</strong> קודם לכן <strong>"אלו" —</strong> <strong>מיתסר</strong> <small>[נאסר]</small> ביוצא מהם, <strong>ואי</strong> <small>[ואם]</small> <strong>לא —</strong> <strong>לא,</strong> אינו נאסר. ואם כן, אין פתרון לשאלה זו מלשון המשנה.
 <strong>אמר רבא, תא שמע</strong> <small>[בוא</small> ו<small>שמע]</small> פתרון לדבר ממה ששנינו: אמר <strong>"קונם פירות האלו עלי",</strong> או אמר <strong>"קונם הן לפי" —</strong> <strong>אסור בחילופיהן ובגידוליהן,</strong> ונדייק: <strong>הא</strong> <small>[הרי]</small> יוצא מכאן ש<strong>ביוצא מהן מותר!</strong>  ומכאן אפשר להוכיח שהאיסור ביוצא מהם הוא משום שאמר "איני טועם", שהרי כשאמר "אלו" לא נאסר ביוצא מהם!
  ודוחים:  <strong>הוא הדין</strong> ש<strong>אפילו ביוצא מהן אסור. והא עדיפא ליה לאשמועינן</strong> <small>[ו</small>דבר <small>זה</small> היה <small>עדיף לו להשמיע לנו]</small> ש<strong>חילופיהן כגידוליהן דמי</strong> <small>[</small>הם <small>נחשבים]</small>  ואף אלה אסורים, למרות שאין בהם דבר מממשותו של האיסור הראשון.
  ומציעים:  <strong>תא שמע</strong> <small>[בוא</small> ו<small>שמע]</small> ראיה אחרת מהמשכה של אותה משנה: האומר <strong>"שאיני אוכל",</strong> או שאמר <strong>"שאיני טועם" —</strong> <strong>מותר בחילופיהן ובגידוליהן,</strong> ונדייק: <strong>הא</strong> <small>[הרי]</small> <strong>היוצא מהן —</strong> <strong>אסור,</strong> ומכאן ש"אלו" דווקא! ודוחים: מכאן אין ראיה גמורה, שכן יש לומר כי <strong>איידי</strong> <small>[על ידי,</small> מתוך<small>]</small> ש<strong>לא נסיב ברישא</strong> <small>[הביא בראשה]</small> של משנה זו <strong>"יוצא מהן" לא נסיב נמי בסיפא</strong> <small>[הביא גם כן בסופה]</small> <strong>"יוצא מהן",</strong> אף שגם בהם הוא מותר, ואין לדייק מהעדרה של הזכרה זו.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו ש<strong>אמר ר' יהודה: מעשה ואסר ר' טרפון עלי ביצים שנתבשלו עמו,</strong> עם הבשר. <strong>אמרו לו: אימתי —</strong> <strong>בזמן שאמר "בשר זה עלי", שהנודר מן הדבר ונתערב באחר, ויש בו בנותן טעם</strong> מן הדבר שנדר ממנו — <strong>הרי זה אסור.</strong> ומכאן שממה שאסר דבר מסויים עליו ("זה", "אלו") —  נאסר ביוצא ממנו.
  ומסבירים:  <strong>ב"אלו" לא קא מיבעיא לן</strong> <small>[נשאלה לנו]</small> ש<strong>דוקא הוא,</strong> ולשון זו ודאי מספיקה לאסור את היוצא ממנו. <strong>כי מיבעיא לן</strong> <small>[כאשר נשאלה לנו]</small> השאלה, היה זה האם <strong>ב"שאיני טועם" דוקא,</strong> האם אף לשון זו לבדה קובעת איסור ביוצא ממנו, <strong>או לאו דוקא?</strong>
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>"דג דגים שאיני טועם" —</strong> <strong>אסור בהן,</strong> בדגים, <strong>בין</strong> שהם <strong>גדולים בין</strong> שהם <strong>קטנים, בין חיים בין מבושלים, ומותר בטרית טרופה ובציר.</strong> משמע שהביטוי "שאיני טועם" אינו אוסר גם את הציר היוצא מהן.
 <strong>אמר רבא:</strong> אין מכאן הוכחה, כיון שאפשר לפרש <strong>וכבר יצא מהן.</strong> שאין מדובר שם בציר שיצא מן הדגים לאחר שאסר אותם על עצמו, אלא בציר שיצא קודם לכן, והציר הזה לא נכלל בלשון "דגים" שנדר בה. ואם כן, אין פתרון מלא לשאלתו של רמי בר חמא.
## דף נג.
 <big>א משנה</big> <strong>הנודר מן התמרים —</strong> <strong>מותר בדבש תמרים.</strong> הנודר <strong>מסתוניות</strong> (ענבים מאוחרים וחמוצים) — <strong>מותר בחומץ סתוניות. ר' יהודה בן בתירא אומר: כל ששם תולדתו קרויה עליו,</strong> שהדבר היוצא ממנו עדיין נושא את שמו של המקור ממנו בא, כגון "דבש תמרים" "חומץ סתוניות", <strong>ונודר</strong> אדם <strong>הימנו</strong> מן המקור — <strong>אסור</strong> אף <strong>ביוצא הימנו. וחכמים מתירים,</strong> שלדעתם אינו נאסר אלא במה שאסר עליו.
 <big>ב גמרא</big> שואלים: והרי שיטת <strong>[חכמים]</strong> המתירים <strong>היינו</strong> <small>[זוהי]</small> שיטת ה<strong>תנא קמא</strong> <small>[הראשון]</small>  במשנה, האומר שהנודר מן התמרים מותר בדבש תמרים, ומה ההבדל ביניהם?
  ומשיבים:  <strong>איכא בינייהו</strong> <small>[יש ביניהם],</small> בין שיטת התנא קמא לשיטת חכמים, הבדל למעשה לענין <strong>הדא דתניא</strong> <small>[זו ששנינו</small> בברייתא<small>]:</small> <strong>כלל זה אמר ר' שמעון בן אלעזר: כל</strong> מאכל <strong>שדרכו לאכול</strong> אותו, <strong>ודרך היוצא ממנו,</strong> מאותו מאכל, <strong>לאכול</strong> אף אותו, <strong>כגון תמרים ודבש תמרים,</strong> אם <strong>נדר בו —</strong> <strong>אסור</strong> גם <strong>ביוצא ממנו,</strong> ואם <strong>נודר מיוצא ממנו —</strong> <strong>אסור</strong> גם <strong>בו</strong> עצמו.
  אבל <strong>כל</strong> מאכל <strong>שאין דרכו לאכול</strong> אותו בעצמו, <strong>ו</strong>רק <strong>דרך היוצא ממנו לאכול,</strong> אם <strong>נודר בו —</strong> <strong>אין אסור אלא ביוצא ממנו, שלא נתכוון זה אלא ליוצא ממנו.</strong> שתנא קמא אינו מחלק בין דבר שדרכו להיאכל ובין דבר שאין דרכו להיאכל, ואם נדר בו — מתיר את היוצא ממנו בכל מקרה. וחכמים שבסוף המשנה סבורים כשיטת ר' שמעון בן אלעזר, שאם נדר בדבר שאין דרכו להיאכל הריהו מותר בו עצמו ונאסר דווקא ביוצא ממנו, כגון חומץ סתוניות. אבל הנודר מן התמרים, שדרכם להיאכל, אסור לשיטתם בין בתמרים בין בדבש.
 <big>ג משנה</big> <strong>הנודר מן היין —</strong> <strong>מותר ביין תפוחים,</strong> שסתם יין הוא יין ענבים. הנודר <strong>מן השמן —</strong> <strong>מותר בשמן שומשמין,</strong> שסתם שמן הוא שמן זיתים. הנודר <strong>מן הדבש —</strong> <strong>מותר בדבש תמרים,</strong> שסתם דבש הוא דבש דבורים.
  הנודר <strong>מן החומץ —</strong> <strong>מותר בחומץ סתוניות,</strong> שסתם חומץ נעשה מיין. הנודר <strong>מן הכרישין —</strong> <strong>מותר בקפלוטות</strong> (מין כרישים). הנודר <strong>מן הירק —</strong> <strong>מותר בירקות השדה</strong> (הגדלים בר בשדות), <strong>שהוא שם לוויי</strong> הבא להגדיר ירקות מיוחדים אלה, וכיון שיש לו שם לוואי איננו בכלל סתם אותו דבר.
 <big>ד גמרא</big> <strong>תניא</strong> <small>[שנויה</small> ברייתא<small>]:</small> <strong>הנודר מן השמן,</strong> אם נדר <strong>בארץ ישראל —</strong> <strong>מותר בשמן שומשמין, ואסור בשמן זית,</strong> שסתם שמן בארץ ישראל שמן זית הוא. <strong>ו</strong>אם נדר <strong>בבבל —</strong> <strong>אסור בשמן שומשמין,</strong> משום שבבבל סתם שמן נעשה משומשמים, <strong>ומותר בשמן זית</strong> שהוא נדיר שם, ובודאי לא התכוון אליו. <strong>מקום שמסתפקין</strong> (משתמשים) <strong>מזה ומזה —</strong> <strong>אסור בזה ובזה.</strong>
 על המשפט האחרון תוהים: <strong>פשיטא</strong> <small>[פשוט]</small> שכן הוא! ומשיבים: <strong>לא צריכא</strong> <small>[נצרכה]</small> לומר אלא במקרה <strong>דרובא</strong> <small>[שרוב]</small> בני המקום <strong>מן חד</strong> <small>[מ</small>מין <small>אחד]</small> הם <strong>מסתפקין. מהו דתימא</strong> <small>[שתאמר]:</small> <strong>איזיל בתר רובא</strong> <small>[נלך אחר הרוב]</small> ונתיר את השמן האחר, על כן <strong>קא משמע לן</strong> <small>[השמיע לנו]</small> ש<strong>ספק איסורא לחומרא</strong> <small>[איסור לחומרה]</small> ויש להחמיר ולאסור אפילו כשרק מיעוט משתמש בסוג האחר.
  שנינו בברייתא: <strong>הנודר מן הירק, בשאר שני שבוע</strong> (באחת משש השנים הראשונות ממחזור שבע שנות השמיטה) — <strong>אסור בירקות הגינה, ומותר בירקות השדה</strong> הצומחים בר בשדה. <strong>וב</strong>שנת ה<strong>שביעית,</strong> להיפך — <strong>אסור בירקות השדה</strong> משום שסתם ירקות שאוכלים אז הם ירקות שדה, <strong>ומותר בירקות הגינה</strong> לפי שאסור לעבוד את האדמה בשנה זו, ואין ירקות גינה מצויים. <strong>אמר ר' אבהו משום</strong> (בשם) <strong>ר' חנינא בן גמליאל:</strong>
## דף נג:
 <strong>לא שנו</strong> שמותר בירקות גינה בשביעית <strong>אלא במקום שאין מביאין ירק מחוצה לארץ לארץ,</strong> ואז הכל משתמשים בשביעית רק בירקות השדה. <strong>אבל במקום שמביאין ירק מחוצה לארץ לארץ,</strong> שאין שביעית נוהגת בחוץ לארץ — <strong>אסור</strong>  גם בירקות גינה בשנה השביעית.
  ומעירים: הרי זה  <strong>כתנאי</strong> <small>[כ</small>מחלוקת <small>תנאים]</small> בענין זה: <strong>אין מביאין ירק מן חוצה לארץ לארץ, ר' חנניה בן גמליאל אומר: מביאין ירק מחוצה לארץ לארץ.</strong> ושואלים: <strong>מאי טעמיה דמאן דאמר</strong> <small>[מה טעמו של מי שאומר]</small> <strong>אין מביאין? אמר ר' ירמיה:</strong> חוששים <strong>משום גוש</strong> אדמה של אדמת העמים שהיא מטמאה, שלא יביאו אותו יחד עם הירקות לארץ ישראל, ויגרום בה טומאה.
 <big>א משנה</big> הנודר <strong>מן הכרוב —</strong> <strong>אסור באיספרגוס</strong> שהוא מין כרוב, אבל הנודר <strong>מן האיספרגוס —</strong> <strong>מותר בכרוב.</strong>
 הנודר <strong>מן הגריסין</strong> (פול שגורסים, שוברים לחתיכות) — <strong>אסור במקפה</strong> (מרק עבה שעושים מגריסים), <strong>ור' יוסי מתיר.</strong> ולכל הדעות הנודר <strong>מן המקפה —</strong> <strong>מותר בגריסין</strong> עצמן. הנודר <strong>מן המקפה —</strong> <strong>אסור בשום</strong> שבתוכה שהוא חלק מהמרכיבים של המקפה, <strong>ור' יוסי מתיר.</strong> הנודר <strong>מן השום —</strong> <strong>מותר במקפה.</strong>
 הנודר <strong>מן העדשים —</strong> <strong>אסור באשישים</strong> שהם מיני מאכל הנעשים מעדשים, ו<strong>ר' יוסי מתיר.</strong> והכל מודים שהנודר <strong>מן האשישים מותר בעדשים.</strong>
 אמר <strong>"</strong>קונם <strong>חטה חטין שאני טועם" —</strong> <strong>אסור בהן</strong> בחיטים <strong>בין</strong> בצורת <strong>קמח בין הפת</strong> שנאפתה מהן. אמר <strong>"</strong>קונם <strong>גריס גריסין שאני טועם" —</strong> <strong>אסור בהן בין חיין בין מבושלין. ר' יהודה אומר:</strong> אם אומר <strong>"קונם גריס או חטה שאני טועם" מותר לכוס</strong> (לכסוס, לכרסם אותם) כשהם <strong>חיים</strong> (בלתי מבושלים), משום שאין דרכם להיאכל כך, ולא על דעת כן נדר.
 <big>ב גמרא</big> <strong>תניא</strong> <small>[שנויה</small> ברייתא<small>]</small> <strong>ר' שמעון בן גמליאל אומר:</strong> אמר <strong>"חטה שאני טועם" —</strong> <strong>אסור לאפות</strong> ולאכול פת מקמח חטה, <strong>ומותר לכוס</strong> (לכסוס, לכרסם) חטה. אמר <strong>"חטים שאני טועם" —</strong> <strong>אסור לכוס ומותר לאפות,</strong> כי לשון זו מתייחסת דווקא לחיטים בגרגריהן. <strong>"חטה חטין שאני טועם" —</strong> <strong>אסור בין לכוס בין לאפות.</strong>
 וכן, אם אמר <strong>"גריס שאני טועם" —</strong> <strong>אסור לבשל,</strong> שכך נקרא תבשיל של גריסים, <strong>ומותר לכוס,</strong> לכרסם אותם כשהם חיים. אמר <strong>"גריסין שאני טועם" —</strong> <strong>אסור לכוס ומותר לבשל. "גריס גריסין שאני טועם" —</strong> <strong>אסור בין לבשל בין לכוס.</strong>
## דף נד.
 <big>א משנה</big> <strong>הנודר מן הירק —</strong> <strong>מותר בדלועין</strong> שאין אנשים כוללים אותם בלשונם בכלל ירק, <strong>ור' עקיבא אוסר. אמרו לו</strong> חכמים <strong>לר' עקיבא: והלא אומר אדם לשלוחו "קח לי ירק", והוא,</strong> השליח, חוזר ו<strong>אומר</strong> למשלח <strong>"לא מצאתי אלא דלועין".</strong> משמע שאין הדלועים בכלל ירק!
 <strong>אמר להם: כן הדבר,</strong> שמדבר זה עצמו מביא אני ראיה לשיטתי, <strong>או שמא אומר הוא "לא מצאתי אלא קיטנית"? אלא</strong> מכאן, <strong>שהדלועין בכלל ירק</strong> למרות היותם נבדלים משאר ירקות, ומשום כך אומר השליח שלא מצא אלא דלועים, <strong>וקיטנית אינו בכלל ירק</strong> כלל, ומשום כך אין השליח אומר למשלחו שמצא קיטנית, כיון שאינו מין ירק כלל. <strong>ואסור</strong> הנודר מן הירק <strong>בפול המצרי לח</strong> שעדיין הוא בגדר ירק, <strong>ומותר ביבש</strong> שאינו נקרא ירק.
 <big>ב גמרא</big> שנינו במשנה: <strong>הנודר מן הירק</strong> — מותר בדלועים, ור' עקיבא אוסר. ותוהים על דברי ר' עקיבא: <strong>והא</strong> <small>[והרי]</small> <strong>מן ירק נדר!</strong> ואיך אפשר לכלול בכך את הדלועים שהם פרי (האדמה), ואינם ירק? <strong>אמר עולא: באומר "ירקי קדרה עלי",</strong> ודלועים אף הם בכלל הירקות שמבשלים בקדירה. ושואלים: אם כך הוא אומר — <strong>ודילמא</strong> <small>[ושמא]</small> <strong>ירק הנאכל בקדרה קאמר</strong> <small>[הוא אומר]</small>, וכוונתו לירק שנאכל אגב דברים אחרים ולא הניחוהו בקדירה אלא כדי להוסיף טעם לתבשיל? ומשיבים: <strong>באומר "ירק המתבשל בקדרה עלי",</strong> ודלועים בכלל זה.
 ושואלים: <strong>במאי קא מיפלגי</strong> <small>[במה,</small> באיזה עקרון <small>חלוקים]</small> במשנתנו ר' עקיבא וחכמים? ומסבירים: <strong>רבנן סברי</strong> <small>[חכמים סבורים]</small> כי <strong>כל מילתא</strong> <small>[דבר]</small> ש<strong>צריך שליחא לאמלוכי עלה</strong> <small>[השליח להימלך עליו] —</small> <strong>לאו מיניה</strong> <small>[לא מינו]</small> <strong>הוא,</strong> ולכן כיון שצריך השליח לשאול אם גם הדלועים בכלל — משמע שאינם מין ירק. <strong>ור' עקיבא סבר: כל מילתא דמימליך שליחא עלה</strong> <small>[כל דבר שנמלך השליח עליו] —</small> <strong>מיניה</strong> <small>[מינו]</small> <strong>הוא,</strong> שאינו הולך להימלך על דבר שאינו מינו. <strong>אמר אביי: מודה ר' עקיבא לענין מלקות, שאינו לוקה</strong> שאף אם אכל דלועים אין זה נחשב עובר ממש על נדרו, כיון שאין הדבר ברור לגמרי.
 <strong>תנן התם</strong> <small>[שנינו שם</small> במשנה<small>]:</small> <strong>השליח שעשה שליחותו</strong> ששלחו בעל הבית להשתמש באיזה חפץ, ושכח שאותו חפץ הוא של הקדש, אם עשה השליח את שליחותו כתיקונה — <strong>בעל הבית מעל,</strong> שהרי השליח עשה את הדבר עבור בעל הבית. אם <strong>לא עשה שליחותו,</strong> אלא שינה ממנה — <strong>שליח מעל.</strong>  שכן על ידי שינוי בשליחותו שוב אינו נחשב כשליחו של בעל הבית, אלא כעושה את הדבר לעצמו.
  ושואלים:  <strong>מאן</strong> <small>[מיהו]</small> ה<strong>תנא</strong> שסובר סברה זו? <strong>אמר רב חסדא: מתניתין</strong> <small>[</small>אותה <small>משנה]</small> ש<strong>לא כ</strong>דעת <strong>ר' עקיבא</strong> במשנה שלנו. וראיה לדבר, <strong>דתנן</strong> <small>[ש</small>כן <small>שנינו</small> במשנה<small>]</small> אחרת: <strong>כיצד</strong> הוא ענין זה של שליח שעשה או לא עשה שליחותו? <strong>אמר לו</strong> המשלח לשליח: <strong>"תן בשר לאורחים" ונתן להם</strong> השליח <strong>כבד,</strong> או אמר לו <strong>"תן כבד" ונתן להם בשר —</strong> <strong>השליח מעל,</strong> משום ששינה משליחותו. <strong>ואי</strong> <small>[ואם]</small> לדעת <strong>ר' עקיבא —</strong> <strong>הא</strong> <small>[הרי]</small> <strong>אמר ר' עקיבא: כל מילתא דמימליך עלה</strong> <small>[כל דבר שנמלך עליו]</small> ה<strong>שליח —</strong> <strong>מיניה</strong> <small>[מינו]</small> <strong>הוא,</strong> ובודאי כבד הוא בכלל בשר לענין זה, ואם כן <strong>למעול</strong> <small>[שימעל]</small> <strong>בעל הבית ולא למעול</strong> ה<strong>שליח,</strong> שהרי עשה שליחותו!
 <strong>אמר אביי: אפילו תימא</strong> <small>[תאמר]</small> שאותה משנה היא כדעת <strong>ר' עקיבא,</strong>
## דף נד:
 <strong>מי</strong> <small>[האם]</small> <strong>לא מודה ר' עקיבא</strong> ש<strong>צריך</strong> השליח <strong>אימלוכי</strong> <small>[להימלך]</small> על כל פנים? וכיון שלא נמלך ועשה מדעת עצמו אין זה נקרא עושה שליחותו. <strong>איתמר שמעתא קמיה</strong> <small>[נאמרה הלכה זו</small> כולה <small>לפני]</small> <strong>רבא. אמר להון</strong> <small>[להם]</small> למוסרי הדברים: <strong>שפיר</strong> <small>[יפה]</small> <strong>אמר נחמני,</strong> הוא אביי.
 <big>א</big> ושואלים: <strong>מאן</strong> <small>[מיהו]</small> ה<strong>תנא דפליג עליה</strong> <small>[החולק עליו]</small> על <strong>ר' עקיבא</strong> במשנה? ומשיבים: <strong>רבן שמעון בן גמליאל היא. דתניא</strong> <small>[ש</small>כן <small>שנינו</small> בברייתא<small>]:</small> <strong>הנודר מן הבשר —</strong> <strong>אסור בכל מיני בשר, ואסור</strong> גם <strong>בראש וברגלים ובקנה ובכבד ובלב,</strong> למרות שלא היו אנשים אוכלים אותם כרגיל. <strong>ו</strong>כן אסור <strong>בעופות,</strong> שאף הם בכלל "בשר" בלשון בני אדם. <strong>ומותר בבשר דגים וחגבים,</strong> לפי שאינם נקראים "בשר".
 <strong>רבן שמעון בן גמליאל אומר: הנודר מן הבשר</strong> — <strong>אסור בכל מיני בשר, ומותר בראש וברגלים ובקנה ובכבד ובלב ובעופות, ואין צריך לומר בשר דגים וחגבים. וכן היה רבן שמעון בן גמליאל אומר: קרביים לאו</strong> <small>[אינם]</small> נחשבים <strong>בשר, ואוכליהן לאו בר אינש</strong> <small>[אינו</small> נחשב <small>בן אדם]</small> שאין זה מאכל אדם. ומסבירים את כוונתו: <strong>אוכליהן</strong> מבחינת דיני אכילתם כגון לענין נדרים אמנם <strong>כבשר</strong> הם, אבל <strong>לענין זביני</strong> <small>[קניה],</small> אם הולך לקנות אותם, <strong>לאו בר אינש</strong> <small>[אינו בן אדם].</small>  ומכל מקום למדנו מכאן שרבן שמעון בן גמליאל חולק על ר' עקיבא, שהרי אף שכבד הוא בכלל הדברים ששליח נמלך בשולחו עליהם אם לא מצא בשר, מכל מקום לדעתו אין הוא בכלל בשר לענין נדרים.
  ושואלים:  <strong>מאי שנא</strong> <small>[</small>ב<small>מה שונה]</small> <strong>בשר עוף ל</strong>דעת ה<strong>תנא קמא</strong> <small>[הראשון]</small> <strong>דאסיר</strong> <small>[שאסור]</small> והוא בכלל בשר — משום <strong>דעביד שליחא דמימליך עליה</strong> <small>[שעשוי השליח להימלך עליו]</small> ולומר לשולחו שלא מצא בשר אלא עופות. ואולם <strong>בשר דגים נמי עביד שליחא</strong> <small>[גם כן עשוי השליח]</small> להימלך עליו, <strong>דאי לא משכח בישרא, מימליך עליה</strong> <small>[שאם אינו מוצא בשר, נמלך עליו]</small> <strong>דאמר</strong> <small>[שאומר]</small> לשולחו: <strong>אי לא משכחנא בישרא, אייתי</strong> <small>[אם אינני מוצא בשר, אביא]</small> <strong>דגים? וליתסרו</strong> <small>[ושייאסרו]</small> גם הדגים ומדוע פשוט לתנא שעוף הוא בכלל בשר, ודגים אינם בכלל בשר?
 <strong>אמר אביי:</strong> כאן מדובר <strong>כגון שהקיז דם</strong> בשעת הנדר, <strong>דלא אכיל</strong> <small>[שאינו אוכל]</small> <strong>דגים,</strong> שמקובל היה בידם שהם מזיקים אחר הקזת דם. ושואלים: <strong>אי הכי</strong> <small>[אם כך],</small> אם במקרה זה אתה מדבר, <strong>אפילו עופות נמי</strong> <small>[גם כן]</small> <strong>לא אכיל</strong> <small>[אינו אוכל].</small> ש<strong>אמר שמואל: דמסוכר ואכיל בישרא דצפרא</strong> <small>[</small>מי <small>שמקיז</small> דם <small>ואוכל</small> אחרי כן <small>בשר ציפור] —</small> <strong>פרח לביה כצפרא</strong> <small>[פורח ליבו כציפור],</small> משמע שאין הדבר יפה לגוף! <strong>ו</strong>כן <strong>תניא</strong> <small>[שנויה</small> ברייתא<small>]:</small> <strong>אין מקיזין לא על דגים,</strong> כלומר, לאחר הקזה אין אוכלים דגים, <strong>ולא על עופות, ולא על בשר מליח. ו</strong>עוד <strong>תניא</strong> <small>[שנויה</small> ברייתא אחרת<small>]:</small> <strong>הקיז דם —</strong> <strong>לא יאכל לא חלב, ולא גבינה, ולא ביצים, ולא שחליים, ולא עופות, ולא בשר מליח!</strong> ומשיבים: <strong>שאני</strong> <small>[שונה]</small> בשר של <strong>עופות</strong> ש<strong>אפשר</strong> לאוכלו אחר הקזה <strong>על ידי שליקה</strong> (בישול מרובה), וכשמבשלו היטב אינו מזיק.
 <strong>אביי אמר:</strong> כאן מדובר <strong>כגון דכייבין ליה עיניה</strong> <small>[שכואבות לו עיניו]</small> ש<strong>דגים קשין לעינים,</strong> ומשום כך דווקא דגים מותרים ולא עופות. ומקשים: להיפך, <strong>אי הכי אכיל</strong> <small>[אם כך</small> הריהו <small>אוכל]</small> <strong>דגים, דהא</strong> <small>[שהרי]</small> <strong>אמר שמואל:</strong> ונתן סימן לדבר בצירוף האותיות הסמוכות: <strong>נו"ן סמ"ך עי"ן,</strong> שהוא כראשי תיבות: <strong>נונא סמא</strong> <small>[הדג סם,</small> תרופה<small>]</small> <strong>לעינים!</strong> ומשיבים: <strong>ההוא</strong> שאמר שמואל מדובר ב<strong>סוף אוכלא</strong> <small>[דלקת</small> העיניים<small>]</small> שאז יפים הדגים, אבל לא בתחילת הדלקת.
## דף נה.
 <big>א משנה</big> <strong>הנודר מן הדגן —</strong> <strong>אסור בפול המצרי יבש</strong> שאף הוא נקרא דגן, אלו <strong>דברי ר' מאיר. וחכמים אומרים: אינו אסור אלא בחמשת המינין</strong> של דגן (חיטה, שעורה, שיבולת שועל, כוסמת ושיפון) בלבד. <strong>ר' מאיר אומר: הנודר מן התבואה —</strong> <strong>אינו אסור אלא מחמשת המינין, אבל הנודר מן הדגן —</strong> <strong>אסור בכל</strong> ואף בפול המצרי היבש וכיוצא בו, <strong>ומותר בפירות האילן ובירק.</strong>
 <big>ב גמרא</big> מדברי ר' מאיר האומר כי הנודר מן הדגן אסור בכל, <strong>למימרא</strong> <small>[</small>אפשר להסיק ו<small>לומר]</small> ש<strong>"דגן" כל</strong> דבר <strong>דמידגן</strong> <small>[שנדגן],</small> שנאסף בבת אחת ועושים אותו כרי <strong>משמע. מתיב</strong> <small>[מקשה]</small> <strong>רב יוסף:</strong> נאמר לאחר שקרא המלך חזקיהו לעם לתת את המעשר והתרומה כראוי: <strong>"וכפרץ הדבר הרבו בני ישראל [ראשית] דגן תירוש ויצהר</strong> ודבש <strong>וכל תבואת שדה</strong> ומעשר הכל <strong>לרב</strong> הביאו<strong>"</strong> (דברי הימים ב לא, ה), <strong>ואי אמרת</strong> <small>[ואם אומר אתה]</small> כי <strong>"דגן" —</strong> <strong>כל דמידגן</strong> <small>[שנדגן]</small> <strong>משמע, מאי</strong> <small>[מה]</small> משמעות <strong>"כפרץ הדבר הרבו"?</strong> שמכאן משמע שמלבד דגן תירוש ויצהר הוסיפו להביא עוד דברים שאינם חייבים במעשר מדין תורה. ואם "דגן" כולל כל דבר שנדגן, אם כן מה נוסף ב"כל תבואת השדה"? <strong>אמר אביי:</strong> דבר זה לא בא אלא <strong>לאתויי</strong> <small>[להביא,</small> להוסיף<small>]</small> <strong>פירות האילן וירק</strong> שאין עושים מהם כרי, ואף מהם הפרישו מעשר.
 <big>ג</big> שנינו במשנה ש<strong>ר' מאיר אומר: הנודר מן התבואה</strong> אינו אסור אלא בחמשת המינים, אבל הנודר מן הדגן אסור בכל. <strong>אמר ר' יוחנן: הכל מודים בנודר מן התבואה שאין אסור אלא מחמשת המינין</strong> ובזה לא נחלקו חכמים על ר' מאיר. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שוין בנודר מן התבואה שאין אסור אלא מחמשת המינין.</strong> ושואלים: <strong>פשיטא</strong> <small>[פשוט]</small> שכן הוא, שהרי אלה הם הקרויים תבואה! ומשיבים: <strong>מהו דתימא</strong> <small>[שתאמר]</small> כי <strong>"תבואה" כל מילי</strong> <small>[</small>ה<small>דברים]</small> <strong>משמע,</strong> כלומר, כל יבול שמוציאה האדמה, על כן <strong>קמשמע לן דלא משמע</strong> <small>[השמיע לנו שאין משמעות]</small> הביטוי <strong>כל מילי</strong> <small>[</small>ה<small>דברים].</small>
 <strong>מתיב</strong> <small>[מקשה]</small> <strong>רב יוסף:</strong> הלא נאמר <strong>"וכפרץ הדבר הרבו בני ישראל...</strong> וכל תבואת שדה <strong>",</strong> וכפי שהסברנו הביטוי "תבואת השדה" בא לרבות את כל הדברים הגדלים בשדה! <strong>אמר רבא,</strong> צריך לחלק: <strong>"תבואה" לחוד,</strong> כלומר, סתם תבואה משמעה רק מיני הדגן, <strong>"תבואת שדה" לחוד</strong> ובכלל זה גם שאר יבולי האדמה.
 <big>ד</big> מסופר: <strong>בר</strong> <small>[בנו]</small> של <strong>מר שמואל פקיד דליתנון תליסר אלפי זוזי</strong> <small>[ציווה שיתנו שלושה עשר אלפי זוזים]</small> <strong>לרבא מן עללתא</strong> <small>[היבול]</small> של נכסיו שב<strong>נהר פניא. שלחה רבא</strong> את הבעיה הזו <strong>לקמיה</strong> <small>[לפני]</small> <strong>רב יוסף: "עללתא" היכי מיקריא</strong> <small>[איך</small> היא <small>נקראת],</small> מה נכלל בהגדרה של "עללתא"? <strong>אמר רב יוסף: מתניתין</strong> <small>[משנתנו]</small> <strong>היא: ושוין בנודר מן התבואה שאין אסור אלא מחמשת המינין,</strong> משמע שתבואה היא רק חמשת המינים, ולזה התכוון הנותן, וכמו כן ב"עללתא". <strong>אמר ליה</strong> <small>[לו]:</small> <strong>אביי: מי דמי</strong> <small>[האם דומים]</small> הדברים? <strong>"תבואה" לא משמע אלא מחמשת המינין, "עללתא"</strong> שפירושה יבול — <strong>כל מילי</strong> <small>[</small>ה<small>דברים]</small> <strong>משמע.</strong>
 <strong>אהדרוהו לקמיה</strong> <small>[החזירוהו,</small> הביאו את כל הדיון הזה <small>לפני]</small> <strong>רבא. אמר: הא</strong> <small>[זה]</small> <strong>לא קא מיבעיא</strong> <small>[היה מסופק]</small> <strong>לי</strong> ש<strong>"עללתא" —</strong> <strong>כל מילי</strong> <small>[</small>ה<small>דברים]</small> הגדלים <strong>משמע.</strong> אלא <strong>הדא</strong> <small>[זה]</small> <strong>הוא דאיבעיא</strong> <small>[שנסתפק]</small> <strong>לי: שכר בתים ושכר ספינות מאי</strong> <small>[מה]</small> דינו? וצדדי השאלה: <strong>מי אמרינן</strong> <small>[האם אומרים אנו]:</small> <strong>כיון דפחתן, לאו עללתא היא</strong> <small>[ש</small>הם <small>פוחתים, אין זה</small> נקרא <small>יבול].</small> כי יבול אפשר לקרוא לפירות או לרווחים הבאים ונוספים תדיר. אבל בתים וספינות, כיון שהם נפחתים עם השימוש בהם, שמה נאמר כי מאחר והריוח מהם כולל בתוכו את דמי הפחת, אין זה בכלל יבול. <strong>או דילמא</strong> <small>[שמא]</small> <strong>כיון דלא ידיע פחתייהו עללתא היא</strong> <small>[שאין ידוע,</small> ניכר, <small>הפחת שלהם</small> הם נקראים גם כן <small>יבול].</small> <strong>אמרוה רבנן קמיה</strong> <small>[חכמים לפני]</small> <strong>רב יוסף</strong> את תגובתו של רבא. <strong>אמר</strong> רב יוסף בתרעומת: <strong>וכי מאחר</strong> ש<strong>לא צריך לן</strong> <small>[אותנו]</small> והוא סבור שיודע את התשובה בעצמו, <strong>אמאי</strong> <small>[מדוע]</small> <strong>שלח לן</strong> <small>[לנו]</small> לשאול? <strong>איקפד</strong> <small>[הקפיד]</small> <strong>רב יוסף</strong> על כך.
 <strong>שמע רבא</strong> שהוא מקפיד, <strong>ואתא לקמיה במעלי יומא דכפורי</strong> <small>[ובא לפניו בערב יום הכיפורים]</small> כדי לפייסו. <strong>אשכחיה לשמעיה דהוה קא מזיג קמיה כסא דחמרא</strong> <small>[מצא את שמשו</small> של רב יוסף <small>שהיה מוזג לפניו כוס יין].</small> <strong>אמר ליה</strong> <small>[לו]</small> לשמש: <strong>הב</strong> <small>[תן]</small> <strong>לי</strong> את הכוס <strong>דאמזיג ליה אנא</strong> <small>[שאמזוג לו אני].</small> <strong>יהב ליה, וקא מזיג איהו כסא דחמרא</strong> <small>[נתן לו</small> השמש, <small>ומזג הוא,</small> רבא, <small>כוס יין].</small> <strong>כי קא שתי</strong> <small>[כאשר שתה]</small> רב יוסף את היין <strong>אמר: הדין מיזגא דמי למיזגא</strong> <small>[מזיגה זו דומה למזיגה]</small> של <strong>רבא בריה</strong> <small>[בנו]</small> של <strong>רב יוסף בר חמא</strong> שהיה מוזג יותר מים ממה שהיו שאר אנשים מוזגים. שהיה רב יוסף עיוור ולא ראה את רבא כשנכנס. <strong>אמר ליה</strong> <small>[לו]</small> רבא: <strong>הוא ניהו</strong> <small>[זה הוא]</small> כלומר, אני עצמי הוא.
 <strong>אמר ליה</strong> <small>[לו]</small> רב יוסף לרבא: <strong>לא תיתיב אכרעך עד דאמרת לי פירושא דהדין מילתא</strong> <small>[אל תשב על רגליך עד שתאמר לי פירושו של דבר זה]:</small> <strong>מאי דכתיב</strong> <small>[מהו שנאמר]</small> <strong>"וממדבר מתנה וממתנה נחליאל ומנחליאל במות"</strong> (במדבר כא, יח-יט)?
 <strong>אמר ליה</strong> <small>[לו]</small> רבא: כך יש כך לדורשו: <strong>כיון שעושה אדם את עצמו כמדבר, שהוא מופקר לכל</strong> — אז <strong>תורה ניתנה לו במתנה, שנאמר: "וממדבר מתנה". וכיון שניתנה לו במתנה —</strong> <strong>נחלו אל,</strong> עושה אותו ה' נחלה לו, <strong>שנאמר: "וממתנה נחליאל". כיון שנחלו אל —</strong> <strong>עולה לגדולה, שנאמר: "ומנחליאל במות". ואם הגביה עצמו</strong> ונתגאה בתורתו — <strong>הקדוש ברוך הוא משפילו, שנאמר: "ומבמות הגיא"</strong> (במדבר כא, כ), <strong>ולא עוד אלא ששוקעין אותו בקרקע, שנאמר: "ונשקפה על פני הישימן"</strong> (במדבר כא, כ). <strong>ואם חוזר בו</strong> מגאוותו — <strong>הקדוש ברוך הוא מגביהו</strong>
## דף נה:
 <strong>שנאמר: "כל גיא ינשא"</strong> (ישעיה מ, ד). וכששמע רב יוסף דברים אלה הבין שרבא מכיר בטעותו, שנראה כמתגאה על רבו, ומרגיש שצריך להכניע עצמו לפניו, ונתפייס.
 <big>א</big> <strong>תניא</strong> <small>[שנויה</small> ברייתא<small>]:</small> <strong>הנודר מן הדגן —</strong> <strong>אסור אף בפול המצרי יבש, ומותר</strong> בו <strong>ב</strong>עודו <strong>לח. ומותר באורז,</strong> וכן <strong>בחילקא, בטרגיס ובטיסני</strong> (מיני גריסים מגרגירי חטה). <strong>הנודר מן פירות השנה —</strong> <strong>אסור בכל פירות</strong> האדמה והעץ הצומחים באותה <strong>השנה, ומותר בגדיים ובטלאים ובחלב ובביצים ובגוזלות</strong> שנולדו באותה שנה, לפי שאינם נקראים "פירות" סתם. <strong>ואם אמר "גידולי שנה</strong> זו אסורים <strong>עלי" —</strong> <strong>אסור בכולן.</strong>
 <strong>הנודר מן פירות הארץ —</strong> <strong>אסור בכל פירות</strong> הצומחים מן <strong>הארץ, ומותר בכמהין ופטריות</strong> שאינם נקראים "פירות הארץ". <strong>ואם אמר "גידולי קרקע עלי" —</strong> <strong>אסור בכולן.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו במשנה: <strong>על דבר שאין גידולו מן הארץ אומר "שהכל נהיה בדברו", ותניא</strong> <small>[ושנויה</small> ברייתא<small>]:</small> <strong>על המלח ועל הזמית</strong> (מין מרק) <strong>ועל כמהין ופטריות אומר "שהכל נהיה בדברו".</strong> משמע שכמהים ופטריות אינם נקראים גידולי קרקע! <strong>אמר אביי: מירבא רבו מארעא</strong> <small>[גדלים,</small> צומחים הם בפועל <small>מן הארץ]</small> אבל <strong>מינק מאוירא ינקי</strong> <small>[לינוק, מן האויר</small> הם <small>יונקים]</small> <strong>ולא מארעא</strong> <small>[מן הארץ].</small> ומקשים: <strong>והא קתני</strong> <small>[והרי שנה]</small> שם <strong>"על דבר שאין גידולו מן הארץ"</strong> ובכללם כמהים ופטריות, ואיך ניתן לומר שכמהים ופטריות גידולם מן הארץ! ומשיבים: <strong>תני</strong> <small>[שנה,</small> ותקן<small>]</small> באותה משנה: <strong>על דבר שאין יונק מן הארץ.</strong>
 <big>ב משנה</big> <strong>הנודר מן הכסות —</strong> <strong>מותר ב</strong>לבישת <strong>שק,</strong> <strong>וביריעה, ובחמילה</strong> (מין יריעה גסה) שאינם בכלל כסות רגילה. <strong>אמר "קונם צמר עולה עלי" —</strong> <strong>מותר</strong> לו <strong>להתכסות בגיזי צמר</strong> כיון שאינם בכלל מלבוש, ואינו אסור אלא באריג של צמר. וכן אם אמר <strong>"</strong>קונם <strong>הפשתן עולה עלי" —</strong> <strong>מותר להתכסות באניצי פשתן</strong> (פשתן שלא נטווה), שלא נתכוון אלא ללבישת אריג של פשתן.
 <strong>ר' יהודה אומר: הכל</strong> מתפרש <strong>לפי הנודר:</strong> אם <strong>טען</strong> (נשא) מטען של צמר ופשתים <strong>והזיע, והיה ריחו קשה</strong> (לא נוח) לו, ומתוך כך <strong>אמר "קונם צמר ופשתים עולה עלי" —</strong> <strong>מותר להתכסות</strong> בבגדי צמר ופשתן, <strong>ואסור להפשיל לאחוריו</strong> כמשא, לפי שבשעת הנדר היתה כוונתו לנשיאת צמר ופשתן ולא ללבישתם.
 <big>ג גמרא</big> <strong>תניא</strong> <small>[שנויה</small> ברייתא<small>]</small> : <strong>הנודר מן הכסות —</strong> <strong>מותר בשק וביריעה ובחמילה, ואסור בפונדא</strong> (חגורה רחבה) <strong>ובפסקיא</strong> (חגורה) <strong>ובסקורטיא ובקטבליא</strong> (מלבושי עור) <strong>ואנפליא</strong> (גרביים של עור) <strong>ופליניא</strong> (סינור עור) <strong>ומכנסים וכובע.</strong> ושואלים: <strong>מאי</strong> <small>[מה]</small> פירוש <strong>"איסקורטי"</strong> שהוזכרה כאן? <strong>אמר רבה בר חנה:</strong> הכוונה היא ל<strong>כיתונא דצלא</strong> <small>[כותנות של עור]</small>.
 <strong>תניא</strong> <small>[שנויה</small> ברייתא<small>]</small> : <strong>יוצאין</strong> בשבת לרשות הרבים <strong>בשק עבה ובסגוס עבה וביריעה ובחמילה מפני הגשמים</strong> ואין הם נחשבים כמשא שנושא בשבת, אלא כמיני לבוש, <strong>אבל לא בתיבה ולא בקופה ולא במחצלת</strong> להגן <strong>מפני הגשמים,</strong> שאין אלה נחשבים כלבוש אלא כמשא. <strong>הרועים יוצאין</strong> בשבת <strong>בשקים</strong> שעליהם, שכך דרכם לצאת, <strong>ולא רועים בלבד אמרו אלא כל אדם</strong> מותר לצאת בהם, <strong>אלא שדברו חכמים בהווה</strong> (במציאות הרגילה) שבדרך כלל נוהגים כך רועים.
 <big>ד</big> שנינו במשנה: <strong>ר' יהודה אומר הכל לפי הנודר כו'. תניא</strong> <small>[שנויה</small> ברייתא<small>]</small> : <strong>כיצד אמר ר' יהודה הכל לפי הנודר?</strong> אם <strong>היה לבוש צמר, והצר</strong> והציק לו הבגד, <strong>ו</strong>מתוך כך <strong>אמר "קונם צמר עולה עלי",</strong> במקרה כזה — <strong>אסור ללבוש ומותר לטעון</strong> עליו אריגי צמר. ולהיפך, אם <strong>היה טעון פשתן והזיע, ואמר "קונם פשתן עולה עלי" —</strong> במקרה כזה <strong>מותר ללבוש ואסור לטעון.</strong> שמפרשים את דבריו לפי המצב והטעם שבו נדר.
## דף נו.
 <big>א משנה</big> <strong>הנודר מן הבית —</strong> <strong>מותר בעלייה</strong> (קומה שניה של הבית), אלו <strong>דברי ר' מאיר. וחכמים אומרים: עלייה בכלל הבית</strong> נחשבת, ואסור גם בה. אבל <strong>הנודר מן עלייה —</strong> <strong>מותר בבית,</strong> שאין בית בכלל עלייה.
 <big>ב גמרא</big> שואלים: <strong>מאן</strong> <small>[מיהו]</small> ה<strong>תנא</strong> ששנה לגבי הלכות נגעים, שהכתוב <strong>"</strong>כנגע נראה לי <strong>בבית"</strong> (ויקרא יד, לה) בא <strong>לרבות את היציע,</strong> שהוא כעין מחצית קומה שבבית, ועוד, <strong>"בבית" —</strong> <strong>לרבות את העלייה? אמר רב חסדא:</strong> שיטת <strong>ר' מאיר היא, דאי רבנן</strong> <small>[שאם</small> שיטת <small>חכמים]</small> היא, <strong>האמרי רבנן</strong> <small>[הרי אמרו חכמים]</small> כי <strong>עלייה בכלל הבית,</strong> ואם כן <strong>למה לי קרא</strong> <small>[כתוב]</small> מפורש <strong>"בבית" לריבויא</strong> <small>[לרבות</small> אותה<small>]?</small>
 <strong>אביי אמר: אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> מכל מקום <strong>בעיא קרא</strong> <small>[צריכה</small> לענין זה <small>כתוב]</small> מפורש. כיון <strong>דסלקא דעתך אמינא</strong> <small>[שיעלה על דעתך לומר]</small> <strong>"בבית ארץ אחזתכם"</strong> (ויקרא יד, לד) <strong>כתיב</strong> <small>[נאמר]</small> בפרשת נגעי בתים, והייתי אומר: מה <strong>דמחבר בארעא</strong> <small>[שמחובר בארץ] —</small> <strong>שמיה</strong> <small>[שמו]</small> <strong>בית, עלייה —</strong> <strong>הא לא מחבר בארעא</strong> <small>[הרי אינה מחוברת בארץ],</small>  והייתי סבור שאינה נטמאת למרות שהיא בכלל הבית, ולכן דרוש הריבוי אפילו לדעת חכמים.
  ושואלים:  <strong>כמאן אזלא הא</strong> <small>[כ</small>שיטת <small>מי</small> מן החכמים <small>הולכת</small> הלכה <small>זו]</small> ש<strong>אמר רב הונא בר חייא משמיה</strong> <small>[משמו]</small> של <strong>עולא:</strong> אם אומר לו המוכר לקונה <strong>"בית בביתי אני מוכר לך" —</strong> <strong>מראהו עלייה,</strong> ויכול לטעון שזה הוא מה שמכר לו. ונדייק: <strong>טעמא</strong> <small>[הטעם,</small> דווקא<small>]</small> ש<strong>אמר ליה</strong> <small>[לו]</small> <strong>"בית שבביתי אני מוכר לך", אבל</strong> אם מכר לו <strong>"בית" סתם —</strong> <strong>אינו מראהו עלייה</strong> אלא את הבית עצמו. <strong>לימא</strong> <small>[</small>האם <small>לומר]</small> כי הלכה זו שאמר עולא, דעת <strong>ר' מאיר</strong> במשנתנו <strong>היא</strong> שאין העלייה בכלל בית? ודוחים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> <strong>מאי</strong> <small>[מה]</small> פירוש המלה <strong>"עלייה"</strong> באותו ענין — <strong>מעולה שבבתים</strong> ולא עלייה ממש, ולכן כשאומר לו "בית שבביתי" כוונתו לבית מיוחד, לחלק הטוב ביותר בבית.
 <big>ג משנה</big> <strong>הנודר מן המטה —</strong> <strong>מותר בדרגש</strong> שאינו בכלל מיטה בלשון בני אדם, אלו <strong>דברי ר' מאיר. וחכמים אומרים: דרגש בכלל מטה.</strong> אבל לדברי הכל <strong>הנודר מן הדרגש —</strong> <strong>מותר במטה.</strong>
 <big>ד גמרא</big> שואלים: <strong>מאי</strong> <small>[מה]</small> טיבו של <strong>דרגש</strong> זה? <strong>אמר עולא: ערסא דגדא</strong> <small>[מיטת מזל],</small> שהיו שמים בבית מיטה לשם מזל בלבד, ואין אדם ישן עליה. <strong>אמרו ליה רבנן</strong> <small>[לו חכמים]</small> <strong>לעולא: הא דתנן</strong> <small>[זו ששנינו</small> במשנה<small>]:</small> <strong>כשהן מברין אותו</strong> את המלך בשעת אבלו, <strong>כל העם מסובין על הארץ והוא מיסב על הדרגש.</strong> ואם כדבריך, <strong>כולא שתא לא יתיב עלה</strong> <small>[כל השנה אינו יושב עליה]</small> על מיטה מיוחדת זו, <strong>ההוא יומא יתיב עלה</strong> <small>[אותו יום</small> של אבל <small>יושב עליה]?</small> <strong>מתקיף לה</strong> <small>[מקשה עליה]</small> על קושיה זו <strong>רבינא:</strong> הרי זה <strong>מידי דהוה</strong> <small>[כמו שהוא]</small> הדין לגבי <strong>בשר ויין, דכולה שתא</strong> <small>[שכל השנה]</small> <strong>אי בעי</strong> <small>[אם רוצה] —</small> <strong>אכיל</strong> <small>[אוכל]</small> את אלה <strong>ואי בעי</strong> <small>[ואם רוצה] —</small> <strong>לא אכיל</strong> <small>[אינו אוכל],</small> ואילו <strong>ההוא יומא אנן יהבינן ליה</strong> <small>[אותו יום</small> של אבל <small>אנו נותנים לו]</small> בסעודת הבראה בשר ויין דווקא! ואם כן אין זה קושי.
 <strong>אלא הא קשיא</strong> <small>[זו</small> היא ש<small>קשה]</small> עליו; <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>דרגש</strong> שבבית <strong>לא היה</strong> האבל <strong>כופהו</strong> (הופכו) כדרך שצריך לעשות בכל המיטות שבבית האבל, <strong>אלא</strong> רק <strong>זוקפו</strong> (מעמידו) על צידו. <strong>ואי אמרת ערסא דגדא</strong> <small>[ואם אתה אומר</small> שדרגש, <small>מיטת מזל]</small> <strong>הוא, והתניא</strong> <small>[והרי שנינו</small> בברייתא<small>]:</small> <strong>הכופה את מטתו</strong> מחמת אבלו — <strong>לא מטתו</strong> שלו <strong>בלבד הוא כופה, אלא כל מטות שיש לו בתוך הבית הוא כופה</strong> גם אם אינו ישן בהן, ומדוע לא יכפה גם את הדרגש? ודוחים: <strong>הא לא קשיא</strong> <small>[זו אינה קשה],</small> 
## דף נו:
 <strong>מידי דהוה</strong> <small>[כמו שהוא]</small> הדין האמור <strong>אמטה</strong> <small>[על מיטה]</small> <strong>המיוחדת לכלים, דתניא</strong> <small>[ש</small>כן <small>שנינו</small> בברייתא<small>]</small> : <strong>אם היתה</strong> בבית האבל <strong>מטה המיוחדת לכלים</strong> ואינה מיועדת לשינה — <strong>אין צריך לכפותה.</strong> ואף מיטת מזל זו, כיון שאין ישנים עליה — אינה צריכה כפייה.
 <strong>אלא אי קשיא</strong> <small>[אם קשה] —</small> <strong>הא קשיא</strong> <small>[זה קשה]</small>, <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>רבן שמעון בן גמליאל אומר: דרגש</strong> אין האבל כופה אותו אלא <strong>מתיר קרביטיו</strong> (לולאות המחזיקות את המצע) <strong>והוא נופל מאליו. ואי</strong> <small>[ואם]</small> <strong>דרגש ערסא דגדא</strong> <small>[מיטת מזל]</small> <strong>הוא, קרביטין מי אית ליה</strong> <small>[האם יש לו]</small>? הרי אין במיטה זו לולאות כלל! <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר: שאילתיה</strong> <small>[שאלתיו]</small> מהו דרגש <strong>לההוא מרבנן</strong> <small>[לאחד החכמים]</small> <strong>ורב תחליפא בר מערבא שמיה</strong> <small>[שמו]</small> <strong>דהוה שכיח בשוקא דצלעי</strong> <small>[שהיה מצוי בשוק</small> מוכרי <small>העורות],</small> <strong>ואמר לי: מאי</strong> <small>[מהו]</small> <strong>דרגש —</strong> <strong>ערסא דצלא</strong> <small>[מיטה של עור]</small>.
 <strong>איתמר</strong> <small>[נאמר]</small>, <strong>איזהו מטה ואיזהו דרגש? אמר ר' ירמיה: מטה —</strong> <strong>מסרגין אותה על גבה</strong> שקושרים את הסירוג המחזיק את המצע על גבי מוטות המיטה, <strong>דרגש —</strong> <strong>מסרגין אותו מגופו</strong> שהסירוג נקשר בחורים המצויים בתוך המוט של המיטה. <strong>מיתיבי</strong> <small>[מקשים]</small> על כך ממה ששנינו: <strong>כלי עץ מאימתי</strong> נחשבים ככלים גמורים הראויים להיות <strong>מקבלין טומאה? המטה והעריסה —</strong> <strong>משישופם בעור הדג,</strong> שהיו משפשפים בו את העץ כדי להחליקו. <strong>ואי</strong> <small>[ואם]</small> <strong>מטה מסתרגת על גבה, למה לי שיפת עור הדג?</strong> הרי בין כה וכה אין העץ של המיטה נראה לעין!
 <strong>אלא</strong> צריך לומר כי <strong>הא והא</strong> <small>[זה וזה],</small> מיטה ודרגש, סירוגם <strong>מגופן</strong> של המוטות, וההבדל ביניהם הוא כך: <strong>מטה —</strong> <strong>אעולי ואפוקי בבזיני</strong> <small>[מכניסים ומוציאים</small> את הסירוג <small>בנקבים</small> שבמוטות<small>]</small>, <strong>דרגש —</strong> <strong>אעולי ואפוקי באבקתא</strong> <small>[מכניסים ומוציאים בלולאות</small> הקשורות למוטות<small>]</small> וזהו שאמר רבן שמעון בן גמליאל כי כשמתירים את הלולאות נופל הסירוג.
 <strong>אמר ר' יעקב בר אחא אמר רבי: מטה שנקליטיה</strong> (שני מוטות העולים על גבה) <strong>יוצאין</strong> וגבוהים, אי אפשר לכפותה מפני שהנקליטים בולטים ויוצאים בחוץ, אלא <strong>זוקפה</strong> על צדה, <strong>ודיו</strong> בכך. <strong>אמר ר' יעקב בר אידי אמר ר' יהושע בן לוי: הלכה כרבן שמעון בן גמליאל</strong> בענין כפיית דרגש.
 <big>א משנה</big> <strong>הנודר מן העיר —</strong> <strong>מותר ליכנס לתחומה</strong> (תחום שבת) <strong>של עיר</strong> שהוא בתוך אלפיים אמה מן העיר, <strong>ואסור ליכנס לעיבורה</strong> בתוך שבעים אמה הקרובות לעיר. <strong>אבל הנודר מן הבית —</strong> <strong>אסור</strong> רק <strong>מן האגף</strong> (מקום הגפת הדלת) <strong>ולפנים.</strong>
 <big>ב גמרא</big> שואלים: <strong>מנלן דעיבורא דמתא כמתא דמי</strong> <small>[מניין לנו שעיבורה של עיר כעיר</small> עצמה הוא <small>נחשב]</small>? <strong>אמר ר' יוחנן,</strong> ש<strong>אמר קרא</strong> <small>[הכתוב]:</small> <strong>"ויהי בהיות יהושע ביריחו" וגו'</strong> (יהושע ה, יג), ויש לשאול: <strong>מאי</strong> <small>[מה]</small> פירוש <strong>"ביריחו"? אילימא</strong> <small>[אם תאמר]</small> <strong>ביריחו ממש —</strong> <strong>והכתיב</strong> <small>[והרי נאמר]</small> <strong>"ויריחו סגרת ומסגרת</strong> מפני בני ישראל אין יוצא ואין בא<strong>"</strong> (יהושע ו, א)! <strong>אלא שמע מינה</strong> <small>[למד מכאן]</small> שהיה <strong>בעיבורה</strong> של העיר, ואף שלא היה ביריחו ממש נאמר עליו שהיה בתוכה.
  ומקשים:  <strong>אימא</strong> <small>[אמור]</small> ש<strong>אפילו</strong> הנמצא <strong>בתחומה</strong> של העיר נחשב כאילו הוא בעיר, ויהושע היה בתחום העיר יריחו ונחשב לו הדבר כאילו היה ביריחו עצמה! ודוחים: <strong>הא כתיב</strong> <small>[הרי נאמר]</small> <strong>בתחומה</strong> של עיר <strong>"ומדתם מחוץ לעיר</strong>...  אלפיים באמה<strong>"</strong> (במדבר לה, ה), משמע שתחומה של העיר נחשב מחוץ לעיר, ולא כעיר עצמה. 
 <big>ג</big> שנינו במשנה: <strong>הנודר מן הבית אינו אסור אלא מן האגף ולפנים.</strong> ומדייקים: <strong>אבל מן האגף ולחוץ,</strong> כל שהוא מחוץ למקום הגפת הדלת — <strong>לא. מתיב</strong> <small>[מקשה]</small> <strong>רב מרי:</strong> נאמר בהלכות נגעים <strong>"ויצא הכהן מן הבית</strong> אל פתח הבית והסגיר את הבית<strong>"</strong> (ויקרא יד, לח), ושאלו במדרש ההלכה: <strong>יכול ילך</strong> הכהן <strong>לביתו ויסגיר</strong> משם את הבית בתורת בית המנוגע בצרעת — <strong>תלמוד לומר: "אל פתח הבית"</strong> (ויקרא יד, לח). <strong>אי</strong> <small>[אם]</small> <strong>אל פתח הבית, יכול יעמוד תחת המשקוף ויסגיר —</strong> <strong>תלמוד לומר: "</strong>ויצא הכהן <strong>מן הבית", עד שיצא מן הבית כולו.</strong>
 <strong>הא כיצד? עומד</strong> בחוץ <strong>בצד המשקוף ויסגיר. ומנין שאם הלך לביתו והסגיר, או שעמד תחת השקוף</strong> (המשקוף) <strong>והסגיר שהסגירו מוסגר</strong> בדיעבד — <strong>תלמוד לומר: "והסגיר את הבית"</strong> (ויקרא יד, לח), <strong>מכל מקום.</strong> משמע שגם מחוץ לדלת, כל זמן שהוא מתחת למשקוף — נחשב כנמצא בתוך הבית! ומשיבים: <strong>שאני</strong> <small>[שונה]</small> הדבר <strong>גבי בית</strong> המנוגע, <strong>דכתיב</strong> <small>[שנאמר]</small> בו: <strong>"</strong>ויצא הכהן <strong>מן הבית"</strong> וכוונתו <strong>עד שיצא מן הבית כולו.</strong>
## דף נז.
 <strong>א משנה</strong> האומר <strong>"קונם פירות האלו עלי",</strong> או <strong>"קונם הן על פי",</strong> או <strong>"קונם הן לפי" —</strong> <strong>אסור</strong> לא רק בהן, אלא גם <strong>בחילופיהן,</strong> אם החליף אותם בדבר אחר, <strong>ובגידוליהן</strong> אם זרעם וצמח מהם דבר. אם אמר <strong>"</strong>קונם פירות אלה <strong>שאני אוכל",</strong> או <strong>"שאני טועם" —</strong> <strong>מותר בחילופיהן ובגידוליהן.</strong> ובאיזה גידולים אמרו שמותר — <strong>בדבר שזרעו כלה</strong> שכאשר זורעים אותו, הזרע עצמו כלה. <strong>אבל בדבר שאין זרעו כלה,</strong> כגון מיני פקעות שמצמיחות מתוכן ואינן כלות — <strong>אפילו גידולי גידולין אסורין,</strong> שהרי נשאר גופו של האיסור במקומו.
 <strong>האומר לאשתו</strong> <strong>"קונם מעשה ידיך עלי",</strong> או <strong>"קונם הן על פי" "קונם הן לפי" —</strong> <strong>אסור</strong> גם <strong>בחילופיהן ובגידוליהן</strong> של מעשה ידיה. אבל אם אמר לאשתו <strong>"</strong>קונם <strong>שאני אוכל",</strong> או <strong>"שאני טועם</strong> ממעשה ידיך <strong>"</strong>— <strong>מותר בחילופיהן ובגידוליהן,</strong> ואלו גידולים מותרים — <strong>בדבר שזרעו כלה. אבל דבר שאין זרעו כלה —</strong> <strong>אפילו גידולי גידולין אסורין.</strong>
 אם אמר <strong>"</strong>את הדברים <strong>שאת עושה איני אוכל עד הפסח",</strong> או שאמר <strong>"</strong>דברים <strong>שאת עושה איני מתכסה</strong> בהם <strong>עד הפסח", עשתה</strong> את הדברים <strong>לפני הפסח —</strong> <strong>מותר לאכול</strong> אותם <strong>ולהתכסות</strong> בהם <strong>אחר הפסח.</strong> אבל אם היה נדרו בנוסח <strong>"</strong>הדברים <strong>שאת עושה עד הפסח איני אוכל",</strong> או <strong>"</strong>מה <strong>שאת עושה עד הפסח איני מתכסה"</strong> — דברים ש<strong>עשתה לפני הפסח אסור לאכול ולהתכסות</strong> בהם אפילו <strong>אחר הפסח.</strong> אמר לה <strong>"</strong>קונם <strong>שאת נהנית לי עד הפסח אם הולכת את לבית אביך עד החג"</strong> (חג הסוכות). אם <strong>הלכה לפני הפסח</strong> — חל הנדר, ו<strong>אסורה בהנאתו עד הפסח.</strong>
## דף נז:
 <strong>לאחר הפסח —</strong> נמצא שעברה <strong>ב"בל יחל",</strong> שהרי התקיים התנאי ועברה על הנדר. האומר לאשתו <strong>"שאת נהנית לי עד החג אם הולכת את לבית אביך עד הפסח"</strong> אם <strong>הלכה לפני הפסח —</strong> <strong>אסורה בהנאתו עד החג, ומותרת לילך אחר הפסח</strong> שזה לא היה כלול בתנאי שהתנה עימה.
 <big>א גמרא</big> שנינו במשנה: <strong>האומר לאשתו "קונם מעשה ידיך עלי",</strong> או שאומר <strong>"קונם הן על פי",</strong> או <strong>"קונם הן לפי" וכו', ישמעאל איש כפר ימא, ואמרי לה</strong> <small>[ו</small>יש <small>אומרים]</small> <strong>איש כפר דימא, העלה בידו</strong> בעיה ביחס ל<strong>בצל שעקרו</strong> מן האדמה <strong>ב</strong>שנה ה<strong>שביעית</strong> (שמיטה) ויש עליו כל דיני קדושת שביעית, <strong>ונטעו בשמינית, ורבו גידוליו</strong> של השנה השמינית <strong>על עיקרו</strong> של השנה השביעית. <strong>והכי קא מיבעיא ליה</strong> <small>[וכך נשאלה לו]</small> : כיון ש<strong>גידוליו היתר,</strong> שהרי צמחו בשנה השמינית, <strong>ועיקרו אסור</strong> משום שנת השמיטה, האם לומר <strong>כיון</strong> ש<strong>רבו גידוליו</strong> יותר <strong>מעיקרו, אותן גידולי היתר מעלין</strong> (מבטלים) <strong>את</strong> חלק <strong>האיסור</strong> שבבצל, <strong>או לא? אתא לקמיה</strong> <small>[בא לפני]</small> <strong>ר' אמי</strong> ושאלו, ו<strong>לא הוה בידיה</strong> <small>[היה בידו]</small> פתרון.
 <strong>אתא לקמיה</strong> <small>[בא לפני]</small> <strong>ר' יצחק נפחא, פשט</strong> <small>[פתר]</small> <strong>ליה מן הדא</strong> <small>[לו מזו]</small> ש<strong>אמר ר' חנינא תריתאה אמר ר' ינאי: בצל של תרומה שנטעו, ורבו גידוליו על עיקרו —</strong> <strong>מותר,</strong> שגידוליו מבטלים את עיקרו, ואף כאן, מבטלים גידולי השמינית את העיקר. <strong>אמר ליה</strong> <small>[לו]</small> <strong>ר' ירמיה</strong> לר' יצחק נפחא, <strong>ואיתימא</strong> <small>[ו</small>יש <small>אומרים]</small> שאמר זאת <strong>ר' זריקא: שביק מר תרין ועביד כחד</strong> <small>[מניח אדוני שנים ועושה כ</small>דעת <small>אחד]?!</small>
 ושואלים: <strong>מאן נינהו תרין</strong> <small>[מי הם השנים]</small> הללו שאינם סוברים כן? ומפרטים: ש<strong>אמר ר' אבהו אמר ר' יוחנן:</strong> גפן <strong>ילדה</strong> (צעירה) שעדיין היא ערלה <strong>שסיבכה</strong> (הרכיב אותה) <strong>ב</strong>תוך גפן <strong>זקינה</strong> שהיא מותרת, <strong>ובה</strong> בגפן הצעירה <strong>פירות, אף על פי שהוסיפה</strong> פי <strong>מאתים</strong> ממה שהיה בה קודם לכן, ומה שהוסיפה היה מן ההיתר, שהרי היא יונקת מן הגפן הזקינה, בכל זאת <strong>אסור,</strong> ואין הגידולים המותרים מבטלים את העיקר האסור במאתיים כדין ערלה, מכיון שהפירות היו אסורים מתחילתם.
 <strong>ו</strong>כן <strong>אמר ר' שמואל בר ר' נחמני אמר ר' יונתן: בצל שנטעו בכרם</strong> ונאסר משום כלאי הכרם, <strong>ו</strong>אחר כך <strong>נעקר הכרם</strong> וגדל הבצל הרבה בהיתר — בכל זאת הבצל <strong>אסור.</strong> ונמצא שר' יוחנן ור' יונתן שניהם חולקים על ר' ינאי, ואין פתרון פשוט לשאלה זו.
 <strong>הדר אתא</strong> <small>[חזר</small> ו<small>בא]</small> ישמעאל איש כפר ימא <strong>לקמיה</strong> <small>[לפני]</small> <strong>ר' אמי ופשיט ליה מן הדא</strong> <small>[ופשט,</small> פתר, <small>לו</small> את הבעיה <small>מזו]</small> ש<strong>אמר ר' יצחק אמר ר' יוחנן: ליטרא בצלים שתיקנה</strong> (הפריש ממנה תרומות ומעשרות) <strong>ו</strong>אחר כך <strong>זרעה,</strong> כאשר גדל ויוצא ממנה יבול <strong>מתעשרת לפי כולה,</strong> שמפרישים מן הכל מעשר. שאף שהבצלים שזרע עדיין קיימים, ואותם כבר עישר, מכל מקום כיון שרבו הגידולים על העיקר הריהם מבטלים את העיקר, והכל נחשב כטבל. <strong>אלמא</strong> <small>[מכאן]</small> ש<strong>אותן גידולין מבטלין</strong> את ה<strong>עיקר.</strong>
 ודוחים: מכאן אין להוכיח, כי <strong>דלמא לחומרא שאני</strong> <small>[שמא להחמיר שונה]</small> הדבר, ואנו חוששים שמא גידולים מבטלים את העיקר לחייבו במעשר על הכל, אבל שיהיו גידולים מבטלים את העיקר להיתר — לא למדנו.
 <strong>אלא</strong> יש להביא מקור אחר, <strong>מן הדא דתניא</strong> <small>[מזו ששנינו</small> בברייתא<small>],</small> <strong>ר' שמעון אומר:</strong>
## דף נח.
 <strong>כל דבר</strong> אסור <strong>שיש לו מתירין,</strong> כלומר, שיש דרך להתירו, <strong>כגון טבל</strong> שמתירים אותו על ידי עישורו, <strong>ומעשר שני</strong> שמתירים אותו על ידי פדייתו או בהעלאתו לירושלים, <strong>והקדש</strong> שאפשר לפדותו, <strong>וחדש,</strong> תבואה חדשה, שמותרת לאחר הבאת העומר — <strong>לא נתנו בהן חכמים שיעור</strong> לביטולם, אם נפלו לתוך תערובת של היתר, ואינם בטלים בכל שיעור שהוא. <strong>וכל דבר שאין לו מתירין, כגון תרומה ותרומת מעשר וחלה וערלה וכלאי הכרם —</strong> <strong>נתנו בהם חכמים שיעור</strong> לביטולם.
 <strong>אמרו לו</strong> לר' שמעון: <strong>והלא שביעית אין לה</strong> לפירותיה <strong>מתירין, ו</strong>בכל זאת <strong>לא נתנו בה חכמים שיעור. דתנן</strong> <small>[ש</small>כן <small>שנינו</small> במשנה<small>]:</small> <strong>השביעית אוסרת כל שהוא במינה</strong> (אם האיסור וההיתר שבתערובת מאותו מין)! <strong>אמר להן: אף אני לא אמרתי</strong> שתהא שביעית אוסרת, הן על ידי תערובת, והן על ידי גידולי שביעית שנוספו על עיקר של היתר <strong>אלא ל</strong>ענין <strong>ביעור</strong> פירות שביעית, שניתן לאכול את התערובת רק קודם שהגיע הזמן לבערם מן העולם. שכיון שמותרים באותה שעה הרי זה כדבר שיש לו מתירים.
 <strong>אבל ל</strong>ענין היתר <strong>אכילה</strong> לאחר זמן הביעור שאז אין עוד היתר לגידולי השביעית — יש להם שיעור לביטולם, ואוסרים את התערובת רק <strong>ב</strong>שיעור כזה שהאיסור <strong>נותן טעם</strong> בתערובת. ולענייננו אפשר ללמוד מכאן שגידולים מבטלים את העיקר! ודוחים: <strong>ודלמא הא נמי לחומרא שאני</strong> <small>[ושמא זו גם כן להחמיר שונה],</small> שהחמירו שגם על העיקר של היתר תחול קדושת שביעית, אבל אין ללמוד מכאן גם לקולא, שיתירו גידולים את העיקר!
 <strong>אלא מן הדא פשטה</strong> <small>[מזו פתר אותה]</small> את שאלת ר' ישמעאל איש כפר ימא, <strong>דתנן</strong> <small>[ששנינו</small> במשנה<small>]:</small> <strong>בצלים</strong> של השנה השישית <strong>שירדו עליהם גשמים</strong> בשנה השביעית <strong>וצמחו, אם היו עלין שלהן שחורין</strong> (ירוקים כהים) שמכאן מוכח שיש בזה גידול של ממש, הריהם <strong>אסורין</strong> כגידולי שביעית. אם <strong>הוריקו</strong> (התבהרו, הצהיבו) העלים ונראים כמושים — <strong>מותרין</strong> שנחשב הכל כגידולי השנה השישית.
 <strong>ר' חנניא בן אנטיגנוס אומר:</strong> יש סימן אחר לדבר, <strong>אם יכולין ליתלש ב</strong>אמצעות ה<strong>עלין שלהן,</strong> משמע שהעלים חזקים ובריאים ואז <strong>אסורין. וכנגדן</strong> במקרה דומה לזה, אם היה זה בצל של שביעית שצמח <strong>למוצאי שביעית,</strong> כלומר, בשנה השמינית — <strong>מותרין</strong> הבצלים. ונדייק: <strong>למימרא</strong> <small>[לומר,</small> ללמוד<small>]</small> מכאן ש<strong>גידולי היתר מעלין</strong> (מבטלים) <strong>את האיסור.</strong> ודוחים: <strong>ודלמא</strong> <small>[שמא]</small> מדובר כאן <strong>במדוכנין,</strong> בבצלים שדך וכתש את עיקרם, ונמצא שהעיקר כבר בטל, שהרי אינו ניתן לשימוש. ומפני זה מותר, ולא משום שגידולי ההיתר ביטלו את האיסור.
 <strong>אלא מן הדא</strong> <small>[מזו]</small> יש לפתור, <strong>דתניא</strong> <small>[ש</small>כן <small>שנינו</small> בברייתא<small>]:</small> 
## דף נח:
 <strong>המנכש</strong> (מוציא עשבים רעים) <strong>עם הכותי</strong> (שומרוני) <strong>בחסיות</strong> (צמחים בעלי פקעות או בצלים) — <strong>אוכל מהן אכילת עראי</strong> בלי לעשרן, כדרך שמותר לאכול כל טבל אכילת ארעי, <strong>ו</strong>כאשר נאספו לערימה וצריך לעשרן — <strong>מעשרן ודאי</strong> ולא בתורת דמאי (ספק מעושר), שאין מניחים שהכותי עישר את החסיות.
 <strong>ר' שמעון בן אלעזר אומר: אם</strong> היו החסיות של <strong>ישראל</strong> ה<strong>חשוד על השביעית</strong> ויש לחשוש שמא זרען בשביעית, <strong>למוצאי שביעית —</strong> <strong>מותר</strong> לנכש עמו, ואין חוששים שמא יש בהן עוד קדושת שביעית. ומדייקים: <strong>למימרא</strong> <small>[</small>האם יש <small>לומר,</small> ללמוד<small>]</small> מכאן ש<strong>גידולי היתר</strong> של השנה השמינית <strong>מעלין</strong> (מבטלים) <strong>את האיסור,</strong> ולכן אין חוששים. ושואלים: <strong>ודלמא</strong> <small>[ושמא]</small> מדובר פה <strong>בדבר שזרעו כלה?</strong> ודוחים: <strong>הא תניא</strong> <small>[הרי שנינו</small> בברייתא<small>]:</small> <strong>אלו הן חסיות —</strong> <strong>כגון הלוף השום והבצלים,</strong>  וכל אלה הם דברים שאין זרעם כלה.
  ומקשים:  <strong>ודלמא</strong> <small>[ושמא]</small> מדובר גם כאן <strong>במדוכנין</strong> שכתש קודם את העיקר? ומשיבים: הלא <strong>"חשוד על השביעית" קתני</strong> <small>[שנה],</small> ואם הוא חשוד — משמע שזרע אותם כדרכם. ומקשים: <strong>ודלמא</strong> <small>[ושמא]</small> מדובר פה <strong>בתערובת</strong> שנתערבו החסיות בחסיות של היתר ובטלו ברוב, ולכן הן מותרות? ומשיבים: <strong>המנכש קתני</strong> <small>[שנה]</small>  שכשהוא מנכש את החסיות נוטלן אחת אחת ואוכלן, ולא הספיקו להתערב עם אחרים.
  ואומרים: אם כן לפי זה  <strong>לימא תיהוי תיובתיה</strong> <small>[</small>האם <small>נאמר</small> ש<small>תהיה</small> זו, תשובתם, <small>קושיה חמורה]</small> על <strong>ר' יוחנן ור' יונתן</strong> שאמרו לענין ערלה וכלאי הכרם שאין גידולי היתר מעלים את האיסור! <strong>אמר ר' יצחק: שניא</strong> <small>[שונה]</small> <strong>שביעית, הואיל ואיסורה על ידי קרקע —</strong> <strong>בטילתה</strong> (ביטולה) <strong>נמי</strong> <small>[גם כן]</small> <strong>על ידי קרקע.</strong>  שכיון שחוזרת וגדילה בקרקע בהיתר, הרי היא מתבטלת בכך.
  ומקשים:  <strong>הרי מעשר</strong> ש<strong>איסורו</strong> גם כן <strong>על ידי קרקע, ואין בטילתו על ידי קרקע. דתניא</strong> <small>[ש</small>כן <small>שנינו</small> בברייתא<small>]:</small> <strong>ליטרא מעשר</strong> ראשון <strong>טבל</strong> (שלא הפריש ממנה תרומת מעשר) <strong>שזרעה בקרקע, ו</strong>עכשיו <strong>השביחה</strong> (גדילה) <strong>והרי היא</strong> בשיעור של <strong>כעשר ליטרין —</strong> <strong>חייבת</strong> התוספת <strong>במעשר ובשביעית. ואותה ליטרא</strong> ראשונה שזרעה בקרקע <strong>מעשר עליה ממקום אחר,</strong> ולא ממנה עצמה, <strong>לפי חשבון</strong> תרומת מעשר שהיא חייבת. הרי שלמרות שזרע את המעשר בקרקע, לא בטל ממנו האיסור על ידי הגידולים!
## דף נט.
 <strong>אמרי</strong> <small>[אומרים]</small> : ב<strong>מעשר</strong> לא הקרקע היא הגורמת את החיוב, אלא <strong>דיגון,</strong> צבירת היבול לכרי, <strong>הוא דקא גרים ליה</strong> <small>[שגורם לו]</small> את החיוב, שרק עם הדיגון נקבעה חובת הפרשת המעשרות מן התבואה, ומשום שאין החיוב תלוי בקרקע, אף אין יורד החיוב על ידי זריעה בקרקע.
 <strong>מתיב</strong> <small>[מקשה]</small> <strong>רמי בר חמא</strong> ממה ששנינו במשנתנו: האומר <strong>"קונם פירות האלו עלי",</strong> או <strong>"קונם הן על פי",</strong> או <strong>"קונם הן לפי" —</strong> <strong>אסור בחילופיהן ובגידוליהן.</strong> ואם אמר <strong>"</strong>קונם פירות אלו <strong>שאני אוכל",</strong> או <strong>"שאני טועם" —</strong> <strong>מותר בחילופיהן ובגידוליהן בדבר שזרעו כלה, אבל בדבר שאין זרעו כלה —</strong> <strong>אפילו גידולי גידולין אסורין.</strong> ונמצא איפוא שאין הגידולים מבטלים את האיסור!
 <strong>אמר ר' אבא: שאני</strong> <small>[שונים]</small> <strong>קונמות הואיל ואי בעי מתשיל עלייהו</strong> <small>[ואם</small> הוא <small>רוצה</small> יכול <small>להישאל עליהם]</small> ולהתירם, ולכן <strong>הוו להו</strong> <small>[הריהם]</small> <strong>כדבר שיש לו מתירין, ואין בטיל ברוב.</strong>
 ומקשים: <strong>והרי תרומה</strong> שגם בה <strong>דאי בעי מיתשיל עלה</strong> <small>[שאם רוצה</small> יכול <small>להישאל עליה]</small> כמו לגבי נדר, שיכול ללכת לחכם, ולומר שהוא מבטל את מה שקבע והפריש דבר מסויים כתרומה, <strong>ו</strong>בכל זאת <strong>בטלי</strong> <small>[בטלים]</small> <strong>ברוב. דתנן</strong> <small>[ש</small>כן <small>שנינו</small> במשנה<small>]</small> : <strong>סאה תרומה טמאה שנפלה לפחות ממאה</strong> סאים של <strong>חולין —</strong> <strong>תרקב,</strong> שאין לתערובת זו תקנה. שכיון שתרומה טמאה אסורה באכילה לכל אדם — אוסרת היא אף את מה שנתערבה בו, להיות כמותה. ונדייק מכאן: <strong>הא</strong> <small>[הרי]</small> אם נפלה <strong>למאה</strong> סאים ויותר של חולין — <strong>תעלה</strong> (תיבטל)! ומשיבים, <strong>אמרי</strong> <small>[אומרים]</small> : כאן <strong>בתרומה</strong> שהיא <strong>ביד כהן עסקינן</strong> <small>[עוסקים אנו]</small> ש<strong>לא מצי מיתשיל עלה</strong> <small>[יכול</small> הבעלים <small>להישאל עליה]</small>  ולהתיר אותה. אבל כל זמן שהיא ביד הבעלים יכול להישאל עליה, ואינה בטילה.
  ומקשים:  <strong>אי הכי, אימא סיפא</strong> <small>[אם כך, אמור</small> את <small>סופה]</small> של אותה משנה: <strong>אם היתה</strong> התרומה שנפלה ונתערבה <strong>טהורה —</strong> <strong>תמכר</strong> כל התבואה <strong>לכהן,</strong> והכהן ינהג בה כאילו היתה כולה תרומה, והוא מותר באכילת תרומה טהורה. משמע שמדובר בתרומה שעדיין היא ברשות הבעלים ולא בידי הכהן! <strong>אלא</strong> יש לומר ש<strong>בישראל שנפלו לו</strong> נכסים בירושה <strong>מבית אבי אמו כהן עסקינן</strong> <small>[עוסקים אנו]</small>, שהוא ירש את התרומה שקיבל אבי אמו הכהן, ותרומה זו שייכת מבחינה ממונית לנכד, אף כי הוא עצמו אינו יכול לאכול אותה וצריך למוכרה לכהן.
  על הסבר זה מקשים: <strong>[והא] קתני סיפא</strong> <small>[והרי שנה</small> ב<small>סופה</small> של אותה משנה<small>]</small> : <strong>תימכר לכהן חוץ מדמי אותה סאה</strong> של תרומה שנתערבה, כי סאת התרומה היא עצמה שייכת לכהן. ואם מדובר כאן ביורש שיש לו זכות בעלות על התרומה מדוע אינו מוכר לכהן גם את אותה סאה? והרי יש לו עצמו זכות בה!
 <strong>אלא אימא</strong> <small>[אמור]</small> ותרץ באופן אחר: <strong>בשלמא</strong> <small>[נניח]</small> <strong>קונמות מצוה לאיתשולי עליהן</strong> <small>[להישאל עליהם]</small> ולהתירם, <strong>משום</strong> דבריו של <strong>ר' נתן.</strong> ש<strong>אמר ר' נתן: כל הנודר —</strong> <strong>כאילו בנה במה, והמקיימו</strong> את הנדר של עצמו — <strong>כאילו מקטיר עליה,</strong> על אותה במה. אולם <strong>תרומה מאי</strong> <small>[מה]</small> <strong>מצוה לאיתשולי עלה</strong> <small>[להישאל עליה]</small>? וזה הוא טעם ההבדל בין דין קונמות הנחשבים כדבר שיש לו מתירים, לתרומה שאינה נחשבת כדבר שיש לו מתירים.
 <big>א</big> <strong>גופא,</strong> לגופה של הלכה שהוזכרה קודם, <strong>אמר ר' יוחנן: ליטרא בצלים שתיקנה</strong> (הפריש כל מעשרותיה) <strong>וזרעה —</strong> <strong>מתעשרת לפי כולה,</strong> כלומר, לפי כל כמות הפירות ולא רק לפי כמות הגידולים. <strong>יתיב</strong> <small>[ישב]</small> <strong>רבה וקאמר להא שמעתא</strong> <small>[ואמר את ההלכה הזו]</small>. <strong>אמר ליה</strong> <small>[לו]</small> <strong>רב חסדא: מאן צאית</strong> <small>[מי שומע]</small> <strong>לך ולר' יוחנן רבך! היתר שבהן להיכן הלך?</strong> הרי הליטרה שזרע היתה מותרת שהרי הפריש עליה מעשרות, ומדוע צריך לעשר את הכל? מן הראוי היה להפחית את הסאה הראשונה המתוקנת, שעליה לא יצטרך לעשר. <strong>אמר ליה</strong> <small>[לו]</small> : <strong>מי</strong> <small>[האם]</small> <strong>לא תנן דכוותה</strong> <small>[שנינו</small> במשנה <small>כמותה]</small> : <strong>בצלים</strong> של השנה השישית <strong>שירדו עליהם גשמים</strong> בשנה השביעית <strong>וצימחו,</strong>
## דף נט:
 <strong>אם היו עלין שלהן שחורין</strong> (ירוקים כהים) שמכאן מוכח שיש בזה גידול של ממש — <strong>אסורין</strong> הבצלים, ואם <strong>הוריקו</strong> (הבהירו, הצהיבו) העלים ונראים כמושים — <strong>מותרין. וכי</strong> <small>[וכאשר]</small> הם <strong>שחורין אמאי</strong> <small>[מדוע]</small> <strong>אסורין? לימא</strong> <small>[נאמר]</small> גם כאן: <strong>היתר שבהן להיכן הלך? אמר ליה</strong> <small>[לו]:</small> <strong>מי סברת</strong> <small>[האם סבור אתה]</small> כי <strong>על עיקר קתני</strong> <small>[שנה],</small> שהבצלים עצמם אסורים? — <strong>אתוספת קתני</strong> <small>[על תוספת</small> העלים שצמחו <small>שנה]</small> שהם <strong>אסורין.</strong> ושואלים: <strong>אי הכי מאי אתא</strong> <small>[אם כך מה בא]</small> <strong>רבן שמעון בן גמליאל למימר</strong> <small>[לומר]</small> כאשר חלק על דין זה? <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>רבן שמעון בן גמליאל אומר: הגדל בחיוב —</strong> <strong>חייב, הגדל בפטור —</strong> <strong>פטור.</strong> הלא ה<strong>תנא קמא</strong> <small>[הראשון]</small> <strong>נמי הכי</strong> <small>[גם כן כך]</small> <strong>אמר!</strong>
 ודוחים, זו אינה קושיה; יש לפרש כי <strong>כולה מתניתין</strong> <small>[כל משנתנו</small> זו<small>]</small> <strong>רבן שמעון בן גמליאל קתני לה</strong> <small>[שנה אותה].</small> <strong>ו</strong>מכל מקום אין להקשות מכאן על רבה, שכן <strong>עד כאן לא שמעת ליה</strong> <small>[אותו]</small> <strong>לרבן שמעון בן גמליאל</strong> שאומר שאין העיקר בטל אלא במקום ש<strong>לא קא טרח</strong> <small>[טורח]</small> והדבר גדל מעצמו, <strong>אבל היכא דקא טרח</strong> <small>[במקום שטורח]</small> ועושה מעשה של זריעה או נטיעה — <strong>בטיל ברובא</strong> <small>[ברוב].</small>
 ומקשים: <strong>וכל היכא דקא טרח</strong> <small>[מקום שהוא טורח]</small> <strong>בטיל ברובא</strong> <small>[ברוב]?</small> <strong>והרי ליטרא מעשר טבל</strong> שזרעו, <strong>דקטרח</strong> <small>[שהוא טורח]</small> בזריעתו, <strong>וקתני</strong> <small>[ושנה]:</small> <strong>ואותה ליטרא מעשר עליו ממקום אחר לפי חשבון</strong> ואינה בטילה בגידולים! ומשיבים: <strong>שאני</strong> <small>[שונה]</small> <strong>גבי מעשר</strong> ש<strong>אמר קרא</strong> <small>[הכתוב]:</small> <strong>"עשר תעשר</strong> את כל תבואת זרעך היוצא השדה<strong>"</strong> (דברים יד, כב), שאף הזרע שזרעת הוא בכלל התבואה. <strong>והיתירא</strong> <small>[והיתר] —</small> <strong>זרעי אינשי</strong> <small>[זורעים אנשים],</small> <strong>איסורא</strong> <small>[איסור] —</small> <strong>לא זרעי אינשי</strong> <small>[זורעים אנשים],</small> שאנשים זורעים כרגיל תבואה שכבר עושרה, ואם זרע דבר שלא תוקן — קנסו אותו שיעשר אף מה שהתחייב לעשר מתחילה.
 <big>א</big> <strong>גופא,</strong> לגופה של הלכה שהוזכרה קודם, ש<strong>אמר ר' חנינא תירתאה אמר ר' ינאי: בצל של תרומה שנטעו, ורבו גידוליו על עיקרו —</strong> <strong>מותר. למימרא</strong> <small>[</small>האם <small>לומר]</small> וללמוד ש<strong>גידולי</strong>
## דף ס.
 <strong>היתר מעלין את האיסור? והתנן</strong> <small>[והרי שנינו</small> במשנה<small>]:</small> <strong>גידולי תרומה —</strong> <strong>תרומה</strong> ובודאי שאינם מבטלים את העיקר! ומשיבים: <strong>בגידולי גידולין קאמרינן</strong> <small>[אומרים אנו],</small> שהם מותרים. שאין מדובר כאן במה שגדל במישרין מן התרומה, אלא בגידולים שצמחו מגידולים אלה, ואותם התיר ר' ינאי. ומקשים: <strong>הא נמי תנינא</strong> <small>[זו גם כן שנינו]:</small> <strong>גידולי גידולין</strong> של תרומה הרי הם <strong>חולין!</strong> ומשיבים: <strong>הא קא משמע לן</strong> <small>[</small>דבר <small>זה השמיע לנו]:</small> <strong>אפילו בדבר שאין זרעו כלה,</strong> כגון בצלים —  גידולי גידולים מותרים.
  ומקשים:  <strong>והתנן</strong> <small>[והרי שנינו</small> במשנה<small>]:</small> <strong>הטבל —</strong> <strong>גידוליו מותרין בדבר שזרעו כלה. אבל דבר שאין זרעו כלה —</strong> <strong>גידולי גידולין אסורין,</strong> ולפי זה היו אף גידולי הגידולים של תרומה זו צריכים להיות אסורים! ומשיבים: <strong>רבויא</strong> <small>[ריבוי</small> וגידול<small>]</small> ש<strong>רבו גידולין על עיקרו מותר קא משמע לן</strong> <small>[השמיע לנו].</small> 
 
 <big>א משנה</big> האומר <strong>"קונם יין שאני טועם היום" —</strong> <strong>אינו אסור אלא עד</strong> סוף אותו יום, עד <strong>שתחשך,</strong> ולא עשרים וארבע שעות ("מעת לעת"). האומר: <strong>"</strong>קונם יין שאני טועם <strong>שבת</strong> (שבוע) <strong>זו" —</strong> <strong>אסור בכל השבת</strong> (השבוע), <strong>ושבת שעברה</strong> שאם נדר ביום השבת עצמו, הריהו בכלל איסור זה, למרות שהשבת נחשבת כשבוע שעבר. האומר <strong>"חדש זה" —</strong> <strong>אסור בכל החדש, וראש חדש</strong> של החודש הבא נמנה <strong>להבא</strong> עם החודש האחר, ומותר בו.
  וכן האומר <strong>"שנה זו" —</strong> <strong>אסור בכל השנה, וראש השנה</strong> של השנה הבאה נחשב <strong>לעתיד לבא</strong> ולא בשנה זו. <strong>"שבוע</strong> (שבע שנים) <strong>זה" —</strong> <strong>אסור בכל השבוע, ו</strong>אם נדר בשנת השביעית (השמיטה) עצמה אסור גם ב<strong>שביעית שעברה,</strong> כלומר, אף באותה שנה עצמה.
  כל זה כשאמר "יום זה" "שבוע זה", <strong>ואם אמר</strong> שהוא אסור <strong>"יום אחד" "שבת אחת" "חדש אחד" "שנה אחת" "שבוע אחד" —</strong> <strong>אסור מיום ליום,</strong> כלומר, אם נדר בלשון "יום אחד" אסור עד לאחר עשרים וארבע שעות. וכן "שבת אחת" אסור במשך שבוע שלם וכו'.
  האומר שהוא אסור בדבר <strong>"עד הפסח" —</strong> <strong>אסור עד שיגיע</strong> חג הפסח, אמר <strong>"עד שיהא</strong> הפסח <strong>"</strong>— <strong>אסור עד שיצא</strong> חג הפסח. אם אמר <strong>"עד לפני הפסח", ר' מאיר אומר: אסור עד שיגיע</strong> (יתחיל) חג הפסח, <strong>ר' יוסי אומר: אסור עד שיצא</strong> (יגמר).
 <big>ב גמרא</big> שנינו במשנה: האומר <strong>"קונם יין שאני טועם</strong> היום" — אינו אסור אלא עד שתחשך. <strong>אמר ר' ירמיה: לכשתחשך</strong> אינו מותר מיד, אלא <strong>צריך שאלה לחכם</strong>  שיתיר לו את נדרו.
  ושואלים:  <strong>מאי טעמא</strong> <small>[מה טעם]</small> הדבר? הלא כבר עבר זמן הנדר! <strong>אמר רב יוסף: גזירה</strong> גזרו על זה שאמר <strong>"היום" משום</strong> זה שאומר <strong>"יום אחד",</strong> שהוא אסור מעת לעת. שאם יותר לו נדרו מיד לכשתחשך, שמא ידור הוא או אחר ב"יום אחד", ויחשוב שגם במקרה זה הוא מותר עם חשיכה, ולכן הצריכוהו לבוא לחכם והחכם יברר באיזו לשון השתמש.
## דף ס:
 <strong>אמר ליה</strong> <small>[לו]</small> אביי: <strong>אי הכי</strong> <small>[אם כך]</small> <strong>ליגזור</strong> <small>[שיגזור]</small> גם <strong>ב</strong>אומר <strong>"יום אחד" משום "היום",</strong> ויהיה אסור גם ביום הבא עד שתחשך!
 <strong>אמר ליה</strong> <small>[לו]</small> רב יוסף: <strong>"היום" ב"יום אחד" מיחלף</strong> <small>[מתחלף]</small> בלשון בני אדם ולכן יש מצוה לגזור, אבל <strong>"יום אחד" ב"היום" לא מיחלף</strong> <small>[מתחלף]</small>, שהכל יודעים ש"יום אחד" הוא מעת לעת.
 <strong>אמר רבינא, אמר לי מרימר: הכי</strong> <small>[כך]</small> <strong>אמר אבוך משמיה</strong> <small>[אביך משמו]</small> של <strong>רב [יוסף]</strong> : <strong>כמאן אזלא שמעתיה</strong> <small>[כ</small>שיטת <small>מי הולכת שמועתו,</small> הלכתו<small>]</small> זו של <strong>רב ירמיה בר אבא</strong> שצריך שאלה לחכם כשתחשך — <strong>כ</strong>שיטת <strong>ר' נתן. דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: כל הנודר —</strong> <strong>כאילו בנה במה, והמקיימו —</strong> <strong>כאילו מקטיר עליה.</strong> ומשום כך, אף כשמקיים את הנדר, מוטב לו שיישאל לחכם ויעקור את הנדר מעיקרו, ויהא כאילו לא נדר.
 <big>א</big> שנינו במשנה שהאומר <strong>"</strong>קונם יין שאני שותה <strong>שבת זו", אסור בכל השבת כולה</strong> וגם ביום השבת עצמו. ושואלים: <strong>פשיטא</strong> <small>[פשוט]</small> שכן הוא! ומשיבים: <strong>מהו דתימא</strong> <small>[שתאמר]</small> כי ל<strong>יומי דשבתא קאמר</strong> <small>[</small>ל<small>ימי השבוע אמר]</small> ונתכוון לאסור עצמו רק בימי השבוע ולא ביום השבת, על כן <strong>קא משמע</strong> <strong>לן</strong> <small>[השמיע לנו]</small> שכאשר אמר "שבת זו" היתה כוונתו אף לשבת עצמה.
 עוד שנינו במשנה שאם אמר <strong>"חדש זה" —</strong> <strong>אסור בכל החדש וראש חדש</strong> שאחריו שייך <strong>להבא</strong> ואיננו אסור בו. ושואלים: <strong>פשיטא</strong> <small>[פשוט]</small> שכך הוא! ומשיבים: <strong>כי איצטריכא</strong> <small>[כאשר הוצרכה]</small> הלכה זו להיאמר הרי זה <strong>ל</strong>מקרה של <strong>חדש חסר,</strong> שיש לפניו שני ימי ראש חודש, והוא נדר ביום הראשון של ראש החודש,
 <strong>מהו דתימא</strong> <small>[שתאמר]</small> כי <strong>ראש חדש לשעבר הוי</strong> <small>[הוא],</small> שהרי יום ראשון של ראש חודש שייך למנין ימי החודש הקודם, <strong>ולא ליתסר</strong> <small>[ייאסר]</small> בו, על כן <strong>קא משמע לן</strong> <small>[השמיע לנו]</small> ש<strong>קרו אינשי ריש ירחא</strong> <small>[קוראים</small> לו <small>אנשים ראש חודש]</small> על שם החודש הבא, ולכן יום זה שייך כבר לחודש הבא ונכלל אף הוא בלשון הנדר.
  וכן שנינו לגבי האומר <strong>"שנה זו" —</strong> <strong>אסור בכל השנה כולה</strong> וראש השנה שייך לשנה הבאה.
 <big>ב</big> <strong>איבעיא להו</strong> <small>[נשאלה להם]</small> ללומדים: <strong>אמר "קונם יין שאני טועם יום" מאי דיניה</strong> <small>[מה דינו]?</small> האם דינו כאילו אמר <strong>"היום"</strong> ואסור עד שיחשיך היום, <strong>או</strong> כמו שאמר <strong>"יום אחד"</strong>  ונאסר יממה שלימה?
  ומציעים:  <strong>תא שמע</strong> <small>[בוא</small> ו<small>שמע]</small> ראיה <strong>ממתניתין</strong> <small>[ממשנתנו]</small> שנאמר בה <strong>"קונם יין שאני טועם היום" —</strong> <strong>אין אסור אלא עד שתחשך.</strong> ונדייק מכאן: דווקא אם אמר "היום" אבל <strong>הא</strong> <small>[הרי]</small> אם אמר <strong>"יום" —</strong> <strong>כ"יום אחד" דמי</strong> <small>[נחשב].</small>
 ודוחים: <strong>אימא סיפא</strong> <small>[אמור</small> את <small>סופה]</small> של המשנה: <strong>אמר "יום אחד" —</strong> <strong>אסור מיום ליום.</strong> ומכאן אפשר לדייק: דווקא אם אמר "יום אחד" אבל <strong>הא</strong> <small>[הרי]</small> אם אמר רק <strong>"יום" —</strong> <strong>כ</strong>אילו אמר <strong>"היום" דמי</strong> <small>[נחשב].</small> <strong>אלא מהא ליכא למשמע מינה</strong> <small>[מ</small>משנה <small>זו אין</small> אפשרות <small>ללמוד ממנה]</small> בדרך דיוק, שאפשר לדייק לשני הצדדים.
 <strong>אמר רב אשי: תא שמע</strong> <small>[בוא</small> ו<small>שמע]</small> פתרון לשאלה, ששנינו: אמר <strong>"קונם יין שאני טועם השנה",</strong> אם <strong>נתעברה השנה —</strong> <strong>אסור בה ובעיבורה,</strong> בחודש העיבור הנוסף לה. ונברר: <strong>היכי דמי</strong> <small>[כיצד בדיוק</small> היה הדבר<small>]?</small> 
## דף סא.
 <strong>אילימא כדקתני</strong> <small>[אם תאמר</small> בדיוק <small>כמו ששנה]</small> — <strong>למה לי למימרא</strong> <small>[לומר]</small> דבר זה? הרי ברור ש"השנה" היא כל אותה שנה, כמה שתהיה. <strong>אלא לאו</strong> <small>[האם לא]</small> שלא אמר "השנה", אלא ש<strong>אמר "שנה",</strong> והשמיענו בברייתא כי נאסר כל אותה שנה. <strong>אלמא</strong> <small>[מכאן]</small> יוצא ש<strong>"שנה" כ"השנה" דמי</strong> <small>[נחשב]</small>, <strong>ו</strong>אם כן <strong>"יום" נמי</strong> <small>[גם כן]</small> <strong>כ"היום" דיניה</strong> <small>[דינו]</small>.
  ודוחים:  <strong>לא, לעולם</strong> תפרש את הברייתא כלשונה ש<strong>אמר "השנה", ו</strong>החידוש שבדבר — <strong>מהו דתימא</strong> <small>[שתאמר]:</small> <strong>הלך אחר רוב השנים, ולא אית בהו</strong> <small>[ואין בהן]</small> <strong>עיבור,</strong> ואף הוא נדר רק לשנה בת שנים עשר חודש, על כן <strong>קא משמע לן</strong> <small>[השמיע לנו]</small> שכיון שאמר "השנה" — נוהג איסור כפי שיהא אורכה של אותה השנה.
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> : <strong>אמר "יין שאני טועם יובל" מאי</strong> <small>[מה</small> הדין<small>]</small>, האם <strong>שנת חמשים</strong> עצמה נחשבת <strong>כלפני חמשים או כלאחר חמשים?</strong>
 ומשיבים: <strong>תא שמע</strong> <small>[בוא</small> ו<small>שמע]</small> ראיה ממה <strong>דתניא פלוגתא</strong> <small>[ששנינו</small> בברייתא <small>מחלוקת]</small> של <strong>ר' יהודה ורבנן</strong> <small>[וחכמים]</small> : נאמר <strong>"וקדשתם את שנת החמשים שנה"</strong> (ויקרא כה, י), לומר: <strong>שנת החמשים אתה מונה,</strong> קורא לשנת היובל, <strong>ואי</strong> (ואין) <strong>אתה מונה</strong> קורא לה גם <strong>שנת חמשים ו</strong>גם שנה <strong>אחת</strong> (ראשונה) למנין היובל הבא. <strong>מכאן אמרו: יובל</strong> עצמו <strong>אינו עולה</strong> (נחשב) <strong>למנין</strong> שנות <strong>שבוע</strong> (שמיטה), אלא שנת היובל נחשבת לעצמה, והשנה שלאחר היובל נמנית כשנה ראשונה של השמיטה הבאה. <strong>ר' יהודה אומר: יובל עולה למנין שבוע,</strong> ושנת היובל נחשבת שנה ראשונה בשמיטה הבאה.
 <strong>אמרו לו</strong> חכמים <strong>לר' יהודה:</strong> <strong>הרי הוא אומר "שש שנים תזרע שדך"</strong> (ויקרא כה, ג) <strong>ו</strong>לפי שיטתך <strong>אין כאן אלא חמש</strong> שנים במחזור השמיטה הראשון, שהרי השנה הראשונה היא שנת היובל, האסורה גם כן בעבודת האדמה!
 <strong>אמר להם</strong> ר' יהודה: <strong>לדבריכם, הרי הוא אומר "ועשת את התבואה לשלש השנים"</strong> (ויקרא כה, כא), שלפני שנת השמיטה תתן הארץ יבול מרובה שיספיק לשנה זו, לשנת השמיטה, ולחלק מן השנה שלאחריה עד שאפשר יהא לאכול מתבואתה. אולם אם שנת היובל נמנית לעצמה נמצא שהיא השנה שלאחר השמיטה, ויש איפוא שנה נוספת שאין זורעים בה, ואם כן <strong>הרי כאן ארבע</strong> שנים הצריכות לסיפוק מזון!
 <strong>אלא</strong> מה אתם מפרשים — <strong>איכא לאוקמה</strong> <small>[אפשר להעמיד</small> את הפסוק<small>]</small> <strong>בשאר שני שבוע,</strong> בשנות שמיטה אחרות, ולא בשמיטה הסמוכה ליובל, אם כן <strong>דילי</strong> <small>[שלי]</small> את הפסוק הקשה עלי בענין "שש שנים תזרע" <strong>נמי איכא לאוקמה</strong> <small>[גם כן אפשר להעמיד]</small> <strong>בשאר שני שבוע</strong> בשמיטות אחרות שאינן סמוכות ליובל. ולענייננו, אם שנת היובל נמנית עם מחזור השמיטה הבא — הנודר באמצע שנות היובל לא כלל בתוכו את שנת היובל הבאה, ואם שנת היובל אינה נמנית עם מחזור השמיטה הבא, הרי הנודר ביובל נאסר אף בשנת היובל הקרובה.
 <big>ב</big> שנינו במשנה כי הנודר <strong>"עד הפסח" אסור</strong> עד שיגיע הפסח, ונחלקו כשאומר "עד לפני הפסח" אם אסור עד שיגיע הפסח, או אסור עד שייצא. ושואלים: <strong>למימרא</strong> <small>[</small>האם <small>לומר]</small> ש<strong>ר' מאיר</strong> האוסר רק עד שיגיע הפסח <strong>סבר</strong> <small>[סבור]</small> ש<strong>לא מעייל איניש נפשיה</strong> <small>[אין אדם מכניס עצמו]</small> 
## דף סא:
 <strong>לספיקא</strong> <small>[לספק],</small> כלומר, בכל מקום שעשוי להיות ספק במשמעות הדברים שמשמיע אדם — אין אדם מתכוון להכניס את עצמו לתחום המסופק, ולא אסר את עצמו בו. <strong>ו</strong>אילו <strong>ר' יוסי סבר: מעייל איניש נפשיה לספיקא</strong> <small>[מכניס אדם עצמו לספק].</small>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>מי שיש לו שתי כיתי</strong> (קבוצות) <strong>בנות</strong> שנולדו לו <strong>משתי נשים</strong> שנשא בזמנים שונים, ויש לו מאשה אחת שתי בנות ומן האשה האחרת שתי בנות יותר קטנות, <strong>ואמר: קדשתי את בתי הגדולה</strong> לאיש פלוני, <strong>ואיני יודע אם</strong> היתה כוונתי ל<strong>גדולה שבגדולות</strong> שבכת ראשונה, <strong>אם גדולה שבקטנות</strong> שבכת השניה, <strong>ואם</strong> היתה כוונתי ל<strong>קטנה שבגדולות שהיא גדולה מן הגדולה שבקטנות —</strong> <strong>כולן אסורות</strong> מספק, פרט לקטנה ביותר, שהרי לא בירר את מי מהן קידש. אלו <strong>דברי ר' מאיר. חוץ מן הקטנה שבקטנות.</strong>
 <strong>ר' יוסי אומר: כולן מותרות, חוץ מן הגדולה שבגדולות.</strong> הרי שלדעת ר' מאיר הלשון הבלתי ברורה "בתי הגדולה" כוללת בתוכה גם את הספיקות, ואילו לר' יוסי רק מה שהוא ודאי נכלל בכך!
 <strong>אמר ר' חנינא בר אבדימי אמר רב: מוחלפת השיטה,</strong> כלומר, צריך להחליף את דעות בעלי השיטות במשנתנו, כדי להתאימן לדעות שבמסכת קדושין. <strong>והתניא</strong> <small>[ו</small>אכן <small>כן</small> <small>שנינו</small> בברייתא<small>],</small> <strong>זה הכלל: כל</strong> מאורע <strong>שזמנו קבוע</strong> ונדר <strong>ואמר "עד לפני"</strong> אותו מאורע — <strong>ר' מאיר אומר:</strong> נאסר <strong>עד שיצא, ור' יוסי אומר: עד שיגיע.</strong> והרי זו ראיה נוספת שיש להחליף את השיטות במשנתנו.
 <big>א משנה</big> האוסר דבר על עצמו <strong>"עד הקציר</strong> (של התבואה)<strong>",</strong> או <strong>"עד הבציר"</strong> (של הענבים), או <strong>"עד המסיק"</strong> (של זיתים) — <strong>אינו אסור אלא עד שיגיע</strong> זמן זה. <strong>זה הכלל: כל</strong> מאורע <strong>שזמנו קבוע ואמר</strong> <strong>"עד שיגיע"</strong> מאורע זה — <strong>אסור עד שיגיע. אמר</strong> על אותו מאורע <strong>"עד שיהא" —</strong> <strong>אסור עד שיצא. וכל שאין זמנו קבוע,</strong> שאין לו תאריכים קבועים, <strong>בין אמר "עד שיהא" בין אמר "עד שיגיע" —</strong> <strong>אינו אסור אלא עד שיגיע.</strong>
 אמר <strong>"עד הקיץ",</strong> או <strong>"עד שיהא הקיץ"</strong> — הרי קיץ זה הוא זמן קטיף פירות הקיץ, ובפרט התאנים, ונאסר <strong>עד שיתחילו העם להכניס</strong> את התאנים <strong>בכלכלות</strong> (בסלים) אל הבית. אם אמר <strong>"עד שיעבור הקיץ" —</strong> אסור <strong>עד שיקפילו המקצועות,</strong> שיחזירו למקומם את הסכינים שקוצצים בהם את התאנים.
 <big>ב גמרא</big> <strong>תנא</strong> <small>[שנה</small> החכם<small>]</small> : <strong>"כלכלה"</strong> זו <strong>שאמרו</strong> במשנה — <strong>כלכלה של תאנים</strong> היא, <strong>ולא כלכלה של ענבים</strong> שנבצרות מאוחר יותר. <strong>תניא</strong> <small>[שנויה</small> ברייתא<small>]</small> : <strong>הנודר מפירות הקיץ —</strong> <strong>אין אסור אלא בתאנים,</strong> שהן נקראות "קיץ". <strong>רבן שמעון בן גמליאל אומר: ענבים בכלל תאנים,</strong> כלומר, בכלל "פירות הקיץ".
  שואלים:  <strong>מאי טעמא דתנא קמא</strong> <small>[מה הטעם של התנא הראשון]</small>? ומשיבים, <strong>קסבר</strong> <small>[סבור</small> הוא<small>]</small> : כיון ש<strong>תאנים מיקצצן בידא</strong> <small>[נקצצות ביד]</small>, ואילו <strong>ענבים לא מיקצצן בידא</strong> <small>[אינן נקצצות ביד]</small> אלא במזמרה, לכן רק התאנים נקראות "פירות הקיץ". <strong>רבן שמעון בן גמליאל סבר: ענבים נמי</strong> <small>[גם כן]</small>, <strong>כי מירדדן</strong> <small>[כאשר</small> הם <small>בשלים</small> יפה<small>] —</small> <strong>מיקצצן בידא</strong> <small>[</small>הם <small>נקצצים ביד]</small> ולכן אפשר לקרוא גם להם "פירות הקיץ".
 <big>ג</big> שנינו במשנה שאם אמר <strong>"עד שיעבור הקיץ",</strong> כוונתו <strong>עד שיכפלו המקצועות. תנא</strong> <small>[שנה</small> החכם<small>]</small> : <strong>עד שיכפילו רוב המקצועות,</strong> ואינו צריך לחשוש ליחידים שעדיין לא עשו זאת.
## דף סב.
 <big>א</big> <strong>תנא</strong> <small>[שנה</small> החכם<small>]:</small> <strong>הוקפלו רוב המקצועות,</strong> כלומר, הוחזרו למקומם הסכינים שקוצצים בהן את התאנים — <strong>מותרות</strong> התאנים הנמצאות בשדה <strong>משום גזל,</strong> שאין הבעלים מקפידים עוד עליהן, <strong>ופטורות מן המעשרות</strong>  משום שהן הפקר.
  מסופר:  <strong>רבי ור' יוסי בר ר' יהודה איקלעו לההוא אתרא</strong> <small>[הזדמנו למקום אחד]</small> <strong>בזמן שהוקפלו רוב המקצועות, רבי הוא קא אכיל</strong> <small>[היה אוכל]</small> מהן, <strong>ר' יוסי בר ר' יהודה לא אכיל</strong> <small>[אכל].</small> <strong>אתא מרהון</strong> <small>[בא בעליהן]</small> של התאנים, <strong>אמר להו</strong> <small>[להם]:</small> <strong>אמאי לא אכלי רבנן</strong> <small>[מדוע אין חכמים אוכלים]?</small> הלא זמן שבו <strong>הוקפלו רוב המקצועות הוא! ואף על פי כן לא אכיל</strong> <small>[אכל]</small> <strong>ר' יוסי בר ר' יהודה, קסבר</strong> <small>[היה סבור]:</small> <strong>משום סניות מילתא הוא דקאמר הדין גברא</strong> <small>[בגלל בושה</small> שב<small>דבר הוא שאמר</small> כן <small>אותו אדם]</small>  ולא התכוון באמת להפקירן.
  מסופר:  <strong>ר' חמא בר ר' חנינא איקלע לההוא אתרא</strong> <small>[הזדמן למקום אחד]</small> <strong>בזמן שהוקפלו רוב המקצועות, הוה קאכיל</strong> <small>[היה אוכל]</small> מן התאנים, <strong>יהיב לשמעיה</strong> <small>[נתן לשמשו]</small> ו<strong>לא אכיל</strong> <small>[אכל]</small> השמש. <strong>אמר ליה</strong> <small>[לו]:</small> <strong>אכול, כך אמר לי ר' ישמעאל בר ר' יוסי משום</strong> (בשם) <strong>אביו: הוקפלו רוב המקצועות —</strong> <strong>מותרות משום גזל ופטורות מן המעשר.</strong>
 מסופר: <strong>ר' טרפון אשכחיה ההוא גברא</strong> <small>[מצא אותו אדם אחד]</small> בעל שדה <strong>בזמן שהוקפלו המקצועות דקאכיל</strong> <small>[שהיה אוכל]</small> מן התאנים. <strong>אחתיה בשקא ושקליה ואמטייה למשדיה בנהרא</strong> <small>[הכניס אותו בשק ונטלו והביאו עאל מנת לזרוק אותו בנהר].</small> <strong>אמר לו</strong> ר' טרפון: <strong>אוי לו לטרפון שזה הורגו! שמע ההוא גברא שבקיה וערק</strong> <small>[אותו אדם, הניחו וברח]</small> שנבהל והתבייש על שרצה לפגוע באדם גדול כר' טרפון. <strong>אמר ר' אבהו משום</strong> (בשם) <strong>ר' חנניה בן גמליאל: כל ימיו של אותו צדיק</strong> (ר' טרפון) <strong>היה מצטער על דבר זה, אמר: אוי לי שנשתמשתי בכתרה של תורה,</strong> שמשום כבוד תורתו של ר' טרפון הניח לו אותו אדם.
 <strong>ו</strong>באותו ענין <strong>אמר רבה בר בר חנה אמר ר' יוחנן: כל המשתמש בכתרה של תורה נעקר מן העולם.</strong> ואפשר ללמוד זאת מ<strong>קל וחומר: ומה בלשצר שנשתמש בכלי קודש</strong> של מקדש <strong>ש</strong>באותה שעה <strong>נעשו</strong> כבר <strong>כלי חול,</strong> שלאחר שהוצאו בכוח מן המקדש נתחללה קדושתם, וראיה שנתחללו — <strong>שנאמר: "ובאו בה פריצים וחללוה"</strong> (יחזקאל ז, כב), לומר: <strong>כיון שפרצום נעשו חול,</strong> ובכל זאת, מפני שעשה בלשצר כן <strong>נעקר מן העולם, דכתיב</strong> <small>[שנאמר]:</small> <strong>"בה בליליא קטיל בלאשצר"</strong> <small>[בו בלילה נהרג בלשצר]</small> (דניאל ה, ל), <strong>המשתמש בכתרה של תורה שהוא חי וקיים</strong> ואינו מתחלל <strong>לעולם —</strong> <strong>על אחת כמה וכמה.</strong>
 ושואלים: <strong>ור' טרפון, כיון דכי אכיל</strong> <small>[שכאשר אכל]</small> בזמן ש<strong>הוקפלו רוב המקצועות הוה</strong> <small>[היה],</small> <strong>אמאי צעריה ההוא גברא</strong> <small>[מדוע ציערו אותו אדם]?</small> ומסבירים: <strong>משום דההוא הוו גנבי ליה ענבי כולה שתא</strong> <small>[שאותו</small> אדם <small>היו גונבים לו ענבים כל השנה],</small> <strong>וכיון דאשכחיה</strong> <small>[שמצאו]</small> <strong>לר' טרפון סבר</strong> <small>[חשב]:</small> <strong>היינו דגנבן</strong> <small>[זהו שגנב ממני]</small> כל השנה. ושואלים: <strong>אי הכי אמאי ציער נפשיה</strong> <small>[אם כך מדוע ציער</small> ר' טרפון את <small>עצמו]?</small> הלא ידע שאין הוא הגנב והיה צריך להציל עצמו! ומשיבים: <strong>משום</strong> ש<strong>ר' טרפון עשיר גדול הוה</strong> <small>[היה],</small> <strong>ו</strong>על מנת להינצל <strong>הוה ליה</strong> <small>[והיה לו]</small> <strong>לפייסו בדמים</strong> (בכסף), ולא לומר לו שהוא ר' טרפון. כיון שהוזכר המעשה שר' טרפון הצטער על שנשתמש בכתרה של תורה, מביאים דברים נוספים הקרובים לאותו נושא.
 <strong>תניא</strong> <small>[שנויה</small> ברייתא<small>]:</small> נאמר <strong>"לאהבה את ה' אלהיך לשמע בקלו ולדבקה בו"</strong> (דברים ל, כ) ובא הדבר להדגיש <strong>שלא יאמר אדם: אקרא</strong> בתורה כדי <strong>שיקראוני "חכם", אשנה</strong> במשנה כדי <strong>שיקראוני "רבי", אשנן</strong> כדי <strong>שאהיה זקן</strong> (חכם, רב) <strong>ואשב בישיבה.</strong>
 <strong>אלא למד מאהבה</strong> כפי שאמר הכתוב "לאהבה את ה'", <strong>וסוף הכבוד לבא</strong> מעצמו. <strong>שנאמר: "קשרם על אצבעתיך כתבם על לוח לבך"</strong> (משלי ז, ג). <strong>ואומר: "דרכיה דרכי נעם</strong> וכל נתיבותיה שלום<strong>"</strong> (משלי ג, יז). <strong>ואומר: "עץ חיים היא למחזיקים בה ותמכיה מאשר"</strong> (משלי ג, יח), שהמחזיק בתורה לשם שמים סופו שיזכה לעושר וכבוד, שלום ואושר גם בעולם הזה.
 <strong>ר' אליעזר בר ר' צדוק אומר: עשה דברים לשם פעלם,</strong> לשם עצמם, ולא לשם מטרה אחרת, <strong>ודבר בהם לשמם. אל תעשם</strong> את דברי התורה <strong>עטרה</strong> וכבוד כדי <strong>להתגדל בהם, ואל תעשם קורדום להיות עודר בו,</strong> כלומר, לכלי להתפרנס מהם. <strong>וקל וחומר: ומה בלשצר שלא נשתמש אלא בכלי קדש שנעשו כלי חול —</strong> <strong>נעקר</strong> בשל כך <strong>מן העולם, המשתמש בכתרה של תורה</strong> שאינם מתחללים לעולם — <strong>על אחת כמה וכמה.</strong>
 <strong>אמר רבא:</strong> בשעת הצורך <strong>שרי ליה לאיניש לאודועי נפשיה באתרא דלא ידעי ליה</strong> <small>[מותר לו לאדם להודיע,</small> לפרסם <small>עצמו במקום שאין מכירים אותו],</small> וראיה לדבר — <strong>דכתיב</strong> <small>[שנאמר]</small> שאמר עובדיהו לאליהו, כדי שידע מי הוא <strong>"ועבדך ירא את ה' מנערי"</strong> (מלכים א יח, יב). ושואלים: <strong>אלא קשיא</strong> <small>[קשה]</small> זו של <strong>ר' טרפון</strong> שהצטער על מה שאמר לאותו אדם שהכניסו לשק, והרי הלה לא הכירו, ומותר היה לו להודיע מי הוא! ומשיבים: שונה המקרה של ר' טרפון כיון ש<strong>עשיר גדול היה, והוה ליה לפייסיה</strong> <small>[והיה לו לפייסו]</small> <strong>בדמים.</strong>
 <strong>רבא רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> <strong>"ועבדך ירא את ה' מנערי", וכתיב</strong> <small>[ונאמר]:</small> <strong>"יהללך זר ולא פיך"</strong> (משלי כז, ב)! ותירץ: <strong>הא</strong> <small>[זה] —</small> <strong>באתרא דידעי ליה</strong> <small>[במקום שמכירים אותו]</small> אין לו להלל את עצמו, <strong>הא</strong> <small>[זה] —</small> <strong>באתרא דלא ידעי ליה</strong> <small>[במקום שאין יודעים אותו].</small>
 <strong>אמר רבא: שרי לצורבא מרבנן למימר</strong> <small>[מותר לתלמיד חכם לומר]:</small> <strong>צורבא מרבנן אנא, שרו לי תיגראי ברישא</strong> <small>[תלמיד חכם אני, פתרו את דיני בראשונה],</small> <strong>דכתיב</strong> <small>[שנאמר]:</small> <strong>"ובני דוד כהנים היו"</strong> (שמואל ב ח, יח), והרי בודאי לא היו כהנים ממש, אלא ודאי כוונתו: <strong>מה כהן נוטל בראש —</strong> <strong>אף תלמיד חכם נוטל בראש. וכהן מנא לן</strong> <small>[מניין לנו]</small> שהוא נוטל חלק בראש? <strong>דכתיב</strong> <small>[שנאמר]:</small> <strong>"וקדשתו כי את לחם (ה') אלהיך הוא מקריב"</strong> (ויקרא כא, ח), <strong>ותנא דבי</strong> <small>[ושנה</small> החכם <small>בבית</small> מדרשו<small>]</small> של <strong>ר' ישמעאל: "וקדשתו" —</strong> <strong>לכל דבר שבקדושה</strong> צריך לקדשו,
## דף סב:
 <strong>לפתוח</strong> ולקרוא בספר תורה <strong>ראשון, ולברך ראשון</strong> שהוא קודם לאחרים כשמכבדים אנשים לברך ברכה על האוכל וכיוצא בה, <strong>וליטול מנה יפה ראשון,</strong> שאם מתחלק שווה בשווה עם אחר במנות, יכול הכהן לבחור איזו מנה שירצה. ומן האמור בבני דוד ראיה שאף תלמיד חכם קודם לכל אדם בעניינים שונים.
  באותו ענין <strong>אמר רבא: שרי ליה לצורבא מרבנן למימר</strong> <small>[מותר לו לתלמיד חכם לומר]:</small> <strong>לא יהיבנא אכרגא</strong> <small>[אין אני נותן את מיסי הקרקע],</small> <strong>דכתיב</strong> <small>[שנאמר]</small> במכתב שנתן מלך פרס בידי עזרא <strong>"מנדה בלו והלך לא שליט למרמא עליהום"</strong> <small>["מנדה בלו והלך אין רשות להטיל עליהם"]</small> על הכהנים והלוויים ושאר עובדי המקדש (עזרא ז, כד). <strong>ואמר ר' יהודה: "מנדה" —</strong> <strong>זו מנת</strong> (מס) <strong>המלך, "בלו" —</strong> <strong>זו כסף גולגלתא</strong> <small>[הגולגולת],</small> מס המוטל על כל אדם לפי הגולגולת, <strong>ו"הלך" —</strong> <strong>זו ארנונא,</strong> מס של עבודת כפייה על האדם ובהמותיו לצורך השלטונות.
 <strong>ו</strong>עוד <strong>אמר רבא</strong> על המותר לתלמיד חכם לומר כדי שלא יצטרך לשלם מיסים: <strong>שרי ליה לצורבא מרבנן למימר</strong> <small>[מותר לו לתלמיד חכם לומר]:</small> <strong>"עבדא דנורא אנא לא יהיבנא אכרגא</strong> <small>[עבד האש אני</small> ו<small>איני נותן את מס הקרקע]</small> <strong>".</strong> שכהני האש היו פטורים ממיסים, ויכול תלמיד חכם להשתמש בביטוי זה משום שבליבו הוא מתכוון לשמים (שהרי נאמר על ה' שהוא "אש אוכלה"), אלא שמטעה בכך את גובה המס. <strong>מאי טעמא</strong> <small>[מה טעם]</small> התירו לומר דבר כגון זה — <strong>לאברוחי אריא מיניה קאמר</strong> <small>[להבריח אריה ממנו</small> בלבד הוא <small>אומר</small> זאת<small>],</small> כלומר, כדי למנוע מעצמו נזק.
 <strong>רב אשי הוה ליה ההוא אבא</strong> <small>[היה לו יער אחד],</small> <strong>זבניה לבי נורא</strong> <small>[מכר אותו</small> לכריתת עציו <small>לבית</small> כהני <small>האש].</small> <strong>אמר ליה</strong> <small>[לו]</small> <strong>רבינא לרב אשי: האיכא</strong> <small>[הרי יש</small> כאן<small>]</small> משום <strong>"</strong>ו<strong>לפני עור לא תתן מכשל"</strong> (ויקרא יט, יד), שהרי אתה מסייע בכך לפולחן עבודה זרה! <strong>אמר ליה</strong> <small>[לו]:</small> <strong>רוב עצים,</strong> ואף אותם הנמכרים לכהני האש, <strong>להסקה ניתנו</strong> ולא לפולחן, ולכן אין עליו לחשוש שמא העצים האלה מיועדים דווקא לצורך זה.
 <big>א משנה</big> נדר <strong>"עד הקציר"</strong> — כוונתו <strong>עד שיתחיל העם לקצור,</strong> וכוונתו <strong>קציר חטין אבל לא קציר שעורין,</strong> וקובעים זמן זה <strong>הכל לפי מקום נדרו. אם היה בהר —</strong> לפי הקוצרים <strong>בהר, ואם היה בבקעה</strong> — לפי הקוצרים <strong>בבקעה.</strong>
 אמר <strong>"עד הגשמים"</strong> או <strong>"עד שיהו הגשמים",</strong> כוונתו <strong>עד שתרד רביעה</strong> (עונה) <strong>שניה</strong> של גשמים. <strong>רבן שמעון בן גמליאל אומר: עד שיגיע זמנה של רביעה,</strong> שאינו צריך להמתין לגשמי הרביעה השניה ממש, אלא כשמגיע הזמן הראוי לכך, זהו הזמן שקבע לנדר. אמר <strong>"עד שיפסקו גשמים"</strong> — הרי זה אסור <strong>עד שיצא</strong> חודש <strong>ניסן כולו,</strong> אלו <strong>דברי ר' מאיר. ר' יהודה אומר: עד שיעבור הפסח.</strong>
 <big>ב גמרא</big> <strong>תניא</strong> <small>[שנויה</small> ברייתא<small>]:</small> <strong>הנודר "עד הקיץ" בגליל, וירד לעמקים, אף על פי שהגיע</strong> כבר זמן <strong>הקיץ בעמקים —</strong> <strong>אסור</strong> עוד <strong>עד שיגיע הקיץ בגליל,</strong> שכאמור במשנה זמן הנדר נקבע לפי המקום שנדר בו.
 <big>ג  </big>שנינו במשנה: אמר <strong>"עד הגשמים"</strong> או <strong>"עד שיהו גשמים"</strong> — הרי זה אסור <strong>עד שתרד רביעה שניה, רבן שמעון בן גמליאל אומר:</strong> לא עד שירד הגשם ממש, אלא עד הזמן הראוי לכך. <strong>אמר ר' זירא: מחלוקת</strong> כש<strong>אמר "עד הגשמים", אבל</strong> אם <strong>אמר "עד הגשם"</strong> — לדברי הכל <strong>עד זמן גשמים קאמר</strong> <small>[אומר</small> הוא<small>]</small> ואין כוונתו לזמן ירידת גשמים ממש.
## דף סג.
 <strong>מיתיבי</strong> <small>[מקשים]</small> על כך ממה ששנינו: <strong>איזוהי זמנה של רביעה? הבכירה</strong> אם הרביעה מקדימה — הרי היא <strong>בשלשה</strong> במרחשון, <strong>בינונית</strong> מגיעה <strong>בשבעה</strong> בו, <strong>אפילה</strong> (מאוחרת) — <strong>בעשרים ושלשה</strong> בו, אלו <strong>דברי ר' מאיר. ר' יהודה אומר:</strong> התאריכים הם: <strong>בשבעה, ובשבעה עשר, ובעשרים ושלשה</strong> במרחשון.
 <strong>ר' יוסי אומר: בשבעה עשר, ובעשרים ושלשה</strong> במרחשון, <strong>ו</strong>המאוחרת <strong>בחודש כסליו. וכן היה ר' יוסי אומר: אין היחידים</strong> (תלמידי חכמים) <strong>מתענין</strong> על עצירת הגשמים <strong>עד שיגיע ראש חדש כסליו</strong> ולא ירדו גשמים.
 <strong>ואמרינן עלה</strong> <small>[ואמרנו עליה]</small> : <strong>בשלמא</strong> <small>[נניח]</small> שנחלקו בזמן <strong>רביעה ראשונה —</strong> יש לכך משמעות הלכתית <strong>לישאל,</strong> כלומר, לזמן בו מתחילים להתפלל על הגשם בברכת השנים. וכן רביעה <strong>שלישית</strong> צריכים לקבוע לה זמן — כדי לדעת מתי מתחילים <strong>להתענות</strong> על עצירת הגשמים. <strong>אלא שניה למאי</strong> <small>[למה]</small>, לאיזה צורך דנו בדבר? <strong>ואמר ר' זירא: לנודר</strong> ותולה את נדרו בגשם.
 <strong>ואמרינן עלה</strong> <small>[ואמרנו על כך]</small> : <strong>כמאן אזלא הא דתניא</strong> <small>[כ</small>דעת <small>מי הולכת</small> שיטה <small>זו ששנינו</small> בברייתא<small>]</small>, <strong>רבן שמעון בן גמליאל אומר: גשמים שירדו שבעה ימים זה אחר זה —</strong> <strong>אתה מונה בהן רביעה ראשונה ושניה</strong> כיון שירדו סמוכים זה לזה. <strong>כמאן</strong> <small>[כ</small>שיטת <small>מי</small> היא<small>]</small>? <strong>כ</strong>שיטת <strong>ר' יוסי,</strong> כי הוא התנא היחיד החושב את ההפסק בין רביעה ראשונה לשניה כשבעה ימים. ומכל מקום רואים שדעת רבן שמעון בן גמליאל שהנודר עד לגשם צריך להמתין עד אחר רביעה שניה וירידת הגשם בפועל, ובניגוד למה שאמר ר' זירא שלדעתו אם נדר "עד הגשם" הרי זה זמן הגשם!
  ומשיבים:  <strong>ההוא</strong> באותה ברייתא מדובר ש<strong>אמר</strong> הנודר <strong>"עד הגשמים",</strong> ולא "עד הגשם", ומשום כך צריך לקבוע את הזמן לפי ירידת הגשמים בפועל.
 <big>א משנה</big> אמר <strong>"קונם יין שאיני טועם לשנה</strong> זו <strong>",</strong> אם <strong>נתעברה השנה —</strong> <strong>אסור בה ובעיבורה</strong> (בחודש הנוסף, חודש העיבור). אם נדר ואמר בנדרו <strong>"עד ראש אדר"</strong> כוונתו <strong>עד ראש אדר הראשון,</strong> וכן אם אמר <strong>"עד סוף אדר" —</strong> כוונתו <strong>עד סוף אדר הראשון.</strong>
 <big>ב גמרא</big> שנינו במשנה שהנודר עד ראש אדר או סוף אדר, הרי זה אדר הראשון. ומכאן מסיקים: <strong>אלמא</strong> <small>[מכאן]</small> <strong>סתמא ד"אדר" דקאמר</strong> <small>[סתם "אדר" ש</small>אדם <small>אומר]</small> — <strong>ראשון הוא.</strong>
 ומעירים: <strong>לימא מתניתין</strong> <small>[האם לומר</small> ש<small>משנתנו]</small> כשיטת <strong>ר' יהודה היא, דתניא</strong> <small>[ש</small>כן <small>שנינו</small> בברייתא<small>]</small> : בחודש <strong>אדר הראשון כותב</strong> בשטרות את התאריך <strong>"אדר הראשון",</strong> וב<strong>אדר שני כותב "אדר" סתם,</strong> אלו <strong>דברי ר' מאיר. ר' יהודה אומר</strong> להיפך: <strong>אדר הראשון כותב סתם,</strong> וב<strong>אדר שני כותב "תיניין"</strong> <small>[שני]</small>. ולכאורה משנתנו האומרת שסתם אדר הוא אדר ראשון היא כדעת ר' יהודה.
 <strong>אמר אביי: אפילו תימא</strong> <small>[תאמר]</small> שמשנתנו כשיטת <strong>ר' מאיר,</strong> יש לחלק: <strong>הא</strong> <small>[זה],</small> בברייתא — <strong>דידע דמעברא שתא</strong> <small>[שיודע שמעוברת השנה]</small> ובזה נחלקו, שר' מאיר סבור שאדר השני הוא אדר העיקרי, <strong>הא</strong> <small>[זה],</small> במשנה שלנו — <strong>דלא ידע</strong> <small>[שאינו יודע]</small>, ומכיון שלא ידע אין אומרים שייאסר אלא במה שהיה ידוע לו מראש.
## דף סג:
 <strong>והתניא</strong> <small>[ו</small>אכן <small>כן שנינו</small> בברייתא<small>]</small> : האומר <strong>"עד ראש חדש אדר" —</strong> כוונתו <strong>עד ראש חדש אדר הראשון, אם היתה שנה מעוברת — כוונתו</strong> <strong>עד ראש חדש אדר השני.</strong>
 ויש לתמוה: האם <strong>מכלל</strong> הדברים אתה לומד <strong>דרישא</strong> <small>[ש</small>ב<small>תחילתה</small> של הברייתא<small>]</small> <strong>לאו ב</strong>שנה <strong>מעוברת עסקינן</strong> <small>[עוסקים אנו]</small>?! והרי בשנה שאינה מעוברת אין שני חודשי אדר, ואין כלל מקום לשאלה למה היתה כוונתו! אלא <strong>שמע מינה</strong> <small>[למד מכאן]</small> כי <strong>הא</strong> <small>[זה] —</small> <strong>דפשיטא ליה דמעברא שתא</strong> <small>[שפשוט לו שמעוברת השנה]</small> ואז כשאומר "אדר" כוונתו לאדר השני, <strong>הא</strong> <small>[זה] —</small> ש<strong>לא ידע</strong> ששנה זו מעוברת, מניחים אנו כי כוונתו לאדר הראשון, והרי זה סיוע למה שאמרנו קודם, שיש לחלק בין יודע בעיבור השנה לשאינו יודע. 
 <big>א משנה</big> <strong>ר' יהודה אומר:</strong> האומר <strong>"קונם יין שאיני טועם עד שיהא הפסח" —</strong> <strong>לא נתכוון זה</strong> לאסור את עצמו <strong>אלא עד ליל הפסח, עד שעה שדרך בני אדם</strong> מישראל <strong>לשתות יין</strong> למצוות ארבע כוסות.
  וכן אם <strong>אמר "קונם בשר שאיני טועם עד שיהא הצום"</strong> (יום הכיפורים) — <strong>אינו אסור אלא עד לילי צום,</strong> כלומר, עד ליל אותו יום שבו הוא מתחיל לצום, <strong>שלא נתכוון זה אלא עד שעה שדרך בני אדם לאכול בשר</strong> בערב יום הכיפורים, שמצוה להרבות בו באכילה ושתיה. <strong>ר' יוסי בנו</strong> של ר' יהודה <strong>אומר:</strong> האומר <strong>"קונם שום שאני טועם עד שתהא שבת" —</strong> <strong>אינו אסור אלא עד לילי שבת, שלא נתכוון זה אלא עד שעה שדרך בני אדם לאכול בשום.</strong>
 <strong>האומר לחבירו "קונם</strong> (מה) <strong>שאני נהנה לך</strong> (ממך) <strong>אם אין את בא ונוטל לבניך</strong> כמתנה <strong>כור אחד של חטין ושתי חביות של יין"</strong> — <strong>הרי זה</strong> (חבירו) <strong>יכול להפר את נדרו שלא על פי חכם. ויאמר לו: כלום אמרת</strong> (נדרת) <strong>אלא מפני כבודי</strong> שאתה רוצה לכבד אותי ולתת לבניי מתנה — <strong>זהו כבודי</strong> שאינני לוקח, ואין כאן עוד נדר.
 <strong>וכן האומר לחבירו "קונם שאת נהנית לי אם אין את בא ונותן לבני כור של חטין ושתי חביות של יין", ר' מאיר אומר: אסור</strong> בהנאתו <strong>עד שיתן, וחכמים אומרים: אף זה</strong> הנודר <strong>יכול להפר את נדרו שלא על פי חכם, ויאמר לו: הרי אני</strong> נחשב <strong>כאילו נתקבלתי.</strong>
 <strong>היה</strong> חבירו <strong>מסרב</strong> (מפציר) <strong>בו לשאת</strong> את <strong>בת אחותו, ואמר</strong> כדי לדחותו <strong>"קונם שהיא נהנית לי לעולם", וכן המגרש את אשתו</strong> ו<strong>אומר "קונם אשתי נהנית לי לעולם" —</strong> <strong>הרי אלו מותרות להנות לו, שלא נתכוון זה</strong> לאיסור הנאה ממש <strong>אלא לשום</strong> (לשם) הנאת <strong>אישות,</strong> שנדר שלא ישאנה.
 <strong>היה מסרב</strong> (מפציר) <strong>בחבירו שיאכל אצלו,</strong> ו<strong>אמר</strong> החבר: <strong>"קונם לביתך שאני נכנס, טיפת צונן שאני טועם לך"</strong> — בכל זאת <strong>מותר ליכנס לביתו ולשתות ממנו צונן, שלא נתכוון זה</strong> בדבריו <strong>אלא לשום</strong> (לשם) <strong>אכילה ושתיה</strong>.
## דף סד.
 <big>א משנה</big> <strong>ר' אליעזר אומר:</strong> כאשר באים חכמים להתיר נדר, <strong>פותחין לאדם בכבוד אביו ואמו.</strong> שאומרים לו: אילו ידעת שהדבר גורם לבזות את הוריך שיש להם בן הנוהג קלות ראש ונודר, האם היית נודר? <strong>וחכמים</strong> חולקים על ר' אליעזר ו<strong>אוסרין</strong> לעשות כן.
 <strong>אמר ר' צדוק</strong> כסיוע לדברי חכמים: <strong>עד</strong> (במקום) <strong>שפותחין לו בכבוד אביו ואמו יפתחו לו בכבוד המקום</strong> (הקדוש ברוך הוא), וכבוד המקום הוא שלא ידור נדרים והוא בנדרו גרם לפגיעה בכבוד המקום, ו<strong>אם כן —</strong> <strong>אין נדרים!</strong> אולם <strong>מודים חכמים לר' אליעזר בדבר ש</strong>נדר <strong>בינו לבין אביו ואמו שפותחין לו בכבוד אביו ואמו,</strong> מאחר שפתח זה שייך לגופו של הנדר.
 <strong>ועוד אמר ר' אליעזר: פותחין בנולד, וחכמים אוסרין. כיצד</strong> הוא "נולד"? <strong>אמר "קונם שאני נהנה לאיש פלוני" ו</strong>אחר זמן <strong>נעשה</strong> אותו אדם <strong>סופר</strong> (חכם, או לבלר, או מלמד תינוקות) שהוא נזקק לו, <strong>או שהיה</strong> המודר <strong>משיא את בנו</strong> ועורך סעודה לכל בני העיר, <strong>ואמר: אילו הייתי יודע שהוא נעשה סופר או שהיה משיא את בנו בקרוב לא הייתי נודר.</strong>
 או שאמר <strong>"קונם לבית זה שאני נכנס" ונעשה</strong> אחר כך אותו בית <strong>בית הכנסת, אמר: "אילו הייתי יודע שהוא נעשה בית הכנסת לא הייתי נודר".</strong> בכל אלה <strong>ר' אליעזר מתיר, וחכמים אוסרין.</strong>
 <big>ב גמרא</big> שואלים: <strong>מאי</strong> <small>[מה]</small> פירוש דברי ר' צדוק <strong>"</strong>אם כן <strong>אין נדרים"? אמר אביי:</strong> הכוונה היא: <strong>אם כן אין נדרים ניתרין יפה.</strong> שמפני שמאיימים על הנודר ואומרים לו שהנדר עצמו יש בו צד עבירה וזלזול בכבוד המקום, הוא אומר שמתחרט על הנדר, אף שבאמת אינו חוזר בו מכוונתו הראשונה, ונמצא שאין היתר אמיתי וראוי לנדר.
## דף סד:
 <strong>ורבא אמר: אם כן אין נדרים נשאלין לחכם,</strong> שאם היו פותחים בפתח זה, המתאים לכל הנדרים, יאמר כל אחד שהוא יכול לפתוח פתח לעצמו, ואינו הולך עוד לחכם. ומאחר ואין אדם יכול להתיר לעצמו בפתח כזה — נמצא שאינו מותר על ידי כך.
  ומבררים דעת חכמים, <strong>תנן</strong> <small>[שנינו</small> במשנתנו<small>]</small> : <strong>ומודין חכמים לר' אליעזר בדבר שבינו לבין אביו ואמו שפותחים לו בכבוד אביו ואמו. בשלמא</strong> <small>[נניח]</small> <strong>ל</strong>שיטת <strong>אביי</strong> ש<strong>אמר: אם כן אין נדרים ניתרין</strong> יפה — <strong>הכא</strong> <small>[כאן]</small>, <strong>כיון דאיחצף ליה</strong> <small>[שהתחצף לו]</small> בכך שנדר איסור מאביו ואמו — <strong>הא איחצף ליה</strong> <small>[הרי התחצף לו]</small> ואינו חושש לכבודם, לכן גם אין חוששים שרק בגלל כבודם יעמיד פנים כאילו הוא חוזר בו.
 <strong>אלא לרבא,</strong> ש<strong>אמר: אם כן אין נדרים נשאלין לחכם, הכא</strong> <small>[כאן]</small> בנדר מאביו ואמו <strong>אמאי</strong> <small>[מדוע]</small> <strong>פותחין?</strong> ומשיבים: <strong>אמרי</strong> <small>[אומרים]</small> : <strong>כיון</strong> ש<strong>כל נדרי לא סגיא להון דלאו</strong> <small>[הנדרים אין די להם בלא]</small> <strong>חכם,</strong> שהרי לדעת חכמים אין פותחים בכבוד אביו ואמו בנדרים אחרים, וצריך החכם למצוא פתח אחר להתיר — <strong>הכא נמי</strong> <small>[כאן גם כן]</small> <strong>פותחין</strong> בכבוד אביו, ואין חוששים שמא יתיר נדרים לעצמו, שהרי אין זה היתר כללי, אלא היתר השייך לעצם הנדר הזה.
 <big>א</big> שנינו במשנה: <strong>ועוד אמר ר' אליעזר פותחין בנולד</strong> וחכמים אוסרים. ושואלים: <strong>מאי טעמא</strong> <small>[מה הטעם]</small> של <strong>ר' אליעזר? אמר רב חסדא:</strong> ש<strong>אמר קרא</strong> <small>[הכתוב]</small> שאמר ה' למשה במדין שעתה יכול הוא לחזור למצרים למרות שנדר בשעתו ליתרו שלא ישוב למצרים <strong>"כי מתו כל האנשים</strong> המבקשים את נפשך<strong>"</strong> (שמות ד, יט). <strong>והא</strong> <small>[והרי]</small> <strong>מיתה</strong> ש<strong>נולד הוא,</strong> כלומר, מצב חדש שלא היה קודם לכן, ו<strong>מכאן שפותחין בנולד. ו</strong>שואלים:
 <strong>רבנן מאי טעמייהו</strong> <small>[וחכמים מה טעמם,</small> מה ישיבו להוכחה זו<small>]?</small> ומשיבים: <strong>קסברי</strong> <small>[סבורים</small> הם<small>]:</small> <strong>הנהו מי מייתי</strong> <small>[אלה,</small> מבקשי נפשו <small>האם מתו]?</small> <strong>והא</strong> <small>[והרי]</small> <strong>אמר ר' יוחנן משום</strong> (בשם) <strong>ר' שמעון בן יוחי: כל מקום שנאמר</strong> בתורה <strong>"נצים"</strong> (שמות ב, יג) והם האנשים שהלשינו על משה, <strong>ו"נצבים"</strong> האמור באלה שהתריסו כלפי משה ואהרן (שמות ה, כ), <strong>אינן אלא דתן ואבירם.</strong> משמע שהיו עדיין חיים ויצאו עם האחרים ממצרים! <strong>אלא אמר ריש לקיש:</strong> לא מתו ממש, אלא <strong>שירדו מנכסיהן</strong> ולא התחשבו עוד בדבריהם, ומשום כך יכול היה משה לשוב למצרים ואין זה בגדר "נולד".
  אגב כך מביאים מה ש<strong>אמר ר' יהושע בן לוי: כל אדם שאין לו בנים, חשוב כמת,</strong> וראיה לדבר <strong>שנאמר</strong> בדברי רחל ליעקב: <strong>"הבה לי בנים ואם אין מתה אנכי"</strong> (בראשית ל, א). <strong>ותניא</strong> <small>[ושנויה</small> ברייתא<small>]:</small> <strong>ארבעה חשובין</strong> (נחשבים) <strong>כמת: עני, ומצורע, וסומא</strong> (עיוור), <strong>ומי שאין לו בנים. עני —</strong> <strong>דכתיב</strong> <small>[שנאמר]:</small> <strong>"כי מתו כל האנשים"</strong> ולא מתו ממש אלא שירדו מנכסיהם, ונחשבים כמתים. <strong>מצורע —</strong> <strong>דכתיב</strong> <small>[שנאמר]</small> בדברי אהרן למשה לגבי מרים שנצטרעה: <strong>"אל נא תהי כמת"</strong> (במדבר יב, יב). <strong>וסומא —</strong> <strong>דכתיב</strong> <small>[שנאמר]:</small> <strong>"במחשכים הושיבני כמתי עולם"</strong> (איכה ג, ו). <strong>ומי שאין לו בנים —</strong> <strong>דכתיב</strong> <small>[שנאמר]:</small> <strong>"הבה לי בנים ואם אין מתה אנכי".</strong> 
## דף סה.
 <strong>תניא</strong> <small>[שנויה</small> ברייתא<small>]</small> : <strong>המודר הנאה מחבירו —</strong> <strong>אין מתירין לו</strong> את נדרו <strong>אלא בפניו</strong> של חבירו. שואלים: <strong>מנא הני מילי</strong> <small>[מניין הדברים הללו]</small>? <strong>אמר רב נחמן: דכתיב</strong> <small>[שנאמר]:</small> <strong>"ויאמר ה' אל משה במדין לך שב מצרים כי מתו כל האנשים</strong> המבקשים את נפשך<strong>"</strong> (שמות ד, יט), <strong>אמר לו</strong> ה' למשה: <strong>במדין נדרת</strong> ליתרו שלא תחזור למצרים — <strong>לך והתר נדרך במדין.</strong> ומניין שנדר? <strong>דכתיב</strong> <small>[שנאמר]:</small> <strong>"ויואל משה</strong> לשבת את האיש<strong>"</strong> (שמות ב, כא) ומפרשים "ויואל" — מלשון "אלה", ו<strong>אין אלה אלא שבועה, דכתיב</strong> <small>[שנאמר]:</small> <strong>"ויבא אתו באלה"</strong> (יחזקאל יז, יג).
  וראיה אחרת לעצם ההלכה שאין מתירים אלא בפניו, שנאמר בצדקיהו המלך: <strong>"וגם במלך נבוכדנאצר מרד אשר השביעו באלהים (חיים)"</strong> (דברי הימים ב לו, יג). ושואלים: <strong>מאי מרדותיה</strong> <small>[מה</small> היתה <small>מרידתו]</small>? ומשיבים: <strong>אשכחיה</strong> <small>[מצא אותו]</small> <strong>צדקיה לנבוכדנצר דהוה קאכיל ארנבא</strong> <small>[שהיה אוכל ארנבת]</small> <strong>חיה</strong> והתבייש נבוכדנצר בדבר. <strong>אמר ליה</strong> <small>[לו]</small> : <strong>אישתבע לי דלא מגלית עילוי ולא תיפוק מילתא</strong> <small>[הישבע לי שלא תגלה עלי ולא יצא הדבר</small> לרבים<small>].</small> <strong>אישתבע</strong> <small>[נשבע]</small> לו.
 <strong>לסוף הוה קא מצטער</strong> <small>[היה מצטער]</small> <strong>צדקיהו בגופיה</strong> <small>[בגופו,</small> בעצמו<small>],</small> מפני שרצה לספר ולא יכול היה מפני השבועה שנשבע. <strong>איתשיל אשבועתיה</strong> <small>[נשאל על שבועתו]</small> לפני חכמים והתירו לו, <strong>ואמר,</strong> וסיפר את הדבר ברבים. <strong>שמע נבוכדנצר דקא מבזין ליה</strong> <small>[שמבזים אותו]</small> בגלל מה שעשה. <strong>שלח ואייתי</strong> <small>[והביא]</small> <strong>סנהדרין וצדקיהו</strong> לפניו. <strong>אמר להון</strong> <small>[להם]</small> לסנהדרין: <strong>חזיתון מאי קא עביד</strong> <small>[ראיתם מה עשה]</small> <strong>צדקיהו? לאו הכי אישתבע בשמא דשמיא ד"לא מגלינא"</strong> <small>[</small>וכי <small>לא כך נשבע בשם שמים "שאיני מגלה"]</small>? <strong>אמרי ליה</strong> <small>[אמרו לו]</small> : <strong>איתשלי אשבועתא</strong> <small>[נשאל על השבועה].</small>
 <strong>[אמר להון</strong> <small>[להם]</small> : <strong>מתשלין אשבועתא</strong> <small>[</small>וכי <small>נשאלים על השבועה]</small>?<strong>]</strong> <strong>אמרי ליה</strong> <small>[אמרו לו]:</small> <strong>אין</strong> <small>[כן].</small> <strong>אמר להו</strong> <small>[להם]:</small> <strong>בפניו</strong> של האיש שנשבע לו נשאלים, <strong>או אפילו שלא בפניו? אמרי ליה</strong> <small>[אמרו לו]:</small> <strong>בפניו</strong> דווקא. <strong>אמר להון</strong> <small>[להם]:</small> <strong>ואתון מאי עבדיתון</strong> <small>[ואתם מה עשיתם],</small> <strong>מאי טעמא</strong> <small>[מה טעם]</small> <strong>לא אמריתון</strong> <small>[אמרתם]</small> <strong>לצדקיהו</strong> שאינו יכול להישאל על נדרו אלא בפני? <strong>מיד</strong> נתקיים בהם <strong>"ישבו לארץ ידמו זקני בת ציון"</strong> (איכה ב, י). <strong>אמר ר' יצחק: ששמטו כרים</strong> שהיו יושבים עליהם כדיינים <strong>מתחתיהם,</strong> להורות ששגו בדבר הלכה.
 <big>ב משנה</big> בהמשך לדברי חכמים במשנה הקודמת שאין פותחים בנולד, <strong>ר' מאיר אומר: יש דברים שהן כנולד ואינן</strong> בעצם <strong>כנולד, ואין חכמים מודים לו. כיצד? אמר "קונם שאני נושא את פלונית שאביה רע" אמרו לו: מת</strong> אביה, <strong>או שעשה תשובה.</strong> או שאמר <strong>"קונם לבית זה שאני נכנס שהכלב רע בתוכו, או שהנחש בתוכו" אמרו לו: מת הכלב, או שנהרג הנחש —</strong> <strong>הרי הן כנולד,</strong> ובכל זאת <strong>אינו כנולד,</strong> ופותחים בהם. <strong>ואין חכמים מודים לו.</strong>
 <big>ג גמרא</big> שנינו במשנה שלדעת ר' מאיר יש דבר שהוא דומה לנולד ואינו נולד, כגון שנדר <strong>"קונם שאני נכנס לבית זה שהכלב</strong> רע בתוכו או שהנחש בתוכו <strong>",</strong> שאם מת הכלב הרי זה אינו כנולד. ותוהים: הלוא <strong>מת</strong> ודאי <strong>נולד הוא!</strong> שלא היה הדבר כן בשעת הנדר, ומדוע אומר ר' מאיר שאינו כנולד? <strong>אמר רב הונא: נעשה כתולה נדרו בדבר,</strong> כלומר, אנו מבינים את נדרו כנדר על תנאי, שכל עוד קיים הכלב לא יכנס לבית, שכיון שפירש ואמר שמפני זה נדר, הרי כאשר נשתנה המצב — בטל הנדר. <strong>ור' יוחנן אמר:</strong> הכוונה היא שכך פותחים לו: <strong>כבר מת</strong> הכלב <strong>וכבר עשה</strong> האב <strong>תשובה</strong> לפני שנדר, <strong>קאמרי ליה</strong> <small>[אומרים לו]</small> לנודר, שנמצא שהיה זה נדר טעות מעיקרו.
## דף סה:
 <strong>מתיב</strong> <small>[מקשה]</small> <strong>ר' אבא</strong> מן המשנה להלן: אמר <strong>"קונם שאיני נושא לפלונית</strong> שהיא <strong>כעורה", והרי היא נאה,</strong> או שאמר <strong>"</strong>קונם שאיני נושא את פלונית לפי שהיא <strong>שחורה", והרי היא לבנה,</strong> או <strong>"קצרה",</strong> (נמוכה) <strong>והרי היא ארוכה</strong> (גבוהה) — <strong>מותר בה. לא מפני שכעורה ונעשת נאה,</strong> או <strong>שחורה ונעשת לבנה,</strong> או <strong>קצרה ונעשת ארוכה —</strong> <strong>אלא שהנדר</strong> היה <strong>טעות</strong> מתחילתו. <strong>בשלמא</strong> <small>[נניח]</small> <strong>לרב הונא</strong> ש<strong>אמר נעשה כתולה נדרו בדבר,</strong> אם כן <strong>תנא</strong> <small>[שנה]</small> במשנתנו מקרה של <strong>תולה נדרו בדבר,</strong> שאף שנדר כראוי אלא היה זה על תנאי שאכן היא כעורה וכדומה, <strong>ותנא</strong> <small>[ושנה]</small> גם <strong>נדר טעות. אלא ל</strong>דעת <strong>ר' יוחנן</strong> ש<strong>אמר</strong> שיש להסביר שנדרו בטל משום שאומרים לו שעוד בטרם נדר <strong>כבר מת</strong> הכלב <strong>וכבר עשה</strong> האב <strong>תשובה,</strong> אם כן <strong>למה לי למתני תרי זימני</strong> <small>[לשנות שתי פעמים]</small> <strong>נדר טעות?</strong> ומעירים: אכן, <strong>קשיא</strong> <small>[קשה]</small> הדבר.
 <big>א משנה</big> <strong>ועוד אמר ר' מאיר: פותחין לו</strong> לאדם בהתרת הנדר <strong>מן הכתוב שבתורה, ואומרין לו: אילו היית יודע ש</strong>על ידי הנדר שאתה עושה <strong>אתה עובר על "לא תקם"</strong> (ויקרא יט, יח), או <strong>על "לא תטר"</strong> (ויקרא יט, יח), או <strong>על "לא תשנא את אחיך בלבבך"</strong> (ויקרא יט, יז), או על <strong>"ואהבת לרעך כמוך"</strong> (ויקרא יט, יח). וכן על <strong>"וחי אחיך עמך"</strong> (ויקרא כה, לו) <strong>שהוא</strong> (המודר) <strong>עני ואין אתה יכול לפרנסו</strong> בגלל הנדר שנדרת. אם <strong>אמר</strong> הנודר: <strong>אילו הייתי יודע שהוא כן,</strong> שיש בכך איסורים אלה, <strong>לא הייתי נודר</strong> — במקרה זה <strong>הרי זה מותר.</strong>
 <big>ב גמרא</big> <strong>אמר להו</strong> <small>[להם]</small> <strong>רב הונא בר רב קטינא לרבנן</strong> <small>[לחכמים]:</small> <strong>נימא</strong> <small>[</small>ש<small>יאמר]</small> הנודר לגבי הטענה האחרונה: <strong>כל</strong> מי <strong>דמעני</strong> <small>[שנעשה עני]</small> <strong>לאו</strong> <small>[לא]</small> <strong>עלי</strong> הוא <strong>נפיל</strong> <small>[נופל]</small> ולא דווקא אני צריך לדאוג לו. <strong>מאי דמטי לי</strong> <small>[מה שמוטל עלי]</small> <strong>לפרנסו בהדי כולי עלמא מפרנסנא ליה</strong> <small>[יחד עם שאר אנשים אפרנס אותו]</small> כשאני נותן מעות לגבאי הצדקה. <strong>אמרי ליה</strong> <small>[אמרו לו]:</small> <strong>אני אומר כל הנופל</strong> לעניות ונזקק לעזרה <strong>אינו נופל</strong> ונזקק <strong>לידי גבאי</strong> צדקה <strong>תחלה,</strong> אלא קודם מתרושש מעט, ובאותו זמן אפשר עדיין לתמוך בו בעזרה אישית כדי שלא יגיע לידי עניות גמורה.
 <big>ג משנה</big> <strong>פותחין לאדם בכתובת אשתו,</strong> שאם על ידי נדרו (כגון שנדר ממנה הנאה) יצטרך לגרש את אשתו, פותחים לו במה שלא העלה בדעתו כמה יקשה עליו לשלם את כתובתה.
 <strong>ומעשה באחד שנדר מאשתו הנאה והיתה כתובתה ארבע מאות דינרים. ובא לפני ר' עקיבא וחייבו ליתן לה כתובתה. אמר לו: רבי, שמונה מאות דינרין הניח אבא</strong> בירושה. <strong>נטל אחי ארבע מאות</strong> מהם, <strong>ואני ארבע מאות. לא דיה</strong> לאשתי <strong>שתטול היא מאתים ואני מאתים? אמר לו ר' עקיבא:</strong> אין טענה זו מועילה, <strong>אפילו אתה מוכר שער ראשך —</strong> <strong>אתה נותן לה כתובתה. אמר לו: אילו הייתי יודע שהוא כן,</strong> שאני צריך לתת לה את כל רכושי — <strong>לא הייתי נודר. והתירה ר' עקיבא</strong> להנות מנכסי בעלה.
 <big>ד גמרא</big> על הביטוי שאמר ר' עקיבא "אתה מוכר שער ראשך" תוהים: <strong>מטלטלי מי משתעבדי</strong> <small>[מטלטלים האם</small> הם <small>משתעבדים]</small> <strong>ל</strong>פרעון <strong>כתובה? אמר אביי:</strong> מדובר כאן שירש מאביו <strong>קרקע שוה שמונה מאות דינר.</strong> ומקשים: <strong>והקתני</strong> <small>[והרי הוא שונה]</small> <strong>"שער ראשו", ושער ראשו מטלטלי</strong> <small>[מטלטלים]</small> <strong>הוא!</strong> ומתרצים: <strong>הכי קאמר</strong> <small>[כך אמר]:</small> את הכתובה חייב אתה לתת (מן הקרקע), ו<strong>אפילו</strong> על ידי כך תגיע למצב בו <strong>אתה מוכר שער ראשך ואוכל</strong>  משום שאין לך מקור אחר לפרנסה.
  ושואלים: האם  <strong>שמעת מינה</strong> <small>[שומע אתה מכאן]</small> כי <strong>אין מסדרין לבעל חוב,</strong> שגובים הכל מן החייב, ואין עושים הסדר עם הנושים שישאירו לו מעט כדי שיוכל להתקיים? ודוחים: <strong>אמר רב נחמן בר' יצחק:</strong>
## דף סו.
 באמת מסדרים לבעל חוב, אבל באו דברי ר' עקיבא <strong>לומר שאין מקרעין שטר כתובה,</strong> שגם כאשר בפועל משאירים לו מעט כדי חייו, מכל מקום החוב נשאר בעינו, וכאשר יהיה לו רכוש שאפשר יהיה להיפרע ממנו — יטלו ממנו.
 <big>א משנה</big> <strong>פותחין בימים טובים ובשבתות,</strong> שאם נדר מלאכול או מלשתות במשך תקופה מסויימת שואלים אותו אם העלה על דעתו בשעת הנדר שייאסר באכילה או בשתייה גם בימים אלה. <strong>בראשונה היו אומרים: אותן הימים</strong> שאמר שלא התכוון להם — <strong>מותרין, ושאר כל הימים אסורין. עד שבא ר' עקיבא ולימד: שהנדר שהותר מכללו —</strong> <strong>הותר כולו.</strong>
 <strong>כיצד? אמר</strong> לחבורה של אנשים <strong>"קונם שאיני נהנה לכולכם",</strong> אם <strong>הותר אחד מהן</strong> מכל סיבה שהיא — <strong>הותרו כולן.</strong>
 אבל אם אמר <strong>"שאיני נהנה לזה ולזה",</strong> אם <strong>הותר הראשון —</strong> <strong>הותרו כולן,</strong> אבל אם <strong>הותר האחרון —</strong> <strong>האחרון</strong> לבדו <strong>מותר וכולן אסורין,</strong> כיון שכל אחד הוא נדר בפני עצמו. <strong>הותר האמצעי, הימנו ולמטה,</strong> כל מי שמנה אחריו — <strong>מותר, הימנו ולמעלה,</strong> שמנה לפניו — <strong>אסור.</strong>
 אם אמר <strong>"שאני נהנה לזה קרבן</strong> (שאסור עלי כקרבן מה שאני נהנה לזה) <strong>ולזה קרבן" —</strong> <strong>צריכין פתח לכל אחד ואחד,</strong> שיש פה נדר נבדל לכל אחד ואחד.
  וכן בענין נדר שהותר מכללו, אם אמר <strong>"קונם יין שאני טועם</strong> מפני <strong>שהיין רע למעיים", אמרו לו: והלא</strong> היין <strong>המיושן יפה למעיים! —</strong> <strong>הותר במיושן. ולא ב</strong>יין <strong>מיושן בלבד הותר אלא בכל</strong> סוגי <strong>היין</strong> הותר — שכיון שהותר מקצת הנדר הותר כולו. וכן אם אמר <strong>"קונם בצל שאיני טועם</strong> מפני <strong>שהבצל רע ללב", אמרו לו: הלא</strong> הבצל <strong>הכופרי יפה ללב! —</strong> <strong>הותר ב</strong>בצל ה<strong>כופרי. ולא בכופרי בלבד הותר, אלא בכל הבצלים.</strong> ומספרים: <strong>מעשה</strong> שכזה <strong>היה והתירו ר' מאיר בכל הבצלים.</strong>
 <big>ב גמרא</big> שנינו במשנה: <strong>הותר האחרון —</strong> <strong>האחרון מותר וכולן אסורין</strong> וכו'. ועוד שנינו: "שאני נהנה לזה קרבן ולזה קרבן" — צריכים פתח לכל אחד ואחד. ושואלים: <strong>מאן</strong> <small>[מי]</small> ה<strong>תנא</strong> ששנה משנה זו?
 <strong>אמר רבא:</strong> שיטת <strong>ר' שמעון היא,</strong> ש<strong>אמר</strong> שאם נשבע אדם שבועת שקר לכמה אנשים כאחד, אין חייב קרבן על כל שבועה <strong>עד שיאמר</strong> לשון <strong>"שבועה" לכל אחד ואחד.</strong> ואם אמר לשון שבועה אחת, אף שפרט לכל אחד ("לא לך, לא לך") הרי זו נחשבת כשבועה אחת בלבד. ואף לענין נדרים כן, שרק כשאמר לשון "קרבן" לכל אחד, צריך פתח לכל אחד ואחד. ואם לאו הרי נחשב הדבר כנדר אחד.
 שנינו במשנה: <strong>"קונם יין שאני טועם</strong> שהיין רע למעיים <strong>",</strong> ואמרו לו: "הלא היין המיושן יפה למעיים". ושואלים: <strong>ותיפוק ליה</strong> <small>[ותצא לו]</small> התרה רק מזה ש<strong>אין</strong> היין המיושן <strong>רע</strong> למעיים ודי בכך שאינו רע, והרי זה נדר טעות ויהא הנדר מותר אפילו אם לא היה יפה למעיים! <strong>אמר ר' אבא: ועוד, "יפה" קתני</strong> <small>[שנה].</small> כלומר, גם אם לא היה רע ולא יפה היה די בכך כדי להתיר, אלא הוסיפו ואמרו לו שהוא אפילו יפה למעיים.
 עוד שנינו במשנה: <strong>"קונם בצל שאני טועם שהבצל</strong> רע ללב <strong>",</strong> ואמרו לו: "הלא הכופרי יפה ללב" וכו'. ושואלים: <strong>ותיפוק ליה</strong> <small>[ותצא לו]</small> התרה רק מזה ש<strong>אין</strong> הבצל הכופרי <strong>רע</strong> ואפילו אם אין הוא מועיל ללב! <strong>אמר ר' אבא: ועוד, "יפה" קתני</strong> <small>[שנה].</small> שאין זו אלא תוספת, שבאמת לא רק שאינו רע אלא גם יפה ללב.
 <big>ג משנה</big> <strong>פותחין לאדם</strong> שצריך לגרש את אשתו מחמת נדר שנדר <strong>בכבוד עצמו ובכבוד בניו.</strong> כיצד? <strong>אומרים לו: אילו היית יודע שלמחר</strong> יהיו <strong>אומרין עליך</strong> האנשים <strong>"כך היא ווסתו</strong> (מנהגו, דרכו) <strong>של פלוני —</strong> שהוא <strong>מגרש את נשיו</strong> בגלל נדרים <strong>",</strong> <strong>ועל בנותיך יהו אומרין "בנות</strong> נשים <strong>גרושות הן",</strong> או שיהיו אנשים שואלים <strong>"מה ראתה אמן של אלו להתגרש"</strong> ויבואו להוציא שם רע על ילדיו. <strong>ואמר</strong> הנודר: <strong>"אילו הייתי יודע שכן</strong> יאמרו — <strong>לא הייתי נודר" —</strong> <strong>הרי זה מותר.</strong>
 אם אמר <strong>"קונם שאני נושא את פלונית</strong> לפי שהיא <strong>כעורה" והרי היא נאה,</strong> או אמר שאינו נושא אותה מפני שהיא <strong>שחורה והרי היא לבנה,</strong> או מפני שהיא <strong>קצרה</strong> (נמוכה) <strong>והרי היא ארוכה</strong> (גבוהה) — <strong>מותר בה.</strong> ומעירים: <strong>לא מפני שהיא כעורה ונעשת</strong> לאחר זמן <strong>נאה,</strong> או <strong>שחורה ונעשת לבנה,</strong> או <strong>קצרה ונעשת ארוכה, אלא שהנדר</strong> היה מתחילה נדר <strong>טעות.</strong> 
 <strong>ו</strong>מסופר <strong>מעשה באחד שנדר מבת אחותו הנייה</strong> (הנאה) ולא רצה לשאתה, <strong>והכניסוה לבית ר' ישמעאל וייפוה.</strong> ולאחר מכן הביאוה לפניו, <strong>אמר לו ר' ישמעאל: בני, מזו נדרת? אמר לו: לאו</strong> <small>[לא],</small> <strong>והתירה ר' ישמעאל,</strong> שראה בזה נדר טעות.
 <strong>באותה שעה בכה ר' ישמעאל ואמר: בנות ישראל נאות הן, אלא שהעניות מנוולתן</strong> (מכערת אותן). <strong>וכשמת ר' ישמעאל היו בנות ישראל נושאות קינה, ואומרות: "בנות ישראל על ר' ישמעאל בכינה", וכן הוא אומר בשאול</strong> שגם הוא דאג לבנות ישראל: <strong>"בנות ישראל על שאול בכינה</strong> המלבישכם שני עם עדנים המעלה עדי זהב על לבושכן<strong>"</strong> (שמואל ב א, כד). 
 <big>ד גמרא</big> שואלים: וכי מביאים <strong>מעשה</strong> זה בר' ישמעאל שייפה את הנערה כדי <strong>לסתור</strong> את הדברים שנאמרו קודם?! והרי אמרו שאם היתה כעורה ונעשית אחר כך נאה אין הנדר מותר! ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך</small> ה<small>יא שנויה]</small> : <strong>ר' ישמעאל אומר אפילו כעורה ונעשת נאה, שחורה ונעשת לבנה, קצרה ונעשת ארוכה —</strong> מותרת על ידי פתח זה. ואכן אירע <strong>מעשה באחד שנדר מבת אחותו והכניסוה לבית ר' ישמעאל וייפוה וכו'.</strong>
## דף סו:
 <strong>תנא</strong> <small>[שנה</small> החכם<small>]</small> : <strong>שן תותבת היתה לה</strong> והיתה מכערת אותה <strong>ועשה לה ר' ישמעאל שן של זהב משלו,</strong> ועל ידי כך נתייפתה. <strong>כי שכיב</strong> <small>[כשמת]</small> <strong>ר' ישמעאל פתח עליה ההוא ספדנא הכי</strong> <small>[עליו ספדן אחד</small> בתחילת הספדו <small>כך]</small> : <strong>"בנות ישראל על ר' ישמעאל בכינה המלבישכן" וכו'.</strong>
 <big>א</big> מסופר: <strong>ההוא</strong> <small>[</small>אדם <small>אחד]</small> ש<strong>אמר לה לדביתהו</strong> <small>[לאשתו]</small> <strong>"קונם שאי</strong> (שאין) <strong>את נהנית לי עד שתטעימי תבשילך לר' יהודה ולר' שמעון",</strong> שיראו כמה גרוע את מבשלת. הלכה והטעימתם מתבשילה. <strong>ר' יהודה טעים</strong> <small>[טעם]</small> ולא חשש לכבודו, <strong>אמר: קל וחומר</strong> הוא; <strong>ומה</strong> כדי <strong>לעשות שלום בין איש לאשתו</strong> בזמן שחושד בה הבעל שהיא סוטה <strong>אמרה תורה: שמי שנכתב בקדושה ימחה על המים המאררים</strong> רק <strong>בספק, ואני על אחת כמה וכמה</strong> צריך למחול על כבודי כדי לעשות שלום ביניהם.
 <strong>ר' שמעון לא טעים</strong> <small>[טעם],</small> <strong>אמר: ימותו כל בני אלמנה, ואל יזוז שמעון ממקומו.</strong> כלומר, יכול הבעל למות ולהשאיר את אשתו אלמנה ובניו יתומים, וגם הם ימותו, ובלבד שלא יזלזלו אנשים בכבוד חכמים. <strong>ועוד</strong> טעם יש בדבר שלא טעם: <strong>כי היכי</strong> <small>[כדי]</small> ש<strong>לא לתרגלי למינדר</strong> <small>[יתרגלו</small> אנשים <small>לידור</small> נדרים<small>].</small>
 ועוד מסופר: <strong>ההוא</strong> <small>[</small>אדם <small>אחד]</small> ש<strong>אמר לדביתהו</strong> <small>[לאשתו]</small> <strong>"קונם שאי</strong> (שאין) <strong>את נהנית לי עד שתרוקי בו ברבן שמעון בן גמליאל". אתת ורקק אלבושיה</strong> <small>[באה וירקה על לבושו].</small> <strong>אמר ליה</strong> <small>[לו]</small> <strong>רב אחא מדפתי לרבינא: והא האי לזילותא קא מיכוין</strong> <small>[והרי זה</small> האיש <small>לבזיון</small> של רבן שמעון בן גמליאל <small>התכוון]</small> ויריקה במלבושים איננה זלזול, ואם כן הריהי עדיין אסורה בהנאתו! <strong>אמר ליה</strong> <small>[לו]</small> : <strong>מירק</strong> <small>[לירוק]</small> <strong>על מני</strong> <small>[בגדי]</small> <strong>רבן שמעון בן גמליאל זילותא רבתא היא</strong> <small>[ביזיון גדול הוא]</small> ויצאה בכך.
  ומסופר עוד: <strong>ההוא</strong> <small>[</small>אדם <small>אחד]</small> ש<strong>אמר לדביתהו</strong> <small>[לאשתו]</small> <strong>"קונם שאי את נהנית לי עד שתראי מום</strong> (מאום, דבר) <strong>יפה שביך</strong> (שבך) <strong>לר' ישמעאל בר' יוסי".</strong>
 <strong>אמר להם</strong> ר' ישמעאל לתלמידים כשרצה לחפש בה דבר יפה: <strong>שמא ראשה נאה? אמרו לו: סגלגל</strong> (עגול) הוא. הוסיף לשאול: <strong>שמא שערה נאה?</strong> אמרו לו: <strong>דומה</strong> השיער <strong>לאניצי פשתן.</strong> שאל עוד: <strong>שמא עיניה נאות?</strong> אמרו לו: <strong>טרוטות</strong> (צרות) <strong>הן.</strong> <strong>שמא אזניה נאות?</strong> אמרו לו: <strong>כפולות הן</strong> וגדולות. <strong>שמא חוטמה נאה?</strong> אמרו לו: <strong>בלום</strong> (עבה וקצר) <strong>הוא. שמא שפתותיה נאות?</strong> אמרו לו: <strong>עבות הן. שמא צוארה נאה?</strong> אמרו לו: <strong>שקוט</strong> (נמוך וקצר) <strong>הוא. שמא כריסה נאה?</strong> אמרו לו: <strong>צבה</strong> (נפוח) <strong>הוא. שמא רגליה נאות?</strong> אמרו לו: <strong>רחבות כשל אווזא</strong> (אווז). <strong>שמא שמה נאה?</strong> אמרו לו: <strong>"לכלוכית" שמה. אמר להן: יפה קורין אותה לכלוכית, שהיא מלוכלכת במומין, ושרייה</strong> <small>[והתיר אותה]</small> מפני שאמר שיש בה משהו יפה — ששמה מתאים לה.
  ועוד מסופר: <strong>ההוא בר</strong> <small>[</small>אדם <small>אחד בן]</small> <strong>בבל דסליק לארעא דישראל</strong> <small>[שעלה לארץ ישראל]</small> <strong>נסיב איתתא</strong> <small>[נשא</small> שם <small>אשה].</small> <strong>אמר לה: בשילי</strong> <small>[בשלי]</small> <strong>לי תרי טלפי</strong> <small>[שתי עדשים],</small> כלומר, מעט עדשים. <strong>בשילה ליה תרי טלפי</strong> <small>[בישלה לו</small> בדיוק <small>שתי עדשים].</small> <strong>רתח עלה</strong> <small>[כעס עליה].</small> <strong>למחר</strong> כדי לתקן את הדבר <strong>אמר לה: בשילי</strong> <small>[בשלי]</small> <strong>לי גריוא</strong> <small>[סאה],</small> כלומר, הרבה עדשים. <strong>בשילה ליה גריוא</strong> <small>[בישלה לו סאה]</small> שיש בה הרבה מעבר לסעודתו של אדם. <strong>אמר לה: זילי אייתי</strong> <small>[לכי הביאי]</small> <strong>לי תרי בוציני</strong> <small>[שתי דלעות קטנות]</small>, שבבבל קוראים לדלעת "בוצינא". <strong>אזלת ואייתי ליה תרי שרגי</strong> <small>[הלכה והביאה לו שני נרות]</small>, כי בארץ ישראל קראו לנר "בוצינא".
  כעס ו<strong>אמר לה: זילי תברי יתהון על רישא דבבא</strong> <small>[לכי,</small> ו<small>שברי אותן על ראש השער].</small> והיא לא הבינה לשון זו. באותה שעה <strong>הוה יתיב</strong> <small>[היה יושב]</small> החכם <strong>בבא בן בוטא אבבא וקא דאין דינא</strong> <small>[בשער, והיה דן דין]</small> <strong>אזלת ותברת יתהון על רישיה</strong> <small>[הלכה ושברה אותן על ראשו]</small> שהיה שמו בבא. <strong>אמר לה: מה הדין דעבדת</strong> <small>[מה זה שעשית]</small>? <strong>אמרה ליה</strong> <small>[לו]</small> : <strong>כך ציוני בעלי. אמר: את עשית רצון בעליך —</strong> אם כך <strong>המקום</strong> (הקדוש ברוך הוא) <strong>יוציא ממך שני בנים</strong> (כנגד שני הנרות) <strong>כבבא בן בוטא.</strong>
 
 <big>א משנה</big> <strong>נערה המאורסה, אביה ובעלה</strong> (ארוסה) יחד <strong>מפירין</strong> את <strong>נדריה.</strong> 
## דף סז.
 אם <strong>הפר האב ולא הפר הבעל</strong> (הארוס), או ש<strong>הפר הבעל ולא הפר האב</strong> — הנדר <strong>אינו מופר. ואין צריך לומר</strong> אם <strong>קיים אחד מהן</strong> את הנדר שאף אם הפר לה האחר, הנדר קיים.
 <big>א גמרא</big> על מה שנאמר במשנה הפר האב ולא הפר הבעל אין הנדר מופר, תוהים: <strong>היינו רישא</strong> <small>[</small>הרי <small>זוהי ההתחלה]</small> ששנינו בה: <strong>אביה ובעלה</strong> (ארוסה) <strong>מפירין נדריה!</strong> ומשיבים: יש צורך בדבר, כי <strong>מהו דתימא</strong> <small>[שתאמר]</small> ש<strong>או אביה או בעלה</strong> מפירים נדריה <strong>קתני</strong> <small>[שנה],</small> ו"אביה ובעלה" משמעו — כל אחד מהם לחוד, על כן <strong>קא משמע לן</strong> <small>[השמיע לנו]</small> שהכוונה היא לשניהם יחד.
 <big>ב</big> שנינו במשנה <strong>"ואין צריך לומר ש</strong>נדרה קיים אם <strong>קיים</strong> לה <strong>אחד מהן".</strong> שואלים: <strong>למה לי למיתנא</strong> <small>[לשנות]</small> זאת? <strong>השתא</strong> <small>[עכשיו,</small> הרי<small>]</small> <strong>יש לומר</strong> אם <strong>הפר זה בלא זה —</strong> <strong>ולא כלום,</strong> אינו נחשב כהפרה, אם כן כאשר <strong>קיים אחד מהן למה לי?</strong> וכי דבר זה <strong>צריכא למיתני</strong> <small>[צריך לשנות]?</small>
 ומשיבים: <strong>כי איצטריך ליה</strong> <small>[כאשר הוצרך לו]</small> דין זה הרי הוא במקרה <strong>כגון</strong> ש<strong>הפר אחד מהן וקיים אחד, וחזר המקיים ונשאל</strong> לחכם <strong>על הקמתו,</strong> ומבטל את מה שקיים. <strong>מהו דתימא</strong> <small>[שתאמר]:</small> <strong>מאי דאוקי הא עקריה</strong> <small>[</small>את <small>מה שהקים הרי עקר אותו]</small> על ידי השאלה לחכם, ואם כן אין כאן כבר נדר ודי במה שהפר השני, על כן <strong>קא משמע לן</strong> <small>[השמיע לנו]</small> ש<strong>מפירין שניהם בבת אחת,</strong> כלומר, רק על ידי הפרה של שניהם.
 <big>ג</big> לאחר בירור סגנון המשנה שואלים לגופה של ההלכה: דין זה ש<strong>נערה המאורסה אביה ובעלה מפירין</strong> את <strong>נדריה, מנלן</strong> <small>[מניין לנו]?</small> שכיון שהיא עדיין בבית אביה, די שיפר לה הוא לבדו! <strong>אמר רבה, אמר קרא</strong> <small>[הכתוב]:</small> <strong>"ואם היו תהיה לאיש ונדריה עליה...</strong> ואם ביום שמוע אישה... (במדבר ל, ז. במדבר ל, ט), <strong>מכאן לנערה המאורסה שאביה ובעלה</strong> (ארוסה) <strong>מפירין נדריה.</strong> ושואלים: <strong>אימא האי קרא</strong> <small>[אמור</small> ש<small>כתוב זה]</small> דווקא <strong>ב</strong>אשה <strong>נשואה כתיב</strong> <small>[נאמר]!</small>
 ומשיבים: <strong>אי</strong> <small>[אם]</small> <strong>משום נשואה, קרא אחרינא כתיב</strong> <small>[כתוב אחר נאמר]</small> <strong>"ואם בית אישה נדרה"</strong> (במדבר ל, יא). ומסתבר שהפסוקים הקודמים מדברים בארוסה, שעדיין אינה מצויה בבית בעלה. ושואלים: <strong>אימא תרוייהו</strong> <small>[אמור</small> ש<small>שניהם]</small> מדברים <strong>בנשואה?! וכי תימא תרי קראי</strong> <small>[ואם תאמר שני כתובים]</small> באשה <strong>נשואה למה לי</strong> — אפשר לפרש שבא הכתוב הנוסף <strong>למימר</strong> <small>[לומר]</small> לנו <strong>שאין הבעל מיפר בקודמין,</strong> שאינו יכול להפר נדרים שנדרה לפני נישואיה, אלא רק באלה שב"בית אשה נדרה".
## דף סז:
 <strong>ולאו</strong> <small>[והאם לא]</small> <strong>ממילא,</strong> מכלל הדברים <strong>שמעת מינה</strong> <small>[לומד אתה</small> זאת<small>]</small>? שהרי נאמר "אם בית אישה נדרה", ומשמע שנדרים שנדרה קודם לכן אינו יכול להפר.
 <strong>איבעית אימא</strong> <small>[אם תרצה אמור]</small> ראיה אחרת, ממה שהכתוב "אם היו תהיה לאיש" מדבר בארוסה, כי לשון של <strong>הויה</strong> ("תהיה לאיש") <strong>קדושין משמע</strong> ולא נישואין.
  ולעצם הענין שואלים: <strong>אימא</strong> <small>[אמור]</small> ש<strong>אב לחודיה</strong> <small>[לבדו]</small> <strong>מיפר</strong> נדרי בתו המאורסה! ומשיבים: <strong>אם כן</strong> מה שנאמר בכתוב <strong>"ואסרה אסר בית אביה"</strong> (במדבר ל, ד) ונאמר על כך <strong>"יניא אותה"</strong> (במדבר ל, ט) <strong>למה לי? השתא</strong> <small>[עכשיו,</small> הרי<small>]</small> לשיטתך <strong>יש לומר</strong> ש<strong>במקום</strong> שיש <strong>ארוס מיפר אב לחודיה</strong> <small>[לבדו]</small>, <strong>שלא במקום ארוס,</strong> כלומר, כשאינה ארוסה, <strong>מיבעיא</strong> <small>[נצרכה]</small> לומר שהוא מפר?
  ושואלים מצד אחר: <strong>אימא</strong> <small>[אמור]</small> שה<strong>אב ליבעי</strong> <small>[שיצטרך]</small> שגם ה<strong>ארוס</strong> יפר עימו, <strong>וארוס לחודיה</strong> <small>[לבדו]</small> <strong>מיפר.</strong> <strong>וכי תימא</strong> <small>[ואם תאמר]:</small> <strong>אב דכתב רחמנא</strong> <small>[שכתבה התורה],</small> וכפי שלמדנו מסמיכות הכתובים, <strong>למה לי,</strong> אם הארוס יכול להפר לבדו — אפשר היה לומר כי <strong>מיבעי ליה</strong> <small>[צריך אותו]</small> ללמד <strong>דאי</strong> <small>[שאם]</small> <strong>הקים</strong> האב את הנדר — <strong>הקים,</strong>  ואין הארוס יכול להפר!
  ודוחים:  <strong>אם כן "בית אישה נדרה"</strong> (במדבר ל, יא) האמור באשה נשואה <strong>למאי</strong> <small>[למה,</small> לאיזה צורך<small>]</small> <strong>כתב</strong> אותו? הלא <strong>קל וחומר</strong> הוא: <strong>ומה במקום</strong> שיש <strong>אב, ארוס מיפר לחודיה</strong> <small>[לבדו],</small> <strong>שלא במקום אב</strong> כשהיא נשואה שאינה ברשות אביה <strong>מיבעיא</strong> <small>[נצרכה]</small> לומר שמפר?!
  וממשיכים לשאול עוד: <strong>אימא</strong> <small>[אמור]</small> שהארוס לבדו יכול להפר, והכתוב <strong>"אם בית אישה נדרה"</strong> לא נועד לומר לנו שהבעל מפר לבדו, אלא לצמצם את כוחו <strong>לומר שאין הבעל מיפר בקודמין!</strong>
 ומשיבים: <strong>ומיניה</strong> <small>[וממנו]</small> מדבר זה עצמו יכול אתה לחזור וללמוד את ההלכה, שהרי משאלה זו אפשר להסיק ש<strong>ארוס</strong> כן <strong>מיפר בקודמין.</strong> ומדוע יוכל הארוס, שאין האשה לגמרי ברשותו, לעשות מה שאין הבעל יכול לעשות?
 <strong>אלא לאו</strong> <small>[האם לא]</small> <strong>משום שותפותיה</strong> <small>[שותפותו]</small> של ה<strong>אב</strong> שמיפר יחד איתו, כיון שבאב אין הגבלה כזו, ויכול להפר גם בקודמים. ומכאן אנו למדים שהארוס לבדו אינו יכול להפר כלל.
## דף סח.
 <strong>דבי</strong> <small>[</small>החכם <small>מבית</small> מדרשו<small>]</small> של <strong>ר' ישמעאל תנא</strong> <small>[שנה]</small> מקור אחר לדין משנתנו: נאמר בפרשת הנדרים שבתורה "אלה החוקים... <strong>בין איש לאשתו בין אב לבתו</strong> בנעוריה בית אביה" (במדבר ל, יז), שאינו ענין לנשואה, שעניינה נתפרש קודם לכן, אלא מדבר הכתוב בארוסה, <strong>מכאן לנערה המאורסה שאביה ובעלה</strong> (ארוסה) <strong>מפירין נדריה</strong> ואז מתקיים בה הכתוב בשלימותו. ושואלים: <strong>ול</strong>דעת ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל</strong> הלומד דין נערה מאורסה מכאן, הכתוב "ו <strong>אם היו תהיה לאיש"</strong> (במדבר ל, ז) ממנו למדנו דין זה למעלה <strong>מאי עביד ליה</strong> <small>[מה עושה</small> הוא <small>בו]</small>?
  ומשיבים:  <strong>מוקים לאידך</strong> <small>[מעמיד אותו ל</small>צורך הדבר ה<small>אחר]</small> שאמר <strong>רבא,</strong> שבכל מקום שמת הארוס ולא קיים את הנדר, יכול האב לבדו להפר. ושואלים: <strong>ורבא</strong> הלומד בנערה המאורסה שאביה ובעלה מפירים נדריה מ"ואם היו תהיה לאיש", <strong>האי דתני</strong> <small>[זה ששנה],</small> כלומר, כתוב זה שדרש אותו החכם <strong>דבי</strong> <small>[מבית</small> מדרשו<small>]</small> של <strong>ר' ישמעאל מאי עביד ליה</strong> <small>[מה עושה</small> הוא <small>בו]</small>? ומשיבים: <strong>מיבעי ליה</strong> <small>[צריך אותו]</small> <strong>לומר שהבעל מיפר</strong> רק <strong>נדרים שבינו לבינה</strong> שיש להם שייכות ליחסים שביניהם, ולא כל נדר שהיא נודרת, ולכן ההדגשה "בין איש לאשתו".
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> <strong>בעל</strong> (ארוס) שמפר את נדרה של ארוסתו, האם בכך <strong>מיגז גייז</strong> <small>[גוזז,</small> חותך<small>]</small> הוא לגמרי חלק מן הנדר, <strong>או</strong> שהוא <strong>מקליש</strong> <strong>קליש</strong> <small>[מקליש,</small> מחליש<small>]</small> את כוחו של הנדר כולו? ומסבירים: <strong>היכא קא מיבעיא לן</strong> <small>[היכן נשאלה לנו]</small> שאלה זו, כלומר, באיזה מקרה יש הבדל מעשי בין הדברים? <strong>כגון</strong> ש<strong>נדרה מתרין זיתין</strong> <small>[משני זיתים]</small> <strong>ושמע</strong> ה<strong>ארוס והיפר לה</strong> את נדרה, <strong>ואכלתנון</strong> <small>[ו</small>היא <small>אכלה אותם</small> את שני הזיתים<small>].</small>
 <strong>אי אמרינן מיגז גייז</strong> <small>[אם אומרים אנו</small> שהוא <small>גוזז]</small> את האיסור, כלומר, מתיר חצי מן האיסור, נמצא שעדיין חל איסור גמור על זית אחד מתוך השניים שנדרה עליהם, ולכן <strong>לקייא</strong> <small>[</small>הריהי <small>לוקה]</small> מפני שעברה על הנדר. ו<strong>אי אמרינן מקליש קליש</strong> <small>[אם אומרים אנו</small> שהוא <small>מקליש,</small> מחליש<small>]</small> את תוקפו של כל הנדר, נמצא שאין כאן עוד נדר שלם, ואין כאן חיוב מלקות אלא <strong>איסורא בעלמא</strong> <small>[איסור בלבד]</small> <strong>הוא.</strong> אם כן <strong>מאי</strong> <small>[מה]</small> הדין?
  ומציעים:  <strong>תא שמע</strong> <small>[בוא</small> ו<small>שמע]</small> : <strong>אימתי אמרו</strong> שאם <strong>מת הבעל</strong> (הארוס) <strong>נתרוקנה רשות לאב,</strong> שיכול להפר את נדריה לבדו — <strong>בזמן שלא שמע הבעל</strong> את נדרה <strong>קודם שימות, או ששמע ושתק, או ששמע והפר ומת בו ביום. זו,</strong> כלומר, במקרה זה, <strong>היא ששנינו: מת הבעל נתרוקנה רשות לאב.</strong>
## דף סח:
 <strong>אבל אם שמע</strong> הבעל <strong>וקיים</strong> את הנדר, <strong>או ששמע ושתק ומת ביום שלאחריו,</strong> שעצם שתיקתו היא כקיום — <strong>אין</strong> האב <strong>יכול להפר.</strong>
 <strong>שמע אביה והפר לה, ולא הספיק</strong> ה<strong>בעל לשמוע עד שמת האב —</strong> <strong>זו היא ששנינו: מת האב לא נתרוקנה רשות לבעל</strong> (לארוס), שאין הארוס יכול להפר לבדו כאשר האב אינו מצטרף עימו. <strong>שמע בעלה והפר לה, ולא הספיק האב לשמוע עד שמת הבעל —</strong> <strong>זו היא ששנינו: מת הבעל נתרוקנה רשות לאב</strong> שדי בהפרת האב לבדו.
 <strong>שמע בעלה והפר לה, ולא הספיק האב לשמוע עד שמת —</strong> <strong>אין הבעל יכול להפר,</strong> למרות שעכשיו אין לה אב, <strong>שאין הבעל מיפר אלא בשותפות.</strong>
## דף סט.
 <strong>שמע אביה והפר לה, ולא הספיק הבעל</strong> (הארוס) <strong>לשמוע עד שמת —</strong> <strong>חוזר האב ומפר חלקו של בעל</strong> ואינו צריך לשוב ולהפר את חלקו. <strong>אמר ר' נתן:</strong> דברים אלו <strong>הן הן דברי בית שמאי.</strong> ואילו <strong>בית הלל אומרים: אין יכול להפר,</strong> אלא צריך לחזור ולהפר גם את חלקו שלו.
 <strong>שמע מינה</strong> <small>[למד מכאן]</small> : ש<strong>ל</strong>דעת <strong>בית שמאי מיגז גייז</strong> <small>[</small>הוא <small>חותך]</small> חצי מן הנדר ולכן יכול האב לחזור ולהפר מה שלא הפר הבעל, כלומר את החצי השני. ואילו <strong>ל</strong>דעת <strong>בית הלל</strong> הוא רק <strong>מקלש קליש</strong> <small>[מחליש</small> את תוקפו<small>]</small> ולכן אין האב יכול להפר בשלימות את חלק הבעל. ומסכמים: אכן, <strong>שמע מינה</strong> <small>[למד מכאן]</small> שכן הוא, והלכה כבית הלל.
 <big>א</big> <strong>בעי</strong> <small>[שאל]</small> <strong>רבא: יש שאלה בהקם,</strong> האם יכול אדם להישאל לחכם ולבטל את מה שקיים את נדרה של אשתו או בתו, <strong>או אין שאלה בהקם?</strong> ועוד, <strong>אם תמצא לומר</strong> ש<strong>יש שאלה בהקם</strong> ויכול להישאל על מה שקיים את נדרה של אשתו, האם <strong>יש שאלה בהפר,</strong> שאם הפר את נדר אשתו האם יכול להישאל לחכם על כך ולחזור ולקיים, <strong>או אין שאלה בהפר?</strong>
 ומשיבים: <strong>תא שמע</strong> <small>[בוא</small> ו<small>שמע]</small> פתרון לשאלות אלה ממה ש<strong>אמר ר' יוחנן: נשאלין על ההקם,</strong> שאם קיים את הנדר יכול להישאל על מה שהקים אותו, <strong>ואין נשאלין על ההפר.</strong>
 <strong>בעי</strong> <small>[שאל]</small> <strong>רבה:</strong> אמר לאשה לאחר ששמע את נדרה <strong>"קיים ליכי</strong> <small>[לך]</small> נדרך, <strong>קיים ליכי</strong> <small>[לך]</small> נדרך <strong>"</strong>שתי פעמים, <strong>ונשאל</strong> לחכם <strong>על הקמה ראשונה</strong> וביטלה, ולא נשאל על השניה, <strong>מהו</strong> הדין? האם הנדר בטל משום שביטל את ההקמה, או שמא כיון שלא ביטל את ההקמה השניה —  הנדר נשאר קיים.
  ומשיבים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר רבא</strong> לענין הנשבע "שבועה שלא אוכל, שבועה שלא אוכל": <strong>אם נשאל על הראשונה —</strong> <strong>שניה חלה עליו.</strong> ומכאן תלמד לענייננו שכל עוד לא ביטל את ההקמה השניה, עדיין נשאר הנדר קיים. <strong>בעי</strong> <small>[שאל]</small> <strong>רבה:</strong> אם אמר לאשה <strong>"קיים ליכי</strong> <small>[לך]</small> הנדר, <strong>ומופר ליכי</strong> <small>[לך]</small> <strong>ולא תיחול</strong> (תחול) <strong>הקמה אלא אם כן חלה הפרה" מהו</strong> הדין?
## דף סט:
 <strong>תא שמע</strong> <small>[בוא</small> ו<small>שמע]</small> פתרון לדבר <strong>מפלוגתא</strong> <small>[מהמחלוקת]</small> של <strong>ר' מאיר ור' יוסי. דתנן</strong> <small>[ש</small>כן <small>שנינו</small> במשנה<small>]</small> : אמר על בהמה <strong>"הרי זו תמורת עולה תמורת שלמים" —</strong> <strong>הרי זו</strong> נעשית <strong>תמורת עולה</strong> בלבד, אלו <strong>דברי ר' מאיר</strong> שהולכים אחרי דיבורו הראשון. <strong>ור' יוסי אומר: אם לכך נתכוין מתחלה</strong> שתהיה זו תמורה של עולה ושלמים יחד, <strong>הואיל ואי אפשר לקרות</strong> (לקרוא) <strong>שני שמות כאחד,</strong> שהרי אינו יכול להגיד עולה ושלמים בדיבור אחד — <strong>דבריו קיימין.</strong>
 ומוסיפים: <strong>ואפילו ר' מאיר לא קאמר</strong> <small>[אומר]</small> שהולכים אחר הלשון הראשונה אלא כשאומר שני דברים שאינם תלויים זה בזה, ש<strong>לא אמר "לא תיחול זו אלא אם כן חלה זו", אבל הכא</strong> <small>[כאן]</small> ש<strong>אמר</strong> במפורש <strong>"לא תיחול הקמה אלא אם כן חלה הפרה" —</strong> <strong>ר' מאיר נמי</strong> <small>[גם כן]</small> <strong>מודה</strong> ש<strong>הפרה חלה,</strong> ואין הולכים אחר ההקמה בלבד.
 ועוד <strong>בעי</strong> <small>[שאל]</small> <strong>רבה:</strong> אם אמר <strong>"קיים ומופר ליכי</strong> <small>[לך]</small> <strong>"</strong><strong>בבת אחת מהו?</strong> ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר רבה</strong> עצמו: כאשר אדם רוצה להחיל כאחד שני דברים, <strong>כל דבר שאינו</strong> יכול לחול <strong>בזה אחר זה,</strong> הרי <strong>אפילו</strong> כשמחיל אותו <strong>בבת אחת אינו</strong> חל, ובטל כולו. ולכן אף כאן, כיון שאינו יכול לקיים ולהפר בזה אחר זה, אם כן גם כשאמר אותם בבת אחת — אין דבריו חלים.
 <strong>בעי</strong> <small>[שאל]</small> <strong>רבה:</strong> אמר לאשתו <strong>"קיים ליכי</strong> <small>[לך]</small> נדרך <strong>היום", מהו</strong> הדין? <strong>מי אמרינן</strong> <small>[האם אנו אומרים]</small> : הרי זה <strong>כמאן</strong> <small>[כמי]</small> ש<strong>אמר לה "מופר ליכי</strong> <small>[לך]</small> נדרך <strong>למחר", או דלמא</strong> <small>[שמא]</small> <strong>הא</strong> <small>[הרי]</small> <strong>לא אמר לה</strong> במפורש שהנדר מופר?
## דף ע.
 <strong>אם</strong> תפתור בעיה זו בשלילה, ו<strong>תמצא לומר הא</strong> <small>[הרי]</small> <strong>לא אמר לה</strong> במפורש שהוא מפר למחר, אם <strong>אמר לה "מופר ליכי</strong> <small>[לך]</small> נדרך <strong>למחר" מהו</strong> הדין? <strong>מי אמרינן</strong> <small>[האם אנו אומרים]</small> : <strong>למחר לא מצי מיפר</strong> <small>[יכול להפר]</small> <strong>דהא קיימיה לנדריה</strong> <small>[שהרי קיים</small> כבר <small>את נדרו]</small> <strong>היום</strong> על ידי ששתק כל היום, <strong>או דלמא</strong> <small>[שמא]</small> : <strong>כיון</strong> ש<strong>לא אמר לה</strong> במפורש <strong>"קיים ליכי</strong> <small>[לך]</small> נדרך <strong>היום", כי קאמר</strong> <small>[כאשר אומר]</small> <strong>לה "מופר ליכי</strong> <small>[לך]</small> נדרך <strong>למחר" מהיום קאמר</strong> <small>[</small>הוא <small>אומר]</small> ומתכוון להפר.
 <strong>ואם תמצא לומר</strong> ש<strong>אפילו הכי</strong> <small>[כך]</small>, <strong>כיון</strong> ש<strong>קיימו היום,</strong> שהרי אמר שיהא מופר רק מחר — <strong>למחר כמאן דאיתיה דמי</strong> <small>[כמי שישנו,</small> הנדר, <small>נחשב]</small> ואינו יכול להפר אותו, אם <strong>אמר לה "קיים ליכי</strong> <small>[לך]</small> נדרך <strong>שעה" מהו? מי אמרינן</strong> <small>[האם אנו אומרים]</small> : <strong>כמאן</strong> <small>[כמי]</small> ש<strong>אמר לה "מופר ליכי</strong> <small>[לך]</small> <strong>לאחר שעה" דמי</strong> <small>[נחשב]</small>, <strong>או דלמא</strong> <small>[שמא]</small> : <strong>הא</strong> <small>[הרי]</small> <strong>לא אמר לה</strong> במפורש שיהיה מופר לה לאחר שעה?
 <strong>אם תמצא לומר הא</strong> <small>[הרי]</small> <strong>לא אמר לה</strong> ואינו מופר לאחר שעה, <strong>מיהו</strong> <small>[מכל מקום]</small> אם <strong>אמר לה</strong> במפורש שהוא מופר לאחר שעה <strong>מאי</strong> <small>[מה]</small> יהא הדין? <strong>מי אמרינן</strong> <small>[האם אנו אומרים]</small> : נדר זה <strong>כיון</strong> ש<strong>קיימו —</strong> <strong>קיימו</strong> ושוב אינו יכול להפר אותו, <strong>או דלמא</strong> <small>[שמא]</small> : <strong>כיון דכוליה יומא</strong> <small>[שכל היום</small> כולו<small>]</small> הוא <strong>בר</strong> <small>[בן]</small> <strong>הקמה ובר</strong> <small>[ובן]</small> <strong>הפרה</strong> שבאותו יום יכול להחליט אם להקים או להפר, <strong>כי</strong> <small>[כאשר]</small> <strong>אמר "מופר ליכי</strong> <small>[לך]</small> <strong>לאחר שעה" מהני</strong> <small>[מועיל</small> הדבר<small>]</small>?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו שאם אמרה אשה <strong>"הריני נזירה", ושמע בעלה ואמר "ואני",</strong> כלומר, גם אני אהיה נזיר — <strong>אין יכול להפר</strong> עוד את נדרה של אשתו. ויש לשאול: <strong>ואמאי</strong> <small>[ומדוע]</small>? <strong>נימא</strong> <small>[נאמר]</small> כך בכוונת דבריו: <strong>"ואני"</strong> ש<strong>אמר הוא על נפשיה</strong> <small>[עצמו]</small> <strong>דהוי</strong> <small>[שהוא]</small> <strong>נזיר,</strong> ונדר זה בודאי קיים, <strong>אבל "הריני נזירה" דילה</strong> <small>[שלה]</small> במשך <strong>שעה אחת קיימא</strong> <small>[קיים</small> הנדר<small>]</small> ומשום כך יכול אז להתפיס בו גם את נדר הנזירות שלו, אבל <strong>לאחר שעה אי בעי</strong> <small>[אם ירצה] —</small> <strong>ליפר</strong> <small>[יפר]</small>, ואם כן, <strong>אמאי</strong> <small>[מדוע]</small> אנו אומרים ש<strong>אין יכול להפר? לאו</strong> <small>[האם לא]</small> <strong>משום</strong> ש<strong>כיון שקיימו</strong> שעה אחת — <strong>קיימו</strong> לעולם, ושוב אין לו הפרה? ודוחים: <strong>לא, קסבר</strong> <small>[סבור</small> הוא<small>]</small> : <strong>כל</strong> שאומר <strong>"ואני" —</strong> <strong>כמאן דאמר</strong> <small>[כמי שאומר]</small> <strong>"קיים ליכי</strong> <small>[לך]</small> נדרך <strong>לעולם" דמי</strong> <small>[נחשב].</small> ולפיכך נשארו כל השאלות הללו ללא פתרון.
 <big>א משנה</big> אם <strong>מת האב —</strong> <strong>לא נתרוקנה רשות</strong> האב <strong>לבעל</strong> (לארוס), שאין הארוס מקבל את כל הזכות להפר לבדו את נדריה. אבל אם <strong>מת הבעל —</strong> <strong>נתרוקנה רשות לאב</strong> ויכול להפר לבדו. <strong>בזה יפה כח האב מכח הבעל.</strong>
 ואילו <strong>בדבר אחר יפה כח הבעל מכח האב: שהבעל מפר בבגר,</strong> כלומר, גם אם האשה היא בוגרת יכול הבעל להפר, ולא רק בנערותה, <strong>ו</strong>אילו <strong>האב אינו מפר בבגר,</strong> שאין בכוחו להפר את נדריה של בתו אלא עד שתתבגר.
 <big>ב גמרא</big> ומבררים: <strong>מאי טעמא</strong> <small>[מה טעם]</small> לא נתרוקנה רשות לבעל במות האב — ש<strong>אמר קרא</strong> <small>[הכתוב]:</small> <strong>"בנעריה בית אביה"</strong> (במדבר ל, יז), לומר שכל עוד היא נערה ("בנעוריה") אף שנתארסה, הריהי בעיקרה ברשות אביה, וגם אם מת האב —  עדיין היא בבית אביה.
  ושואלים: הלכה זו שאם  <strong>מת הבעל נתרוקנה רשות לאב מנלן</strong> <small>[מניין לנו]</small>? <strong>אמר רבה:</strong> ש<strong>אמר קרא</strong> <small>[הכתוב]</small> <strong>"ואם היו תהיה לאיש ונדריה עליה"</strong> (במדבר ל, ז) —
## דף ע:
 <strong>מקיש</strong> <small>[משווה]</small> הכתוב נדרים <strong>קודמי הויה שניה,</strong> שנדרה בהיותה קודם אירוסין ("הויה") שניים — לאחר שכבר נתארסה פעם, <strong>ל</strong>נדרים <strong>קודמי הויה ראשונה</strong> קודם שנתארסה כלל; <strong>מה קודמי הויה ראשונה</strong> מובן ש<strong>אב מיפר לחודיה</strong> <small>[לבדו],</small> <strong>אף קודמי הויה שניה,</strong> אחרי שכבר נתארסה ונתגרשה או מת הארוס — <strong>אב מיפר לחודיה</strong> <small>[לבדו].</small>
 ושואלים: <strong>אימא הני מילי</strong> <small>[אמור</small> ש<small>דברים אלה]</small> שהאב מפר לבד, אמורים <strong>בנדרים שלא נראו לארוס,</strong> שהארוס לא שמע עליהם כלל, ולא היו ברשותו לקיים או להפר. <strong>אבל בנדרים שנראו לארוס —</strong> <strong>לא מצי מיפר</strong> <small>[יכול להפר]</small> ה<strong>אב</strong>  לבדו!
  ומשיבים:  <strong>אי</strong> <small>[אם]</small> להשמיענו <strong>בנדרים שלא נראו לארוס</strong> — זה אינו צריך ללימוד מיוחד, משום שדין זה <strong>מ"בנעריה בית אביה"</strong> (במדבר ל, יז) <strong>נפקא</strong> <small>[יוצא,</small> נלמד<small>],</small> לומר, שכל עוד היא בבית אביה רשאי אביה להפר את נדריה.
 <big>א</big> שנינו במשנה ש<strong>בזה יפה כח האב מכח הבעל,</strong> שכאשר מת הארוס נתרוקנה רשותו לאב והוא מפר לבדו, מה שאין כן במת האב שלא נתרוקנה רשותו לארוס. ומאידך גיסא, יפה כוח הבעל מכוח האב, לפי שהאב אינו מפר את נדרי בתו הבוגרת ואילו הבעל מפר את נדרי אשתו אף כשהיא בוגרת. ושואלים: <strong>היכי דמי</strong> <small>[כיצד בדיוק הדבר]</small> שהבעל מפר כשהיא בוגרת?
 <strong>אילימא</strong> <small>[אם תאמר]</small> <strong>שקידשה כשהיא נערה,</strong> ונדרה, <strong>ובגרה. מכדי</strong> <small>[הואיל]</small> ו<strong>מיתה</strong> (מיתת האב) <strong>מוציאה</strong> את הנערה מרשותו, <strong>ו</strong>גם <strong>בגרות מוציאה מרשות אב</strong> יהא דינם שווה לענין נדרים: <strong>מה</strong> על ידי <strong>מיתה</strong> של האב <strong>לא נתרוקנה רשות לבעל,</strong> שאם מת האב ולא הספיק להפר אין הארוס לבדו רשאי להפר, <strong>אף</strong> כשהיא מגיעה ל<strong>בגרות —</strong> <strong>לא נתרוקנה רשות</strong> האב שהיתה לו בזמן הנערות <strong>לבעל!</strong>
 <strong>אלא</strong> תאמר <strong>שקידשה כשהיא בוגרת,</strong> ונדרה — <strong>הא תנינא חדא זימנא</strong> <small>[הרי</small> כבר <small>שנינו</small> זאת <small>פעם אחת]:</small> <strong>הבוגרת ששהתה,</strong> שחלפו עליה, <strong>שנים עשר חדש</strong> הניתנים לה לאחר אירוסיה כדי להכין את צורכי הנישואין, ומאז חייב הארוס במזונותיה, אף שלא כנסה עדיין בנישואין, שיש מי שאומר שהארוס לבדו יכול אז להפר לה. ולשם מה נשנית המשנה פעמיים?
  ותחילה מעירים כי <strong>הא גופא קשיא</strong> <small>[זו,</small> המשנה <small>עצמה קשה]:</small> <strong>אמרת</strong> <small>[אומר אתה]</small> דין זה בענין <strong>הבוגרת ששהתה שנים עשר חדש,</strong> ואולם <strong>בבוגרת למה לי שנים עשר חדש</strong> של המתנה ושהייה עד לנישואין? הרי שנינו כי <strong>בוגרת בשלשים יום סגי</strong> <small>[די]</small> <strong>לה,</strong> שמן הסתם כבר מתוקנים לה כל צורכי הנישואין, וזמן נישואיה (אם לא הוסכם אחרת) הוא בתוך שלושים יום! ומתקנים: <strong>תני</strong> <small>[שנה]:</small> או <strong>בוגרת</strong> ששהתה שלושים יום, או נערה <strong>ששהתה שנים עשר חדש.</strong>
 <strong>מכל מקום קשיא</strong> <small>[קשה],</small> שאם מדובר במשנתנו במקרה זה, נמצא ששנה פעמיים דין בוגרת! ומתרצים: <strong>איבעית אימא</strong> <small>[אם תרצה אמור]:</small> <strong>הכא</strong> <small>[כאן</small> במשנתנו<small>]</small> <strong>דוקא,</strong> כאן הוא עיקר דין זה, <strong>ובוגרת קתני התם</strong> <small>[שנה שם]</small> רק <strong>משום דבעי איפלוגי</strong> <small>[שרצה</small> להביא את <small>מחלוקת]</small> <strong>ר' אליעזר ורבנן</strong> <small>[וחכמים]</small> בפרטי דין זה.
 <strong>איבעית אימא</strong> <small>[אם תרצה אמור]:</small> <strong>בוגרת</strong> ששנה במשנה שם הוא <strong>דוקא,</strong> ושם הוא עיקר ההלכה. <strong>ו</strong>מה שנשנה דין זה גם במשנתנו, יש להסביר: <strong>איידי דנסיב רישא</strong> <small>[אגב שהביא בראש</small> המשנה<small>]</small> את הלשון <strong>"בזה"</strong> ("בזה יפה כוח האב") — <strong>נסיב סיפא נמי</strong> <small>[הביא גם כן בסוף</small> המשנה<small>]</small> את הלשון <strong>"בזה"</strong> לגבי כוח הבעל, אבל עיקר הלכה זו שייך למשנה האחרת.
## דף עא.
 <strong>נדרה והיא</strong> באותה שעה <strong>ארוסה, ונתגרשה בו ביום</strong> מארוסה זה, וחזרה ו<strong>נתארסה בו ביום</strong> לאחר, <strong>אפילו</strong> התארסה והתגרשה כך <strong>למאה</strong> אנשים בזה אחר זה בו ביום — <strong>אביה ובעלה האחרון מפירין נדריה. זה הכלל: כל שלא יצאה לרשות עצמה</strong> בנישואין או בבגרות <strong>שעה אחת —</strong> <strong>אביה ובעלה האחרון מפירין נדריה.</strong> 
 <big>ב גמרא</big> שואלים: <strong>מנלן</strong> <small>[מניין לנו]</small> שה<strong>ארוס</strong> ה<strong>אחרון מיפר נדרים שנראו</strong> (שהיו כבר לפני) <strong>לארוס ראשון</strong> ושמע אותם? <strong>אמר שמואל, אמר קרא</strong> <small>[הכתוב]:</small> <strong>"ואם היו תהיה לאיש ונדריה עליה...</strong> והפר את נדרה<strong>"</strong> (במדבר ל, ז. במדבר ל, ט), לומר שהארוס מפר את נדרי ארוסתו ולא רק את אלה שנדרה משנתארסה לו, אלא אף את ה<strong>נדרים שהיו עליה כבר</strong> כשהיתה מאורסת לאחר. ושואלים: <strong>דלמא הני מילי</strong> <small>[שמא דברים אלה]</small> אמורים דווקא בנדרים <strong>שלא נראו לארוס ראשון</strong> אף על פי שנדרה אותם קודם אירוסיה לאחרון, <strong>אבל נדרים שנראו לארוס ראשון</strong> להפירם — <strong>לא מצי מיפר</strong> <small>[אין יכול להפר]</small> <strong>ארוס אחרון!</strong>
 ומשיבים: מה שנאמר <strong>"עליה" קרא יתירא</strong> <small>[כתוב יתר]</small> <strong>הוא,</strong>  ובא ללמד שיכול להפר את כל הנדרים שעליה וגם את אלה שנראו לארוס ראשון.
  ומעירים:  <strong>תניא כוותיה</strong> <small>[שנויה</small> ברייתא <small>כמו</small> שיטתו] של <strong>שמואל:</strong> <strong>נערה המאורסה —</strong> <strong>אביה ובעלה</strong> (ארוסה) <strong>מפירין נדריה, כיצד? שמע אביה והפר לה, ולא הספיק הבעל</strong> (הארוס) <strong>לשמוע עד שמת, ונתארסה בו ביום</strong> לאחר, <strong>ואפילו מאה פעמים</strong> בזה אחר זה מת בעלה והתארסה לאחר בו ביום — <strong>אביה ובעלה האחרון מפירין נדריה. שמע בעלה והפר לה, ולא הספיק האב לשמוע עד שמת הבעל —</strong> <strong>חוזר האב ומפר</strong> את <strong>חלקו של</strong> ה<strong>בעל.</strong>
 <strong>אמר ר' נתן: הן הן דברי בית שמאי,</strong> שלשיטתם כל אחד מהם מפר חצי מההפרה של הנערה המאורסה. <strong>אבל בית הלל אומרים: אין יכול להפר</strong> לבדו אלא בצירוף ארוס שני. ועולה מכאן כדברי שמואל, שאף נדרים שנדרה בפני ארוס ראשון יכול ארוס שני להפר. ושואלים: <strong>במאי פליגי</strong> <small>[במה,</small> באיזה עקרון, <small>נחלקו]</small> בית שמאי ובית הלל?
## דף עא:
 <strong>בית שמאי סברי</strong> <small>[סבורים]:</small> <strong>נדרים נמי</strong> <small>[גם כן]</small> <strong>שראוי</strong> (שנראו) <strong>לארוס,</strong> אם מת הארוס <strong>נתרוקנה רשות לאב</strong> ובידו הרשות להפר את נדרי בתו, <strong>ומיגז גייז</strong> <small>[ו</small>הוא <small>חותך].</small> שאם האב או הארוס מפירים נדר הרי הם "חותכים" בכך חצי מן הנדר, ולכן יכול האב להפר את חלקו של הארוס שמת, כלומר, את החצי השני. ואילו <strong>בית הלל סברי</strong> <small>[סבורים]:</small> <strong>אביה ובעלה אחרון מפירין נדריה, ולא מיגז גייז</strong> <small>[חותך]</small> המפר את הנדר, אלא הבעל או האב רק ממעטים ("מקלישים") את תוקפו של הנדר. וכאשר נראה הנדר לארוס ראשון, אין האב יכול לבטל לגמרי אף את חלקו של הארוס בנדר, אלא רק בשותפות עם ארוס אחר.
 א <strong>איבעיא להו</strong> <small>[נשאלה להם</small> ללומדים<small>]</small> : האם <strong>גירושין</strong> שמגרש בעל את אשתו לאחר שנדרה <strong>כשתיקה דמיא</strong> <small>[</small>הם <small>נחשבים]</small>, <strong>או כהקמה</strong> (קיום הנדר) <strong>דמיא</strong> <small>[</small>הם <small>נחשבים]</small>?
  ושואלים:  <strong>למאי נפקא מינה</strong> <small>[מה יוצא מזה],</small> מה ההבדל למעשה הנובע מכאן? הלא מכל מקום לא הפר לה לפני שגירשה. ועכשיו, לאחר שגירשה — שוב אינו יכול להפר! ומשיבים: <strong>כגון שנדרה ושמע בעלה וגרשה, ואהדרה ביומיה</strong> <small>[והחזירה בו ביום].</small> <strong>אי אמר מר</strong> <small>[אם אומר החכם]</small> שהגירושין <strong>כשתיקה דמי</strong> <small>[</small>הם <small>נחשבים]</small>, אם כן <strong>מצי מיפר</strong> <small>[יכול להפר]</small> <strong>לה</strong> כשנושא אותה שנית, שהרי לא קיים את הנדר, אלא רק המתין, ולאחר זמן ובו ביום — מפר אותו. <strong>ואי אמר מר</strong> <small>[ואם אומר החכם]</small> שהגירושין <strong>כהקמה דמי</strong> <small>[</small>הם <small>נחשבים]</small>, אם כן <strong>לא מצי מיפר</strong> <small>[אינו יכול להפר]</small> <strong>לה</strong> עוד, שבמעשה הגירושין כאילו קיים את נדרה, ואז אינו יכול להפירו עוד.
## דף עב.
 <strong>תא שמע</strong> <small>[בוא</small> ו<small>שמע]</small> פתרון לדבר מן הברייתא: <strong>אימתי אמרו "מת הבעל</strong> (הארוס) <strong>נתרוקנה רשות לאב" —</strong> <strong>בזמן שלא שמע הבעל, או שמע והפר, או שמע ושתק ומת בו ביום. ואי אמרת</strong> <small>[ואם אומר אתה]</small> ש<strong>גירושין כשתיקה דמו</strong> <small>[</small>הם <small>נחשבים]</small>, <strong>ליתני נמי</strong> <small>[שישנה גם כן]</small> <strong>"או שמע וגירש"! מדלא תני הכי</strong> <small>[מ</small>כיון <small>שלא שנה כך] —</small> <strong>שמע מינה</strong> <small>[למד מכאן]</small> כי <strong>גירושין כהקמה דמו</strong> <small>[</small>הם <small>נחשבים]</small>, ושוב האב אינו יכול להפר.
  ודוחים:  <strong>אימא סיפא</strong> <small>[אמור</small> את <small>סופה</small> של הברייתא<small>]</small> : <strong>אבל אם שמע וקיים, או שמע ושתק ומת ביום של אחריו —</strong> <strong>אין יכול להפר. ואי אמרת</strong> <small>[ואם אומר אתה]</small> ש<strong>גירושין כהקמה דמו</strong> <small>[</small>הם <small>נחשבים]</small>, <strong>ליתני</strong> <small>[שישנה]</small> גם <strong>"ואם שמע וגירש"! אלא</strong> צריך אתה לומר להיפך, <strong>מדלא קתני הכי</strong> <small>[מ</small>כיון <small>שלא שנה כך]</small> <strong>שמע מינה</strong> <small>[למד מכאן]</small> כי <strong>גירושין כשתיקה דמו</strong> <small>[</small>הם <small>נחשבים].</small> ונמצא איפוא כי הדיוקים מן הרישא ומן הסיפא של הברייתא סותרים זה את זה.
 <strong>אלא מהא ליכא למשמע מיניה</strong> <small>[מ</small>ברייתא <small>זו אין</small> אתה יכול <small>לשמוע,</small> ללמוד <small>ממנה]</small> בדרך הדיוק. אלא <strong>אי רישא דוקא</strong> <small>[אם ראשה מדוייק]</small> ומה שלא מנה גירושין בכלל הדינים מלמדנו שגירושין דינם כהקמה — צריך לומר כי <strong>נסיב סיפא</strong> <small>[הביא</small> את <small>סופה]</small> <strong>משום רישא</strong> <small>[ראשה]</small> באותו סגנון בדיוק, ומשום כך לא מנה בה את כל המקרים האפשריים. או יכול אתה לפרש להיפך; <strong>אי סיפא דוקא</strong> <small>[אם סופה מדוייק]</small> וממה שלא מנה גירושין משמע שגירושין דינם כשתיקה, יש לכן לומר כי <strong>נסיב רישא</strong> <small>[הביא</small> את <small>ראשה]</small> <strong>משום סיפא</strong> <small>[סופה]</small> באותו סגנון, ולא מנה את כל המקרים.
  ומציעים עוד, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו <strong>נדרה והיא ארוסה, ונתגרשה ונתארסה בו ביום, אפילו למאה —</strong> <strong>אביה ובעלה</strong> (ארוסה) <strong>האחרון מפירין נדריה. שמע מינה</strong> <small>[למד מכאן]</small> כי <strong>גירושין כשתיקה דמו</strong> <small>[</small>הם <small>נחשבים].</small> <strong>דאי</strong> <small>[שאם]</small> <strong>כהקמה</strong> <strong>דמו</strong> <small>[</small>הם <small>נחשבים]</small> <strong>מי מצי מיפר</strong> <small>[האם יכול להפר]</small> <strong>ארוס אחרון נידרי דאוקים</strong> <small>[נדרים שהקים</small> כבר<small>]</small> ה<strong>ארוס ראשון?</strong>
 ודוחים: <strong>הכא במאי עסקינן</strong> <small>[כאן במה אנו עוסקים]</small> <strong>ב</strong>מקרה <strong>שלא שמע</strong> ה<strong>ארוס</strong> ה<strong>ראשון</strong> את נדרה. ושואלים: <strong>אי הכי</strong> <small>[אם כך]</small> <strong>מאי איריא</strong> <small>[מה שייך],</small> מדוע שנה דווקא שאירע הדבר <strong>בו ביום? אפילו לאחר מאה ימים נמי</strong> <small>[גם כן]</small> יכול הארוס האחרון להפר. שכיון שלא שמע הארוס ביום שנדרה יכול להפר בכל זמן ששומע!
  ומשיבים: מדובר שם  <strong>כשלא שמע ארוס ושמע האב,</strong> ובמקרה כזה <strong>בו ביום הוא דמצי מיפר</strong> <small>[שיכול להפר]</small>, <strong>אבל מכאן ואילך לא מצי מיפר</strong> <small>[אינו יכול להפר],</small> שהרי כבר נשמע הנדר לאב, והארוס אינו יכול להפר ביום אחר. ומשום כך אין ללמוד מכאן שגירושין דינם כשתיקה.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>נדרה בו ביום, גירשה והחזירה בו ביום —</strong> <strong>אין יכול להפר. שמע מינה</strong> <small>[למד מכאן]</small> כי <strong>גירושין כהקמה דמו</strong> <small>[</small>הם <small>נחשבים].</small>
 ודוחים, <strong>אמרי</strong> <small>[אומרים]</small> : <strong>הכא</strong> <small>[כאן]</small> <strong>ב</strong>אשה <strong>נשואה עסקינן</strong> <small>[עוסקים אנו]</small>, <strong>והיינו טעמא</strong> <small>[וזהו הטעם]</small> ש<strong>אין יכול להפר,</strong> לא משום שהוקם הנדר על ידי הגירושין, אלא <strong>משום</strong> ש<strong>אין הבעל מיפר בקודמין</strong> (בנדרים שקדמו לנישואיו) ולכן אינו יכול להפר אף נדר שנדרה בזמן נישואיו הראשונים עימה. ובסיכומו של דבר לא נמצא פתרון לשאלה.
## דף עב:
 <big>א משנה</big> <strong>דרך תלמידי חכמים</strong> לדאוג שלא יהיו כל נדרים על האשה הנישאת. וכיצד היו עושים; כשהיה האב תלמיד חכם, <strong>עד שלא</strong> (בטרם) <strong>היתה בתו יוצאה מאצלו</strong> בנישואיה <strong>אומר לה: כל נדרים שנדרת בתוך ביתי —</strong> <strong>הרי הן מופרין. וכן הבעל</strong> שהוא תלמיד חכם, <strong>עד שלא תכנס לרשותו</strong> בעודה ארוסה, <strong>אומר לה: כל נדרים שנדרת עד שלא תכנסי לרשותי —</strong> <strong>הרי הן מופרין.</strong> משום <strong>שמשתכנס לרשותו —</strong> <strong>אינו יכול להפר</strong> את הנדרים שנדרה קודם לכן.
 <big>ב גמרא</big> <strong>בעי</strong> <small>[שאל]</small> <strong>רמי בר חמא: בעל, מהו שיפר בלא שמיעה,</strong> כלומר, בלא שידע שנדרה אשתו נדר מסויים? וצדדי השאלה: האם מה שנאמר בהפרת הבעל <strong>"ושמע אישה"</strong> (במדבר ל, ח) <strong>דוקא</strong> <small>[מדוייק]</small> <strong>הוא,</strong> שרק כאשר הוא שומע שנדרה יכול להפר, <strong>או לאו דוקא</strong> <small>[אינו מדוייק]</small> <strong>הוא</strong> ויכול להפר אף בלא לשמוע, אלא שדיבר הכתוב בהווה, שלאחר ששומע שנדרה מפר לה?
 <strong>אמר רבא: תא שמע</strong> <small>[בוא</small> ו<small>שמע]</small> פתרון לדבר ממשנתנו: <strong>דרך תלמידי חכמים עד שלא יצאת בתו מאצלו אומר לה: כל נדרים שנדרת בתוך ביתי הרי הן מופרין, והא</strong> <small>[והרי]</small> <strong>לא שמע!</strong> מכאן, שאפשר להפר בלא שמיעה.
  את הראיה הזו דוחים: אין הכוונה שנדרים שלא שמע יהיו מופרים עתה, אלא <strong>לכי שמע</strong> <small>[שכאשר הוא שומע]</small> <strong>הוא</strong> ש<strong>מיפר,</strong> שאמר מראש שכל נדר שישמע שנדרה — יפר אותו, ואינו מפר אלא לאחר שישמע. ומקשים: <strong>אם כן,</strong> אם אין כאן הפרה עכשיו, <strong>כי</strong> <small>[כאשר]</small> <strong>לא שמע, למה ליה</strong> <small>[לו]</small> <strong>למימר</strong> <small>[לומר]</small> עכשיו שהנדר מופר? ימתין עד שישמע את נדרה! ומשיבים: <strong>הא קמשמע לן</strong> <small>[</small>דבר <small>זה השמיע לנו]:</small> <strong>אורחיה דצורבא מרבנן להדורי</strong> <small>[דרכו של תלמיד חכם לחזר</small> ולבדוק<small>]</small> ושמא מתוך מה שאמר לה תספר לו שנדרה, ואז יוכל להפר.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לדבר <strong>מ</strong>מה ששנינו ב<strong>סיפא</strong> <small>[סופה</small> של המשנה<small>]:</small> <strong>וכן הבעל, עד שלא תכנס לרשותו אומר לה:</strong> כל נדרים שנדרת עד שלא תיכנסי לרשותי הרי הן מופרין. משמע שמפר אף בלא שמיעה! ודוחים: <strong>הכא נמי</strong> <small>[כאן גם כן]</small> הכוונה <strong>דאמר</strong> <small>[שאומר]</small> הוא <strong>לה: לכי שמענא</strong> <small>[כאשר אשמע]</small> שנדרת נדר — הריהו מופר.
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממקור אחר, ששנינו: <strong>האומר לאשתו "כל נדרים שתדורי עד שאבא ממקום פלוני הרי הן קיימין" —</strong> <strong>לא אמר</strong> בכך <strong>כלום,</strong> ואין זה קיום. אם אמר לה שכל הנדרים שתידור עד אז <strong>הרי הן מופרין, ר' אליעזר אומר: מופר. והא</strong> <small>[והרי]</small> <strong>לא שמע.</strong> אלא מכאן נדייק שכדי להפר אין צורך שישמע!
  ודוחים: מכאן אין ראיה,  <strong>הכא נמי</strong> <small>[כאן גם כן]</small> אפשר לפרש <strong>דאמר</strong> <small>[שאומר]:</small> <strong>"לכי שמענא"</strong> <small>[כאשר אשמע]</small> יהיו מופרים. <strong>ו</strong>שואלים: אם כן <strong>למה לי</strong> שיפר <strong>מן השתא</strong> <small>[מעכשיו]</small>? <strong>לכי שמע ליפר</strong> <small>[כאשר ישמע יפר]</small> <strong>לה!</strong> ומשיבים: <strong>קסבר</strong> <small>[סבור הוא]:</small> <strong>דלמא מטרידנא ההיא שעתא</strong> <small>[שמא אהיה טרוד באותה שעה]</small> ואשכח להפר. ולכן מפר מראש, ותחול ההפרה כאשר ישמע.
 <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>האומר לאפוטרופוס</strong> (ממונה) שהעמיד בביתו לטפל בצורכי הבית כשהוא נעדר מביתו: <strong>כל נדרים שנודרת אשתי מכאן ועד שאבא ממקום פלוני —</strong> <strong>הפר, והפר לה</strong> האפוטרופוס, <strong>יכול יהו מופרין —</strong> <strong>תלמוד לומר: "אישה יקימנו ואישה יפרנו"</strong> (במדבר ל, יד), שאין יכול להפר אלא בעלה לבדו. אלו <strong>דברי ר' יאשיה.</strong>
 <strong>אמר לו ר' יונתן:</strong> הלא <strong>מצינו</strong> (מצאנו) <strong>בכל התורה כולה</strong> כי <strong>שלוחו של אדם כמותו,</strong> ומדוע לא יפר האפוטרופוס?
  ולענייננו נלמד מכאן: <strong>ואפילו ר' יאשיה לא קאמר</strong> <small>[אינו אומר]</small> שאין אפוטרופוס מפר <strong>אלא משום</strong> ש<strong>גזירת הכתוב הוא</strong> שדווקא <strong>"אישה יקימנו ואישה יפרנו", אבל</strong> מעיקר הדין <strong>דכולי עלמא</strong> <small>[לדעת הכל]</small> לולי גזירת הכתוב היינו אומרים כי <strong>שלוחו של אדם כמותו</strong> אף בהפרת נדרים, והיה השליח יכול להפר לה. <strong>והא</strong> <small>[והרי]</small> <strong>לא שמיע ליה</strong> <small>[שמע</small> הבעל <small>עצמו]</small> עדיין את הנדרים! ומכאן ראיה שהבעל עצמו יכול להפר אף בלא לשמוע.
## דף עג.
 <strong>הכא נמי דאמר ליה</strong> <small>[כאן גם כן</small> מדובר <small>שאומר לו]:</small> <strong>לכי שמענא מיפר</strong> <small>[כאשר אשמע</small> את הנדר יהיה <small>מופר]</small> <strong>לה.</strong> ומקשים: אם כן, <strong>לכי שמע ליפר</strong> <small>[כאשר ישמע יפר]</small> <strong>לה</strong> ולמה לו להתנות מעכשיו? ומשיבים: <strong>הוא,</strong> הבעל, <strong>סבר</strong> <small>[סבור]:</small> <strong>דלמא מטרידנא</strong> <small>[שמא אהיה טרוד]</small> באותה שעה ואף אם אשמע אשכח להפר. ואם כן לא נפתרה השאלה.
 <big>א</big> בהמשך לשאלתו הראשונה <strong>בעי</strong> <small>[שאל]</small> <strong>רמי בר חמא: חרש, מהו שיפר לאשתו?</strong> שהרי גם <strong>אם תמצא לומר</strong> בפתרון השאלה הראשונה ש<strong>בעל</strong> אחר, שאינו חרש <strong>מיפר בלא שמיעה</strong> — הרי יש טעם בדבר, <strong>משום דבר מישמע</strong> <small>[בן שמיעה]</small> <strong>הוא,</strong> וגם אם אינו שומע בפועל, הריהו מסוגל לשמוע, <strong>אבל חרש דלאו בר מישמע</strong> <small>[שלא בן שמיעה]</small> <strong>הוא</strong> ואינו יכול לשמוע כלל, שמא נאמר כי <strong>היינו</strong> <small>[זהו]</small> הכלל שקבע <strong>ר' זירא.</strong>
 ש<strong>אמר ר' זירא:</strong> במנחות, <strong>כל הראוי לבילה</strong> (לבלילה) שכמות הסולת במנחה היא כזו שניתן לבלול אותה כראוי בבת אחת — <strong>אין בילה מעכבת בו,</strong> שאף שלכתחילה צריך לבלול את הסולת והשמן, אין הדבר מעכב בדיעבד, אם לא היתה בלילה. <strong>וכל שאין ראוי לבילה</strong> שמחמת ריבוי הכמות אי אפשר לבלול אותו — <strong>בילה מעכבת בו</strong> ואינו כשר. ומכאן נובעת הלכה כללית, שגם דבר שאינו מעכב בדיעבד, מכל מקום צריך שיהיה ראוי לכך, ואולם מה שאינו ראוי כלל — פסול.
 <strong>או דלמא</strong> <small>[שמא]</small> <strong>"ושמע אישה"</strong> (במדבר ל, ח) כלל <strong>לא מעכב</strong> ומיפר בכל אופן?! <strong>אמר רבא: תא שמע</strong> <small>[בוא</small> ו<small>שמע]</small> פתרון לדבר ממה ששנינו במדרש ההלכה על הכתוב <strong>"ושמע אישה"</strong> — <strong>פרט לאשת חרש.</strong> ומסכמים: אכן, <strong>שמע מינה</strong> <small>[למד מכאן].</small> 
 <big>ב</big> <strong>איבעיא להו</strong> <small>[נשאלה להם,</small> ללומדים<small>]</small> : <strong>בעל, מהו שיפר לשתי נשיו בבת אחת?</strong> וצדדי השאלה: האם נאמר כי הכתוב <strong>"</strong>יניא <strong>אותה"</strong> (במדבר ל, ט) הוא <strong>דוקא</strong> <small>[מדוייק]</small>, והכוונה לאשה אחת בלבד, <strong>או לאו דוקא</strong> <small>[אינו מדוייק]</small> ויכול להפר אף ליותר מאשה אחת בבת אחת?
 <strong>אמר רבינא: תא שמע</strong> <small>[בוא</small> ו<small>שמע]</small>, פתרון ממה ששנינו: <strong>אין משקין שתי סוטות כאחת</strong> במים המרים, <strong>מפני שלבה</strong> של האחת <strong>גס</strong> (מתחזק) <strong>בחבירתה,</strong> כלומר, על ידי שיש עימה אחרת שוב אינה מתביישת ומפחדת כל כך ואינה מודה על מה שעשתה.
 <strong>ר' יהודה אומר: לא מן השם הוא זה,</strong> אין זה טעם ועיקר הדין, <strong>אלא משום שנאמר "והשקה"</strong> (במדבר ה, כז) במפיק בה"א, כלומר, והשקה אותה. משמע: <strong>אותה, לבדה.</strong> ולשיטת ר' יהודה אף לענייננו נלמד, שכיון שנאמר "יניא אותה" — משמעו אותה לבדה, ולא שתים כאחת.
## דף עג:
 <big>א משנה</big> ארוסה <strong>בוגרת ששהתה שנים עשר חדש</strong> לאחר שנתארסה ותבעה בעלה להינשא, <strong>ואלמנה</strong> ששהתה <strong>שלשים יום, ר' אליעזר אומר: הואיל ובעלה</strong> לאחר זמן זה <strong>חייב</strong> כבר <strong>במזונותיה,</strong> שאם לא נקבע מראש מועד קבוע לנישואין צריך לשאתה לאחר זמן זה, ואם לא עשה כן — מתחייב במזונותיה כאילו היתה כבר נשואה לו, משום כך אף <strong>יפר</strong> את נדריה לבדו, כאילו היתה כבר נשואה לו. <strong>וחכמים אומרים: אין הבעל מיפר</strong> לבדו <strong>עד שתכנס לרשותו.</strong> 
 <big>ב גמרא</big> <strong>אמר רבה: ר' אליעזר ומשנה ראשונה אמרו דבר אחד. דתנן</strong> <small>[ש</small>כן <small>שנינו</small> במשנה<small>]</small> : <strong>נותנין לבתולה שנים עשר חדש</strong> משתבעה הבעל להינשא <strong>לפרנס עצמה</strong> (להכין לעצמה את כל צורכי הנישואין) ולאחר מכן הוא הזמן הראוי לנישואין, וצריך הארוס לשאתה. <strong>הגיע שנים עשר חדש,</strong> אף על פי שלא נשאה — <strong>אוכלת</strong> האשה <strong>משלו,</strong> כלומר, חייב במזונותיה, <strong>ו</strong>אם היתה ארוסת כהן — <strong>אוכלת בתרומה</strong> ככל אשת כהן. <strong>אבל היבם</strong> הכהן <strong>אינו מאכיל בתרומה</strong> את האשה הזקוקה לו לייבום עד שיישאנה ממש.
 <strong>עשתה ששה חדשים</strong> של המתנה <strong>בפני הבעל</strong> ומת הבעל, <strong>וששה חדשים</strong> המתינה <strong>בפני היבם, ואפילו כולן בפני הבעל חסר יום אחד, או כולן בפני היבם חסר יום אחד —</strong> <strong>אינה אוכלת בתרומה</strong> עד שתמתין שנים עשר חודש אצל הבעל. <strong>זו</strong> היתה שיטת <strong>משנה ראשונה. בית דין של אחריהם אמרו:</strong> מפני חששות שונים <strong>אין האשה אוכלת בתרומה</strong> <strong>עד שתכנס לחופה.</strong> ומכאן שכשיטת משנה ראשונה סבור ר' אליעזר, שכשהגיע זמן הנישואין הרי זה כאילו היא נשואה ממש.
 <strong>אמר ליה</strong> <small>[לו]</small> <strong>אביי: דלמא</strong> <small>[שמא]</small> <strong>לא היא</strong> אותה שיטה; כי <strong>עד כאן לא קא אשמעינן</strong> <small>[השמיעה לנו]</small> <strong>משנה ראשונה אלא</strong> שתהא האשה רשאית <strong>למיכל</strong> <small>[לאכול]</small> משהגיע הזמן <strong>בתרומה דרבנן</strong> <small>[שמדברי סופרים].</small> שהרי מדובר פה בתרומה בזמן הזה, שאין הפירות חייבים בתרומה מן התורה. <strong>אבל נדרים</strong> שאיסורם הוא מ<strong>דאורייתא</strong> <small>[מן התורה]</small> <strong>אימא</strong> <small>[אמור]</small> ש<strong>לא</strong> יוכל להפר.
 <strong>ו</strong>להיפך, <strong>עד כאן לא שמעת ליה</strong> <small>[אותו]</small> <strong>לר' אליעזר אלא גבי נדרים,</strong> ואפשר לומר שהוא סבור כשמועתו של <strong>רב פנחס משמיה</strong> <small>[משמו]</small> של <strong>רבא,</strong> ש<strong>אמר</strong> ש<strong>כל הנודרת —</strong> <strong>על דעת בעלה היא נודרת,</strong> שכיון שהוא המפרנס אותה אינה נודרת אלא אם כן יסכים לכך. ואף כאן, כיון שהארוס חייב מעתה בפרנסתה — על דעתו היא נודרת. <strong>אבל</strong> לענין <strong>תרומה</strong> אפשר לומר בדעת ר' אליעזר כי <strong>אפילו</strong> כשהוא <strong>מדרבנן</strong> <small>[מדברי סופרים]</small> <strong>נמי לא אכלה</strong> <small>[גם כן אינה אוכלת].</small> ואם כן אין הוכחה ששיטות אלה מצטרפות יחד.
## דף עד.
 <strong>שומרת יבם,</strong> אשה שמת בעלה בלא בנים והיא מצפה ("שומרת") שהיבם (אחי הבעל) ישאנה לאשה (ייבמה) או יחלוץ לה, <strong>בין</strong> שהיתה שומרת <strong>ליבם אחד,</strong> שהיה לבעלה רק אח אחד, <strong>בין לשני יבמין,</strong> שהיו לו שני אחים או יותר, ומן הדין כל אחד מהם יכול לייבמה וזקוקה היא לו לייבום. <strong>ר' אליעזר אומר: יפר</strong> היבם את נדריה. <strong>ר' יהושע אומר:</strong> אם היתה שומרת <strong>לאחד —</strong> יכול הוא להפר, <strong>אבל לא לשנים</strong> שאין כל אחד מהם יכול להפר. <strong>ר' עקיבא אומר: לא לאחד ולא לשנים.</strong>
 ומביאים מקצת מדיוניהם, <strong>אמר ר' אליעזר: מה אם אשה שקנה הוא לעצמו</strong> על ידי קידושין — <strong>הרי הוא מיפר</strong> את <strong>נדריה, אשה</strong> יבמה זו <strong>שהקנו לו מן השמים</strong> שהרי היא אשתו על פי גזירת הכתוב — <strong>אינו דין שיפר</strong> את <strong>נדריה?</strong>
 <strong>אמר לו ר' עקיבא:</strong> יש לפרוך קל וחומר זה, כך: <strong>לא, אם אמרת באשה שקנה הוא לעצמו —</strong> <strong>שאין לאחרים בה רשות</strong> שהרי היא מוקנית לו לבדו ולא לאחר, <strong>תאמר באשה שהקנו לו מן השמים, שיש לאחרים בה רשות?!</strong> שאם יש יבם נוסף, היא ממתינה לשני כמו לו.
 <strong>אמר לו ר' יהושע: עקיבא, דבריך</strong> נכונים <strong>בשני יבמין, מה אתה משיב על יבם אחד? אמר לו</strong> ר' עקיבא: מכל מקום <strong>אין היבמה</strong> נחשבת אשה <strong>גמורה ליבם כשם שהארוסה גמורה לאישה.</strong>
 <big>ב גמרא</big> מנסים לברר את השיטות: <strong>בשלמא</strong> <small>[נניח]</small> <strong>ר' עקיבא סבר</strong> <small>[סבור]</small> ש<strong>אין זיקה,</strong> כלומר, אין אומרים שחובת הייבום עצמה יוצרת קשר ("זיקה") שהוא כעין קשר נישואין בין האיש והאשה, ומשום כך אין היבם מפר את נדרי יבמתו. <strong>ור' יהושע סבר</strong> <small>[סבור]</small> ש<strong>יש זיקה,</strong> ולכן כיון שהיא זקוקה ליבם אחד בלבד — הרי היא נחשבת כאשתו, ומפר את נדריה. <strong>אלא ר' אליעזר, מאי טעמיה</strong> <small>[מה טעמו]</small>? <strong>אי</strong> <small>[אם]</small> סבור הוא ש<strong>יש זיקה,</strong> מכל מקום <strong>אין ברירה.</strong> שהרי עדיין לא התברר מי מהם יהיה בעלה, ואם כן כיצד יכול כל אחד מהם להפר לה?
 <strong>אמר ר' אמי:</strong> כאן מדובר <strong>כגון שעשה בה</strong> כבר יבם אחד <strong>מאמר,</strong> כלומר, שקידש אותה לו. ואף שאין תוקף גמור לקידושין אלה כמו לקידושין אחרים, ואין הדבר שולל לגמרי את האפשרות שהיבם האחר יפסול את הקידושין הללו — מכל מקום אסורה היא לאחרים ומשום כך הוא מפר את נדריה. <strong>ור' אליעזר סבר לה</strong> <small>[סבור]</small> <strong>כ</strong>דעת <strong>בית שמאי, דאמרי</strong> <small>[שאומרים]</small> : <strong>מאמר קונה קנין גמור</strong> כמו קידושין.
 <strong>ור' יהושע אומר לך: הני מילי</strong> <small>[דברים אלה]</small> אמורים <strong>בחד יבם</strong> <small>[ביבם אחד]</small>, <strong>אבל בשני יבמין —</strong> <strong>לא.</strong> ומדוע? <strong>מי איכא מידי</strong> <small>[האם יש דבר]</small> כזה שאדם שקידושיו אינם גמורים עד כדי <strong>דכי אתי אחוהי</strong> <small>[שכאשר בא אחיו]</small> היבם האחר יכול <strong>אסר עליה</strong> <small>[לאסור עליו]</small> את האשה הזו <strong>בביאה</strong> עליה, <strong>או בגיטא</strong> <small>[ב</small>מתן <small>גט]</small> <strong>ו</strong>בכל זאת <strong>מפר? ור' עקיבא סבר: אין זיקה</strong> כלל, ושומרת יבם אינה נחשבת כקשורה קשר אישות אל היבם עד שישאנה.
  ושואלים שוב על דעת ר' אליעזר: <strong>ול</strong>דעת <strong>ר' אלעזר,</strong> ש<strong>אמר:</strong> ש<strong>מאמר לבית שמאי אין קונה</strong> קנין גמור, <strong>אלא</strong> מועיל רק כדי <strong>לדחות בצרה.</strong> שאם היתה לאח שמת אשה אחרת (שגם היא עומדת לייבום) ועשה מאמר בזו — בטלה זיקת הייבום מצרתה, והיא מותרת להינשא לכל אדם. אבל מלבד זאת אין למאמר תוקף כמו לקידושין, אם כן, <strong>מאי איכא למימר</strong> <small>[מה יש לומר]</small>, איך יכול היבם, אף שעשה מאמר, להפר, לדעת ר' אליעזר?
  ומשיבים:  <strong>הכא במאי עסקינן</strong> <small>[כאן במה אנו עוסקים] —</small> <strong>כגון שעמד</strong> אחד היבמים <strong>בדין,</strong> שתבעתו האשה בבית דין שיישאנה, <strong>ואיתחייב</strong> <small>[והתחייב]</small> <strong>לה מזונות, ו</strong>כיון שהוא חייב במזונותיה הרי יש להסביר את הדברים <strong>כדרב פנחס משמיה</strong> <small>[משמו]</small> של <strong>רבא,</strong> ש<strong>אמר:</strong> <strong>כל הנודרת —</strong> <strong>על דעת בעלה</strong> המפרנס אותה, <strong>היא נודרת,</strong> ומשום כך הוא מפר את נדריה.
## דף עד:
 על האופן בו העמדנו את דברי ר' אליעזר מקשים: <strong>תנן</strong> <small>[שנינו</small> במשנה<small>]</small> <strong>אמר ר' אליעזר: ומה אם אשה שקנה לעצמו הרי הוא מיפר</strong> את <strong>נדריה, אשה שהקנו לו מן השמים —</strong> <strong>אינו דין שמיפר נדריה? ואי</strong> <small>[ואם]</small> מדובר פה כפי שהסברנו <strong>בשעשה בה מאמר</strong> (קידושי כסף), הלא אף זה <strong>קנה לעצמו הוא</strong> שהרי הוא עצמו עשה בה מאמר! ומשיבים: מכל מקום מה <strong>שקנה לעצמו</strong> הרי זה <strong>על ידי שמים</strong> שהרי לא הוא שבחר בה, אלא משמים הקנו אותה לו.
  ואומרים: אם כן  <strong>תפשוט</strong> <small>[תפתור]</small> מכאן את מה <strong>דבעי</strong> <small>[ששאל]</small> <strong>רבה:</strong> האם <strong>מאמר ל</strong>שיטת <strong>בית שמאי אירוסין</strong> הוא <strong>עושה או נשואין</strong> גמורים הוא <strong>עושה? תפשוט</strong> <small>[תפתור]</small> מדברי ר' אליעזר (ההולך לשיטתם) ש<strong>נשואין</strong> הוא ש<strong>עושה. דאי</strong> <small>[שאם]</small> תאמר שהמאמר רק <strong>אירוסין עושה —</strong> <strong>הא תנן</strong> <small>[הרי שנינו</small> במשנה<small>]</small> : <strong>נערה המאורסה אביה ובעלה</strong> (ארוסה) <strong>מפירין נדריה,</strong> ואם כן היה צריך לומר שגם האב צריך להשתתף כדי להפר את נדרי בתו הזקוקה לייבום.
 <strong>אמר רב נחמן בר יצחק:</strong> אין מכאן כל ראיה כיון שאכן אפשר לומר כי <strong>מאי</strong> <small>[מה]</small> פירוש <strong>"יפר"</strong> שנאמר כאן — <strong>יפר בשותפות</strong> עם האב.
  ומעירים:  <strong>תניא נמי</strong> <strong>הכי</strong> <small>[שנויה</small> ברייתא <small>גם כן כך]</small> <strong>כר' אמי: שומרת יבם, בין</strong> ל<strong>יבם אחד בין</strong> ל<strong>שני יבמין, ר' אליעזר אומר: יפר</strong> היבם, <strong>ור' יהושע אומר:</strong> רק אם היתה שומרת יבם <strong>לאחד ולא לשנים. ר' עקיבא אומר: לא לאחד ולא לשנים.</strong>
 <strong>אמר ר' אליעזר: ומה אם אשה שאין לו חלק בה עד שלא תבא לרשותו,</strong> כלומר, סתם אשה, שאין לו כל קשר איתה לפני שמארס אותה, מכל מקום <strong>משבאת</strong> (משבאה) <strong>לרשותו —</strong> <strong>נגמרה לו</strong> ומפר נדריה. <strong>אשה,</strong> זו היבמה, <strong>שיש לו חלק עד שלא תבא לרשותו, משבאת לרשותו אינו דין שתגמור לו</strong> לענין זה?
 <strong>אמר לו ר' עקיבא: לא, אם אמרת באשה שקנה הוא לעצמו</strong> בקידושין, <strong>שכשם שאין לו חלק בה</strong> לפני כן, <strong>כך אין לאחרים חלק בה. תאמר באשה</strong> יבמה <strong>שהקנו לו מן השמים, שכשם שיש לו עמה חלק —</strong> <strong>כך יש לאחרים,</strong> לשאר היבמים, <strong>חלק בה!</strong>
 <strong>אמר לו ר' יהושע: עקיבא, דבריך</strong> שיש בה חלק לאחרים — נכונים <strong>בשני יבמין, מה אתה משיב על יבם אחד? אמר לו</strong> לר' יהושע: <strong>כלום חלקנו על יבם אחד ועל שני יבמין, בין שעשה בה מאמר בין שלא עשה בה מאמר</strong> בכל ענין אחר? <strong>וכשאר דברים כן נדרים.</strong>
 ומעירים: <strong>בלשון הזה אמר בן עזאי</strong> כששמע את המשא והמתן הזה בין החכמים: <strong>חבל עליך בן עזאי שלא שימשת</strong> כל הצורך <strong>את ר' עקיבא,</strong> שכל כך גדולה חכמתו.
  את הברייתא הזו הבאנו כראיה לדברי רבי אמי, ושואלים: <strong>מאי</strong> <small>[מהו]</small> שאמרנו שברייתא זו
## דף עה.
 <strong>תניא כוותיה</strong> <small>[שנויה כשיטתו]</small> של <strong>ר' אמי?</strong> והרי אין הדבר מפורש בברייתא. ומשיבים: <strong>דקתני</strong> <small>[ששנה</small> שם<small>]</small> בדברי ר' עקיבא: <strong>בין שעשה בה מאמר ובין שלא עשה בה מאמר.</strong> משמע שדברי ר' אליעזר מתייחסים ליבמה שעשה בה מאמר.
 <strong>אי נמי מרישא</strong> <small>[או גם כן מתחילתה</small> של הברייתא<small>]</small> <strong>דקתני</strong> <small>[ששנה</small> בה<small>]</small> : <strong>משנכנסה לרשותו נגמרה לו. ואי</strong> <small>[ואם]</small> מדובר פה במקרה ש<strong>לא קדיש</strong> <small>[קידש]</small> <strong>מאי</strong> <small>[מה]</small> לשון <strong>"נגמרה לו"? תפשוט מיניה</strong> <small>[תפתור ממנה]</small> שכאן מדובר ביבמה <strong>כשעשה בה מאמר.</strong>
 ושואלים לעצם לשון הברייתא: <strong>מאי</strong> <small>[מה]</small> פירוש <strong>"וכשאר דברים כן נדרים" דקתני</strong> <small>[ששנה]</small> שם? מה הם אותם דברים? <strong>אמר רבא: הכי קתני</strong> <small>[כך שנה],</small> כך משמעות הדברים: וכי <strong>אי</strong> <small>[אין]</small> <strong>אתה מודה שאין חייבין סקילה</strong> אם בא אדם אחר על יבמה, כפי שמתחייב מי שבא על <strong>נערה המאורסה?</strong> ואם כן אף בנדרים אין דין ארוסה ויבמה שווה.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> אם מדקדקים בלשונה, שאף בה נאמרה סברה זו. ששנינו בה: <strong>אין יבמה גמורה לאישה כשם שארוסה גמורה לאישה.</strong>
 <big>א משנה</big> <strong>האומר לאשתו "כל הנדרים שתדורי מכאן</strong> (מעכשיו) <strong>עד שאבא ממקום פלוני הרי הן קיימין" —</strong> <strong>לא אמר כלום.</strong> אמר לה "כל הנדרים שתדורי עד שאבוא ממקום פלוני <strong>הרי הן מופרין" ר' אליעזר אמר: מופר, וחכמים אומרים: אינו מופר. אמר ר' אליעזר</strong> בהסבר שיטתו: <strong>אם הפר נדרים שבאו לכלל איסור,</strong> כלומר, נדרים שכבר נדרה ואסורה בהם — <strong>לא יפר נדרים שלא באו לכלל איסור?</strong>
 <strong>אמרו לו</strong> חכמים בתשובה: <strong>הרי הוא אומר "אישה יקימנו ואישה יפרנו"</strong> (במדבר ל, יד) ללמד: <strong>את שבא לכלל הקם,</strong> נדר כזה שאפשר להקים אותו, כלומר, נדר שנדרה כבר — הוא זה ש<strong>בא לכלל הפר,</strong> אבל נדר ש<strong>לא בא לכלל הקם —</strong> <strong>לא בא</strong> גם <strong>לכלל הפר.</strong>
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]</small> : <strong>ל</strong>דעת <strong>ר' אליעזר,</strong> האם נדרים אלה שהוא מפר מראש <strong>מיחל חלין</strong> <small>[חלים]</small> הם לרגע אחד <strong>ו</strong>אולם <strong>בטלין</strong> <small>[בטלים]</small> מיד לאחר מכן, <strong>או דלמא</strong> <small>[שמא]</small> <strong>לא חלין</strong> הם <strong>כלל?</strong> שכיון שהפירם לפני שנדרה אין להם תחולה כלל. ומסבירים: <strong>למאי נפקא מינה</strong> <small>[מה יוצא מזה]</small> למעשה, מה ההבדל אם הם חלים ובטלים או שאינם חלים כלל, שהרי בפועל אין להם כל קיום — 
## דף עה:
 <strong>כגון דאתפיס אחרינא בהדין נדרא</strong> <small>[שהתפיס אחר בנדר זה],</small> ששמע אדם אחר את נדרה, ואמר שהוא נודר כמותה. ומעתה תלוי הדבר בשאלתנו, שכן <strong>אי אמרת</strong> <small>[אם אומר אתה]</small> שנדרים אלה <strong>חלין —</strong> <strong>הויא תפיסותא</strong> <small>[הריהי התפסה]</small> בעלת תוקף ונדרו של אותו אדם נתפס ברגע שחל בו הנדר, ואף שנדרה של האשה מופר לאחר מכן, נדרו שלו קיים. ואולם <strong>אי אמרת</strong> <small>[אם אומר אתה]</small> שנדרים אלה <strong>לא חלין —</strong> <strong>לא איכא מששא</strong> <small>[אין כאן ממש]</small> בנדרו של האחר, כיון שלא היה לו במה להיתפס.
  ואם כן <strong>מאי</strong> <small>[מה]</small> הדין? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנה, <strong>אמר ר' אליעזר: אם הפר נדרים שבאו לכלל איסור, לא יפר נדרים שלא באו לכלל איסור? שמע מינה</strong> <small>[למד מכאן]</small> ש<strong>לא חלין</strong> הם כלל, שהרי אמר "שלא באו לכלל איסור"!
  ודוחים:  <strong>מי קתני</strong> <small>[האם שנה]</small> <strong>"שאינן באין</strong> לכלל איסור <strong>"?</strong> <strong>"שלא באו" קתני</strong> <small>[שנה],</small> כלומר, בשעה שהפר <strong>עדיין לא באו</strong> אבל כשתידור — הם באים לרגע לכלל איסור.
 <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא, <strong>אמר להן ר' אליעזר: ומה במקום שאין מיפר נדרי עצמו משנדר</strong> (לאחר שנדר), שאין אדם יכול להתיר נדרי עצמו, מכל מקום <strong>מיפר נדרי עצמו עד שלא ידור,</strong> שיכול להתנות מראש שהנדרים שידור לא יהיו קיימים. <strong>מקום שמפר נדרי אשתו</strong> אפילו <strong>משתדור</strong> (לאחר שנדרה) וחל נדרה, <strong>אינו דין שיפר נדרי אשתו עד שלא תדור?</strong>
 ונדייק מתוך השוואת הדברים: <strong>מאי לאו</strong> <small>[האם אין]</small> נדריה של <strong>אשתו דומיא דיליה</strong> <small>[בדומה</small> לנדרים <small>שלו]</small>, <strong>מה [הוא]</strong> כשמבטל מראש ש<strong>לא חיילין</strong> <small>[חלים]</small> כלל, <strong>אף</strong> נדרי <strong>אשתו נמי</strong> <small>[גם כן]</small> מדובר ש<strong>לא חיילין</strong> <small>[חלים]</small>? ודוחים: <strong>לא,</strong> אין להוכיח מכאן, אפשר לומר <strong>הא כדאיתא והא כדאיתא</strong> <small>[זה כמו שהוא וזה כמו שהוא],</small> שלענין קל וחומר הרי היתה זו השוואה מספקת, אבל אין להוכיח מכאן ששני המקרים שווים בכל פרטיהם.
 <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא, <strong>אמרו לו לר' אליעזר:</strong> קל וחומר זה אינו נכון, שכן אפשר להוכיח שאי אפשר להשתמש בו במקומות אחרים. והוכחה לדבר: <strong>ומה מקוה שמעלה</strong> (מטהר) <strong>את הטמאין מטומאתן</strong> כשטובלים בו, בכל זאת <strong>אין מציל על הטהורים מליטמא,</strong> שאם טובל אדם במקוה — איננו ניצול על ידי כך מלהיטמא אחר כך אם ייגע בטומאה. <strong>אדם שאין מעלה את הטמאין מטומאתן,</strong> שאם בלע כלי (כגון טבעת) טמא וטבל — נשאר הכלי בטומאתו, <strong>אינו דין הוא שלא יציל על הטהורין מליטמא,</strong> שאם בלע כלי טהור, ונטמא האיש — שיטמא גם הכלי שבתוכו? והרי אין הדבר כן, שהרי הבלוע בו אינו מטמא. ואם כן, אין מקום ללמוד בקל וחומר מדבר שחל כבר לדבר שעדיין לא חל, ולהיפך.
  ולענין הבעיה שעסקנו בה האם הנדרים חלים בכלל, <strong>שמע מינה</strong> <small>[למד מכאן]</small> שלדעתו של ר' אליעזר הנדרים הללו <strong>לא חיילין</strong> <small>[חלים]</small> כלל, שהרי טענו כנגדו מדין טומאה, שלא תחול כל עיקר ("על הטהורין מליטמא")!
## דף עו.
 <strong>אימא סיפא</strong> <small>[אמור</small> את <small>סופה]</small> של ברייתא זו: <strong>אמרו לו לר' אליעזר: אם מטבילין כלי טמא ליטהר</strong> מטומאתו, <strong>יטבילו כלי</strong> קודם לכך <strong>לכשיטמא ליטהר? שמע מינה</strong> <small>[למד מכאן]</small> לענייננו כי אף לדעת ר' אליעזר הנדרים הללו <strong>חיילין</strong> <small>[חלים]</small> ומופרים מיד, שהרי חכמים מקשים עליו מדין כלי שייטמא וייטהר מיד לאחר מכן.
 <strong>אמרי</strong> <small>[אומרים]</small> בתשובה לכך: <strong>רבנן</strong> <small>[חכמים]</small> <strong>לא קיימי</strong> <small>[עמדו],</small> לא נתברר <strong>להון בטעמיה</strong> <small>[להם בטעמו]</small> של <strong>ר' אליעזר,</strong> שלא ידעו מה בדיוק הוא סבור, <strong>והכי קאמרי ליה</strong> <small>[וכך אומרים הם לו]</small> : <strong>מאי סבירא לך</strong> <small>[מה סבור אתה]</small>? <strong>אי סבירא לך דחיילין</strong> <small>[אם סבור אתה ש</small>הנדרים <small>חלים]</small> <strong>ובטלין</strong> <small>[ובטלים] —</small> <strong>תהוי</strong> <small>[תהיה]</small> הדוגמה של <strong>כלי תיובתך</strong> <small>[קושיה עליך]</small>, <strong>אי לא סבירא לך דחיילין</strong> <small>[אם אין אתה סבור ש</small>הם <small>חלים]</small> אלא אתה חושב שהם בטלים מעיקרם — <strong>תהוי</strong> <small>[תהיה]</small> הדוגמה של <strong>מקוה תיובתך</strong> <small>[קושייתך].</small>
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו עוד בענין חילופי הדברים בין החכמים, <strong>אמר להם ר' אליעזר: ומה זרעים טמאים, כיון שזרען בקרקע</strong> נעשו <strong>טהורין, זרועין ועומדים</strong> שנגעה בהם טומאה — <strong>לא כל שכן</strong> שלא ייטמאו? ולענייננו <strong>שמע מינה</strong> <small>[למד מכאן]</small> שסבור ר' אליעזר כי הנדרים שמפר הבעל מראש <strong>לא חיילין</strong> <small>[חלים]</small> כלל, כדרך שהזרועים ועומדים אינם נטמאים כלל.
  ולעצם המחלוקת בין ר' אליעזר וחכמים, שואלים: <strong>ורבנן לא דרשי</strong> <small>[ו</small>כי <small>חכמים אינם דורשים]</small> <strong>קל וחומר</strong> באופן זה, שאם דבר מתבטל על ידי מעשה כלשהו, יפה כוחו של מעשה זה לגרום שלא יתרחש הדבר מעיקרו? <strong>והא תניא</strong> <small>[והרי שנינו</small> בברייתא<small>]</small> : <strong>יכול ימכור אדם את בתו</strong> לאמה <strong>כשהיא נערה? אמרת</strong> (אומר אתה) <strong>קל וחומר</strong> יש בדבר: אם האמה כשהיא <strong>מכורה כבר</strong> בהיותה קטנה, <strong>יוצאה</strong> כשנעשית נערה, זו ש<strong>אינה מכורה —</strong> <strong>אינו דין שלא תימכר</strong> כאשר נעשית נערה? משמע שגם חכמים לומדים קל וחומר באותה דרך!
## דף עו:
 <strong>אין</strong> <small>[כן]</small>, <strong>בעלמא דרשי</strong> <small>[בכלל דורשים]</small> הם <strong>קל וחומר</strong> בדרך זו, <strong>ושאני הכא</strong> <small>[ושונה כאן]</small> ש<strong>אמר קרא</strong> <small>[הכתוב]</small> כגזירה <strong>"אישה יקימנו ואישה יפרנו"</strong> (במדבר ל, יד), לומר: <strong>את שבא לכלל הקם —</strong> <strong>בא לכלל הפר, את שלא בא לכלל הקם —</strong> <strong>לא בא לכלל הפר.</strong>
 <big>א משנה</big> <strong>הפרת נדרים</strong> יכולה להיעשות על ידי האב או הבעל <strong>כל</strong> אותו <strong>היום</strong> שבו נדרה, עד סופו. <strong>יש בדבר להקל</strong> (להאריך את זמן אפשרות ההפרה) <strong>ולהחמיר</strong> (לקצר את הזמן);
 <strong>כיצד?</strong> אם <strong>נדרה בלילי שבת</strong> הרי כל יום השבת הוא זמן להפרת נדר זה, ואם רוצה <strong>יפר בלילי שבת, וביום השבת, עד שתחשך.</strong> ומצד שני, אם <strong>נדרה עם חשכה,</strong> כלומר, סמוך לחשיכה — <strong>מפר עד שלא תחשך, שאם חשכה ולא הפר —</strong> שוב <strong>אינו יכול להפר,</strong> שהרי זה נחשב כיום המחרת <strong>.</strong> 
 <big>ב גמרא</big> <strong>תניא</strong> <small>[שנויה</small> ברייתא<small>]</small> : <strong>הפרת נדרים</strong> יכולה להיעשות <strong>כל היום</strong> בו נדרה בלבד. <strong>ר' יוסי בר' יהודה ור' אלעזר בר' שמעון אמרו:</strong> זמן הפרת נדרים <strong>מעת לעת</strong> (עשרים וארבע שעות) מאז שמע את הנדר. שואלים: <strong>מאי טעמא</strong> <small>[מהו הטעם]</small> של ה<strong>תנא קמא</strong> <small>[הראשון]</small>? ומשיבים: <strong>אמר קרא</strong> <small>[הכתוב]:</small> <strong>"</strong>ואם הפר יפר אותם אישה <strong>ביום שמעו"</strong> (במדבר ל, יג), לומר: דווקא באותו יום ששומע, שאינו מפר אלא עד סוף אותו היום.
  ושואלים:  <strong>ורבנן מאי טעמייהו</strong> <small>[ו</small>שני <small>חכמים</small> אלה, ר' יוסי בר' יהודה ור' אלעזר בר' שמעון, <small>מה טעמם] —</small> <strong>דכתיב</strong> <small>[שנאמר]:</small> <strong>"מיום אל יום"</strong> (במדבר ל, טו). שמכאן מובן שיכול להפר את הנדר משעה פלונית ביום זה עד אותה שעה ביום הבא.
  ושואלים:  <strong>ול</strong>דעת ה<strong>תנא קמא</strong> <small>[הראשון]</small> <strong>הא כתיב</strong> <small>[הרי נאמר]</small> <strong>"מיום אל יום"!</strong> ומשיבים: <strong>איצטריך</strong> <small>[הוצרך]</small> הדבר להיאמר. <strong>דאי</strong> <small>[שאם]</small> היה כתוב רק <strong>"ביום שמעו" הוה אמינא</strong> <small>[הייתי אומר]</small> <strong>ביממא</strong> <small>[ביום] —</small> <strong>אין</strong> <small>[כן]</small> יפר, <strong>בליליא</strong> <small>[בלילה] —</small> <strong>לא,</strong> לכן <strong>כתיב</strong> <small>[נאמר]</small> <strong>"מיום אל יום",</strong> ללמד שהדבר ניתן להיעשות אף בשעות שבין יום זה ליום אחר, דהיינו בלילה.
  ושואלים מצד שני: <strong>ולמאן דאמר</strong> <small>[ול</small>דעת <small>מי שאומר]</small> <strong>"מיום אל יום"</strong> דווקא, וכוונתו מעת לעת, <strong>הא כתיב</strong> <small>[הרי נאמר]</small> <strong>"ביום שמעו"!</strong> ומשיבים: <strong>איצטריך</strong> <small>[הוצרך]</small> הדבר, <strong>דאי כתיב</strong> <small>[שאם היה נאמר]</small> רק <strong>"מיום אל יום" הוה אמינא</strong> <small>[הייתי אומר]</small> כי <strong>מחד בשבא לחד בשבא ליפר</strong> <small>[מ</small>יום <small>ראשון בשבת,</small> בשבוע, <small>ל</small>יום <small>ראשון בשבת</small> שלאחר מכן <small>שיפר]</small> <strong>לה,</strong> כלומר, מאותו יום עד לאותו יום בשבוע הבא, לכן <strong>כתיב</strong> <small>[נאמר]</small> <strong>"ביום שמעו"</strong> לומר שהדבר מוגבל ליום אחד בלבד.
 <strong>אמר ר' שמעון בן פזי אמר ר' יהושע בן לוי: אין הלכה כאותו הזוג,</strong> ר' יוסי בר' יהודה ור' אלעזר בר' שמעון, שמפר מעת לעת, אלא באותו יום בלבד, כמשנתנו. מסופר: <strong>לוי סבר למיעבד כהני תנאי</strong> <small>[חשב לעשות כאותם</small> שני <small>התנאים].</small> <strong>אמר ליה</strong> <small>[לו]</small> <strong>רב: הכי</strong> <small>[כך]</small> <strong>אמר חביבי</strong> <small>[דודי,</small> ר' חייא<small>]</small> : <strong>אין הלכה כאותו הזוג.</strong>
 מסופר, כי בהתרת נדרים <strong>חייא בר</strong> (בנו של) <strong>רב שדי גירא ובדיק</strong> <small>[</small>היה <small>יורה חץ ובודק]</small> באותה שעה את הנדר להתירו, שלא היה מקדיש לכך זמן רב ותשומת לב, אלא מיד מתיר. וכן <strong>רבה בר רב הונא יתיב וקאים</strong> <small>[</small>היה <small>יושב ועומד]</small> ולא היה מדקדק בדבר, ומיד היה מתיר.
## דף עז.
 <big>א</big> <strong>תנן התם</strong> <small>[שנינו</small> במשנה <small>שם]</small> במסכת שבת: אב או בעל <strong>מפירין נדרים בשבת, ונשאלין</strong> לחכם להתיר <strong>לנדרים שהן לצורך השבת. איבעיא להו</strong> <small>[נשאלה להם</small> ללומדים<small>]</small> : האם מה שנאמר "לצורך השבת" מתייחס לשתי ההלכות, לומר כי אף <strong>מפירין נדרים בשבת</strong> דווקא כאשר הם <strong>לצורך השבת, או דלמא</strong> <small>[שמא]</small> הדבר מתייחס רק להתרת חכם אבל הפרה בשבת נעשית <strong>אפילו שלא לצורך</strong> השבת?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לשאלה ממה <strong>דתני</strong> <small>[ששנה]</small> <strong>רב זוטי דבי</strong> <small>[מבית</small> מדרשו<small>]</small> של <strong>רב פפי</strong> ברייתא זו: <strong>אין מפירין נדרים אלא לצורך השבת. אמר רב אשי: הא</strong> <small>[הרי]</small> <strong>לא תנן הכי</strong> <small>[שנינו כך</small> במשנה<small>]</small>, ששנינו: <strong>נדרה עם חשיכה —</strong> <strong>מפר לה עד שלא תחשך,</strong> ואם חשכה ולא הפר שוב אינו יכול להפר. <strong>ואי אמרת</strong> <small>[ואם אומר אתה]</small> כי <strong>לצורך השבת —</strong> <strong>אין</strong> <small>[כן]</small> מפר, <strong>שלא לצורך השבת —</strong> <strong>לא</strong> יפר, <strong>מאי איריא</strong> <small>[מה שייך]</small> מדוע שנה שדווקא מש <strong>חשכה</strong> אינו יכול להפר? והרי <strong>אפילו בתוך היום אינו יכול להפר</strong> נדרים שהם <strong>שלא לצורך</strong> השבת!
  ומשיבים: מחלוקת  <strong>תנאי</strong> <small>[תנאים]</small> <strong>היא</strong> בהפרה בשבת שלא לצורך השבת, ששנינו: <strong>הפרת נדרים כל היום, ר' יוסי בר' יהודה ור' אלעזר בר' שמעון אמרו: מעת לעת.</strong>
 <strong>למאן דאמר</strong> <small>[ל</small>דעת <small>מי שאומר]</small> <strong>כל היום —</strong> <strong>אין</strong> <small>[כן]</small>, <strong>טפי</strong> <small>[יותר</small> מזה<small>]</small> — <strong>לא, אפילו</strong> נדרים <strong>שלא לצורך השבת</strong> הריהו <strong>מפר,</strong> שהרי אינו יכול להפר נדרים אלה גם אחר השבת.<strong> למאן דאמר מעת לעת לצורך השבת אין שלא לצורך השבת לא.</strong>
 <big>ב</big> בהמשכה של אותה משנה במסכת שבת שנינו: <strong>ונשאלין לנדרים שהן לצורך השבת. איבעיא להו</strong> <small>[נשאלה להם</small> ללומדים<small>]</small> : האם מדובר דווקא <strong>כשלא היה להם</strong> לשואלים <strong>פנאי</strong> להישאל על נדרים אלה לפני השבת, <strong>או דלמא</strong> <small>[שמא]</small> אפילו <strong>כשהיה להם פנאי?</strong> ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דאיזדקיקו ליה רבנן</strong> <small>[שנזקקו לו חכמים]</small> <strong>לבריה</strong> <small>[לבנו]</small> של <strong>רב זוטרא בריה</strong> <small>[בנו]</small> של <strong>רב זעירא</strong> להתיר נדר בשבת <strong>אפילו בנדרים שהיה להם פנאי</strong> להישאל עליהם <strong>מבעוד יום.</strong>
 ועוד בענין נדרים בשבת, <strong>סבר רב יוסף למימר</strong> <small>[לומר]</small> : מה שאמרו כי <strong>נשאלין</strong> לחכם על <strong>נדרים בשבת, ב</strong>פני <strong>יחיד מומחה —</strong> <strong>אין</strong> <small>[כן]</small> הותר הדבר, אבל להתיר <strong>בשלשה הדיוטות —</strong> <strong>לא</strong> הותר בשבת, <strong>משום דמתחזי כדינא</strong> <small>[שנראה</small> הדבר <small>כדין]</small> שאוספים שלושה אנשים לדון בדבר, ואין דנים בשבת.
 <strong>אמר ליה</strong> <small>[לו]</small> <strong>אביי: כיון דסבירא לן</strong> <small>[שסבורים אנו]</small> ופוסקים שמתירים נדרים <strong>אפילו מעומד,</strong> ו<strong>אפילו</strong> אם היו המתירים <strong>קרובים</strong> הפסולים לדון אותו אדם, <strong>ו</strong>מתירים נדרים <strong>אפילו בלילה</strong> שאין דנים בו — אם כן <strong>לא מתחזי כדינא</strong> <small>[אין</small> הדבר <small>נראה</small> עוד <small>כדין]</small> לפי שאין דנים אלא מיושב, ובכשרים, וביום, ולכן אפשר להתיר בשבת אפילו בפני שלושה הדיוטות.
 <strong>אמר ר' אבא אמר רב הונא אמר רב: הלכה</strong> היא ש<strong>מפירין נדרים בלילה.</strong> ותוהים: מה צורך להשמיע הלכה זו? <strong>והא מתניתין</strong> <small>[והרי משנתנו]</small> <strong>היא: נדרה בלילי שבת</strong> יפר בלילי שבת! <strong>אלא אימא</strong> <small>[אמור]</small> שכך היתה הלכתו של רב: <strong>הלכה, נשאלין</strong> לחכם להתיר נדר <strong>בלילה.</strong>
 <strong>אמר ליה</strong> <small>[לו]</small> <strong>ר' אבא לרב הונא:</strong> האם <strong>אמר רב הכי</strong> <small>[כך]</small>? <strong>אמר ליה</strong> <small>[לו]</small> : <strong>אישתיק</strong> <small>[שתק]</small> רב בשעה שנאמרה לפניו הלכה זו. <strong>אמר ליה</strong> <small>[לו]</small> ר' אבא שוב, שלא היה בטוח ששמע היטב את הדבר: האם <strong>אישתיק קא אמרת</strong> <small>[שתק אמרת]</small> וכיון שלא דחה את הדבר משמע שאף הוא סבור שכך ההלכה, <strong>או שתי קאמרת</strong> <small>[שתה אמרת]</small>, כלומר שהיה שותה באותה שעה, ולא נפנה לעסוק בדבר, ושתיקתו אין משמעה שהוא מסכים?
  כדי לברר את דעתו של רב בענין זה, מביאים מה ש<strong>אמר רב איקא בר אבין: איזדקיק ליה</strong> <small>[נזקק לו]</small> <strong>רב לרבה</strong> להתיר לו נדר
## דף עז:
 והיה זה <strong>בקיטונא דבי רב</strong> <small>[בחדר בית המדרש]</small> כשהיה <strong>עומד,</strong> והיה <strong>יחידי ו</strong>היה זה <strong>בלילה.</strong>
 <strong>אמר רבה אמר רב נחמן: הלכה, נשאלין</strong> להתיר <strong>נדרים</strong> כשהוא <strong>עומד, יחידי, ובלילה, ובשבת, ובקרובים, ואפילו היה להן פנאי מבעוד יום.</strong>
 על כך שואלים: <strong>עומד? והתניא</strong> <small>[והרי שנינו</small> בברייתא<small>]</small> : <strong>ירד רבן גמליאל מן החמור ונתעטף וישב והתיר לו נדרו.</strong> ומדוע ישב? ומשיבים, <strong>רבן גמליאל סבר: פותחין בחרטה.</strong> כלומר, אין מתירים סתם, אלא יש צורך לחפש פתח להתיר ולמצוא אופן של חרטה על הנדר מתחילתו, <strong>מיעקר נדרא בעינן</strong> <small>[לעקור</small> את <small>הנדר אנו צריכים]</small> <strong>ו</strong>משום כך <strong>בעי עיוני</strong> <small>[צריך לעיין</small> בדבר<small>]</small>, <strong>אהכי</strong> <small>[משום כך]</small> <strong>ישב. ו</strong>אילו <strong>רב נחמן סבר: אין פותחין בחרטה</strong> שאין צורך לחפש פתח כזה, <strong>ו</strong>לכן יכול להתיר את הנדר <strong>אפילו</strong> כשהוא <strong>מעומד.</strong>
 <strong>אמר ליה</strong> <small>[לו]</small> <strong>רבא לרב נחמן: חזי מר</strong> <small>[יראה אדוני]</small> <strong>האי מרבנן דאתא ממערבא</strong> <small>[אחד החכמים שבא מארץ ישראל]</small> <strong>ואמר: איזדקיקו ליה רבנן</strong> <small>[נזקקו לו חכמים]</small> להתיר נדר <strong>לבריה</strong> <small>[לבנו]</small> של <strong>רב הונא בר אבין, ושרו ליה נדריה</strong> <small>[והתירו לו</small> את <small>נדרו]</small> <strong>ואמרו ליה</strong> <small>[לו]</small> : <strong>זיל ובעי רחמי</strong> <small>[לך ובקש רחמים]</small> <strong>על נפשך</strong> <small>[עצמך]</small> ש<strong>חטאת</strong> במה שנדרת. <strong>דתני</strong> <small>[ששנה]</small> <strong>רב דימי אחוה</strong> <small>[אחיו]</small> של <strong>רב ספרא: כל הנודר, אף על פי שהוא מקיימו</strong> לנדר — <strong>נקרא חוטא. אמר רב זביד: מאי קרא</strong> <small>[מהו הכתוב]</small> המלמד על כך — <strong>"וכי תחדל לנדר לא יהיה בך חטא"</strong> (דברים כג, כג), <strong>הא</strong> <small>[הרי]</small> אם <strong>לא חדלת</strong> ונדרת — <strong>איכא</strong> <small>[יש]</small> בזה <strong>חטא.</strong>
 <big>א</big> <strong>תניא</strong> <small>[שנויה</small> ברייתא<small>]</small> : <strong>האומר לאשתו "כל נדרים שתדורי אי אפשי</strong> (אין רצוני) <strong>שתדורי"</strong> או אמר לה <strong>"אין זה נדר" —</strong> <strong>לא</strong> <strong>אמר כלום</strong> שאין זה נוסח של הפרה. ולענין קיום אם אמר לה <strong>"יפה עשית"</strong> או <strong>"אין כמותך"</strong> או <strong>"אם לא נדרת מדירך אני" —</strong> <strong>דבריו קיימין</strong> והרי זה קיומו של הנדר.
 <strong>לא יאמר אדם לאשתו בשבת</strong> כשהוא מפר את נדרה <strong>"מופר ליכי</strong> <small>[לך]</small> <strong>"</strong>או <strong>"בטיל ליכי</strong> <small>[לך]</small> <strong>" כדרך שאומר לה בחול, אלא אומר לה</strong> אם נדרה ממאכל ומשתה <strong>"טלי ואכלי" "טלי ושתי", והנדר בטל מאליו. אמר ר' יוחנן: וצריך</strong> בכל זאת <strong>שיבטל בלבו</strong> את הנדר, ולא די כשאומר לה לאכול או לשתות.
 <strong>תניא</strong> <small>[שנויה</small> ברייתא<small>],</small> <strong>בית שמאי אומרים: בשבת מבטל</strong> את הנדר <strong>בלבו, בחול מוציא בשפתיו</strong> את ביטולו של הנדר. <strong>ובית הלל אומרים: אחד זה ואחד זה</strong> בין בשבת ובין בחול, דיו שיהיה <strong>מבטל בלבו, ואין צריך להוציא בשפתיו.</strong>
 <big>ב</big> <strong>אמר ר' יוחנן: חכם שאמר בלשון בעל,</strong> שאמר שהוא מפר את הנדר, <strong>ובעל שאמר בלשון חכם</strong> שהוא מתיר את הנדר — <strong>לא אמר כלום,</strong> שכל אחד מהם יש לו ייפוי כוח לבטל הנדר באופן זה דווקא, ולא באופן אחר.
 <strong>דתניא</strong> <small>[ש</small>כן <small>שנינו</small> בברייתא<small>]</small> באותו ענין, שעל הכתוב הפותח פרשת נדרים <strong>"זה הדבר</strong> אשר צוה ה'<strong>"</strong> (במדבר ל, ב) אמרו חכמים: מן ההדגשה "זה" למדים כי <strong>החכם מתיר</strong> את הנדר <strong>ואין בעל מתיר. שיכול</strong> הייתי לומר: <strong>ומה חכם שאין מפר</strong> נדר — בכל זאת <strong>מתיר</strong> אותו, <strong>בעל שמפר</strong> נדר <strong>אינו דין שמתיר? תלמוד לומר:</strong>
## דף עח.
 <strong>"זה הדבר",</strong> לומר, בדיוק כפי שנאמר בכתוב: <strong>חכם מתיר, ואין בעל מתיר. תניא אידך</strong> <small>[שנויה</small> ברייתא <small>אחרת]</small> : מה שנאמר <strong>"זה הדבר"</strong> בא ללמד ש<strong>בעל מפר ואין חכם מפר. שיכול</strong> הייתי לומר: <strong>ומה בעל שאין מתיר</strong> נדר — בכל זאת <strong>מפר</strong> אותו, <strong>חכם שמתיר</strong> נדר <strong>אינו דין ש</strong>אף <strong>מפר? תלמוד לומר: "זה הדבר" —</strong> <strong>בעל מפר ואין חכם מפר.</strong>
 ועוד שנינו במדרש ההלכה: <strong>נאמר כאן</strong> בענין נדרים <strong>"זה הדבר", ונאמר להלן "זה הדבר" בשחוטי חוץ,</strong> באיסור לשחוט קרבנות מחוץ למקדש (ויקרא יז, ב). <strong>מה בשחוטי חוץ</strong> מפורש שנאמר הדבר אל <strong>אהרן ובניו וכל ישראל</strong> (כאמור שם "דבר אל אהרן ואל בניו ואל כל בני ישראל") — <strong>אף פרשת נדרים אהרן ובניו וכל ישראל. ומה כאן</strong> בפרשת נדרים (במדבר ל, ב), נאמרה הפרשה אל <strong>ראשי המטות</strong> ("וידבר משה אל ראשי המטות לבני ישראל") — <strong>אף להלן</strong> נאמר הדבר ל<strong>ראשי המטות.</strong>
 ושואלים: <strong>בפרשת נדרים למאי הלכתא</strong> <small>[למה</small> באה <small>ההלכה]</small> בגזירה השווה שהיא בכל ישראל? <strong>אמר רב אחא בר יעקב: להכשיר שלשה הדיוטות,</strong> שאין צורך בראשי המטות — גדולי ישראל וחכמיהם, דווקא. ומקשים: <strong>והא</strong> <small>[והרי]</small> <strong>"ראשי המטות" כתיב</strong> <small>[נאמר]</small> שם במפורש! <strong>אמר רב חסדא ואיתימא</strong> <small>[ויש אומרים]</small> שאמר זאת <strong>ר' יוחנן:</strong> מה שנאמר "ראשי המטות" בנדרים הוא ללמד אפשרות של התרת נדרים גם <strong>ביחיד מומחה,</strong> שמתיר את הנדר ואין צריך לכך בבית דין.
  ושואלים:  <strong>ראשי המטות בשחוטי חוץ למאי הלכתא</strong> <small>[למה,</small> לאיזו <small>הלכה]</small> הוצרכו? <strong>אמר רב ששת: לומר שיש שאלה בהקדש,</strong> שכשם שיכול הנודר נדר להישאל לחכם (או לבית דין של שלושה הדיוטות) ולהתיר נדרו — כך יכול גם המקדיש להישאל ולהתיר הקדש שהקדיש.
 ושואלים: <strong>ל</strong>דעת <strong>בית שמאי</strong> ש<strong>אמר</strong> ש<strong>אין שאלה בהקדש,</strong> הביטוי <strong>"ראשי המטות" דכתיב</strong> <small>[שנאמר]</small> <strong>בשחוטי חוץ למאי הלכתא</strong> <small>[למה,</small> לאיזו <small>הלכה]</small> נאמר? ומשיבים: <strong>בית שמאי לית להו</strong> <small>[אין להם,</small> אינם מקבלים<small>]</small> <strong>גזירה שוה</strong> זו.
  ושואלים: הואיל ואין בית שמאי דורשים גזירה שווה זו — <strong>"זה הדבר"</strong> האמור <strong>בפרשת נדרים למאי כתיב</strong> <small>[למה,</small> לאיזה ענין <small>נאמר]</small>? ומשיבים: <strong>לומר</strong> שיש לנהוג כפי שנאמר בדיוק: <strong>חכם מתיר ואין בעל מתיר,</strong> ומצד שני — <strong>בעל מפר ואין חכם מפר.</strong>
 ועוד שואלים: <strong>"זה הדבר"</strong> שנאמר <strong>בשחוטי חוץ למאי כתיב</strong> <small>[למה נכתב]</small>? ומשיבים: <strong>לומר: על השחיטה</strong> בחוץ <strong>חייב, ואין חייב על המליקה</strong> בחוץ, שאף שבמקדש קרבנות העוף נמלקים דווקא, אם מלק מחוץ למקדש —  אינו עובר משום "שחוטי חוץ".
  ושואלים:  <strong>אלא לבית שמאי</strong> אם אינם לומדים גזירה שווה בין פרשת נדרים ושחוטי חוץ, דין זה <strong>להכשיר שלשה הדיוטות</strong> בהתרת נדרים <strong>מנלן</strong> <small>[מניין לנו]</small>? ומשיבים: <strong>נפקא להו</strong> <small>[יוצא,</small> נלמד <small>להם]</small> הדבר <strong>מ</strong>מה שפירשו ל<strong>רב אסי בר נתן.</strong>
 <strong>דכתיב</strong> <small>[שנאמר]:</small> <strong>"וידבר משה את מעדי ה' אל בני ישראל"</strong> (ויקרא כג, מד) <strong>והתניא</strong> <small>[ושנויה</small> ברייתא<small>],</small> <strong>ר' יוסי הגלילי אומר: "מועדי" נאמרו, ולא נאמרה שבת בראשית עמהן. בן עזאי אומר: "מועדי" נאמרו ולא נאמר פרשת נדרים עמהן.</strong> עד כאן לשון הברייתא.
  ומסופר:  <strong>רב אסי בר נתן קשיא ליה הא מתניתא</strong> <small>[</small>היתה <small>קשה לו ברייתא זו].</small> <strong>אתא</strong> <small>[בא]</small> <strong>לנהרדעא לקמיה</strong> <small>[לפני]</small> <strong>רב ששת ולא אשכחיה</strong> <small>[מצאו]</small> שם, <strong>אתא אבתריה</strong> <small>[בא אחריו]</small> <strong>למחוזא</strong> כדי לשאול דבר זה. <strong>אמר ליה</strong> <small>[לו]</small> רב אסי בר נתן: האם אפשר לומר כי <strong>מועדי ה' נאמרו, ולא נאמרה שבת בראשית עמהן?</strong>
 <strong>והא כתיב</strong> <small>[והרי נאמר]</small> <strong>שבת עמהן</strong> באותה פרשה עצמה (הן בויקרא פרק כג, והן בבמדבר פרק כח)! <strong>ותו</strong> <small>[ועוד]</small> : איך אפשר לומר <strong>מועדי ה' נאמרו ולא נאמרה פרשת נדרים עמהן? והא מסיטרא כתיבא</strong> <small>[והרי בצד</small> היא <small>כתובה],</small> מיד אחרי פרשת המועדות שבספר במדבר (פרק כח)! <strong>אמר ליה</strong> <small>[לו]</small> רב ששת: <strong>הכי קתני</strong> <small>[כך שנה],</small> כך יש להבין את הדברים:
## דף עח:
 <strong>מועדי ה' צריכין קידוש בית דין,</strong> שזמני המועדים נקבעים רק על פי בית דין המקדשים את החודש, <strong>שבת בראשית אין צריכה קידוש בית דין,</strong> שקדושתה חלה מעצמה, ואין צורך בהחלטת בית הדין לשם כך, וזו כוונת מה שאמרו שלא נאמרה שבת עם שאר המועדים.
  וכך יש להבין גם את דברי בן עזאי: <strong>מועדי ה' צריכין מומחה,</strong> שאין קביעת המועדים אלא על פי בית דין מומחים, <strong>ואין פרשת נדרים צריכין מומחה</strong> אלא <strong>אפילו בית דין</strong> של <strong>הדיוטות</strong> יכולים להתיר נדרים.
  ומקשים:  <strong>והא</strong> <small>[והרי]</small> <strong>בפרשת נדרים "ראשי המטות" כתיב</strong> <small>[נאמר]</small> (במדבר ל, ב), ואיך אפשר לומר שיעשו זאת הדיוטות? <strong>אמר רב חסדא ואיתימא</strong> <small>[ויש אומרים]</small> <strong>ר' יוחנן:</strong> מה שנאמר "ראשי המטות" בא ללמדנו שגם <strong>ביחיד מומחה</strong> אפשר להתיר נדר.
 <big>א</big> <strong>אמר ר' חנינא:</strong> בעל <strong>השותק</strong> לאחר ששמע את אשתו נודרת <strong>על מנת למיקט</strong> (לצער) את אשתו, כדי שתצטרך לסבול בקיום נדרה, אך בליבו הפר לה, הרי זה <strong>מפר</strong> לה בפיו <strong>אפילו מכאן ועד עשרה ימים. מתיב</strong> <small>[מקשה]</small> <strong>רבא</strong> ממה ששנינו בברייתא: <strong>אימתי אמרו</strong> שאם <strong>מת הבעל</strong> (הארוס) <strong>נתרוקנה רשות לאב —</strong> <strong>בזמן שלא שמע הבעל, או ששמע ושתק, או ששמע והפר ומת בו ביום. אבל</strong> אם <strong>שמע וקיים, או ששמע ושתק ומת ביום של אחריו —</strong> <strong>אין יכול להפר.</strong>
 <strong>מאי לאו</strong> <small>[האם לא]</small> מה שאמרו "שמע ושתק" הוא אפילו <strong>בשותק על מנת למיקט</strong> (לצער) אותה? ודוחים: <strong>לא,</strong> מדובר שם דווקא <strong>בשותק על מנת לקיים.</strong> ומקשים: <strong>אי הכי</strong> <small>[אם כך]</small> <strong>היינו</strong> <small>[הרי זה</small> בדיוק<small>]</small> מה ששנינו <strong>או שמע וקיים! אלא</strong> יש לתרץ בדרך אחרת, ששם מדובר <strong>בשותק סתם,</strong> שלא נתכוון לכלום.
 <strong>מתיב</strong> <small>[מקשה]</small> <strong>רב חסדא</strong> ממקום אחר: שנינו: <strong>חומר</strong> (חומרה) <strong>בהקם,</strong> בקיום נדרים, <strong>מבהפר,</strong> מבהפרת נדרים, <strong>ו</strong>חומר <strong>בהפר מבהקם;</strong> כיצד? <strong>חומר בהקם —</strong> 
## דף עט.
 <strong>שהשתיקה</strong> עצמה <strong>מקיימת</strong> את הנדר, <strong>ואין שתיקה מבטלת</strong> אותו. כלומר, אם <strong>קיים</strong> את נדר אשתו <strong>בלבו,</strong> שהסכים בליבו שיהא נדר זה קיים — הרי זה <strong>קיים, הפר בלבו —</strong> <strong>אינו מופר.</strong> ואגב כך מוסיפים: אם <strong>קיים</strong> נדר — <strong>אין יכול להפר</strong> אותו עוד, וכן אם <strong>הפר —</strong> <strong>אין יכול לקיים.</strong> על כל פנים <strong>קתני</strong> <small>[שנה]</small> שם: <strong>שהשתיקה מקיימת, מאי לאו</strong> <small>[האם לא]</small> מדובר אפילו <strong>בשותק על מנת למיקט</strong> (לצער)?
  ודוחים:  <strong>לא,</strong> מדובר פה <strong>בשותק על מנת לקיים.</strong> ואומרים: אם כן <strong>היינו</strong> <small>[הריהו</small> בדיוק<small>]</small> כמו הדין הבא: <strong>קיים בלבו קיים!</strong> ודוחים: <strong>אלא</strong> "שותק" פירושו <strong>בשותק סתם,</strong> שלא נתכוון לכלום.
 על הברייתא שואלים: <strong>אשכחן</strong> <small>[מצאנו]</small> איפוא שיש <strong>חומר בהקם מבהפר, ואולם</strong> שיש חומר <strong>בהפר מבהקם מנא לן</strong> <small>[מניין לנו],</small> כלומר, מה הוא דין זה? <strong>אמר ר' יוחנן: נשאלין על ההקם,</strong> כלומר, יכול אדם להישאל לחכם, ולומר שהוא מתחרט על זה שקיים נדר שנדרה אשתו, ויתיר לו החכם את הקמתו, <strong>ואין נשאלין על ההפר.</strong>
 <strong>מתיב</strong> <small>[מקשה]</small> <strong>רב כהנא</strong> על ר' חנינא הסבור שהשותק על מנת למיקט יכול להפר אף לאחר כמה ימים. שנינו במדרש ההלכה על הכתוב: <strong>"ואם החרש יחריש לה אישה" וגו'</strong> (במדבר ל, טו), ואמרו חכמים כי <strong>בשותק על מנת למיקט הכתוב מדבר. אתה אומר בשותק על מנת למיקט, או אינו אלא בשותק על מנת לקיים?</strong>
 <strong>כשהוא אומר "כי החריש לה"</strong> (במדבר ל, טו) <strong>הרי בשותק על מנת לקיים הכתוב מדבר, הא</strong> <small>[הרי]</small> <strong>מה אני מקיים</strong> לשם מה נכתב עוד <strong>"אם החרש יחריש לה אישה"</strong> — <strong>בשותק על מנת למיקט הכתוב מדבר,</strong> שאף דבר זה נחשב כקיום! והרי זו <strong>תיובתא</strong> <small>[קושיה חמורה]</small> לדברי ר' חנינא.
  לגופה של הלכה זו שואלים: <strong>ולוקים</strong> <small>[ושיעמיד,</small> יסביר<small>]</small> התנא את הכתוב כפי שהסברנו את הברייתות: <strong>הא</strong> <small>[זה] —</small> <strong>בשותק על מנת לקיים, הא</strong> <small>[זה] —</small> <strong>בשותק סתם!</strong> ומשיבים: <strong>קראי יתירי כתיבי</strong> <small>[כתובים יתרים נאמרו]</small> שם בהחרשה, ובהכרח יש לפרש שבכל אופן שהוא שותק הרי הנדר קיים.
  ועוד <strong>מתיב</strong> <small>[מקשה]</small> <strong>רבא</strong> על דברי ר' חנינא, שנינו: <strong>נדרה</strong> בשבת <strong>עם חשכה,</strong> כלומר, סמוך לחשיכה — <strong>מפר לה עד שלא</strong> (לפני) <strong>חשכה, שאם לא הפר</strong> לה קודם <strong>וחשכה —</strong> <strong>אינו יכול</strong> עוד <strong>להפר. אמאי</strong> <small>[מדוע]</small> כך? <strong>להוי</strong> <small>[שיהיה]</small> דינו של זה שאינו מפר משום כבוד השבת <strong>כשותק על מנת למיקט!</strong> הרי זו שוב <strong>תיובתא</strong> <small>[קושיה חמורה]</small> על ר' חנינא.
  ועוד <strong>מתיב</strong> <small>[מקשה]</small> <strong>רב אשי</strong> ממה ששנינו: אמר הבעל לאחר שנגמר היום בו נדרה אשתו: <strong>"יודע אני שיש נדרים אבל איני יודע שיש מפירין",</strong> כלומר, שבעל יכול להפר נדרי אשתו. ולכן לא הפר לה — <strong>יפר</strong> את הנדר אף לאחר זמן. אמר: <strong>"יודע אני שיש מפירין אבל איני יודע שזה נדר",</strong> כלומר, שגם נדר זה הוא בכלל הנדרים שברשותו להפר. ולכן לא הפר — <strong>ר' מאיר אומר: לא יפר, וחכמים אומרים: יפר.</strong>
 <strong>ואמאי</strong> <small>[ומדוע]</small> לא יפר? <strong>ליהוי</strong> <small>[שיהא]</small> דינה של שתיקה בטעות, לפחות <strong>כשותק על מנת למיקט</strong> שיכול להפר לאחר זמן לשיטת ר' חנינא! אלא משמע שאף במקרה זה שתיקתו נחשבת כקיום. ומסכמים: <strong>תיובתא</strong> <small>[קושיה חמורה]</small> לשיטת ר' חנינא הסבור ששותק על מנת למיקט יכול להפר אחר כמה ימים, ונדחו דבריו.
 
 <big>א משנה</big> <strong>ואלו נדרים שהוא,</strong> הבעל או האב <strong>מפר: דברים שיש בהן ענוי נפש</strong> לנודרת, כגון שנודרת: <strong>"אם ארחץ" ו"אם לא ארחץ", "אם אתקשט" ו"אם לא אתקשט".</strong>
## דף עט:
 <strong>אמר ר' יוסי: אין אלו נדרי ענוי נפש. ואלו הן נדרי ענוי נפש:</strong> כגון ש<strong>אמרה "קונם פירות העולם עלי" —</strong> <strong>הרי זה יכול להפר,</strong> מפני שבודאי יש בכך עינוי נפש. אבל אם אמרה <strong>"</strong>קונם <strong>פירות מדינה זו עלי" —</strong> <strong>יביא לה מ</strong>פירות <strong>מדינה אחרת.</strong> וכן אם אמרה <strong>"</strong>קונם <strong>פירות חנווני זה עלי" —</strong> <strong>אינו יכול להפר,</strong> שאין זה עינוי נפש, שהרי יכול לקנות פירות מחנווני אחר. <strong>ואם לא היתה פרנסתו</strong> (צרכי מחייתו) <strong>אלא ממנו</strong> מחנווני זה — <strong>הרי זה יפר,</strong> אלו <strong>דברי ר' יוסי.</strong>
 <big>א גמרא</big> שואלים על המשנה: וכי רק <strong>נדרי ענוי נפש הוא</strong> ש<strong>מפר,</strong> ונדרים <strong>שאין בהן ענוי נפש אינו מפר? והא תניא</strong> <small>[והרי שנינו</small> בברייתא<small>]:</small> מה שנאמר: <strong>"בין איש לאשתו בין אב לבתו"</strong> (במדבר ל, יז) — <strong>מלמד שהבעל מפר נדרים שבינו לבינה,</strong> גם אם אין בהם עינוי נפש, אלא שהם פוגעים ביחסים ביניהם!
 <strong>אמרי</strong> <small>[אומרים]:</small> <strong>הלין והלין</strong> <small>[אלה ואלה]</small> <strong>מפר, מיהו</strong> <small>[אבל]</small> יש הבדל ביניהם; כי נדרים של <strong>ענוי נפש,</strong> כשהוא מפר — <strong>מפר לעולם. אבל</strong> נדרים ש<strong>אין בהן ענוי נפש</strong> אלא רק בינו לבינה, <strong>כדאיתה תחותיה</strong> <small>[כאשר היא תחתיו,</small> נשואה לו<small>] —</small> <strong>הויא</strong> <small>[הרי זו]</small> <strong>הפרה, מכי</strong> <small>[מזמן]</small> ש<strong>מגרש לה</strong> (אותה) — <strong>חייל עלה</strong> <small>[חל עליה]</small> <strong>נדרה.</strong> וזה, כאמור — <strong>בדברים שבינו לבינה שאין בהן ענוי נפש. אבל</strong> בדברים שבינו לבינה ו<strong>יש בהן</strong> גם <strong>ענוי נפש —</strong> <strong>לא חייל</strong> <small>[חל]</small> <strong>עליה נדרה</strong>  גם לאחר שיצאה מרשות בעלה.
  ושואלים:  <strong>ודברים שאין בהן ענוי נפש, כי</strong> <small>[כאשר]</small> <strong>מגרש לה</strong> (אותה), האם <strong>חיילא עלה</strong> <small>[חלים עליה]?</small> <strong>והא תנן</strong> <small>[והרי שנינו</small> במשנה<small>]</small> שכשאשה אסרה בקונם את מעשה ידיה לבעלה, <strong>ר' יוחנן בן נורי אומר: יפר</strong> את הנדר, <strong>שמא יגרשנה</strong> <strong>ותהא אסורה לו</strong> מאותה שעה לעולם במעשה ידיה, ולא יוכל להחזירה. <strong>אלמא</strong> <small>[מכאן]</small> אנו למדים: <strong>כי</strong> <small>[כאשר]</small> <strong>מגרש לה</strong> <small>[אותה]</small> <strong>ומפר לה מעיקרא</strong> <small>[מתחילה]</small> בזמן שהיא תחתיו — <strong>הויא</strong> <small>[הרי זו]</small> <strong>הפרה</strong> לעולם. ואין אומרים שכיון שאין בנדר עינוי נפש יחול הנדר לאחר הגירושין!
  על כן <strong>אמרי</strong> <small>[אומרים]</small> באופן אחר: <strong>הלין והלין</strong> <small>[אלה ואלה]</small> נדרי עינוי נפש ונדרים שבינו לבינה, הפרתו <strong>הויא</strong> <small>[הריהי]</small> <strong>הפרה</strong> לעולם. <strong>אלא,</strong> יש הבדל אחר ביניהם: <strong>נדרי ענוי נפש</strong> כשמפר הריהו <strong>מפר</strong> לגמרי, <strong>בין לעצמו</strong> כאשר היא נשואה או ראויה להינשא לו, <strong>ובין לאחרים</strong> כאשר תינשא לאיש אחר. ואילו נדרים ש<strong>אין בהן ענוי נפש, לעצמו</strong> בצד שהנדר נוגע אליו — <strong>מפר</strong> לעולם, אבל דברים שנוגעים <strong>לאחרים אינו מפר. ו</strong>לפי זה <strong>הכי קתני</strong> <small>[כך שנה</small> במשנה<small>]:</small> <strong>אלו נדרים שהוא מפר בין לעצמו ובין לאחרים —</strong> <strong>נדרים שיש בהן ענוי נפש.</strong>
 <big>ב</big> שנינו במשנה בכלל נדרי עינוי נפש כשאמרה <strong>"אם ארחץ",</strong> ור' יוסי חולק ואומר שאין זה נדר עינוי נפש. ושואלים: <strong>היכי קאמר</strong> <small>[כיצד היא אומרת]?</small> שהרי כשאומרת "אם ארחץ" משמע שלא זה הוא עיקר נדרה, אלא נדרה בדבר מסויים, שנתלה באם תרחץ או לא תרחץ. <strong>אילימא</strong> <small>[אם תאמר]</small> ש<strong>אמרה</strong> בלשון <strong>"קונם פירות עולם עלי אם ארחץ" —</strong> <strong>למה לה הפרה</strong> כלל? <strong>לא תרחץ ולא ליתסרן</strong> <small>[ייאסרו]</small> <strong>פירות</strong> ה<strong>עולם אלו עלה</strong> <small>[עליה]!</small>
 <strong>ועוד</strong> יש לשאול מצד אחר: <strong>בהא לימא</strong> <small>[ב</small>נדר כגון <small>זה יאמר]</small> <strong>ר' יוסי אין אלו נדרי ענוי נפש?</strong> הלא יש לחשוש <strong>דלמא רחצה ואיתסרו</strong> <small>[שמא תרחץ וייאסרו]</small> <strong>פירות עולם עלה</strong>.
## דף פ.
 <strong>ואלא</strong> נפרש כך: <strong>דאמרה</strong> <small>[ש</small>היא <small>אומרת]</small> <strong>"קונם הנאת רחיצה עלי לעולם אם ארחץ" משום הכי</strong> <small>[כך]</small> <strong>מיפר לה. דהיכי תעביד</strong> <small>[ש</small>כן <small>כיצד תעשה]</small> בלא הפרה? אם <strong>תרחץ</strong> — על ידי כך <strong>מתסרא</strong> <small>[נאסרת]</small> <strong>הנאת רחיצה עלה</strong> <small>[עליה],</small> אם <strong>לא תרחץ —</strong> <strong>אית</strong> <small>[יש]</small> <strong>לה ניוולא</strong> <small>[ניוול],</small> כיעור ומיאוס על ידי כך. <strong>ור' יוסי</strong> שאומר שאין אלה נדרי עינוי נפש <strong>סבר</strong> <small>[סבור]:</small> <strong>אפשר</strong> ש<strong>לא רחצה</strong> <small>[תרחץ],</small> <strong>ולניוול לא חיישינן</strong> <small>[אין אנו חוששין].</small>
 ומקשים: <strong>אי הכי</strong> <small>[אם כך]</small> אתה מפרש, <strong>ליתני הכי</strong> <small>[שישנה כך],</small> <strong>רבי יוסי אומר:</strong> <strong>תנאי זה אין בו</strong> משום <strong>ענוי נפש!</strong>
 <strong>אלא</strong> צריך לפרש <strong>דאמרה</strong> <small>[שאומרת]</small> <strong>"הנאת רחיצה עלי לעולם אם ארחץ היום". ור' יוסי סבר:</strong> אם לא תרחץ היום אין בכך כלום, כיון ש<strong>ניוול דחד יומא</strong> <small>[של יום אחד]</small> <strong>לא שמיה</strong> <small>[אין שמו]</small> <strong>ניוול.</strong>
## דף פ:
 ושואלים: <strong>שנית</strong> <small>[תירצת,</small> הסברת<small>]</small> את הביטוי כשנדרה <strong>"אם ארחץ".</strong> אבל <strong>"אם לא ארחץ" היכי דמי</strong> <small>[כיצד הוא בדיוק]?</small> <strong>אלימא דאמרה</strong> <small>[אם לומר שאומרת]</small> כך: <strong>"תיתסר</strong> <small>[תיאסר]</small> <strong>הנאת רחיצה לעולם עלי אם לא ארחץ היום" —</strong> <strong>למה לה הפרה? תתסחי</strong> <small>[תרחץ]</small> היום! <strong>אמר רב יהודה: דאמרה</strong> <small>[שאומרת]</small> <strong>"הנאת רחיצה</strong> אסורה <strong>עלי לעולם אם לא ארחץ במי משרה"</strong>  (מים ששורים בהם את הפשתים), שהם מסריחים. ויכול להפר נדר זה, לפי שגורם לה ניוול.
  ושואלים: אם כן  <strong>דכוותיה דקתני</strong> <small>[כיוצא בו מה שהוא שונה]</small> <strong>"אם לא אתקשט"</strong> צריך אתה לפרש ביטוי זה של נדר באותו אופן — שתולה את הנדר "הנאת קישוט עלי" בדבר המאוס כגון: <strong>אם לא אתקשט בנפט.</strong> אולם דבר זה <strong>לכלוך הוא</strong> ולא ניתן לקרוא לכך קישוט!
  אלא <strong>אמר [רב יהודה]</strong> כך צריך לפרש: <strong>דאמרה</strong> <small>[שהיא אומרת]</small> <strong>"הנאת רחיצה</strong> אסורה <strong>לעולם עלי אם ארחץ היום, ושבועה שלא ארחץ</strong> היום <strong>",</strong> שעל ידי צירוף הנדר והשבועה אוסרת עצמה ברחיצה לעולם. או שאמרה <strong>"הנאת קישוט עלי לעולם אם אתקשט היום, ושבועה שלא אתקשט".</strong>
 <strong>אמר ליה</strong> <small>[לו]</small> <strong>רבינא לרב אשי:</strong> לפי <strong>האי</strong> <small>[</small>פירוש <small>זה]</small> <strong>"אלו נדרים ושבועות" מיבעי ליה למיתני</strong> <small>[צריך היה לו לשנות]</small> במשנתנו! <strong>אמר ליה</strong> <small>[לו]:</small> <strong>תני</strong> <small>[שנה]</small> באמת כך במשנתנו: <strong>אלו נדרים ושבועות. ואיבעית אימא</strong> <small>[ואם תרצה אמור]:</small> <strong>שבועות נמי</strong> <small>[גם כן]</small> <strong>היינו</strong> <small>[הריהן]</small> בכלל לשון <strong>נדרים. דתנן</strong> <small>[ש</small>כן <small>שנינו</small> במשנה<small>]:</small> האומר <strong>"כנדרי רשעים"</strong> — הרי זה <strong>נדר בנזיר ובקרבן ובשבועה.</strong> משמע שאף שבועה היא בכלל לשון נדר.
 <big>א</big> ושואלים: <strong>ו</strong>כי <strong>אמרו</strong> <small>[אומרים]</small> <strong>רבנן</strong> <small>[חכמים]:</small> <strong>רחיצה אית</strong> <small>[יש]</small> <strong>בה ענוי נפש כי לא רחצה</strong> <small>[כאשר אינה רוחצת]?</small> <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>אף על פי שאסור</strong> ביום הכיפורים <strong>בכולן,</strong> בכל סוגי העינוי: באכילה ושתייה, רחיצה וסיכה, תשמיש המיטה ונעילת הסנדל — <strong>אין ענוש כרת אלא באוכל ושותה</strong> <strong>ועושה מלאכה בלבד. ואי אמרת</strong> <small>[ואם אתה אומר]</small> <strong>כי לא רחצה</strong> <small>[כאשר אינה רוחצת]</small> <strong>איכא</strong> <small>[יש</small> בכך<small>]</small> <strong>ענוי,</strong> ומשום כך יש רשות לבעל להפר נדר כזה של אשתו, אם כן <strong>ביום הכיפורים כי רחץ</strong> <small>[כאשר</small> אדם מישראל <small>רוחץ]</small> <strong>ליחייב</strong> <small>[שיתחייב]</small> על כך <strong>כרת,</strong> שהרי נאמר ביום הכיפורים: "כי כל הנפש אשר לא תעונה בעצם היום הזה ונכרתה מעמיה" (ויקרא כג, כט) והרוחץ ביטל על ידי רחיצתו סוג זה של עינוי!
 <strong>אמר רבא: מענינא דקרא</strong> <small>[מעניינו של הכתוב]</small> אנו למדים מה משמעות אותו עינוי. <strong>גבי</strong> <small>[אצל]</small> <strong>יום הכיפורים דכתיב</strong> <small>[שנאמר]</small> בו <strong>"</strong>בעשור לחודש <strong>תענו את נפשתיכם"</strong> (ויקרא טז, כט), עניינו — <strong>מילתא דידע עינויא השתא</strong> <small>[דבר שיודע</small> ומרגיש את <small>העינוי</small> שבו כבר <small>עכשיו]</small> ביום הכיפורים עצמו, ובמניעת אכילה ושתייה סובל תוך זמן קצר. אבל במניעת <strong>רחיצה לא ידע עינויא השתא</strong> <small>[אינו יודע</small> מרגיש את <small>העינוי עכשיו],</small> אלא הצער בא לאחר זמן. ומצד שני <strong>גבי</strong> <small>[אצל]</small> <strong>נדרים דכתיב</strong> <small>[שנאמר]:</small> <strong>"כל נדר וכל שבעת אסר לענת נפש...</strong> ואישה יפירנו<strong>"</strong> (במדבר ל, יד), עניינו — <strong>מילתא דאתיא ליה</strong> <small>[דבר שבאה בו]</small> <strong>לידי ענוי, וכי לא רחצה אתיא</strong> <small>[וכאשר אינה רוחצת באה]</small> בסופו של דבר <strong>לידי ענוי.</strong>
 <big>ב</big> <strong>ו</strong>עוד <strong>רמי</strong> <small>[ומשליכים</small> מראים סתירה<small>]</small> מדברי <strong>ר' יוסי</strong> על דברי <strong>ר' יוסי</strong> עצמו, ששנינו: <strong>מעיין של בני העיר</strong> והיו גם אחרים נזקקים למי המעיין, אם המדובר ב<strong>חייהן</strong> של בני העיר, כלומר, הצורך במים לשתייה, <strong>וחיי אחרים —</strong> <strong>חייהן קודמין לחיי אחרים.</strong> וכן אם היה צורך במעיין להשקיית בהמות <strong>בהמתם [ובהמת אחרים —</strong> <strong>בהמתם] קודמת לבהמת אחרים.</strong> וכן <strong>כביסתן וכביסת אחרים —</strong> <strong>כביסתן קודמת לכביסת אחרים.</strong> אבל היה הצורך במי המעיין ל<strong>חיי אחרים וכביסתן</strong> של בני העיר — <strong>חיי אחרים קודמין לכביסתן.</strong>
 <strong>ר' יוסי אומר:</strong> אף <strong>כביסתן קודמת לחיי אחרים,</strong> משום שמניעת כביסה יש בה צער מרובה וסכנה. ומעתה <strong>השתא</strong> <small>[עכשיו,</small> הרי<small>]</small> אם <strong>כביסה</strong> של בגדים <strong>אמר ר' יוסי יש בה צער</strong> ועינוי במניעתה,
## דף פא.
 <strong>גוף כולו לא כל שכן</strong> שאם אינו מתרחץ שיש לו צער?! ודוחים: <strong>אמרי</strong> <small>[אומרים]</small> : <strong>אין</strong> <small>[כן],</small> צער מניעת <strong>כביסה אלימא</strong> <small>[חזקה,</small> גדולה<small>]</small> <strong>לר' יוסי</strong> מצער מניעת רחיצת הגוף. וכפי ש<strong>אמר שמואל: האי ערבוביתא דרישא</strong> <small>[לכלוך זה שבראש] —</small> <strong>מתיא</strong> <small>[מביא]</small> <strong>לידי עוירא</strong> <small>[עיוורון],</small> <strong>ערבוביתא דמאני</strong> <small>[לכלוך שבבגדים] —</small> <strong>מתיא</strong> <small>[מביא]</small> <strong>לידי שעמומיתא</strong> <small>[שגעון],</small> <strong>ערבוביתא דגופא</strong> <small>[לכלוך שבגוף] —</small> <strong>מתיא</strong> <small>[מביא]</small> <strong>לידי שיחני וכיבי</strong> <small>[שחינים ופצעים]</small> שאין הם כה חמורים כשגעון וכעיוורון. ומכאן יש לומר כי לר' יוסי לכלוך בגדים מסוכן יותר מאשר לכלוך הגוף.
 <big>א</big> ובאותו ענין מספרים: <strong>שלחו</strong> חכמים <strong>מתם</strong> <small>[משם,</small> מארץ ישראל לבבל<small>]</small> : <strong>הזהרו בערבוביתא</strong> <small>[בלכלוך]</small> שדבר זה יכול להביא למחלות. <strong>הזהרו בחבורה,</strong> שתלמדו תורה בחבורה ולא ביחידות. <strong>הזהרו בבני עניים</strong> ללמדם, <strong>שמהן תצא תורה, שנאמר: "יזל מים מדליו"</strong> (במדבר כד, ז), שמפרשים: מן הדלים שבו, <strong>שמהן תצא תורה</strong> המשולה למים ("וזרעו כמים רבים").
  ובאותו ענין מבררים: <strong>ומפני מה</strong> בדרך כלל <strong>אין מצויין תלמידי חכמים לצאת תלמידי חכמים מבניהן</strong> אלא מבני עניים שאינם תלמידי חכמים? <strong>אמר רב יוסף: שלא יאמרו</strong> אנשים: <strong>תורה ירושה היא להם,</strong> ולכן אין מצוי שיהיו כל בני תלמידי החכמים תלמידי חכמים גם הם. <strong>רב ששת בריה</strong> <small>[בנו]</small> של <strong>רב אידי אומר: כדי שלא יתגדרו</strong> (יתגאו) <strong>על הצבור,</strong> אם היו יודעים שאף הם יהיו חכמים כאבותיהם. <strong>מר זוטרא אומר: מפני שהן מתגברין על הצבור</strong> מפני כבוד אבותיהם, ונענשים משום כך. <strong>רב אשי אומר: משום דקרו לאינשי "חמרי"</strong> <small>[שקוראים לאנשים</small> רגילים <small>"חמורים"].</small>
 <strong>רבינא אומר:</strong> הם נענשים משום <strong>שאין מברכין בתורה תחלה.</strong> וכפי ש<strong>אמר רב יהודה אמר רב: מאי דכתיב</strong> <small>[מהו שנאמר]:</small> <strong>"מי האיש החכם ויבן את זאת</strong> ואשר דבר פי ה' אליו ויגידה על מה אבדה הארץ נצתה כמדבר מבלי עובר<strong>"</strong> (ירמיה ט, יא)? <strong>דבר זה</strong> ("על מה אבדה הארץ נצתה כמדבר מבלי עובר") <strong>נשאל לחכמים</strong> ("האיש החכם") <strong>ולנביאים</strong> ("ואשר דיבר פי ה' אליו") <strong>ולא פירשוהו,</strong>
 <strong>עד שפירשו הקדוש ברוך הוא בעצמו, דכתיב</strong> <small>[שנאמר]</small> מיד אחר כך: <strong>"ויאמר ה' על עזבם את תורתי</strong> אשר נתתי לפניהם ולא שמעו בקולי ולא הלכו בה" (ירמיה ט, יב). ולכאורה <strong>היינו</strong> <small>[זהו]</small> <strong>"לא שמעו בקולי" היינו</strong> <small>[זהו]</small> <strong>"לא הלכו בה"! אמר רב יהודה אמר רב:</strong> הכוונה בביטוי "לא הלכו בה" היא <strong>שאין מברכין בתורה תחלה,</strong> ועל כך נענשים בעונשים החמורים הנזכרים שם.
 <big>ב</big> ועוד בענין הכביסה, מסופר: <strong>איסי בר יהודה לא אתא</strong> <small>[בא]</small> <strong>למתיבתא</strong> <small>[לישיבה]</small> של <strong>ר' יוסי תלתא יומי</strong> <small>[שלשה ימים].</small> <strong>אשכחיה</strong> <small>[מצא אותו]</small> <strong>ורדימוס</strong> בנו של <strong>ר' יוסי, אמר ליה</strong> <small>[לו]:</small> <strong>מאי טעמא</strong> <small>[מה טעם]</small> <strong>לא אתי מר לבי מדרשא</strong> <small>[לא בא אדוני לבית המדרש]</small> של <strong>אבא הא תלתא יומין</strong> <small>[זה שלשה ימים]?</small> <strong>אמר ליה</strong> <small>[לו]:</small> <strong>כי טעמיה דאבוך לא ידענא, היכא איתאי</strong> <small>[כאשר</small> את <small>טעמו,</small> סברתו <small>של אביך אינני יודע, איך אבוא]?</small> <strong>אמר ליה</strong> <small>[לו]:</small> <strong>לימא מר מאי קאמר ליה, דלמא ידענא טעמיה</strong> <small>[יאמר אדוני מה אמר לו</small> אבי, <small>שמא יודע אני</small> את <small>טעמו].</small> <strong>אמר ליה</strong> <small>[לו]:</small> <strong>הא דתניא</strong> <small>[זו ששנויה</small> בברייתא<small>]</small> <strong>ר' יוסי אומר: כביסתן קודמין לחיי אחרים, קרא מנלן</strong> <small>[כתוב,</small> פסוק המלמד על כך <small>מניין לנו]?</small>
 <strong>אמר ליה</strong> <small>[לו]:</small> <strong>דכתיב</strong> <small>[שנאמר]</small> בערי הלויים: <strong>"ומגרשיהם יהיו לבהמתם</strong> ולרכושם ולכל חיתם<strong>"</strong> (במדבר לה, ג). ונברר <strong>מאי</strong> <small>[מה</small> פירוש<small>]</small> <strong>"חיתם"? אילימא</strong> <small>[אם תאמר]</small> <strong>חיה</strong> ממש — <strong>והלא חיה בכלל בהמה היא,</strong> ודי היה במה שאמר לפני כן "בהמתם". <strong>אלא מאי</strong> <small>[מה</small> פירוש<small>]</small> <strong>"חיתם"</strong> — אם תאמר <strong>חיותא</strong> <small>[חייהם,</small> חיותם<small>]</small> <strong>ממש, פשיטא</strong> <small>[פשוט]</small> שלשם כך קיבלו הלויים את הערים! <strong>אלא לאו</strong> <small>[האם אין</small> הכוונה<small>]</small> לענין <strong>כביסה, דהא איכא צערא דערבוביתא</strong> <small>[שהרי יש צער של לכלוך]</small> במניעת כביסה, והרי זה כצרכי חיים ("חייתם") ולכן קודמת כביסתם של בני העיר לחייהם של אחרים.
 <big>ג</big> על הנדרים "אם ארחץ" "אם לא ארחץ" "אם אתקשט" ו"אם לא אתקשט" <strong>אמר ר' יוסי</strong> במשנה: <strong>אין אלו נדרי ענוי נפש. איבעיא להו</strong> <small>[נשאלה להם</small> ללומדים<small>]:</small> <strong>לר' יוסי, מהו שיפר</strong> נדרים אלה <strong>משום דברים שבינו לבינה?</strong> ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר ר' יוסי: אין אלו נדרי עינוי נפש,</strong> משמע: <strong>אבל דברים שבינו לבינה הויין</strong> <small>[הינם].</small>
 ודוחים: <strong>דלמא לדידהו קאמר להו</strong> <small>[שמא,</small> לחכמים ולשיטתם <small>שלהם אמר להם]:</small> <strong>לדידי</strong> <small>[ל</small>שיטתי <small>שלי]</small> <strong>אפילו דברים שבינו לבינה לא הויין</strong> <small>[אינם].</small> <strong>לדידכו, דאמריתו הויין</strong> <small>[לשיטה שלכם, שאתם אומרים</small> שאלה <small>הם]</small> <strong>נדרי עינוי נפש —</strong> <strong>אודו</strong> <small>[הודו]</small> <strong>לי</strong> ש<strong>אין אלו נדרי עינוי נפש.</strong>
 ואם כן חוזרת השאלה: <strong>מאי</strong> <small>[מה]</small> סבור ר' יוסי? <strong>רב אדא בר אהבה אומר: מפר</strong> משום דברים שבינו לבינה, <strong>רב הונא אומר: אין מפר</strong>
## דף פא:
 <strong>שלא מצינו</strong> (מצאנו) <strong>שועל שמת בעפר פיר</strong> (חפירה) שהוא חי בה —  כך אין הדבר מפריע לבעל לתשמיש אף על פי שאין אשתו מקושטת.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אדא בר אהבה: דברים שיש בהן עינוי נפש —</strong> <strong>מפר, בין</strong> כשהנדרים הם בדברים <strong>בינו לבינה, בין</strong> כשהם <strong>בינה לבין אחרים.</strong> נדרים <strong>שאין בהן עינוי נפש; בינו לבינה —</strong> <strong>מפר, בינה לבין אחרים —</strong> <strong>אינו מפר. כיצד? אמרה "קונם פירות עלי" —</strong> <strong>הרי זה יפר,</strong> שהוא בכלל נדרי עינוי נפש. <strong>"קונם שאיני עושה לפי אבא, לפי אחיך, לפי אביך, לפי אחי, ושלא אתן תבן לפני בהמתך ומים לפני בקרך" —</strong> <strong>אין יכול להפר,</strong> שאין נדרים אלה נוגעים ביחסים ביניהם, וגם אינם עינוי נפש.
  אם נדרה <strong>"שלא אכחול</strong> את עיני <strong>",</strong> או <strong>"שלא אפקוס</strong> (בצבע אדום) את לחיי <strong>",</strong> או <strong>"שלא אשמש מטתי" —</strong> <strong>יפר משום דברים שבינו לבינה.</strong>
 אם אמרה <strong>"שלא אציע לך</strong> את <strong>מטתך, ושלא אמזוג לך את הכוס, ושלא ארחץ לך פניך ידיך ורגליך" —</strong> <strong>אין צריך להפר,</strong> כי נדרים אלה אינם חלים כלל, משום שיש לה התחייבות מוקדמת מכוח הסכם הנישואין לעשות זאת.
 <strong>רבן גמליאל אומר:</strong> מכל מקום <strong>יפר, שנאמר: "לא יחל דברו"</strong> (במדבר ל, ג), שאין ראוי לאדם לנדור ולא לקיים את הנדר. <strong>דבר אחר</strong> פירשו: <strong>"לא יחל דברו" —</strong> <strong>מכאן לחכם שאין מתיר נדרי עצמו.</strong>
 ולאחר שהבאנו את כל לשון הברייתא נברר, <strong>מאן שמעינן</strong> <small>[מי</small> הוא ש<small>שמענו</small> אותו<small>]</small> ש<strong>אמר</strong> כי דבריה של אשה האומרת <strong>"שלא אכחול ושלא אפקוס" דברים שבינו לבינה הויין</strong> <small>[הם] —</small> <strong>ר' יוסי</strong> הוא, שהרי לדעת חכמים הרי זה בכלל עינוי נפש, <strong>וקתני</strong> <small>[ושנה]</small> ש<strong>מפר</strong> בנדרים כאלו <strong>משום דברים שבינו לבינה,</strong> ואם כן הרי זו הוכחה לשיטת רב אדא בר אהבה.
  לגופה של הברייתא בה <strong>אמר מר</strong> <small>[החכם]:</small> הנודרת <strong>"שלא אשמש מטתי" —</strong> <strong>יפר משום דברים שבינו לבינה.</strong> שואלים: <strong>היכי דמי</strong> <small>[כיצד בדיוק</small> היה הדבר<small>]</small>? <strong>אילימא</strong> <small>[אם תאמר]</small> ש<strong>אמרה: "הנאת תשמישי</strong> אסורה <strong>עליך", למה לי הפרה</strong> כלל? <strong>הא</strong> <small>[הרי]</small> היא <strong>משועבדת ליה</strong> <small>[לו]</small> לתשמיש מעצם הנשואין, ואין בכוחה לבטל את הדבר בנדר! <strong>אלא באומרת "הנאת תשמישך</strong> אסורה <strong>עלי". וכ</strong>דעת <strong>רב כהנא,</strong> 
 ש<strong>אמר רב כהנא:</strong> האומרת <strong>"הנאת תשמישי</strong> אסורה <strong>עליך" —</strong> בעלה <strong>כופה ומשמשתו.</strong> אבל אם אמרה <strong>"הנאת תשמישך</strong> אסורה <strong>עלי" —</strong> <strong>יפר,</strong> ומדוע צריך להפר למרות שהיא מחוייבת בכך — לפי <strong>שאין מאכילין את האדם דבר האסור לו,</strong> והיא הרי אסרה על עצמה את ההנאה שבכך. ואף שאין זה מפקיע את השעבוד, מכל מקום אינה יכולה לשמש בלא ליהנות.
  ושואלים:  <strong>מאן תנא הא דתניא</strong> <small>[מי הוא</small> התנא ש<small>שנה</small> את <small>זו ששנינו</small> בברייתא<small>]</small> : <strong>דברים המותרים ואחרים נהגו בהן איסור —</strong> <strong>אי אתה רשאי לנהוג בהם היתר כדי לבטלן</strong> ממה שנהגו, <strong>משום שנאמר "לא יחל דברו"</strong> משמע שכיון שגזר אדם על עצמו איסור ("דברו"), אף שהדבר מותר מן הדין — יש בכך מעין נדר, ואסור לחללו. <strong>דבר אחר: "לא יחל דברו" —</strong> <strong>מכאן לתלמיד חכם שאין מפר נדרי עצמו. מני</strong> <small>[</small>שיטת <small>מי היא]</small> — שיטת <strong>רבן גמליאל היא,</strong> שאמר שצריך להפר לאשה נדר שמן הדין אינו חל.
 <strong>בעא מיניה</strong> <small>[שאל ממנו]</small> <strong>רבא מרב נחמן:</strong> אשה שנדרה מ<strong>תשמיש המטה, לרבנן</strong> <small>[ל</small>דעת <small>חכמים],</small> האם בכלל <strong>עינוי נפש הוא או דברים שבינו לבינה</strong> הוא? <strong>אמר ליה</strong> <small>[לו]:</small> <strong>תניתוה</strong> <small>[שניתם אותה]</small> כבר במשנה את התשובה לשאלה זו. ששנינו, שהאשה שנדרה ובכלל דבריה אמרה <strong>"ונטולה אני</strong> (אסורה הנאתי) <strong>מן היהודים",</strong> לענין תשמיש
## דף פב.
 <strong>יפר חלקו,</strong> כלומר, את חלק הנדר הנוגע לו, שתהא מותרת לו, <strong>ומשמשתו. ותהא נטולה מן היהודים,</strong> שאם תתגרש ממנו הריהי אסורה לכל בגלל הנדר. <strong>ואי אמרת</strong> <small>[ואם אומר אתה]</small> שדבר זה בכלל <strong>נדר ענוי נפש הוי</strong> <small>[הוא],</small> <strong>אמאי</strong> <small>[מדוע]</small> <strong>תהא נטולה מן היהודים?</strong> והרי אמרנו שכאשר מתיר נדרי עינוי נפש הריהו מתיר לכל! <strong>שמע מינה</strong> <small>[למד מכאן]</small> ש<strong>דברים שבינו לבינה הויין</strong> <small>[הם],</small>  ומשום כך רק לעצמו הוא מתיר.
  ואומרים:  <strong>לרבנן תבעי</strong> <small>[ל</small>דעת <small>חכמים</small> עדיין <small>תישאל]</small> <strong>לך</strong> השאלה, <strong>משום</strong> ש<strong>"נטולה אני מן היהודים" ר' יוסי</strong> הוא <strong>קתני לה</strong> <small>[</small>ש<small>שונה אותה],</small> ש<strong>אמר רב הונא: כוליה פירקין</strong> <small>[כל פרקנו</small> זה<small>]</small> כשיטת <strong>ר' יוסי היא. ממאי</strong> <small>[ממה]</small> הוא מוכיח זאת — <strong>כיון דקתני</strong> <small>[שהוא שונה]</small> במשנתנו ש<strong>ר' יוסי אומר</strong> ש<strong>אין אלו נדרי עינוי נפש,</strong> אם כן <strong>למה ליה תו למיתנא</strong> <small>[לו עוד לשנות]</small> בסופה <strong>"הרי זה יפר, דברי ר' יוסי"? שמע מינה</strong> <small>[למד מכאן]</small> כי <strong>מכאן ואילך,</strong> כל מה שיש במשנה — שיטת <strong>ר' יוסי היא.</strong> ומן המשנה אפשר איפוא לדעת מה דעת ר' יוסי, אבל לא נתפרשה דעת חכמים בענין זה.
 <big>א</big> <strong>אמר שמואל משמיה</strong> <small>[משמו]</small> של <strong>לוי: כל נדרים</strong> של עינוי נפש <strong>בעל מפר לאשתו, חוץ מן "הנאתי</strong> אסורה <strong>על פלוני" שאינו מפר,</strong> לפי שהוא נדר שבינה לבין אחרים לגמרי. <strong>אבל</strong> אם אומרת <strong>"הנאת פלוני</strong> אסורה <strong>עלי" —</strong> <strong>מפר,</strong> שהיא בכלל נדרי עינוי נפש, שכן, אולי תזדקק לאותו אדם, ובגלל הנדר לא תוכל ליהנות ממנו, ונמצא שגרמה לעצמה עינוי נפש בנדר זה.
  ומקשים:  <strong>תנן</strong> <small>[שנינו</small> במשנה<small>]:</small> <strong>"פירות מדינה זו</strong> אסורים <strong>עלי" —</strong> <strong>יביא לה ממדינה</strong> <strong>אחרת,</strong> והרי נדר זה הוא כנדר שאסרה הנאת פלוני עליה, ולדעת שמואל מדוע לא יפר? <strong>אמר רב יוסף:</strong> במשנה מדובר במקרה <strong>דקאמרה</strong> <small>[ש</small>היא <small>אומרת]</small> בנדרה "פירות מדינה זו <strong>שתביא</strong> אסורים עלי". כלומר, שלא אסרה על עצמה הנאת פירות אלה בכלל, אלא רק את הפירות שהבעל עצמו מביא לה. ונמצא שהיא יכולה ליהנות מן אותם פירות אם יביאם אחר או היא עצמה. 
 ומקשים עוד מהמשך המשנה: <strong>תא שמע</strong> <small>[בוא</small> ו<small>שמע]</small> ממה ששנינו <strong>"פירות חנוני זה עלי" —</strong> <strong>אין יכול להפר.</strong> ומדוע? והרי אמר שמואל שאם אסרה הנאת אחרים עליה יכול להפר! ומשיבים: <strong>הכא נמי</strong> <small>[כאן גם כן]</small> מדובר <strong>דקא אמרה</strong> <small>[ש</small>היא <small>אומרת]</small> בנדרה "פירות חנווני זה <strong>שתביא אתה,</strong> עלי".
 ומקשים, והרי על כך שנינו: <strong>לא היתה פרנסתו אלא ממנו</strong> מחנווני זה — <strong>הרי זה יפר. ואי אמרת</strong> <small>[ואם אומר אתה]</small> שמדובר במקרה <strong>דקא אמרה</strong> <small>[ש</small>היא <small>אומרת]</small> <strong>"שתביא אתה", אמאי</strong> <small>[מדוע]</small> <strong>יפר?</strong> הרי יכול הוא להביא לה על ידי אחרים! <strong>אלא מדסיפא</strong> <small>[מ</small>תוך <small>שהסוף,</small> המשך המשנה<small>]</small> במקרה ש<strong>לא מייתי</strong> <small>[מביא]</small> ה<strong>בעל</strong> דווקא <strong>הוי</strong> <small>[הוא],</small> אלא שאוסרת על עצמה בכל מקרה, הרי אף <strong>רישא</strong> <small>[בתחילה]</small> מדובר שאוסרת פירות <strong>דקא מייתא</strong> <small>[שמביאה]</small> אף <strong>היא</strong> בעצמה, ואף על פי כן אין הבעל מפר. וחוזרת איפוא הקושיה על שמואל!
 <strong>אלא</strong> יש לחזור מפירוש זה, ולומר כך: <strong>רישא</strong> <small>[בתחילה]</small> <strong>אין יכול להפר, ו</strong>המקרה הוא שאוסרת עצמה אף בפירות <strong>דקא מייתא</strong> <small>[שמביאה]</small> <strong>היא.</strong> 
## דף פב:
 <strong>ומתניתין</strong> <small>[ומשנתנו]</small> כשיטת <strong>ר' יוסי היא,</strong> המצמצם יותר בהגדרת עינוי נפש. ש<strong>אמר רב הונא: כוליה פרקין</strong> <small>[כל פרקנו</small> זה<small>]</small> שיטת <strong>ר' יוסי היא,</strong> ושמואל בשיטת חכמים אמר את דבריו. <strong>ו</strong>מכל מקום, אף לשיטת ר' יוסי <strong>מאי</strong> <small>[מה</small> פירוש<small>]</small> האמור במשנתנו <strong>"אין יכול להפר" —</strong> כוונתו: אין יכול להפר <strong>משום עינוי נפש, אבל מפר</strong> משום <strong>נדרים שבינו לבינה.</strong>
 <big>א</big> <strong>אמר רב יהודה אמר שמואל: נדרה</strong> האשה שלא תאכל <strong>משתי ככרות</strong> לחם, ש<strong>באחת</strong> מהן שהיא ככר נאה הריהי <strong>מתענה</strong> אם לא תאכל ממנה, <strong>ובאחת</strong> מהן שהיא פת קיבר ואינה חפצה בה <strong>אין</strong> היא <strong>מתענה</strong> אם לא תאכל ממנה, <strong>מתוך שהוא מפר ל</strong>ככר שהיא <strong>מתענה</strong> בה, ככל נדרי עינוי נפש — <strong>מפר</strong> גם <strong>לשאינו מתענה. ורב אסי אמר</strong> בשם <strong>ר' יוחנן: מפר למתענה</strong> בלבד, <strong>ואין מפר לשאין מתענה.</strong>
 <strong>ואיכא דאמרי</strong> <small>[ויש שאומרים]</small> זאת בלשון אחרת: <strong>בעא מיניה</strong> <small>[שאל אותו]</small> <strong>רב אסי מר' יוחנן: נדרה משתי ככרות, באחת מתענה ובאחת אין מתענה, מהו</strong> הדין? <strong>אמר ליה</strong> <small>[לו]:</small> <strong>מפר ל</strong>זו ש<strong>מתענה</strong> בה, <strong>ואין מפר לשאין מתענה</strong> בה.
 <strong>איתיביה</strong> <small>[הקשה לו]:</small> <strong>האשה שנדרה בנזיר, והיתה</strong> עוברת על נדרה; <strong>שותה יין, ומטמאה למתים —</strong> 
## דף פג.
 <strong>הרי זו סופגת את הארבעים</strong> (לוקה ארבעים מלקות, כדין העובר על סתם "לאו" שבתורה), משום שעברה על האיסורים החלים על הנזיר. <strong>הפר לה בעלה</strong> את נדר הנזירות <strong>והיא לא ידעה שהפר לה, והיתה שותה יין ומיטמאה למתים —</strong> <strong>אינה סופגת את הארבעים,</strong> שהרי לא עברה על איסורי נזיר, כיון שהופר נדרה.
 <strong>ואי אמרת</strong> <small>[ואם אומר אתה]</small> ש<strong>מפר</strong> רק <strong>ל</strong>ככר ש<strong>מתענה</strong> בה <strong>ואין מפר לשאין מתענה</strong> בה, אם כן, גם כאשר הפר בעלה נדר נזירות, <strong>דלמא</strong> <small>[שמא]</small> רק <strong>מן יין דאית</strong> <small>[שיש]</small> <strong>לה צערא</strong> <small>[צער]</small> כשאינה שותה אותו — <strong>הפר לה,</strong> אבל <strong>מן חרצן ומן זג —</strong> <strong>לא הפר לה, דהא לא אית</strong> <small>[שהרי אין]</small> <strong>לה צערא</strong> <small>[צער]</small> אם לא תאכלם. <strong>ו</strong>כיון שגם אכילת חרצן וזג נאסרת בכלל הנזירות, אם אכלה אותם <strong>תספוג את הארבעים!</strong>
 <strong>אמר רב יוסף:</strong> כאן שונה הדבר, משום ש<strong>אין נזירות לחצאין,</strong> שאין אדם יכול להיות נזיר ולאסור עצמו רק בחלק מאיסורי הנזירות, ומשום כך כשהפר לה בטלה הנזירות כולה. אבל אם היתה נודרת נדר סתם — יכול הבעל להפר רק את החלק שיש לה עינוי בו.
 <strong>אמר ליה</strong> <small>[לו]</small> <strong>אביי:</strong> האם אפשר לדייק מדבריך שאכן אין נזירות לחצאין, ואולם, <strong>הא</strong> <small>[הרי]</small> <strong>קרבן לחצי נזירות איכא</strong> <small>[יש]?!</small> <strong>אלא אמר אביי:</strong> יש לתקן ולומר: <strong>אין נזירות לחצאין, ואין קרבן לחצאין.</strong>
 <strong>מיתיבי</strong> <small>[מקשים]</small> על כך ממה ששנינו: <strong>האשה שנדרה בנזיר והפרישה בהמתה</strong> לקרבן נזיר <strong>ואחר כך הפר לה בעלה</strong> את נדר הנזירות — <strong>מביאה חטאת העוף, ואינה מביאה עולת העוף. ואי אמרת</strong> <small>[ואם אומר אתה]</small> <strong>אין קרבן לחצי נזירות, אמאי</strong> <small>[מדוע]</small> <strong>מביאה חטאת העוף?</strong>
 ודוחים: <strong>ואלא מאי</strong> <small>[מה]</small> תאמר — ש<strong>יש קרבן לחצי נזירות?</strong> אם כן <strong>שלש בהמות בעי לאתויי</strong> <small>[צריכה</small> היא <small>להביא]</small> <strong>חטאת עולה ושלמים,</strong> כדין נזיר שהשלים את נזירותו! <strong>אלא, לעולם אין קרבן לחצי נזירות. וחטאת העוף דמתיא</strong> <small>[שמביאה]</small> — <strong>משום</strong> ש<strong>חטאת</strong> העוף באה גם <strong>על הספק,</strong> לכן מביאה אותה גם על מקצת נזירות שנהגה.
  וחוזרים לדיון העיקרי, <strong>איתיביה</strong> <small>[הקשה לו]</small> רב אסי לר' יוחנן עוד ממה ששנינו: <strong>האשה שנדרה בנזיר ונטמאת, ואחר כך הפר לה בעלה —</strong> <strong>מביאה חטאת העוף ואין מביאה עולת העוף. ואי אמרת</strong> <small>[ואם אומר אתה]</small> ש<strong>מפר</strong> רק <strong>ל</strong>דבר ש<strong>מתענה</strong> בו <strong>ואין מפר לשאין מתענה</strong> בו,
## דף פג:
 <strong>דלמא</strong> <small>[שמא]</small> רק <strong>מיין דאית</strong> <small>[שיש]</small> <strong>לה צערא</strong> <small>[צער]</small> כשאינה שותה יין — <strong>הפר לה,</strong> אבל <strong>מטומאת מת, דלית</strong> <small>[שאין]</small> <strong>לה צערא</strong> <small>[צער]</small> כשאינה נטמאת למת — <strong>לא הפר לה,</strong> ומדוע אינה מביאה קרבן כנזיר שנטמא? ומכאן שמתוך שמפר למה שמתענה בו, מפר אף לשאינה מתענה בו!
  ודוחים:  <strong>אמרי</strong> <small>[אומרים]:</small> הנודרת <strong>מטומאת מת נמי אית</strong> <small>[גם כן יש]</small> <strong>לה צערא</strong> <small>[צער]</small> בכך, ומדוע — <strong>דכתיב</strong> <small>[שנאמר]:</small> <strong>"והחי יתן אל לבו"</strong> (קהלת ז, ב), <strong>ותניא</strong> <small>[ושנויה</small> ברייתא<small>]</small> <strong>היה ר' מאיר אומר: מאי דכתיב</strong> <small>[מהו שנאמר]</small> <strong>"והחי יתן אל לבו" —</strong> כוונתו זה <strong>דיספוד</strong> <small>[שסופד]</small> לאחרים בפטירתם — <strong>יספדון ליה</strong> <small>[יספדו לו]</small> בעת פטירתו, <strong>דיבכון</strong> <small>[</small>מי <small>שבוכה]</small> על פטירת אחרים — <strong>יבכון ליה</strong> <small>[יבכו לו],</small> מי <strong>דיקבר</strong> <small>[שקובר]</small> אחרים — <strong>יקברוניה</strong> <small>[יקברו אותו]</small> ואם היא אסורה להיטמא למתים ואינה הולכת ללוויות הריהי מצטערת בכך כשחושבת כי משום כך גם בה לא יטפלו לאחר מותה, ולכן יש בכך משום עינוי נפש ויכול להפר. ואין מכאן קושיה לר' יוחנן.
 <big>א משנה</big> נדרה האשה <strong>"קונם שאני נהנה</strong> (נהנית) <strong>לבריות</strong> (מן הבריות)" — <strong>אינו יכול להפר</strong> לה את הנדר הזה, <strong>ו</strong>למרות נדר זה <strong>יכולה היא</strong> אם היא עניה <strong>ליהנות ב</strong>מה שאדם מצווה להניח לעניים: <strong>לקט,</strong> שיבולים בודדות שנפלו בשעת הקצירה, <strong>שכחה,</strong> אלומה שנשכחה בשדה, <strong>ובפאה</strong> שמניח אדם בסוף שדהו. שאין בכך הנאה מן הבריות, משום שמתנות אלה אינה מקבלת בחסדו של אדם אלא מפני מצות ה' וזכייתם מן ההפקר.
  אמר אדם <strong>"קונם כהנים לוים נהנים לי" —</strong> <strong>יטלו</strong> מתנות כהונה ולוויה משלו <strong>על כרחו.</strong> אבל אם אמר <strong>"כהנים אלו ולוים אלו נהנים לי" —</strong> <strong>יטלו אחרים.</strong>
 <big>ב גמרא</big> שנינו שאשה שנדרה שלא ליהנות מן הבריות אין בעלה יכול להפר לה, ומסיקים: <strong>אלמא</strong> <small>[מכאן]</small> <strong>אפשר דמתזנה מדיליה</strong> <small>[שתיזון משלו],</small> שבעלה הוא שיפרנסנה, ולא תיהנה מאחרים. <strong>מכלל</strong> הדברים אתה לומד ש<strong>בעל לאו</strong> <small>[לא]</small> <strong>בכלל בריות הוא,</strong> שאף שאמרה "בריות" לא כללה בכך את בעלה. אולם, <strong>אימא סיפא</strong> <small>[אמור</small> את <small>סופה</small> של אותה הלכה<small>]:</small> <strong>יכולה ליהנות בלקט שכחה ופאה,</strong> ונדייק מכאן: <strong>אבל מ</strong>של <strong>בעל לא אכלה</strong> <small>[אוכלת],</small> <strong>אלמא</strong> <small>[מכאן]</small> ש<strong>בעל בכלל בריות הוא</strong> וגם בהנאתו נאסרת בנדרה!
 <strong>אמר עולא: לעולם</strong> תפרש שהבעל <strong>לאו</strong> <small>[לא]</small> <strong>בכלל בריות הוא,</strong> ואין לדייק מן המשנה ולמצוא בה סתירה, אלא מצויים כאן שני טעמים מפני מה אינו יכול להפר; טעם אחד שלא נאמר בפירוש — שהיא יכולה להתפרנס מבעלה, <strong>ועוד</strong> טעם מפורש ש<strong>אין יכול להפר —</strong> <strong>מפני שיכולה ליהנות בלקט שכחה ופאה.</strong>
 <strong>רבא אמר</strong> להיפך: <strong>לעולם</strong> תאמר ש<strong>בעל בכלל בריות הוא, ומה טעם קאמר</strong> <small>[</small>הוא <small>אומר]</small>; <strong>מה טעם אין יכול להפר —</strong> <strong>מפני שיכולה ליהנות בלקט שכחה ופאה.</strong>
 <strong>רב נחמן אמר: לעולם בעל לאו</strong> <small>[לא]</small> <strong>בכלל בריות הוא,</strong> וכשנדרה מן הבריות לא נדרה ממנו, ומשום כך אינו יכול להפר. <strong>והכי קתני</strong> <small>[וכך</small> הוא <small>שונה]</small> את ההמשך: ואף אם <strong>נתגרשה</strong> ואינה יכולה ליהנות עוד מבעלה, שהרי אז הוא נכלל בתוך "בריות", <strong>יכולה</strong> עדיין <strong>ליהנות בלקט שכחה ופאה.</strong>
## דף פד.
 <strong>איתיביה</strong> <small>[הקשה לו]</small> <strong>רבא לרב נחמן: ובעל לאו</strong> <small>[לא]</small> <strong>בכלל בריות הוא? והתנן</strong> <small>[והרי שנינו</small> במשנה<small>]:</small> האומרת <strong>"נטולה אני</strong> (אסורה הנאתי) <strong>מן היהודים",</strong> לענין תשמיש — <strong>יפר חלקו, ותהא משמשתו, ותהא נטולה מן היהודים</strong> כאשר תתגרש. ומעתה, אם אתה אומר שבעלה בכלל נדר זה, נמצא שיש בכך נדר שבינו לבינה, ולכן מפר את חלקו, אבל אין הנדר מופר לעולם, ולכן כשמתגרשת ממנו נאסרת, ונטולה מן היהודים.
 <strong>ואי אמרת</strong> <small>[ו</small>אולם <small>אם אומר אתה]</small> כי <strong>בעל לאו</strong> <small>[לא]</small> <strong>בכלל בריות הוא</strong> אם כן אין זה נדר שבינו לבינה, אלא <strong>נדרי עינוי נפש הן, ויפר לה לעולם!</strong>
 השיב לו: <strong>אימא</strong> <small>[אומר]</small> <strong>לך:</strong> בדרך כלל בעל אינו בכלל בריות, ו<strong>שאני הכא</strong> <small>[שונה כאן]</small> <strong>דמוכחא מלתא</strong> <small>[שמוכח הדבר]</small> שהרי <strong>על היתרא קאסרה נפשה</strong> <small>[המותר</small> לה <small>היא אוסרת</small> את <small>עצמה]</small> ולא על יחסים שממילא אסורים עליה, ובודאי התכוונה לאסור עליה את בעלה בנדר זה.
 <big>א</big> שנינו במשנה שאם נדרה הנאה מן הבריות <strong>יכולה ליהנות בלקט שכחה ופאה.</strong> ומעירים: <strong>ולא קתני</strong> <small>[שנה]</small> גם <strong>ובמעשר עני. והתניא</strong> <small>[והרי שנינו]</small> <strong>בברייתא</strong> הלכה זו ונוסף בה: <strong>ובמעשר עני!</strong>
 <strong>אמר ר' יוסף: לא קשיא</strong> <small>[קשה]</small>; <strong>הא</strong> <small>[זו]</small> — שיטת <strong>ר' אליעזר, הא</strong> <small>[זו] —</small> שיטת <strong>רבנן</strong> <small>[חכמים].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' אליעזר אומר: אין אדם צריך</strong> להפריש בפועל, ואף לא <strong>לקרות שם על</strong> חלקו של <strong>מעשר עני</strong> בתבואה <strong>של דמאי</strong> (תבואה הנלקחת מעם הארץ, שספק אם היא מעושרת). שהרי מעשר עני אין בו קדושה, ואף אין העני יכול לתובעו ממנו, שהרי אין בידו ראיה שמגיע לו.
## דף פד:
 <strong>וחכמים אומרים: קורא שם,</strong> שצריך לייחד חלק מן התבואה לצורך זה, ולקרוא עליה שם של מעשר עני, <strong>ואין צריך להפריש</strong> ולתת בפועל את המעשר הזה, שכיון שהוא מופרש רק מספק, אין העני יכול לקבלו אלא אם כן יביא ראיה שהמעשר הוא שלו. <strong>מאי לאו</strong> <small>[האם לא]</small> נאמר כי <strong>למאן דאמר</strong> <small>[ל</small>דעת <small>מי שאומר]</small> אפילו <strong>ספקו</strong> של מעשר עני <strong>טובל,</strong> כלומר, אם אין מפרישים אותו נעשית התבואה טבל, ולכן צריך להפריש ולתת בפועל, ומשום שיש בכך חובת נתינה, <strong>קסבר</strong> <small>[סבור]:</small> <strong>אית ליה</strong> <small>[יש לו]</small> לנותן את מעשר העני <strong>טובת הנאה,</strong> שיכול לתתו למי שירצה, ואף יכול לקבל שכר כלשהו עבור כך, <strong>וכיון דאית ליה</strong> <small>[שיש לו]</small> לנותן <strong>טובת הנאה —</strong> <strong>לא מהניא</strong> <small>[מועילה]</small> העצה להנות ממעשר עני, שהרי יש בכך הנאה מן הבריות, ואינו יכול להתפרנס בדרך זו.
 <strong>ולמאן דאמר</strong> <small>[ול</small>דעת <small>מי שאומר]</small> <strong>[אינו]</strong> <strong>קורא שם,</strong> הרי זה משום שהוא <strong>קסבר</strong> <small>[סבור]:</small> <strong>ספקו</strong> של מעשר עני <strong>אינו טובל, וכל שספקו אינו טובל —</strong> <strong>לית ליה</strong> <small>[אין לו]</small> לנותן <strong>טובת הנאה, ו</strong>מי שנדר מן הבריות <strong>שרי ליה לאיתהנויי</strong> <small>[מותר לו ליהנות]</small> ממעשר עני.
 <strong>אמר ליה</strong> <small>[לו]</small> <strong>אביי:</strong> ראיה זו אפשר לדחות, ולומר <strong>דכולי עלמא</strong> <small>[ש</small>לדעת <small>הכל]</small> <strong>ספקו</strong> של מעשר עני <strong>טובל, ו</strong>אילו <strong>ר' אליעזר ורבנן</strong> <small>[וחכמים]</small> <strong>בהא קמיפלגי</strong> <small>[בזה</small> הם <small>חלוקים]</small>; <strong>ר' אליעזר סבר: לא נחשדו עמי הארץ על מעשר עני</strong> והם מפרישים אותו, ולכן כאשר לוקח תבואה מעם הארץ (שהיא הדמאי) אינו צריך לחשוש שלא הופרש ממנה מעשר זה. וטעמו של ר' אליעזר הסובר שעמי הארץ מפרישים מעשר עני — <strong>כיון</strong> ש<strong>אילו מפקר נכסיה והוי</strong> <small>[</small>הוא <small>מפקיר</small> את <small>נכסיו והריהו]</small> נעשה בכך <strong>עני ושקל ליה</strong> <small>[ולוקח אותו]</small> את מעשר העני <strong>הוא</strong> עצמו — <strong>לית ליה פסידא</strong> <small>[אין לו הפסד]</small> בדבר — משום כך נאמן לומר שהפריש מעשר זה.
 <strong>ורבנן סברי</strong> <small>[וחכמים סבורים]:</small> אף על פי שקיימת דרך שכזו להימנע מלתת בפועל את המעשר, אין היא מצוייה, כי <strong>נכסיה לא מפקר איניש</strong> <small>[</small>את <small>נכסיו</small> <small>אין אדם מפקיר]</small> לשם כך, מפני <strong>דמירתת דלמא זכי בהו איניש אחרינא</strong> <small>[שמפחד שמא יזכה בהם</small> בינתיים <small>אדם אחר].</small> <strong>הלכך</strong> (משום כך), משום שאין דרך זו של הפקרת נכסים מצוייה, והמקיים מצות הפרשה יש לו בכך הפסד — לכן <strong>נחשדו</strong> עמי הארץ על מעשר עני. ולפי זה הברייתא המתירה לנודר מן הבריות ליהנות ממעשר עני אינה מובנת עדיין.
 <strong>רבא אומר</strong> שאפשר להסביר את הסתירה במקורות לענין הנאה ממעשר עני בדרך אחרת בלא להזקק למחלוקת תנאים: <strong>כאן,</strong> במשנתנו, מדובר <strong>במעשר עני המתחלק בתוך הבית,</strong> שהביאו אותו הביתה ומחלקים אותו לעניים הבאים אל הבית, <strong>דכתיבא ביה</strong> <small>[שנאמרה בו]</small> <strong>נתינה,</strong> ככתוב: <strong>"ונתתה ללוי לגר</strong> ליתום ולאלמנה<strong>"</strong> (דברים כו, יב) ובזה יש רשות לבעל הבית לתת לעני שירצה, ויש לו טובת הנאה מזה — <strong>משום הכי</strong> <small>[כך]</small> <strong>אסור ליה</strong> <small>[לו]</small> <strong>לאיתהנויי</strong> <small>[ליהנות]</small> ממעשר עני אם נדר שלא יהנה מן הבריות.
  ואילו <strong>כאן,</strong> בברייתא, מדובר <strong>במעשר עני המתחלק בתוך הגרנות. כיון דכתיב ביה</strong> <small>[שנאמר בו]</small> <strong>"והנחת בשעריך"</strong> (דברים יד, כח) אינו יכול לתת אותו לאדם מסויים, אלא כל עני שבא לוקח ממנו, וכיון שאין לנותן טובת הנאה בזה, לכן המודר הנאה מן הבריות <strong>שרי ליה לאיתהנויי</strong> <small>[מותר לו ליהנות].</small> 
 <big>א</big> שנינו במשנה: האומר "קונם <strong>כהנים ולוים נהנין לי —</strong> <strong>יטלו</strong> הם בעל כרחו". ושואלים: <strong>אלמא</strong> <small>[מכאן]</small> אתה יכול להסיק ש<strong>טובת הנאה אינה</strong> נחשבת <strong>ממון</strong> ממש.
 שאותה הנאה שיש לנותן, במה שיכול לתת תרומותיו ומעשרותיו לכהנים ולוויים מסויימים, ויכול אף לקבל גמול עבור זה — אינה נחשבת כממון, ולכן יטלו בעל כרחו, ואין אומרים שהוא מהנה אותם. אולם, <strong>אימא סיפא</strong> <small>[אמור</small> את <small>סופה]</small> של המשנה: <strong>"</strong>קונם <strong>כהנים אלו ולוים אלו נהנין לי" —</strong> <strong>יטלו אחרים, אבל להני</strong> <small>[לאלה]</small> שנדר מהם — <strong>לא</strong> יתן. <strong>אלמא</strong> <small>[מכאן]</small> ש<strong>טובת הנאה</strong> נחשבת <strong>ממון,</strong> ולכן יכול לאסור עליהם ליהנות ממנו!
 <strong>אמר רב הושעיא: לא קשיא</strong> <small>[אין</small> זה <small>קשה]</small>; <strong>הא</strong> <small>[זו]</small> — כשיטת <strong>רבי, והא</strong> <small>[וזו]—</small> כשיטת <strong>ר' יוסי בר' יהודה.</strong> ומהי המחלוקת הזו? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הגונב טבלו של חבירו ואכלו —</strong> <strong>משלם לו דמי טבלו,</strong> שצריך להשיב לו בשווי כל מה שגנב, אלו <strong>דברי רבי. ר' יוסי בר' יהודה אומר: אינו משלם אלא דמי חולין שבו,</strong> אבל אינו צריך להחזיר לו את חלק התרומות והמעשרות שהיה בטבל זה, שהרי חלק זה אינו שייך בעצם לחבירו. <strong>מאי לאו בהא קמיפלגי</strong> <small>[האם לא ב</small>ענין <small>זה</small> הם <small>חלוקים]</small> 
## דף פה.
 <strong>רבי סבר: טובת הנאה</strong> נחשבת <strong>ממון</strong> ולכן צריך הגנב להחזיר לו את הטבל כולו — מפני שיש לבעל הטבל גם זכות ממונית במתנות, שנהנה מטובת הנאה כאשר הוא נותן את התרומה והמעשר שלו לכהנים ולוויים מסויימים. <strong>ו</strong>אילו <strong>ר' יוסי בר ר' יהודה סבר: טובת הנאה אינה</strong> נחשבת <strong>ממון</strong> ולכן אין לבעל התבואה כל זכות ממונית בחלק התרומה והמעשר?
  ודוחים:  <strong>לא,</strong> אפשר לומר <strong>דכולי עלמא</strong> <small>[ש</small>לדעת <small>הכל]</small> <strong>טובת הנאה אינה</strong> נחשבת <strong>ממון. אלא הכא</strong> <small>[כאן]</small> <strong>במתנות ש</strong>עדיין <strong>לא הורמו</strong> (הופרשו) <strong>קא מיפלגי</strong> <small>[</small>הם <small>חלוקים].</small> והשאלה היא האם מתנות הכהן והלוי שעדיין לא הופרשו בפועל נחשבות כאילו כבר הפרישו אותן. שאם הן נחשבות כבלתי מופרשות —  צריך להשיב לו כל מה שגנב ממנו. אבל אם הן נחשבות כמופרשות, נמצא שהגנב לא לקח ממנו עצמו אלא רק את חלק החולין, שהרי המתנות אינן שלו כלל.
  ודוחים:  <strong>ואי</strong> <small>[ואם]</small> <strong>טובת הנאה אינה</strong> נחשבת <strong>ממון —</strong> <strong>מה לי</strong> אם כבר <strong>הורמו, מה לי</strong> אם עדיין <strong>לא הורמו?</strong> והרי מכל מקום אין לבעל התבואה כל זכות ממונית בחלק התרומה שבטבל!
 <strong>אלא</strong> כך צריך לומר: <strong>היינו טעמא</strong> <small>[זהו הטעם]</small> של <strong>רבי</strong> <small>:</small> <strong>קנסוה רבנן</strong> <small>[קנסו חכמים]</small> <strong>לגנב כי היכי</strong> כדי ש<strong>לא ליגנוב</strong> <small>[יגנוב]</small> שוב, ולכן צריך לשלם לבעל הטבל הנגנב הכל, אף שלבעל הטבל עצמו אין טובת הנאה בחלק המתנות. <strong>ור' יוסי בר ר' יהודה סבר: קנסוה רבנן</strong> <small>[קנסו חכמים]</small> <strong>לבעל הבית</strong> שיקבל רק את דמי החולין, <strong>כי היכי</strong> <small>[כדי]</small> שלהבא <strong>לא לישהי לטיבליה</strong> <small>[ישהה את טבלו],</small> שלא יהא רגיל להשהות בידו תבואה בלתי מעושרת, שהרי אם היה נותן מיד את מתנותיו לא היה מגיע לכלל גניבה. ואף אם היתה לו טובת הנאה — קונסים אותו שלא יהנה ממנה.
 <strong>רבא אמר</strong> שאפשר להסביר את הסתירה במשנתנו בדרך אחרת: כפי שדייקנו מן המקרה השני (כהנים אלו — יטלו אחרים) טובת הנאה הריהי ממון, ואולם <strong>שאני</strong> <small>[שונה]</small> <strong>תרומה, דהיינו טעמא</strong> <small>[שזהו הטעם]</small> ש<strong>יטלו על כרחו</strong> אם אסר אותה על הכהנים כולם — <strong>משום</strong> ש<strong>תרומה</strong> <strong>לא חזיא</strong> <small>[ראויה]</small> <strong>אלא לכהנים, וכיון דקא אתי למיסרא עלייהו</strong> <small>[שהוא</small> <small>בא לאסור אותה עליהם]</small> על ידי נדרו, ואין לה שימוש אלא לכהנים, אם כן הריהו, איפוא <strong>שויא עפרא בעלמא</strong> <small>[עשה אותה,</small> מבחינתו, כ<small>עפר סתם].</small> שאם היא אסורה לכהנים, והישראלים גם בלא נדרו אסורים לאכול ממנה, אם כן נמצא שביטל רשותו ממנה לגמרי, ושוב אין לומר שיש לכהנים הנאה ממנו.
 <big>א משנה</big> אמרה אשה <strong>"קונם שאיני עושה</strong> דבר <strong>על פי</strong> (לצורך) <strong>אבא</strong> שלי <strong>",</strong> או שאמרה <strong>"</strong>קונם שאיני עושה דבר <strong>על פי אביך",</strong> או <strong>"על פי אחי",</strong> או <strong>"על פי אחיך" —</strong> <strong>אינו יכול להפר,</strong> שאין נדרים אלה בכלל דברים שבינו לבינה. אם אמרה <strong>"שאיני עושה על פיך"</strong> שאינה עושה מלאכה המוטלת עליה לעשותה מכוח הכתובה — <strong>אינו צריך</strong> כלל <strong>להפר,</strong> אלא הנדר בטל מעצמו, משום שיש עליה התחייבות מוקדמת, מכוח הנישואין, לעשות עבורו.
 <strong>ר' עקיבא אומר: יפר</strong> את הנדר, <strong>שמא תעדיף עליו יותר מן הראוי לו,</strong> שאם תוסיף ותעשה לו מלאכה יותר מן הקיצבה הקבועה לה בהלכה, הרי לגבי חלק זה אין לו בעלות, וחל הנדר, והוא עלול להיכשל וליהנות מדבר האסור לו.
 <strong>ר' יוחנן בן נורי אומר: יפר</strong> מטעם אחר, <strong>שמא יגרשנה</strong> ואז בטלה התחייבותה לו <strong>ותהי אסורה עליו</strong> לעולם בהנאה ממעשה ידיה, וכדי שלא יבוא בעתיד לידי מכשול, יפר את הנדר בעודה נשואה.
 <big>ב גמרא</big> <strong>אמר שמואל: הלכה כר' יוחנן בן נורי.</strong> ושואלים: <strong>למימרא דקסבר</strong> <small>[האם לומר,</small> להסיק מכאן, <small>שסבור]</small> <strong>שמואל</strong> כי <strong>אדם מקדיש דבר שלא בא לעולם?</strong> שהרי לדעת ר' יוחנן בן נורי חל איסור הנדר על דברים שתעשה בעתיד, כאשר תתגרש — שהיא מציאות שאינה קיימת עדיין. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>המקדיש מעשה ידי אשתו</strong> — 
## דף פה:
 <strong>הרי זו</strong> האשה <strong>עושה ואוכלת,</strong> שאין ההקדש חל על הדברים הללו. <strong>והמותר,</strong> אם עשתה יותר מכדי דמי אכילתה — <strong>ר' מאיר אומר:</strong> המותר נעשה באמת <strong>הקדש, ר' יוחנן הסנדלר אומר: חולין</strong> הוא. <strong>ואמר שמואל: הלכה כר' יוחנן הסנדלר. אלמא</strong> <small>[מכאן]</small> שדעת שמואל היא ש<strong>אין אדם מקדיש דבר שלא בא לעולם,</strong> ומשום כך לא חל כלל הקדש על מה שתעשה בעתיד.
 <strong>וכי תימא</strong> <small>[ואם תאמר]</small> : <strong>כי קאמר</strong> <small>[כאשר אומר]</small> שמואל ש<strong>הלכה כר' יוחנן בן נורי</strong> במשנתנו — רק <strong>על</strong> ענין <strong>העדפה הוא דקאמר</strong> <small>[שאומר],</small> שלדעתו גם מה שמעדיפה שייך לבעל ואינה יכולה לאוסרו עליו, ואז אין הדברים עומדים בסתירה לשיטת ר' יוחנן הסנדלר לגבי הקדשת מעשה ידי אשתו.
  אולם אם כן <strong>לימא</strong> <small>[שיאמר]</small> בצורה ברורה: <strong>הלכה כר' יוחנן בן נורי בהעדפה. אי נמי</strong> <small>[או גם כן]</small> יאמר: <strong>הלכה כתנא קמא</strong> הסבור אף הוא שההעדפה של הבעל. <strong>אי נמי</strong> <small>[או גם כן]</small> יאמר: <strong>(אין) הלכה כר' עקיבא</strong> הסבור שההעדפה היא שלה!
 <strong>אלא אמר רב יוסף:</strong> כך יש ליישב את הסתירה בדברי שמואל; שאף שאין אדם יכול להקדיש דבר שלא בא לעולם, מכל מקום <strong>שאני</strong> <small>[שונים]</small> <strong>קונמות, הואיל ואדם אוסר</strong> אפילו <strong>פירות חבירו</strong> <strong>עליו</strong> (על עצמו), למרות שהפירות הללו לא הגיעו עדיין לרשותו — <strong>אוסר נמי</strong> <small>[גם כן]</small> בקונמות <strong>דבר שלא בא לעולם עליו</strong> על עצמו, למרות שעוד לא בא לעולם. מה שאין כן בהקדש, שאין אדם יכול להקדיש דבר שאינו ברשותו.
 <strong>אמר ליה</strong> <small>[לו]</small> <strong>אביי:</strong> זו אינה ראיה כלל, כי <strong>בשלמא</strong> <small>[נניח]</small> ש<strong>אדם אוסר פירות חבירו עליו</strong> שכן יש בכוחו של אדם לאסור בקונם דבר שיש לו זכות מסויימת בו, <strong>שהרי אדם אוסר פירותיו על חבירו,</strong> שכשם שיש לו רשות על הפירות של עצמו ויכול לאוסרם על אחרים — כך יש לו רשות על גופו שלו לאסור דבר של אחרים עליו. <strong>אלא</strong> האם <strong>יאסור</strong> גם <strong>דבר שלא בא לעולם על חבירו? שהרי אין אדם אוסר פירות חבירו על חבירו</strong> שגם החבר וגם פירותיו אינם ברשותו. והרי במשנתנו אסרה האשה בקונם את מעשי ידיה שלא באו לעולם על אחר — על בעלה!
 <strong>אלא אמר רב הונא בריה</strong> <small>[בנו]</small> של <strong>רב יהושע:</strong> כאן מדובר <strong>ב</strong>אשה ה<strong>אומרת "יקדשו ידי לעושיהן"</strong> (לקדוש ברוך הוא, שהוא עושה הכל) ואין כאן ענין של דבר שלא בא לעולם, כיון ש<strong>ידים הא איתנהו</strong> <small>[הרי ישנן]</small> <strong>בעולם.</strong>
 ושואלים מצד אחר: <strong>וכי אמרה הכי</strong> <small>[וכאשר</small> היא <small>אומרת כך] —</small> <strong>קדשה</strong> <small>[מתקדשים</small> הדברים<small>]</small>? <strong>והא משעבדן</strong> <small>[והרי משועבדות]</small> <strong>ידיה לבעל</strong> לעשות לו מלאכה שנתחייבה בה! ומשיבים: <strong>דאמרה</strong> <small>[ש</small>היא <small>אומרת]:</small> <strong>לכי מגרשה</strong> <small>[לכאשר אתגרש]</small> יחול הנדר. ומקשים: <strong>השתא מיהת לא מגרשה</strong> <small>[עכשיו על כל פנים אינה מגורשת],</small> <strong>וממאי דכי אמרה הכי מהניא</strong> <small>[וממה,</small> מניין לנו <small>שכאשר</small> היא <small>אומרת כך —</small> <small>מועיל</small> הדבר<small>]</small> שיכולה להקדיש דבר ולא יחול ההקדש אלא רק לעתיד?
## דף פו.
 <strong>אמר ר' אילא: ומה אילו</strong> אדם <strong>אומר לחבירו</strong> לפני שמוכר לו את שדהו <strong>"שדה זו שאני מוכר לך</strong> עתה, <strong>לכשאקחנה</strong> (כשאקנה אותה) <strong>ממך</strong> בחזרה — <strong>תקדיש</strong> (תהא קדושה) <strong>"</strong><strong>מי</strong> <small>[האם]</small> <strong>לא קדשה</strong> <small>[מוקדשת]</small> השדה על ידי כך לכשיקחנה? וכמו כן, אף האשה יכולה להקדיש מעשי ידיה אף שלפי שעה אין קדושה חלה עליהם.
 <strong>מתקיף לה</strong> <small>[מקשה על כך]</small> <strong>ר' ירמיה: מי דמי</strong> <small>[האם דומים</small> הדברים<small>]</small>? כשהוא אומר <strong>"שדה זו שאני מוכר לך" —</strong> <strong>השתא בידיה</strong> <small>[עכשיו</small> השדה עדיין <small>בידיו]</small> <strong>היא,</strong> ומשום כך גם בידו להקדיש אותה מעכשיו כאשר תחזור אליו לאחר זמן, אבל <strong>אשה,</strong> וכי <strong>בידה להקדיש</strong> עכשיו <strong>מעשה ידיה</strong> שאינם שלה כעת?! <strong>הא לא דמי</strong> <small>[</small>מקרה <small>זה</small> של אשה <small>אינו דומה]</small> <strong>אלא</strong> למקרה אחר, <strong>לאומר לחבירו "שדה זו שמכרתי לך</strong> בעבר, <strong>לכשאקחנה</strong> (כשאקנה אותה) <strong>ממך תקדיש</strong> (תהא קדושה) <strong>"</strong>ובמקרה כזה <strong>מי קדשה</strong> <small>[האם מוקדשת</small> השדה<small>]</small>?
  על השוואה זו <strong>מתקיף לה</strong> <small>[מקשה עליה]</small> <strong>רב פפא: מי דמי</strong> <small>[האם דומים</small> הדברים<small>]</small>?! <strong>גבי</strong> <small>[אצל]</small> מקרה זה של <strong>זבינא</strong> <small>[מכר]</small> — <strong>פסיקא מילתייהו</strong> <small>[חתוכים דבריהם],</small> שברור שהשדה שייכת לגמרי לבעליה החדשים. <strong>גבי</strong> <small>[אצל]</small> <strong>אשה מי פסיקא מילתא</strong> <small>[האם חתוך הדבר]</small>? שאף שיש לבעל זכות על מעשי ידי אשתו, הרי אין גופה של האשה שייך לו! <strong>הא לא דמי</strong> <small>[</small>הרי מקרה <small>זה</small> של אשה <small>אינו דומה]</small> <strong>אלא</strong> למקרה אחר <strong>לאומר לחבירו "שדה זו שמשכנתי לך, לכשאפדנה ממך תקדיש"</strong> ובמקרה זה, שגוף השדה נשאר בידי הבעלים אבל חבירו נהנה מן הפירות, <strong>מי לא קדשה</strong> <small>[האם אינה מוקדשת]</small> לכשיפדנה? ואף כאן, יכולה האשה, שגופה ברשותה, להקדיש מעשי ידיה לאחר שתתגרש.
 <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי: מי דמי</strong> <small>[האם דומים</small> הדברים<small>]</small>? <strong>שדה בידו לפדותו</strong> מיד המחזיק בו כמשכון, ברגע שירצה לשלם את חובו. וכי <strong>אשה בידה להתגרש</strong> בכל עת שתרצה?! <strong>הא לא דמיא</strong> <small>[</small>מקרה <small>זה</small> של אשה <small>אינו דומה]</small> <strong>אלא</strong> למקרה אחר, <strong>לאומר לחבירו "שדה זו שמשכנתי לך לעשר שנים, לכשאפדנה ממך תקדיש</strong> (תהא קדושה) <strong>"</strong>ובמקרה כזה, אף שאינו יכול לפדותה קודם לכן <strong>מי לא קדשה</strong> <small>[האם לא מוקדשת</small> השדה<small>]</small> לכשיפדנה?
 <strong>מתקיף לה</strong> <small>[מקשה על כך]</small> <strong>רב אשי: מי דמי</strong> <small>[האם דומים</small> הדברים<small>]</small>?! <strong>התם —</strong> <strong>קיץ</strong> <small>[שם,</small> יש זמן <small>קצוב]</small> של עשר שנים למשכנתא. ואילו אצל גירושי <strong>אשה מי אית לה קיצותא</strong> <small>[האם יש לה קיצבה]</small> שיודעת מתי תתגרש?
## דף פו:
 <strong>אלא אמר רב אשי:</strong> זהו טעמו של שמואל שפסק כר' יוחנן בן נורי; <strong>שאני</strong> <small>[שונים]</small> <strong>קונמות</strong> שהם חמורים וחלים בכל מקרה, <strong>דכי</strong> <small>[שכמו]</small> <strong>קדושת הגוף דמי</strong> <small>[</small>הם <small>נחשבים]</small> וקדושת הגוף יש לה דין מיוחד, <strong>וכ</strong>דברי <strong>רבא.</strong>
 ש<strong>אמר רבא: הקדש</strong> שאדם מחיל על דבר, או איסור <strong>חמץ</strong> בפסח שחל על דבר, <strong>ושחרור</strong> של עבד — <strong>מפקיעין</strong> את החפץ או את העבד <strong>מידי שעבוד.</strong> שגם אם היה הדבר משועבד בידי אחר, אין זכותו הממונית מעכבת את חלות ההקדש (או איסור החמץ, או שחרור העבד). והוא הדין לקונם, ומשום כך חל הקונם על מעשי ידיה של האשה, למרות שהם משועבדים לבעל, ולכן צריך הוא להפר.
  ושואלים:  <strong>אי הכי</strong> <small>[אם כך]</small> <strong>למה לי</strong> הטעם שנתן ר' יוחנן בן נורי <strong>שמא יגרשנה?</strong> הלוא מעכשיו חל האיסור! ומשיבים: <strong>תני</strong> <small>[שנה]:</small> שבאמת כבר מעתה הנדר חל, ומשום כך צריך הבעל להפר. <strong>ועוד,</strong> אף אם תאמר שחיזקו חכמים את שיעבודו של הבעל ואין הנדר חל מעתה, יש עוד נימוק בדבר — <strong>שמא יגרשנה.</strong>
 <big>א משנה</big> <strong>נדרה אשתו וסבור שנדרה בתו,</strong> או <strong>נדרה בתו וסבור שנדרה אשתו,</strong> או <strong>נדרה</strong> אשתו <strong>בנזיר וסבור שנדרה ב</strong>הבאת <strong>קרבן, נדרה בקרבן וסבור שנדרה בנזיר,</strong> או <strong>נדרה מתאנים וסבור שנדרה מן הענבים, נדרה מן הענבים וסבור שנדרה מן התאנים</strong> והפר לה, ונתברר שהיתה כאן טעות בידו ביחס לנדר — בכל אלה <strong>הרי זה יחזור ויפר.</strong>
 <big>ב גמרא</big> על מה ששנינו במשנה שאם נדרה אשתו וסבור שנדרה בתו צריך לחזור ולהפר, שואלים: <strong>למימרא</strong> <small>[האם לומר]</small> על סמך זה ש<strong>"יניא אותה"</strong> האמור (במדבר ל, ט) <strong>דוקא</strong> <small>[מדוייק]</small> <strong>הוא?</strong> שיש הדגשה של המלה "אותה" ללמד שאינו יכול להפר ("להניא") אלא כשיודע מי היא אותה אשה שהוא מפר לה?
## דף פז.
 <strong>והא גבי</strong> <small>[והרי אצל]</small> <strong>קרעים</strong> שקורעים על המת, <strong>דכתיב</strong> <small>[שנאמר]</small> בהכפלה ובהדגשה <strong>"על" "על", דכתיב</strong> <small>[שנאמר]:</small> "ויחזק דוד בבגדיו ויקרעם וגם כל האנשים אשר אתו. ויספדו ויבכו ויצומו עד הערב <strong>על שאול ועל יהונתן בנו</strong> ועל עם ה' ועל בית ישראל כי נפלו בחרב" (שמואל ב א, יא-יב), ומשמע שעל כל מת יש לקרוע לשמו דווקא.
 <strong>ותניא</strong> <small>[ושנויה ברייתא]:</small> <strong>אמרו לו "מת אביו" וקרע</strong> עליו, <strong>ואחר כך נמצא</strong> שלא אביו מת אלא <strong>בנו —</strong> <strong>יצא ידי</strong> חובת <strong>קריעה.</strong> משמע שגם אם טעה וסבר שהוא קורע על אדם אחר יצא ידי חובת קריעה. ואף כאן, אם הוא מפר וחושב שזה נדרה של אשה אחרת, כיון שהפר — הופר!
 <strong>אמרי</strong> <small>[אומרים]:</small> <strong>לא קשיא</strong> <small>[אין</small> זה <small>קשה]</small>; <strong>הא</strong> <small>[זה]</small> בענין קריעה מדובר <strong>בסתם,</strong> ששמע בתחילה שמת אחד מקרוביו ולא פירשו מיהו, <strong>והא</strong> <small>[וזה]</small> במשנתנו מדובר <strong>במפרש,</strong> שנאמר לו בתחילה במפורש שנדרה בתו, או אשתו.
 <strong>והתניא</strong> <small>[ו</small>אכן <small>כן שנינו</small> בברייתא<small>]</small> בעניין קריעה: <strong>אמרו לו "מת אביו" וקרע, ואחר כך נמצא</strong> שהיה זה <strong>בנו —</strong> <strong>לא יצא ידי קריעה. אמרו לו "מת לו מת" וכסבור אביו הוא, וקרע, ואחר כך נמצא</strong> שהיה זה <strong>בנו —</strong> <strong>יצא ידי קריעה.</strong> משמע שיש לחלק בין מה שנעשה על סמך אמירה מפורשת לבין מה שנעשה על סמך אמירה סתמית.
 <strong>רב אשי אמר:</strong> יש לחלק בין הברייתות שבענין קריעה באופן אחר, <strong>כאן —</strong> <strong>בתוך כדי דבור, כאן —</strong> <strong>לאחר כדי דבור.</strong>
 <strong>הא דקאמרת</strong> <small>[זה שאתה אומר]</small> ש<strong>יצא ידי קריעה</strong> אף שאמרו לו בתחילה במפורש שמת אביו — הרי זה במקרה <strong>שנמצא</strong> שהוא <strong>בנו בתוך כדי דבור</strong> של הקריעה. <strong>הא דאמרת</strong> <small>[זה שאתה אומר]</small> ש<strong>לא יצא ידי קריעה —</strong> הרי זה כאשר נודע לו <strong>לאחר כדי דבור.</strong>
 <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>מי שיש לו חולה בתוך ביתו ונתעלף</strong> החולה, ואיבד את הכרתו <strong>וכמדומה</strong> היה לקרובו <strong>שמת</strong> החולה, <strong>וקרע</strong> עליו, ונתברר שעדיין לא מת, <strong>ו</strong>רק <strong>אחר כך מת —</strong> <strong>לא יצא ידי קריעה.</strong> ועל כך <strong>אמר ר' שמעון בן פזי אמר ר' יהושע בן לוי משום</strong> (משמו של) <strong>בר קפרא:</strong> <strong>לא שנו</strong> שלא יצא ידי חובת הקריעה <strong>אלא שמת לאחר כדי דיבור</strong> מן הקריעה, <strong>אבל בתוך כדי דיבור —</strong> <strong>כדבור דמי</strong> <small>[נחשב]</small>  הדבר.
  ומסכמים:  <strong>והילכתא</strong> <small>[והלכה</small> היא<small>]</small> בכל מקום: <strong>תוך כדי דבור —</strong> <strong>כדבור דמי</strong> <small>[נחשב],</small> שאם משנה דבר בתוך כדי דיבור ממה שאמר לפני כן — מועיל שינוי זה, <strong>חוץ ממגדף</strong> (מקלל) את ה', שאף אם חזר בו מגידופיו בתוך כדי דיבור נענש על כך. <strong>ועובד עבודה זרה</strong> שמקבל עליו בדיבור עבודה זרה כאלוהות, <strong>ומקדש</strong> את האשה, <strong>ומגרש</strong> את האשה, שבכל אלה גם אם חזר בו תוך כדי דיבור, מכל מקום מה שעשה עשוי.
 <big>א משנה</big> <strong>אמרה</strong> האשה <strong>"קונם תאנים וענבים אלו שאני טועמת"</strong> אם <strong>קיים</strong> לה אביה או בעלה את הנדר <strong>לתאנים —</strong> כל הנדר <strong>כולו קיים,</strong> אם <strong>הפר לתאנים</strong> שנדרה בהם — <strong>אינו מופר עד שיפר אף לענבים. אמרה "קונם תאנה שאני טועמת, וענבה שאני טועמת" —</strong> <strong>הרי אלו שני נדרים</strong> נבדלים ואין קיום דבר אחד מועיל לדבר אחר.
 <big>ב גמרא</big> ומבררים: <strong>מני מתניתין</strong> <small>[</small>כשיטת <small>מי היא משנתנו]</small>? — כדעת <strong>ר' ישמעאל</strong> היא, <strong>דתניא</strong> <small>[ש</small>כן <small>שנינו</small> בברייתא<small>]</small> : דברי הכתוב <strong>"אישה יקימנו ואישה יפרנו"</strong> (במדבר ל, יד) נדרשים כך: אם <strong>אמרה "קונם תאנים וענבים אלו שאני טועמת",</strong> אם <strong>קיים</strong> את הנדר <strong>לתאנים —</strong> כל הנדר <strong>כולו קיים,</strong>
## דף פז:
 אם <strong>הפר לתאנים —</strong> <strong>אינו מופר עד שיפר אף לענבים,</strong> אלו <strong>דברי ר' ישמעאל. ר' עקיבא אומר: הרי הוא אומר "אישה יקימנו ואישה יפרנו"</strong> (במדבר ל, יד), <strong>מה "יקימנו"</strong> יש לפרשו כאילו היה כתוב <strong>"</strong>יקים — <strong>ממנו",</strong> שאם קיים חלק ממנו הרי כולו קיים, <strong>אף "יפרנו"</strong> יש להבין <strong>"</strong>יפר — <strong>ממנו"</strong> שאם הפר מקצתו — כולו מופר. <strong>ור' ישמעאל</strong> עונה על כך: <strong>מי כתיב</strong> <small>[האם נאמר]</small> <strong>"יפר ממנו"</strong> כפי שנאמר בהקמה? <strong>ור' עקיבא</strong> משיב: <strong>מקיש</strong> <small>[משווה]</small> הכתוב <strong>הפרה להקמה, מה הקמה</strong> היא <strong>ממנו,</strong> כלומר, אפילו בחלקו, <strong>אף הפרה ממנו.</strong>
 <strong>אמר ר' חייא בר אבא אמר ר' יוחנן:</strong> שיטה <strong>זו</strong> שהנדר נחשב כיחידה אחת שנעשית מקויימת כולה בהקמה של חלק ממנה היא <strong>דברי ר' ישמעאל ור' עקיבא, אבל חכמים אומרים: מקיש</strong> <small>[משווה]</small> הכתוב <strong>הקמה להפרה; מה הפרה —</strong> <strong>מה שהפר הפר, אף הקמה —</strong> <strong>מה שקיים קיים</strong> ולא יותר.
 <big>א</big> שנינו במשנה: <strong>אמרה</strong> האשה <strong>"קונם תאנה</strong> שאני טועמת, וענבה שאני טועמת <strong>"</strong>— הרי אלה שני נדרים. <strong>אמר רבא: מתניתין</strong> <small>[משנתנו]</small> כשיטת <strong>ר' שמעון היא.</strong> ש<strong>אמר:</strong> אין אדם חייב משום כמה שבועות שווא כאשר נשבע לאנשים אחדים <strong>עד שיאמר</strong> לשון <strong>"שבועה" לכל אחד ואחד</strong> לחוד, ואם לא הזכיר לשון שבועה לכל אחד ואחד רואים את הכל כשבועה אחת בלבד.
 <big>ב משנה</big> אדם שנדרה אשתו או בתו ולא הפר את הנדר בו ביום, ולאחר מכן אמר <strong>"יודע אני שיש נדרים</strong> ושזהו נקרא נדר, <strong>אבל איני יודע שיש מפירין",</strong> שלא ידעתי שאפשר להפר נדרים — הרי זה <strong>יפר</strong> את הנדר שנדרה אשתו או בתו ביום בו נודע לו שאפשר להפר נדרים. אם אמר <strong>"יודע אני שיש מפירין, אבל איני יודע שזה</strong> נקרא <strong>נדר"</strong> ולכן לא הפרתי את הנדר בו ביום, <strong>ר' מאיר אומר: לא יפר</strong> ואין הפרתו מועילה, <strong>וחכמים אומרים:</strong> אף זה <strong>יפר</strong> משנודע לו.
 <big>ג גמרא</big> <strong>ורמינהו</strong> <small>[ומשליכים,</small> מראים סתירה<small>]:</small> נאמר בדיני רוצח בשגגה <strong>"בלא ראות"</strong> (במדבר לה, כג) ומפרשים כתוב זה כבא לומר שדין רוצח בשגגה, שגולה לעיר מקלט, הוא <strong>פרט לסומא</strong> (עיוור) שהרג בשוגג. שהכתוב מדבר במי שבדרך כלל רואה ודווקא במקרה זה לא ראה, אבל מי שאינו רואה כלל אינו נחשב אפילו לשוגג, אלא כאנוס, אלו <strong>דברי ר' יהודה. ר' מאיר אומר: לרבות את הסומא.</strong> משמע שלדעת ר' מאיר אין להבחין בין סוגים שונים של חוסר ידיעה, ואילו משיטתו במשנתנו עולה כי יש להבחין ביניהם. והפך הדבר לשיטת ר' יהודה שהוא בן מחלוקתו בכל מקום.
## דף פח.
 <strong>אמר רבא:</strong> אין כאן סתירה, ואין כאן ענין שבסברות, אלא המחלוקת היא בהבנת לשון הכתוב, <strong>הכא מעניניה דקרא והכא מעניניה דקרא</strong> <small>[כאן מעניינו של הכתוב וכאן מעניינו של הכתוב].</small> <strong>ר' יהודה סבר</strong> <small>[סבור]:</small> <strong>גבי רוצח</strong> בשוגג, שגולה, <strong>כתיב</strong> <small>[נאמר]</small> <strong>"ואשר יבא את רעהו ביער</strong> לחטוב עצים<strong>"</strong> (דברים יט, ה), ומשמעו: <strong>כל</strong> מי שהוא <strong>בר מיעל</strong> <small>[בן כניסה]</small> <strong>ליער, וסומא נמי בר מיעל</strong> <small>[גם כן בן כניסה]</small> <strong>ליער הוא. ואי אמרת</strong> <small>[ואם אומר אתה]</small> כי <strong>"בלא ראות"</strong> בא <strong>לרבות את הסומא —</strong> הרי דבר זה כבר <strong>מ"יער" נפקא ליה</strong> <small>[יוצא,</small> נלמד <small>לו],</small> שהרי אף הוא בן כניסה ליער. <strong>אלא שמע מינה</strong> <small>[למד ממנה]</small> שמה שנאמר <strong>"בלא ראות"</strong> בא למעט, וכוונתו: <strong>פרט לסומא.</strong>
 <strong>ר' מאיר סבר</strong> <small>[סבור]</small> ומפרש כך: <strong>כתיב</strong> <small>[נאמר]</small> באותה פרשה <strong>"</strong>אשר יכה את רעהו <strong>בבלי דעת"</strong> (דברים יט, ד) — <strong>כל</strong> מי שהוא <strong>בר מידע</strong> <small>[בן ידיעה]</small> שיכול לדעת, <strong>וסומא לאו בר מידע</strong> <small>[לא בן ידיעה]</small> <strong>הוא,</strong> שאינו יכול לדעת בדיוק היכן נמצא אדם מסויים. <strong>ואי אמרת</strong> <small>[ואם אומר אתה]</small> שיש לפרש ש<strong>"בלא ראות"</strong> כוונתו <strong>פרט לסומא —</strong> הרי דבר זה <strong>מ"בלי דעת" נפקא ליה</strong> <small>[</small>הוא <small>יוצא,</small> נלמד <small>לו].</small> <strong>אלא שמע מינה</strong> <small>[למד מכאן]</small> ש<strong>"בלא ראות"</strong> כוונתו <strong>לרבות את הסומא</strong> שגולה, ולא למעט אותו.
 <big>א משנה</big> <strong>המדיר הנאה מחתנו, והוא</strong> בכל זאת <strong>רוצה לתת לבתו מעות,</strong> ואינו יכול לתת לה, מפני שמה שקנתה אשה קנה בעלה, <strong>אומר לה: הרי המעות האלו נתונין לך במתנה, ובלבד שלא יהא</strong> <strong>לבעליך רשות בהן, אלא</strong> רק <strong>מה שאת נושאת ונותנת בפיך</strong> הוא נתון לך במתנה.
 <big>ב גמרא</big> <strong>אמר רב: לא שנו אלא</strong> ש<strong>אמר לה</strong> בלשון זו <strong>"מה שאת נושאת ונותנת בפיך"</strong> הוא יהיה שלך, <strong>אבל</strong> אם <strong>אמר "מה שתרצי עשי" —</strong> במקרה כזה לא הועיל התנאי, ו<strong>קנה יתהון</strong> <small>[אותם]</small> ה<strong>בעל. ושמואל אומר: אפילו אמר</strong> לה <strong>"מה שתרצי עשי" —</strong> <strong>לא קנה יתהון</strong> <small>[אותם]</small> ה<strong>בעל. מתקיף לה</strong> <small>[מקשה על כך]</small> <strong>ר' זירא:</strong>
## דף פח:
 <strong>כמאן אזלא</strong> <small>[כ</small>שיטת <small>מי הולכת]</small> <strong>הא שמעתא</strong> <small>[הלכה זו]</small> של <strong>רב —</strong> <strong>כ</strong>דעת <strong>ר' מאיר</strong> ש<strong>אמר</strong> ככלל: <strong>יד אשה כיד בעלה</strong> שהוא סבור שאשה נשואה אין לה כוח קנין משלה, אלא כל כוח הקנין שלה נתון בידי בעלה ומה שהיא קונה לעצמה מוקנה מיד לבעל.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במשנה, וסתם משנה כר' מאיר: <strong>כיצד משתתפין במבוי</strong> לעשות שיתוף מבואות כדי להתיר טלטול בשבת מחצר לחצר שבתוך אותו מבוי? <strong>מניח את החבית</strong> שיש בה יין או כל דבר מאכל <strong>ואומר: הרי זה</strong> מוקנה <strong>לכל בני</strong> ה<strong>מבוי. ומזכה להן</strong> חלקם <strong>על ידי עבדו ושפחתו העברים, ו</strong>כן <strong>על ידי בנו ובתו הגדולים, ו</strong>כן <strong>על ידי אשתו,</strong> שנותן להם שיזכו עבור השכנים.
 <strong>ואי אמרת</strong> <small>[ואם אומר אתה]</small> שמה שנותן לאשה <strong>קנה יתהון</strong> <small>[אותם]</small> <strong>בעלה,</strong> אם כן נמצא שה<strong>עירוב לא נפיק מרשותיה</strong> <small>[יוצא מרשותו]</small> של ה<strong>בעל,</strong> שהרי מה שקונה היא — קונה בעלה!
 <strong>אמר רבא: אף על גב,</strong> אף על פי ש<strong>אמר ר' מאיר</strong> בכלל ש<strong>יד אשה כיד בעלה,</strong> מכל מקום <strong>מודה ר' מאיר לענין שיתוף,</strong> ש<strong>כיון</strong> ש<strong>לזכות לאחרים הוא מיד בעלה</strong> ולא לקנות דבר לעצמה — <strong>זכיא</strong> <small>[זוכה]</small> בכך.
 <strong>איתיביה</strong> <small>[הקשה לו]</small> <strong>רבינא לרב אשי</strong> ממה ששנינו בברייתא: <strong>אלו שזכין להן,</strong> כלומר, שמזכים ומקנים על ידם עירוב לאחרים: <strong>[על ידי]</strong> <strong>בנו ובתו הגדולים, ועבדו ושפחתו העברים. ואלו שאין זכין להן: על ידי בנו ובתו הקטנים, ועבדו ושפחתו הכנענים, ואשתו,</strong> משמע שלשיטה זו אף לזכות לאחרים אין לאשה כוח קנין!
 <strong>אלא אמר רב אשי: מתניתין</strong> <small>[משנתנו]</small> בעירובין — <strong>בשיש לה חצר</strong> משלה <strong>באותו מבוי עסקינן</strong> <small>[עוסקים אנו],</small> שמראש התנה עימה בעלה שיהיה לה רכוש פרטי משלה שאין לו קנין בו, <strong>דמגו דזכיא לנפשה</strong> <small>[שמתוך ש</small>היא <small>זוכה לעצמה]</small> בעירוב, מכח החצר שיש לה באותו מבוי — <strong>זכיא לאחריני</strong> <small>[זוכה</small> גם <small>לאחרים].</small> 
 <big>א משנה</big> נאמר בתורה: <strong>"ונדר אלמנה וגרושה</strong> כל אשר אסרה על נפשה <strong>יקום עליה"</strong> (במדבר ל, י) <strong>כיצד? אמרה</strong> האשה שהיא גרושה או אלמנה <strong>"הריני נזירה לאחר שלשים יום", אף על פי שנשאת בתוך שלשים יום —</strong> הבעל שהיא נשואה לו עכשיו <strong>אינו יכול להפר.</strong>
## דף פט.
 <strong>נדרה והיא ברשות הבעל —</strong> <strong>מפר לה. כיצד? אמרה</strong> בהיותה נשואה <strong>"הריני נזירה לאחר שלשים</strong> יום <strong>"</strong>והפר לה בעלה, <strong>אף על פי שנתאלמנה או נתגרשה בתוך שלשים</strong> יום — <strong>הרי</strong> נדר <strong>זה מופר. נדרה בו ביום ונתגרשה בו ביום,</strong> אפילו אם <strong>החזירה</strong> בעלה ונשאה שוב <strong>בו ביום —</strong> <strong>אינו יכול להפר</strong> לה את הנדרים שנדרה קודם. <strong>זה הכלל: כל שיצאה לרשות עצמה שעה אחת</strong> שוב <strong>אינו יכול להפר</strong> לאחר נישואין את מה שנדרה כשהיתה נשואה.
 <big>א גמרא</big> <strong>תניא</strong> <small>[שנויה</small> ברייתא<small>]:</small> <strong>אלמנה וגרושה שאמרה "הריני נזירה לכשאנשא" ונשאת, ר' ישמעאל אומר: יפר</strong> לה הבעל, <strong>ור' עקיבא אומר: לא יפר. וסימנא</strong> <small>[והסימן]</small> לדברי ר' ישמעאל ור' עקיבא בהלכה זו ובזו שאחריה הוא <strong>ילל"י</strong> (<strong>י</strong>פר <strong>ל</strong>א יפר, <strong>ל</strong>א יפר <strong>י</strong>פר). <strong>אשת איש שאמרה</strong> בזמן שהיתה נשואה <strong>"הריני נזירה לכשאתגרש" ונתגרשה, ר' ישמעאל אומר: לא יפר</strong> לה הבעל, <strong>ור' עקיבא אומר: יפר.</strong>
 <strong>אמר ר' ישמעאל: הרי הוא אומר "ונדר אלמנה וגרושה...</strong> יקום עליה<strong>"</strong> (במדבר ל, י) — <strong>עד שיהא נדר</strong> חל <strong>בשעת אלמנות וגרושין,</strong> שהזמן בו צריך הנדר לחול הוא הקובע אם ניתן להפר את נדרה או לא. ואילו <strong>ר' עקיבא סבר: הרי הוא אומר "כל אשר אסרה על נפשה</strong> יקום עליה<strong>"</strong> (במדבר ל, י) — <strong>עד שיהא איסורי נדר</strong> הזמן בו היא אוסרת עצמה בפיה בנדר <strong>בשעת אלמנות וגרושין,</strong> ולא הזמן בו צריך הנדר לחול.
 <strong>אמר רב חסדא: מתניתין</strong> <small>[משנתנו]</small> התולה את אפשרות ההפרה בזמן אמירת הנדר דווקא — כשיטת <strong>ר' עקיבא היא.</strong> ואילו <strong>אביי אמר: אפילו תימא</strong> <small>[תאמר]</small> שהיא כשיטת <strong>ר' ישמעאל, מתניתין</strong> <small>[</small>ב<small>משנתנו]</small> מדובר ש<strong>תליא נפשה ביומי</strong> <small>[תלתה עצמה,</small> את נדרה, <small>בימים],</small> שיחול הנדר לאחר זמן קצוב, ואילו ב<strong>ברייתא</strong> מדובר ש<strong>תליא נפשה</strong> <small>[תלתה עצמה,</small> את נדרה<small>]</small> <strong>בנישואין,</strong> שתלתה במפורש את תחילת הנדר במצבה המשפחתי, ומשום כך הולכים בנדר זה אחר הזמן שבו חל עליה.
  וכיון שבמשנה מדובר בנדר התלוי בימים, הרי ייתכן כי <strong>שלמו יומי</strong> <small>[שיתמלאו הימים]</small> <strong>ולא נתגרשה,</strong> או <strong>שלמו יומי</strong> <small>[יתמלאו הימים]</small> <strong>ולא מיתנסבא</strong> <small>[תינשא].</small> ונמצא שאין קשר מהותי בין הנישואין לבין הנדר, ומודה ר' ישמעאל שבמקרה זה הולכים אחר הזמן שקיבלה על עצמה את הנדר.
 <big>ב</big> במשנתנו שנינו, זה הכלל: כל שיצאה לרשות עצמה שעה אחת אינו יכול להפר. וכלל זה דומה לניסוח דומה בפרק הקודם ("נערה המאורסה"), ששנה בקשר לנדר נערה המאורסה "זה הכלל: כל שלא יצאה לרשות עצמה שעה אחת — אביה ובעלה האחרון מפירים נדריה". ומסבירים את הכפילות; <strong>"זה הכלל" דקתני גבי</strong> <small>[ששונה אצל]</small> פרק <strong>"נערה המאורסה" —</strong> <strong>לאיתויי</strong> <small>[להביא,</small> להוסיף<small>]</small> מקרה שבו <strong>הלך האב</strong> שמסר את בתו לנישואין <strong>עם שלוחי הבעל</strong> שבאו לקחת אותה, <strong>או שהלכו שלוחי האב עם שלוחי הבעל בנערה המאורסה,</strong> וכיון שהיו האב או שלוחיו עימה נמצא שלא יצאה עדיין מרשות אביה, ולכן הדין הוא ש<strong>אביה ובעלה מפירין נדריה.</strong>
 <strong>"זה הכלל" דקתני גבי</strong> <small>[ששונה אצל]</small> פרק <strong>"ואלו נדרים"</strong> במשנתנו, הוא <strong>לאיתויי</strong> <small>[להביא,</small> להוסיף<small>]</small> מקרה שבו <strong>מסר האב לשלוחי הבעל</strong> את בתו לנישואין <strong>או שמסרו שלוחי האב לשלוחי הבעל,</strong> שאף שלא הלך אביה או שלוחיו עימה ונמסרה לחלוטין לבעלה, הדין הוא <strong>שאין הבעל מיפר בקודמין</strong> בנדרים שהיו קודם הנישואין.
 <big>ג משנה</big> <strong>תשע נערות נדריהן קיימין</strong> ולא ניתן להפר אותם: אם נדרה כשהיא <strong>בוגרת והיא יתומה.</strong> נדרה כשהיא <strong>נערה ובגרה, והיא יתומה</strong> בשעה שנדרה.
## דף פט:
 <strong>נערה ש</strong>נדרה כשעדיין <strong>לא בגרה והיא יתומה.</strong> נערה שנדרה כשהיא <strong>בוגרת ומת אביה. נערה</strong> שנדרה ונעשתה <strong>בוגרת ומת אביה. נערה ש</strong>נדרה כשעדיין <strong>לא בגרה ומת אביה. נערה ש</strong>נדרה ו<strong>מת אביה ומשמת אביה בגרה,</strong> או אם נדרה כשהיא <strong>בוגרת ואביה קיים, נערה</strong> שנדרה ונעשתה <strong>בוגרת ואביה קיים. ר' יהודה אומר: אף המשיא</strong> את <strong>בתו הקטנה ונתאלמנה או נתגרשה וחזרה אצלו</strong> ו<strong>עדיין היא נערה</strong> מבחינת הגיל — בכל זאת נדריה קיימים.
 <big>א גמרא</big> <strong>אמר רב יהודה אמר רב:</strong> משנה <strong>זו דברי ר' יהודה</strong> היא, שפירט את הדינים ביותר ומנה תשע נערות. <strong>אבל חכמים אומרים</strong> שאין צורך בפירוט זה אלא אפשר לומר בדרך כלל: <strong>שלש נערות נדריהן קיימין: בוגרת, ויתומה, ויתומה בחיי האב —</strong> זו שנתאלמנה או נתגרשה בחיי אביה, והריהי כיתומה שאין לאביה רשות בה. 
 <big>ב משנה</big> אמרה אשה לבעלה <strong>"קונם שאיני נהנה</strong> (נהנית) <strong>לאבא ולאביך</strong> (מאבא ומאביך) <strong>אם עושה אני על פיך</strong> (לצורכך) <strong>",</strong> או <strong>"שאיני נהנית לך אם עושה אני על פי</strong> (לצורך) <strong>אבא</strong> שלי <strong>ועל פי אביך" —</strong> <strong>הרי זה יפר</strong> את הנדר.
 <big>ג גמרא</big> <strong>תניא</strong> <small>[שנויה</small> ברייתא<small>]:</small> נדרה אשה <strong>"שאיני נהנית לאבא ולאביך אם אני עושה לפיך", ר' נתן אומר: לא יפר,</strong> ותעשה לפיו (שהרי היא חייבת בכך מכוח נישואיה) ותיאסר בהם, שאינו יכול להפר נדר שלא חל עדיין ותלוי בתנאי מסויים. <strong>וחכמים אומרים:</strong> אף במקרה זה <strong>יפר.</strong>
 אמרה <strong>"נטולה</strong> (אסורה) <strong>אני מן היהודים אם</strong> אני <strong>משמשתך", ר' נתן אומר: לא יפר,</strong> ותשמש אותו ותהא נטולה מן היהודים. <strong>וחכמים אומרים: יפר.</strong>
 <big>ד</big> מסופר: <strong>ההוא גברא דאיתסר הנייתא דעלמא עליה</strong> <small>[אדם אחד</small> נדר <small>שנאסרת הנאת העולם עליו]</small> <strong>אי נסיב איתתא</strong> <small>[אם</small> הוא <small>נושא אשה]</small> <strong>כי לא תנינא הילכתא</strong> <small>[כאשר,</small> כל עוד <small>אינו שונה הלכות].</small> <strong>רהיט בגפא ותובליא</strong> <small>[</small>היה <small>רץ בסולם ובחבל]</small> <strong>ולא אמצי למיתנא</strong> <small>[יכול</small> היה <small>לשנות].</small> כלומר, בלשון ציורית — שהתאמץ בכל כוחו ולא עלה בידו ללמוד. <strong>אתא</strong> <small>[בא]</small> <strong>רב אחא בר רב הונא ושבשיה</strong> <small>[והטעה אותו]</small> <strong>ואינסיב איתתא</strong> <small>[ונשא אשה],</small> 
## דף צ.
 <strong>ושרקיה טינא</strong> <small>[ומרח אותו</small> רב אחא בר רב הונא <small>בטיט].</small> שכיון שנאסר בהנאת העולם אסור היה לו ללבוש בגדים, וכדי שלא יהיה ערום כיסהו בטיט, <strong>ואתייה לקמיה</strong> <small>[והביא אותו לפני]</small> <strong>רב חסדא</strong> שיתיר לו את נדרו. <strong>אמר רבא: מאן חכים למיעבד כי הא מילתא</strong> <small>[מי חכם לעשות דבר כמו זה]</small> <strong>אי לאו</strong> <small>[אם לא]</small> <strong>רב אחא בר רב הונא, דגברא רבה</strong> <small>[שאדם גדול]</small> <strong>הוא</strong><small>.</small> <strong>דקסבר</strong> <small>[שסבור</small> הוא<small>]</small> <strong>דכי היכי דפליגי</strong> <small>[שכמו שחלוקים]</small> <strong>רבנן</strong> <small>[חכמים]</small> <strong>ור' נתן בהפרה,</strong> אם אפשר להפר נדר שעדיין לא חל — <strong>הכי נמי פליגי</strong> <small>[כך גם כן חלוקים</small> הם<small>]</small> <strong>בשאלה,</strong> אם אפשר להישאל עליו לחכם כדי להתירו. וזה היה טעמו של רב אחא בר רב הונא, שרצה שיחול הנדר על האיש כדי שאז יוכל להישאל עליו.
 <strong>ורב פפי אמר</strong> לענין השאלה הזו, <strong>מחלוקת</strong> היא <strong>בהפרה</strong> בלבד, ש<strong>ר' נתן סבר: אין הבעל מיפר אלא אם כן חל</strong> כבר ה<strong>נדר, דכתיב</strong> <small>[שנאמר]:</small> <strong>"וחפרה הלבנה"</strong> (ישעיה כד, כג), שהוא דורש "חפרה" כמו "הפרה", וסבור שאין הפרה אלא לדבר שקיים כבר, כמו הלבנה. <strong>ורבנן סברי</strong> <small>[וחכמים סבורים]:</small> <strong>בעל מיפר אף על פי ש</strong>עדיין <strong>לא חל</strong> ה<strong>נדר, דכתיב</strong> <small>[שנאמר]:</small> <strong>"מפר מחשבות ערומים"</strong> (איוב ה, יב), משמע שיש הפרה גם של מחשבה, שהרי נאמר שמפר אותן מחשבות שלא יבואו לידי מעשה.
 <strong>אבל בשאלה —</strong> ל<strong>דברי הכל אין חכם מתיר כלום אלא אם כן חל</strong> כבר ה<strong>נדר, דכתיב</strong> <small>[שנאמר]:</small> <strong>"לא יחל דברו"</strong> (במדבר ל, ג), שמכאן למדו שהוא אינו יכול להתיר ולחלל דברו, אבל החכם יכול להתירו. ודבר זה שייך רק כאשר חל כבר הנדר עליו ("דברו").
 ומציעים: <strong>לימא מסייע ליה</strong> <small>[</small>האם <small>נאמר</small> ש<small>מסייעת לו]</small> ברייתא זו: האומר <strong>"קונם שאיני נהנה לפלוני, ו</strong>איני נהנה <strong>למי שאשאל עליו"</strong> כלומר, לחכם שאשאל לפניו על אותו פלוני — <strong>נשאל</strong> קודם <strong>על</strong> הנדר <strong>הראשון</strong> ומתירו, <strong>ואחר כך נשאל</strong> להתיר <strong>על השני. ואי אמרת</strong> <small>[ואם אומר אתה]</small> ש<strong>נשאל אף על פי ש</strong>עדיין <strong>לא חל</strong> ה<strong>נדר —</strong> אם כן למה לו לעשות בדרך זו? <strong>אי בעי</strong> <small>[אם רוצה] —</small> <strong>על האי ניתשיל ברישא</strong> <small>[על זה יישאל בתחילה],</small> <strong>אי בעי</strong> <small>[אם רוצה] —</small> <strong>על האי ניתשיל ברישא</strong> <small>[על זה יישאל בתחילה]!</small>
 ודוחים: <strong>ומי ידע אי האי קמא אי האי בתרא</strong> <small>[והאם</small> הוא <small>יודע אם זה ראשון או זה אחרון]</small>? שלא נתפרש בברייתא איזה הוא הנקרא נדר ראשון ואיזה הוא האחרון, ושמא קוראת הברייתא לנדר שלא יהנה לחכם נדר ראשון.
 <strong>אלא לימא מסייע ליה</strong> <small>[</small>האם <small>נאמר</small> ש<small>מסייעת לו]</small> ברייתא אחרת: האומר <strong>"קונם שאיני נהנה לפלוני, הריני נזיר לכשאשאל עליו</strong> (על נדר זה) <strong>",</strong> — קודם <strong>נשאל על נדרו</strong> שלא ייהנה לפלוני, <strong>ואחר כך נשאל על נזרו</strong> (נזירות שנדר אם יישאל על נדר ראשון).
 <strong>ואי אמרת</strong> <small>[ואם אומר אתה]</small> ש<strong>נשאל אף על פי ש</strong>עדיין <strong>לא חל</strong> ה<strong>נדר,</strong> אם כן <strong>אי בעי</strong> <small>[אם רוצה]</small> — <strong>על נדרו איתשיל ברישא</strong> <small>[יישאל בתחילה],</small> <strong>אי בעי</strong> <small>[אם רוצה]</small> — <strong>על נזרו איתשיל ברישא</strong> <small>[יישאל בתחילה]</small>! ודוחים: אין מכאן הוכחה, כי אפשר לומר שברייתא זו כשיטת <strong>ר' נתן היא</strong> שאין הפרה אלא אם כן חל הנדר, אבל חכמים חולקים עליו.
 <strong>אמר רבינא, אמר לי מרימר, הכי</strong> <small>[כך]</small> <strong>אמר אבוך</strong> <small>[אביך]</small> <strong>משמיה</strong> <small>[משמו]</small> של <strong>רב פפי: מחלוקת</strong> היא <strong>בהפרה, אבל בשאלה —</strong> <strong>דברי הכל מפר, ואף על פי ש</strong>עדיין <strong>לא חל</strong> ה<strong>נדר, דכתיב</strong> <small>[שנאמר]</small> <strong>"לא יחל דברו"</strong> (במדבר ל, ג).
## דף צ:
 <strong>למימרא</strong> <small>[לומר]</small> ש<strong>לא הוה ביה</strong> <small>[היה בו]</small> <strong>מעשה</strong> אלא דיבור בלבד, ואף על פי כן — יכול החכם להתירו.
 <strong>מיתיבי</strong> <small>[מקשים]</small> ממה ששנינו בברייתא: אמר <strong>"קונם שאיני נהנה לפלוני ולמי שנשאל עליו" —</strong> <strong>נשאל על</strong> הנדר <strong>הראשון, ואחר כך נשאל על השני</strong> להתיר את זה שנשאל בפניו. ולפי מה שאמרנו <strong>אמאי</strong> <small>[מדוע]</small>? <strong>אי בעי</strong> <small>[אם רוצה]</small> — <strong>על האי ניתשיל ברישא</strong> <small>[יישאל על זה בתחילה],</small> <strong>ואי בעי</strong> <small>[ואם רוצה] —</small> <strong>על האי ניתשיל ברישא</strong> <small>[יישאל על זה בתחילה]</small>!
  ומשיבים:  <strong>מי</strong> <small>[האם]</small> הוא <strong>יודע הי</strong> <small>[איזה]</small> נדר נקרא <strong>ראשון והי</strong> <small>[ואיזה]</small> נקרא <strong>שני?</strong> והרי אין הדבר ברור מלשון הברייתא.
 <strong>מתיבי</strong> <small>[מקשים]</small> עוד: <strong>"קונם שאיני נהנה והריני נזיר לכשאשאל עליו" —</strong> <strong>נשאל</strong> קודם <strong>על נדרו</strong> להתיר הנאה, <strong>ואחר כך נשאל על נזרו</strong> שחל עליו משנשאל. <strong>ואמאי</strong> <small>[ומדוע]</small>? <strong>אי בעי</strong> <small>[אם רוצה]</small> — <strong>על נדרו ניתשיל ברישא</strong> <small>[יישאל בתחילה]</small> <strong>ואי בעי</strong> <small>[ואם רוצה]</small> — <strong>על נזרו ניתשיל ברישא</strong> <small>[יישאל בתחילה]</small>! וכיון שאין אומרים כן, משמע שאין החכם יכול להתיר את הנדר אלא אם כן חל כבר. ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחתה שיטה זו.
 <big>א משנה</big> <strong>בראשונה היו אומרים: שלש נשים יוצאות</strong> מבעליהן בגט בעל כרחו <strong>ונוטלות</strong> את מה שמגיע להן על פי ה<strong>כתובה,</strong> והן: אשת כהן <strong>האומרת</strong> לבעלה <strong>"טמאה אני לך",</strong> שאומרת שנאנסה, ונאסרה בכך על בעלה. וכן אשה האומרת לבעלה <strong>"שמים ביני לבינך"</strong> כלומר, טוענת טענה שאי אפשר להוכיחה, אלא היא ידועה לקדוש ברוך הוא בלבד, שאומרת שבעלה אינו בא עליה כראוי. <strong>ו</strong>כן זו שנדרה <strong>"נטולה אני מן היהודים",</strong> שאוסרת עליה כל תשמיש, ובכלל זה של בעלה.
 <strong>חזרו לומר,</strong> כדי <strong>שלא תהא אשה נותנת עיניה באחר</strong> שרוצה בו, <strong>ו</strong>לשם כך תהא <strong>מקלקלת על בעלה</strong> על ידי אמירה כזו, ויוצאת ממנו וכתובתה בידה, ש<strong>האומרת "טמאה אני לך" —</strong> <strong>תביא ראיה לדבריה</strong> שאכן נאנסה. האומרת <strong>"השמים ביני לבינך" —</strong> <strong>יעשו</strong> בית הדין וידונו בדבר <strong>דרך בקשה</strong> ולא יכפו על הבעל לגרש. <strong>ו</strong>האומרת <strong>"נטולה אני מן היהודים" —</strong> <strong>יפר לחלקו,</strong> חלק האיסור שלו <strong>ותהא משמשתו, ותהא נטולה מן היהודים</strong> אם תתגרש.
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]</small> לפי מסקנת הדברים במשנה שאלה זו: אשת כהן ש<strong>אמרה לבעלה "טמאה אני", מהו שתאכל בתרומה?</strong> האם מאמינים לה לגבי ענין זה, ואוסרים עליה לאכול בתרומה משום זונה? <strong>רב ששת אמר: אוכלת</strong> בתרומה, כדי <strong>שלא תוציא לעז על בניה.</strong> שאם תיאסר באכילת תרומה, ייחשב הדבר כחיזוק לטענתה, ויניחו האנשים שבאמת נאנסה, ויוציאו לעז על בניה שאינם כהנים כשרים. <strong>רבא אמר: אינה אוכלת,</strong> כי <strong>אפשר</strong> לה <strong>דאכלה</strong> <small>[ש</small>תהא <small>אוכלת]</small> <strong>חולין,</strong> ומוטב לחשוש לדבריה שאינה רשאית עוד לאכול בתרומה.
 <strong>אמר רבא: ומודה רב ששת שאם נתארמלה</strong> (נתאלמנה) מבעלה הכהן <strong>שאינה אוכלת</strong> עוד תרומה. שכן <strong>מידי</strong> <small>[כלום]</small> <strong>הוא טעמא</strong> <small>[הטעם]</small> שהיא אוכלת בתרומה כשהיא נשואה <strong>אלא משום</strong> שלא <strong>תוציא לעז על בניה.</strong> אם <strong>נתארמלה ונתגרשה אמרי</strong> <small>[אומרים</small> אנשים<small>]:</small> <strong>השתא דאיתניסא</strong> <small>[עכשיו</small> הוא <small>שנאנסה]</small> שהדבר אירע לאחר שיצאה מבעלה, ולא יבואו להלעיז על הבנים שנולדו לה קודם לזה.
 <big>ג</big> <strong>אמר רב פפא: בדיק לן</strong> <small>[בדק,</small> בחן, <small>אותנו]</small> <strong>רבא</strong> בשאלה זו: <strong>אשת כהן שנאנסה</strong> ויש בדבר עדים, האם <strong>יש לה כתובה או אין לה כתובה?</strong> וצדדי השאלה, האם לומר כי <strong>כיון</strong> ש<strong>אונס לגבי כהן כרצון לגבי ישראל דמי</strong> <small>[נחשב]</small> ואנוסה אשת כהן יוצאת מבעלה בעל כרחה כמו אשת ישראל שזנתה מרצונה, לכן <strong>אין לה כתובה. או דילמא מצי אמרה ליה</strong> <small>[שמא יכולה לומר לו]:</small> <strong>אנא הא חזינא</strong> <small>[אני הרי ראוייה]</small> מצד עצמי להמשיך בנישואין, שהרי אילו היתה נשואה לישראל לא היתה נאסרת על בעלה באונס,
## דף צא.
 <strong>וגברא</strong> <small>[והאיש],</small> הבעל, בשל היותו כהן <strong>הוא</strong> ש<strong>נסתחפה שדהו,</strong> כלומר, הרי זה כאדם שאירע לו אסון טבע שסחפו המים את שדהו, ואף כאן, אירע לו מקרה זה והוא מפסיד בעל כרחו. <strong>ואמרינן ליה</strong> <small>[ואמרנו לו]</small> בתשובה לשאלתו: <strong>מתניתין</strong> <small>[משנתנו]</small> <strong>היא;</strong> אשה <strong>האומרת</strong> לבעלה <strong>"טמאה אני לך" —</strong> <strong>יש לה כתובה.</strong>
 ונברר: <strong>במאי עסקינן</strong> <small>[במה אנו עוסקים]</small>? <strong>אילימא</strong> <small>[אם תאמר]</small> שמדובר במשנה <strong>באשת ישראל,</strong> הרי <strong>אי</strong> <small>[אם]</small> זו אומרת שזנתה <strong>ברצון —</strong> <strong>כלום יש לה כתובה? ואי</strong> <small>[ואם]</small> <strong>באונס —</strong> <strong>מי קא מיתסרא</strong> <small>[האם היא נאסרת]</small> בכך <strong>על גברא</strong> <small>[בעלה]</small>? <strong>ואלא</strong> ודאי מדובר ב<strong>אשת כהן.</strong> וכיצד היה הדבר: <strong>אי</strong> <small>[אם]</small> נבעלה <strong>ברצון —</strong> <strong>כלום יש לה כתובה? מי גרעה</strong> <small>[האם</small> היא <small>פחותה</small> בדינה<small>]</small> <strong>מאשת ישראל</strong> שנבעלה <strong>ברצון? אלא לאו</strong> <small>[האם לא]</small> מדובר כאן <strong>באונס, וקתני</strong> <small>[ושנה]:</small> <strong>יש לה כתובה,</strong> ומכאן תשובה לשאלתו של רבא.
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> <strong>אמרה</strong> אשה <strong>לבעלה "גרשתני", מהו?</strong> האם נאמנת היא בדבר? <strong>אמר רב המנונא: תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו במשנתנו: <strong>האומרת "טמאה אני לך",</strong> ש<strong>אפילו למשנה אחרונה דקתני</strong> <small>[שהיא שונה]</small> שהאשה <strong>לא מהימנא</strong> <small>[נאמנת]</small> בטענתה <small>—</small> <strong>התם</strong> <small>[שם]</small> <strong>הוא</strong> שחושדים <strong>דמשקרה</strong> <small>[שמשקרת]</small> כשאומרת "טמאה אני", מפני <strong>דידעה</strong> <small>[שיודעת]</small> ש<strong>בעלה לא ידע בה,</strong> שהרי היא מספרת על דבר שאירע שלא בפניו. <strong>אבל גבי "גרשתני" דידע בה</strong> <small>[ש</small>הוא <small>יודע בכך]</small> אם גירש או לא — <strong>מהימנא</strong> <small>[נאמנת]</small> היא, ומדוע — ש<strong>חזקה אין אשה מעיזה פניה בפני בעלה</strong> לומר דבר שהוא יודע שאינו אמת.
 <strong>אמר ליה</strong> <small>[לו]</small> <strong>רבא: אדרבא</strong> <small>[להיפך],</small> <strong>אפילו למשנה ראשונה דקתני מהימנא</strong> <small>[שהיא שונה</small> שהאשה <small>נאמנת]</small> לומר "טמאה אני" — <strong>התם</strong> <small>[שם]</small> הטעם הוא שנאמנת <strong>משום דלא עבידא לבזויי נפשה</strong> <small>[שאין</small> אשה <small>עשוייה לבזות את עצמה]</small> ולומר שנאנסה אם לא אירע באמת הדבר, <strong>אבל הכא דזמנין דתקיף</strong> <small>[כאן שפעמים שקשה]</small> <strong>לה מן גברא</strong> <small>[מבעלה]</small> — <strong>מעיזה ומעיזה</strong> פניה בו, ויש לומר שאינה נאמנת.
 <strong>מתיב</strong> <small>[מקשה]</small> <strong>רב משרשיא:</strong> האומרת <strong>"השמים ביני לבינך"</strong> שלפי <strong>משנה ראשונה</strong> מאמינים לה — הרי זו <strong>תיובתא</strong> <small>[קושיה חמורה]</small> ל<strong>רבא,</strong> שהרי <strong>הכא דלית</strong> <small>[כאן שאין]</small> <strong>לה כיסופא</strong> <small>[בושה]</small> בכך, שאינה מביישת את עצמה בדבר, <strong>וקתני דמהימנא</strong> <small>[ו</small>בכל זאת הריהו <small>שונה ש</small>היא <small>נאמנת]</small>!  ומשיבים: <strong>קסבר</strong> <small>[סבור]</small> <strong>רבא: התם</strong> <small>[שם],</small> <strong>כיון</strong> ש<strong>לא סגי</strong> <small>[די]</small> <strong>לה</strong> אם <strong>לא אמרה</strong> <small>[אומרת]</small> ומפרשת בדיוק את פרטי טענתה, שאומרת: <strong>אין יורה כחץ</strong> שאין זרעו ניתז אלא שותת, <strong>אי</strong> <small>[אם]</small> <strong>לא איתא כדקאמרה</strong> <small>[היה</small> הדבר <small>כפי שאומרת] —</small> <strong>לא אמרה ליה</strong> <small>[היתה אומרת אותו],</small> משום שהיתה מתביישת לומר דברים כאלה בפני בית דין, ומשום כך נאמנת.
  ומעירים עוד: <strong>"השמים ביני לבינך"</strong> של <strong>משנה אחרונה,</strong> שאין מאמינים לה, <strong>תהוי תיובתא</strong> <small>[תהיה קושיה חמורה]</small> ל<strong>רב המנונא</strong> הסבור שנאמנת אשה לומר לבעלה "גרשתני"; <strong>והא הכא</strong> <small>[והרי כאן],</small> כמו בגירושין, <strong>דידעה</strong> <small>[שיודעת]</small> <strong>היא ו</strong>גם <strong>בעלה ידע</strong> <small>[יודע]</small> <strong>בה</strong> אם היא צודקת, <strong>וקתני דלא מהימנא</strong> <small>[ו</small>הוא <small>שונה</small> במשנה <small>שאינה נאמנת]!</small>
 ומשיבים: <strong>קסבר</strong> <small>[סבור]</small> <strong>רב המנונא: הכא נמי</strong> <small>[כאן גם כן]</small> <strong>היא גופא</strong> <small>[עצמה]</small> <strong>אמרה</strong> <small>[אומרת]</small> בליבה: <strong>נהי</strong> <small>[</small>אם <small>אמנם]</small> ש<strong>בביאה ידע</strong> <small>[</small>הוא <small>יודע]</small> אם בא עליה או לא, <strong>ביורה כחץ מי ידע</strong> <small>[האם</small> הוא <small>יודע]</small>? <strong>ומשום הכי</strong> <small>[כך]</small> היא <strong>משקרא</strong> <small>[משקרת].</small> שכיון שיכולה לטעון טענת שקר בלא שיוכל הבעל להכחישה — אינה נאמנת, אבל אם אומרת שגירש אותה — נאמנת.
 <big>ב</big> מסופר: <strong>ההיא איתתא</strong> <small>[אשה אחת]</small> ש<strong>כל יומא</strong> <small>[יום]</small> של <strong>תשמיש</strong> היתה אחר מעשה <strong>מיקדמה משיא ידיה לגברא</strong> <small>[מקדימה</small> ו<small>רוחצת את ידיו</small> של <small>הבעל].</small> <strong>יומא חד אתיא ליה מיא לממשא</strong> <small>[יום אחד הביאה לו מים לרחוץ</small> ידיו<small>].</small> <strong>אמר לה: הדא מילתא</strong> <small>[דבר זה]</small> של תשמיש <strong>לא הות האידנא</strong> <small>[היה עכשיו]</small>! <strong>אמרה ליה</strong> <small>[לו]:</small> <strong>אם כן</strong> ודאי אדם אחר בא עלי, <strong>חד</strong> <small>[אחד]</small> <strong>מן גוים</strong>
## דף צא:
 <strong>אהלויי</strong> <small>[מוכרי הסבון]</small> <strong>דהוו הכא האידנא</strong> <small>[שהיו כאן עכשיו],</small> <strong>אי אנת</strong> <small>[אם אתה]</small> <strong>לא</strong> באת עלי — <strong>דלמא מנהון</strong> <small>[שמא</small> היה זה אחד <small>מהם].</small> ובאה השאלה לפני רב נחמן. <strong>אמר רב נחמן:</strong> יש לחשוש שמא <strong>עיניה נתנה באחר, ולית בה מששא במלה</strong> <small>[ואין ממש בדבריה].</small>
 מסופר: <strong>ההיא איתתא דלא הוה בדיחא דעתה בהדי גברא</strong> <small>[אשה אחת שלא היתה דעתה נוחה עם בעלה].</small> <strong>אמר לה: האידנא מאי שנא</strong> <small>[עכשיו מה נשתנה]</small> מה אירע שאת כועסת? <strong>אמרה ליה</strong> <small>[לו]:</small> <strong>מעולם לא צערתן</strong> <small>[צערת אותי]</small> <strong>בדרך ארץ</strong> (בתשמיש) <strong>כי האידנא</strong> <small>[כמו עכשיו],</small> ולכן אני כועסת. <strong>אמר לה: לא הוה הדא מילתא האידנא</strong> <small>[היה דבר זה עכשיו].</small> <strong>אמרה ליה</strong> <small>[לו]:</small> <strong>אם כן הלין</strong> <small>[אותם]</small> <strong>גוים נפטויי דהוו הכא האידנא</strong> <small>[מוכרי הנפט שהיו פה עכשיו]</small> <strong>אי אנת</strong> <small>[אם אתה]</small> <strong>לא</strong> באת עלי — <strong>דלמא חד מנהון</strong> <small>[שמא אחד מהם]</small> היה זה. <strong>אמר להו</strong> <small>[להם]</small> <strong>רב נחמן: לא תשגיחון</strong> <small>[תשגיחו]</small> <strong>בה,</strong> בוודאי <strong>נותנת עיניה באחר הואי</strong> <small>[היתה]</small> ואין לסמוך עליה.
  ועוד מסופר: <strong>ההוא גברא דהוה מהרזיק בביתא</strong> <small>[איש אחד שהיה מתחבא בבית]</small> <strong>הוא ואינתתא</strong> <small>[ואשה</small> אחת<small>].</small> <strong>על אתא מריה דביתא</strong> <small>[נכנס, בא בעל הבית],</small> <strong>פרטיה</strong> <small>[פרץ]</small> ה<strong>נואף להוצא וערק</strong> <small>[את קיר ענפי הדקלים וברח].</small> <strong>אמר רבא: איתתא שריא</strong> <small>[האשה מותרת]</small> לבעלה, ומן הסתם לא עשה איסור בה. כי <strong>אם איתא דעבד איסורא</strong> <small>[אם יש,</small> אמת <small>שעשה איסור] —</small> <strong>ארכוסי הוה מירכס</strong> <small>[היה מתחבא]</small> ולא בורח בגלוי.
  ועוד מסופר: <strong>ההוא נואף דעל לגבי דההיא אנתתא</strong> <small>[נואף אחד שנכנס אצל אשה אחת],</small> <strong>אתא גברא</strong> <small>[בא האיש,</small> הבעל<small>],</small> <strong>סליק</strong> <small>[עלה]</small> ה<strong>נואף איתיב [בכלאי]</strong> <strong>בבא</strong> <small>[</small>ו<small>ישב מאחורי הדלת].</small> <strong>הוה מחתן תחלי תמן וטעמינון חויא</strong> <small>[היו מונחים שחלים שם וטעם מהם נחש]</small> והנואף ראה זאת, אבל הבעל לא ידע. <strong>בעא מרי דביתא למיכל מן הנהו תחלי בלא דעתא דאינתתא</strong> <small>[רצה בעל הבית לאכול מאותם שחלים בלי דעת האשה],</small> <strong>אמר ליה</strong> <small>[לו]</small> <strong>ההוא</strong> <small>[אותו]</small> <strong>נואף: לא תיכול מנהון דטעמינון חויא</strong> <small>[אל תאכל מהם, שטעם מהם נחש].</small>
 <strong>אמר רבא: אינתתיה שריא</strong> <small>[אשתו</small> של בעל הבית <small>מותרת],</small> שכן, <strong>אם איתיה דעבד איסורא, ניחא ליה דליכול ולימות</strong> <small>[אם יש</small> אמת <small>שעשה</small> הנואף <small>איסור, נוח</small> היה <small>לו שיאכל</small> הבעל <small>וימות],</small> שאנו אומרים שאם חטא בניאוף ודאי אינו חושש גם לאיסור שפיכות דמים. <strong>דכתיב</strong> <small>[שנאמר]:</small> <strong>"כי נאפו ודם בידיהן"</strong> (ראה יחזקאל כג, מה). ללמד שהנואפים אף מגיעים לידי רציחה.
  ואומרים:  <strong>פשיטא</strong> <small>[פשוט]</small> שכך הוא! ומשיבים: <strong>מהו דתימא</strong> <small>[שתאמר]:</small> אותו אדם <strong>איסורא עבד</strong> <small>[איסור עשה]</small> באשה, <strong>והאי</strong> <small>[וזה]</small> ש<strong>אמר ליה</strong> <small>[לו]</small> לבעל והצילו ממוות הרי זה משום <strong>דניחא ליה</strong> <small>[שנוח לו]</small> ש<strong>לא לימות</strong> <small>[ימות]</small> ה<strong>בעל,</strong> כדי <strong>דתהוי אינתתיה עלויה</strong> <small>[שתהיה אשתו</small> של אותו האיש <small>עליו]</small> בגדר של <strong>"מים גנובים ימתקו ולחם סתרים ינעם"</strong> (משלי ט, יז), שנהנה דווקא מזה שבא עליה באיסור, על כן <strong>קא משמע לן</strong> <small>]השמיע לנו]</small> שאין אנו חוששים לכך, אלא סבורים שעדיין לא חטא, ובענין זה נהג כאדם הגון.

# ביאור שטיינזלץ על נדה
עדין שטיינזלץ
## דף ב.
 <big>א משנה</big> <strong>שמאי אומר: כל הנשים דיין שעתן,</strong> כלומר, משעה שמבחינות שיצא מהן דם נידה, מאותה שעה בלבד הן נחשבות כטמאות, לטמא את התרומה ואת הטהרות. <strong>הלל אומר: מפקידה</strong> (בדיקה) <strong>לפקידה,</strong> כלומר, מזמן בדיקה אחד לזמן בדיקה שני, שאם האשה מגלה בבדיקה שראתה דם, חוששים שמא אותו דם יצא ממנה מיד לאחר הבדיקה הקודמת, ומאותה שעה היא מטמאה מספק את כל הטהרות שהתעסקה בהן, <strong>ואפילו לימים הרבה,</strong> אם היה הבדל זמן גדול בין בדיקה אחת לחבירתה.
 <strong>וחכמים אומרים: לא כדברי זה,</strong> הלל המחמיר, <strong>ולא כדברי זה,</strong> שמאי המקל, <strong>אלא מעת לעת</strong> במשך עשרים וארבע שעות — <strong>ממעטת על יד</strong> (מכוח, מדין) <strong>מפקידה לפקידה,</strong> שאם הבדיקה הקודמת היתה יותר מעשרים וארבע שעות לפני הבדיקה הזאת, אינה חוששת אלא מעת לעת למפרע, ונמצא איפוא כי זמן מעת לעת ממעט את הזמן שבין פקידה לפקידה. <strong>ומפקידה לפקידה,</strong> אם היו שתי הבדיקות רחוקות זו מזו פחות מעת לעת, וכגון שבדקה בבוקר ונמצא טהורה, ובדקה שוב בערב ומצאה טמאה — <strong>ממעטת על יד מעת לעת,</strong> ואינה חוששת אלא מזמן הבדיקה הקודמת.
  כל זה אמרו באשה שאין לה ווסת קבועה, ואולם <strong>כל אשה שיש לה וסת,</strong> כלומר, זמן קבוע לראיית הדם, ובדקה בזמן זה ומצאה שהיא טמאה — <strong>דיה שעתה,</strong> ורק מאותו זמן ואילך הוא מטמאה. <strong>והמשמשת</strong> מיטתה <strong>בעדים</strong> (בפיסות בד) שבודקת בהם — <strong>הרי זו כפקידה, ו</strong>אם מצאה דם על עדה, הריהי <strong>ממעטת על יד מעת לעת ועל יד מפקידה לפקידה,</strong> שדבר זה נחשב כבדיקה לעצמה, ואינה צריכה בדיקה נוספת.
 <strong>כיצד דיה שעתה?</strong> — כגון ש<strong>היתה יושבת במטה ועסוקה בטהרות, ופרשה</strong> מן הטהרות <strong>וראתה</strong> דם — <strong>היא טמאה והן,</strong> הטהרות, <strong>טהורות.</strong>
 <strong>אף על פי שאמרו</strong> שאשה שאין לה וסת <strong>מטמאה</strong> למפרע <strong>מעת לעת,</strong> במקרה כזה <strong>אינה מונה</strong> ימי נדה <strong>אלא משעה שראתה.</strong>
 <big>ב גמרא</big> שואלים: <strong>מאי טעמיה</strong> <small>[מה טעמו]</small> של <strong>שמאי</strong> הסבור שאשה הרואה דם נידה אינה מטמאה למפרע? ומשיבים: <strong>קסבר</strong> <small>[סבור הוא]</small> שמאי שכיון שספק הוא אם ראתה קודם הרי כלל הוא: במקום שיש בו ספק העמד דבר על חזקתו, ואף כאן <strong>העמד אשה על חזקתה, ו</strong>הרי כל <strong>אשה</strong> <strong>בחזקת טהורה</strong> היא <strong>עומדת,</strong> ולכן אין לומר שהיא מטמאה למפרע. <strong>ו</strong>אילו <strong>הלל</strong> טוען כנגד זה: <strong>כי אמר</strong> <small>[כאשר אומרים]</small> כלל זה שבמקום ספק <strong>העמד דבר על חזקתו</strong> — הרי זה דווקא <strong>היכא דלית ליה</strong> <small>[היכן,</small> במקרה, <small>שאין לו</small> לדבר שנפל בו הספק<small>]</small> כל <strong>ריעותא מגופיה</strong> <small>[פגם מגופו],</small> <strong>אבל איתתא</strong> <small>[אשה]</small> כיון שהיא רואה דם כרגיל,
## דף ב:
 <strong>כיון</strong> ש<strong>מגופה</strong> (מתוכה ומעצמה), שכן טבעה <strong>קחזיא</strong> <small>[שהיא רואה]</small> דם, ועומדת היא להיטמא — <strong>לא אמרינן</strong> <small>[אין אנו אומרים]</small> כי <strong>אוקמה</strong> <small>[העמד אותה]</small> על <strong>חזקתה,</strong> ולכן אין לה חזקת טהרה.
  ושואלים: הן לשיטת שמאי והן לשיטת הלל,  <strong>ומאי שנא</strong> <small>[ובמה שונה]</small> דין האשה הרואה דם נדה <strong>מ</strong>דינו של <strong>מקוה? דתנן</strong> <small>[ש</small>כן <small>שנינו</small> במשנה<small>]:</small> <strong>מקוה ש</strong>נמדד והיו בו ארבעים סאה מים, כשיעור הראוי לטהר, וטבלו בו טמאים, ולאחר מכן <strong>נמדד</strong> שוב <strong>ונמצא</strong> שהוא <strong>חסר</strong> מהשיעור — <strong>כל טהרות שנעשו</strong> על ידי אדם או כלים שנטבלו במקוה זה <strong>על גביו</strong> (על סמך) שהוא כשר, <strong>למפרע</strong> (לשעבר, לאחור) עד לשעה שנמדד ונמצא שיש בו שיעור ראוי, <strong>בין</strong> שהיה המקוה עומד <strong>ברשות הרבים, בין</strong> שהיה עומד <strong>ברשות היחיד</strong> — הרי הן <strong>טמאות.</strong> אף שבכלל ספק טומאה ברשות הרבים טהור.
  ומסבירים את השאלה: <strong>ל</strong>דעת <strong>שמאי קשיא</strong> <small>[קשה]</small> מה שאמרו שבמקוה מטמאים את הטהרות <strong>למפרע,</strong> ואין מעמידים אותו על חזקתו שלא כדברי שמאי בנדה, שמעמידים אותה על חזקת טהרתה ואינה טמאה למפרע.
  ואילו <strong>ל</strong>דעת <strong>הלל קשיא</strong> <small>[קשה]</small> מה שאמרו במקוה שכל הטהרות שנעשו באדם או בכלים שטבלו בו טמאות למפרע טומאת <strong>ודאי</strong> (שאם היה זה רק מחמת הספק, היו הטהרות שנעשו ברשות הרבים טהורות, כדין ספק טומאה ברשות הרבים), ו<strong>אילו</strong> אשה שמצאה דם, לשיטת הלל הריהי טמאה למפרע (משעת בדיקה אחרונה) רק מחמת הספק. שכן גם לשיטת חכמים שהיא טמאה כדי <strong>מעת לעת</strong> למפרע <strong>שבנדה</strong> ולא מפקידה לפקידה, (והוא הדין לדעת בית הלל) הרי זה רק מחמת הספק, ולכן לדעתם <strong>תולין</strong> את הטהרות הללו בספק, שאם היו תרומה <strong>לא אוכלין</strong> אותן, שמא נטמאו, <strong>ו</strong>גם <strong>לא שורפין</strong> אותן כדין הטהרות שנטמאו ודאי, שמא עדיין טהורות הן. <strong>ואילו הכא</strong> <small>[כאן]</small> במקוה הרי זו <strong>טומאה ודאי,</strong> ואף שורפים את הטהרות שנעשו בכלים שהוטבלו בו!
  ומשיבים:  <strong>התם</strong> <small>[שם</small> במקוה<small>]</small> הטעם הוא <strong>משום דאיכא למימר</strong> <small>[שיש</small> מקום <small>לומר]</small> לגבי הדבר שהוטבל בו <strong>העמד טמא על חזקתו</strong> שהוא טמא, <strong>ו</strong>כיון שספק הוא אם היתה זו טבילה ראויה, <strong>אימא</strong> <small>[אמור]</small> שהריהו בחזקתו וכאילו <strong>לא טבל,</strong> ולכן טומאתו ודאית. ומקשים: <strong>אדרבה</strong> <small>[</small>אמור <small>להיפך],</small> <strong>העמד</strong> את ה<strong>מקוה על חזקתו</strong> שהיה שיעור ראוי והיה כשר, <strong>ואימא</strong> <small>[ואמור]</small> ש<strong>לא חסר</strong> המקוה משיעורו בזמן הטבילה! ומתרצים: <strong>הרי</strong> הורעה חזקתו זו, שכן הריהו <strong>חסר לפניך!</strong>
 ומקשים: אם כן, <strong>הכא נמי</strong> <small>[כאן גם כן,</small> באשה המוצאת דם<small>]</small> הורעה חזקת טהרתה, ש<strong>הרי דם לפניך,</strong> ותטמא למפרע טומאה ודאית, כדין המקוה! ומשיבים: שונה הוא דין האשה הרואה דם, שכן אנו אומרים בה: <strong>השתא</strong> <small>[עכשיו]</small> בשעה שבדקה לאחרונה, <strong>הוא דחזאי</strong> <small>[שראתה]</small> דם נדה. ומקשים: <strong>הכא נמי</strong> <small>[כאן,</small> במקוה שנמדד ונמצא חסר, <small>גם כן]</small> נאמר: <strong>השתא</strong> <small>[עכשיו]</small> כשנמדד ונמצא חסר <strong>הוא</strong> ש<strong>חסר!</strong>
 ודוחים: <strong>הכי השתא</strong> <small>[כיצד אתה משווה]</small> ביניהם? שכן <strong>התם</strong> <small>[שם,</small> במקוה<small>]</small> <strong>איכא למימר</strong> <small>[יש</small> מקום <small>לומר]</small> כי שיעור המים שבו <strong>חסר</strong> (התמעט) ואתא <small>[ובא],</small> <strong>חסר ואתא</strong> <small>[ובא],</small> שלא נחסר שיעור המים בבת אחת אלא לאורך זמן, אלא שלא הבחינו בכך עד שנמדד המקוה. והורעה אם כן חזקתו כבר קודם לכן. ואולם <strong>הכא</strong> <small>[כאן,</small> באשה<small>]</small> שבדקה ומצאה דם, <strong>מי איכא למימר</strong> <small>[האם יש</small> מקום <small>לומר]</small> כי <strong>חזאי ואתא, חזאי ואתא</strong> <small>[ראתה ובאה, ראתה ובאה]?</small> והלא ודאי שראייה זו באה בפעם אחת, ורק בשעת ראייתה הורעה חזקתה! ושואלים: <strong>ומאי קושיא</strong> <small>[ומה קושיה]</small> היא זו? <strong>דלמא הגס הגס חזיתיה</strong> <small>[שמא</small> אמור גם באשה כי <small>מעט מעט ראתהו</small> לדם<small>]</small> ולא בבת אחת, ומה שונה דינה אם כן ממקוה?
  ומשיבים: יש לחלק באופן אחר בין המקוה לנדה, שכן  <strong>התם איכא תרתי לריעותא</strong> <small>[שם</small> במקוה שנמצא חסר <small>יש שני</small> דברים <small>להרע],</small> שהרי יש להעמיד את הטמאים שטבלו במקוה זה על חזקת טומאתם, וגם שהמקוה חסר לפנינו. ואילו <strong>הכא איכא חדא לריעותא</strong> <small>[כאן</small> באשה שראתה דם <small>יש</small> רק דבר <small>אחד להרע],</small> שנפגמה חזקתה שהרי דם לפניך, ואין בכך לטמא טהרות שנגעה בהן קודם, שהרי חזקת טהרתן לא נפגמה.
  ושואלים: לשיטת שמאי שאין האשה הרואה דם טמאה למפרע,  <strong>ומאי שנא</strong> <small>[ובמה שונה]</small> דינה <strong>מ</strong>דין ה<strong>חבית? דתנן</strong> <small>[ש</small>כן <small>שנינו</small> במשנה<small>]:</small> היתה לו חבית יין טבל, ו<strong>היה</strong> בעל החבית <strong>בודק את</strong> היין הנמצא בתוך <strong>החבית</strong> לדעת אם לא החמיץ, כדי שיוכל <strong>להיות מפריש עליה,</strong> על חשבון חבית זו, <strong>תרומה והולך,</strong> על חביות אחרות של יין טבל. <strong>ואחר כך נמצא</strong> אותו משקה שבחבית <strong>חומץ,</strong> ואין מפרישים תרומה מן החומץ על היין. ואולם מאחר שאיננו יודעים מתי החמיצה, אומרים כי <strong>כל</strong> <strong>שלשה ימים</strong> שלאחר הבדיקה האחרונה שבה נמצא יין — <strong>ודאי</strong> הוא שעדיין לא החמיץ, ולכן התרומה שהופרשה מחבית זו באותם ימים הריהי תרומה בודאי, והיין שעליו הופרשה תרומה זו מותר בודאי.
  ואולם כל שהופרש מחבית זו <strong>מכאן ואילך,</strong> לאחר שלושה ימים מזמן הבדיקה האחרונה של החבית — הריהו <strong>ספק</strong> תרומה. הרי מוכח איפוא מן המשנה שהפגם שנמצא עתה בחבית מערער את חזקת הדבר ואוסרו למפרע, ואם כן <strong>קשיא</strong> <small>[קשה]</small> <strong>ל</strong>דעת <strong>שמאי</strong> מדוע אין אומרים כן גם באשה שראתה דם, שתטמא למפרע!
  ומשיבים:  <strong>התם</strong> <small>[שם]</small> בחבית אנו פוסקים כך, <strong>משום דאיכא למימר</strong> <small>[שיש</small> מקום <small>לומר]:</small> <strong>העמד טבל על חזקתו, ו</strong>כיון שרק ספק אם נתקן, <strong>אימר</strong> <small>[אמור]</small> ש<strong>לא נתקן</strong> עדיין. ואולם אשה שראתה דם, כיון שעד כה היתה בחזקת טהרה, לכן דיה שעתה. ושואלים על כך: <strong>אדרבה</strong> <small>[</small>אמור <small>להיפך],</small> בחבית יין שנבדקה ונמצאה חומץ יש לומר: <strong>העמד יין על חזקתו, ואימר</strong> <small>[ואמור]</small> ש<strong>לא החמיץ</strong> עד שלא נמצא חומץ!
  ודוחים: אינך יכול לומר כן, ש<strong>הרי החמיץ לפניך,</strong> ואינך יכול להעמיד אותו על חזקתו! ושואלים: <strong>הכא נמי</strong> <small>[כאן,</small> באשה שראתה דם, <small>גם כן]</small> אינך יכול להעמידה על חזקת טהרתה, ש<strong>הרי דם לפניך!</strong> ומשיבים: באשה יש מקום לומר כי רק <strong>השתא</strong> <small>[עכשיו]</small> <strong>הוא דחזאי</strong> <small>[שראתה]</small> את הדם, ולא קודם לכן. ושואלים: אם כן <strong>התם נמי</strong> <small>[שם גם כן]</small> אמור כי רק <strong>השתא</strong> <small>[עכשיו]</small> <strong>הוא</strong> ש<strong>החמיץ!</strong>
 ודוחים: <strong>הכי השתא</strong> <small>[כיצד אתה משווה]?</small> <strong>התם איכא למימר</strong> <small>[שם יש</small> מקום <small>לומר]</small> כי <strong>החמיץ ואתא</strong> <small>[ובא],</small> <strong>החמיץ ואתא</strong> <small>[ובא].</small> כלומר, מעט מעט החמיץ, שלא החמיץ היין בבת אחת אלא לאורך זמן, ואולם <strong>הכא</strong> <small>[כאן]</small> באשה הרואה דם <strong>מי איכא למימר</strong> <small>[האם יש</small> מקום <small>לומר]:</small> <strong>חזאי ואתא, חזאי ואתא</strong> <small>[ראתה ובאה, ראתה ובאה]?</small> ודוחים: <strong>ומאי קושיא</strong> <small>[ומה קושיה]</small> היא זו? <strong>דלמא הגס הגס חזיתיה</strong> <small>[שמא</small> אכן <small>מעט מעט ראתה אותו]!</small>
 ומתרצים: <strong>התם איכא תרתי לריעותא</strong> <small>[שם,</small> בחבית, <small>יש שני</small> דברים <small>להרע],</small> שהרי היין שבחביות האחרות בחזקת טבל, ומה שבחבית זו נמצא חומץ, ואילו <strong>הכא איכא חדא לריעותא</strong> <small>[כאן,</small> באשה, <small>יש</small> דבר <small>אחד להרע],</small> שנפגמה חזקתה בכך, שהרי דם לפניך, ואין בכך לטמא טהרות שנגעה בהן קודם שהרי חזקת טהרתן לא נפגמה.
 <strong>ורמי</strong> <small>[ומשליכים,</small> מראים סתירה<small>]</small> מדין <strong>חבית</strong> על דין <strong>מקוה: מאי שנא הכא</strong> <small>[מה שונה כאן,</small> במקוה<small>],</small> שאנו מניחים שהכל ב<strong>ודאי</strong> טמא, <strong>ומאי שנא הכא</strong> <small>[ומה שונה כאן,</small> בחבית<small>]</small> שהוא טמא רק מ<strong>ספק?</strong>
 <strong>אמר ר'</strong> <strong>חנינא מסורא: מאן</strong> <small>[מיהו]</small> ה<strong>תנא</strong> ששנה הלכה זו ב<strong>חבית?</strong> — <strong>ר' שמעון היא, דלגבי</strong> <small>[שאצל]</small> <strong>מקוה נמי ספקא משוי ליה</strong> <small>[גם כן ספק</small> הוא <small>מחשיב אותו]</small> ולא כוודאי.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מקוה ש</strong>היו בו ארבעים סאה מים כדין ולאחר זמן <strong>נמדד ונמצא חסר</strong> משיעורו — <strong>כל הטהרות שנעשו על גביו למפרע, בין ברשות הרבים בין ברשות היחיד טמאות</strong> בודאי.
 <strong>ר' שמעון אומר:</strong> טומאתן רק מספק היא, ולכן <strong>ברשות הרבים</strong> — <strong>טהורות</strong> הן, כדין כל ספק טומאה ברשות הרבים, ואילו <strong>ברשות היחיד,</strong> אף שבכלל כל ספק טומאה בו טמא, במקרה זה רק <strong>תולין</strong> את התרומה, שאין שורפים ואין אוכלים אותה.
## דף ג.
 <strong>ו</strong>מסבירים את שיטותיהם: <strong>שניהם,</strong> הן חכמים והן ר' שמעון, <strong>לא למדוה</strong> לשיטותיהם <strong>אלא מ</strong>דין <strong>סוטה.</strong> כיצד?
  — <strong>רבנן סברי</strong> <small>[חכמים סבורים]</small> כי דינו של המקוה שנמדד ונמצא חסר, הריהו <strong>כי</strong> <small>[כמו]</small> דינה של ה<strong>סוטה, מה סוטה ספק היא</strong> אם נטמאה אם לאו, שהרי לא ראו שנבעלה לזה שהתייחדה אתו, <strong>ו</strong>אף על פי כן <strong>עשאוה</strong> (קבעו דינה) בתורה <strong>כודאי,</strong> שאסורה לבעלה עד שיתברר באמצעות מי הסוטה שהיא טהורה, <strong>הכא נמי</strong> <small>[כאן,</small> במקוה שנמצא חסר, <small>גם כן]</small> הרי <strong>ספק</strong> אם היה בו כשיעור הראוי בשעה שהטבילו את הכלים הטמאים ונטהרו, <strong>ו</strong>אף על פי כן <strong>עשאוה</strong> את התרומה שנגעה בכלים הללו <strong>כודאי</strong> טמאה, ויוצאת לשריפה.
  ומקשים:  <strong>אי</strong> <small>[אם]</small> אכן <strong>מסוטה</strong> למדים חכמים את דינם, <strong>אימא</strong> <small>[אמור]</small> שיהא דין המקוה החסר <strong>כי</strong> <small>[כמו]</small> דין ה<strong>סוטה</strong> במדוייק: <strong>מה סוטה,</strong> אם ספק טומאתה היה <strong>ברשות הרבים,</strong> ספק זה נידון כ<strong>טהור, הכא נמי</strong> <small>[כאן</small> לענין הספק במקוה שנחסר נאמר <small>גם כן]</small> שאם הוא עומד <strong>ברשות הרבים</strong> יהא הטובל בו <strong>טהור!</strong>
 ודוחים: <strong>הכי השתא</strong> <small>[כיצד אתה משווה]?</small> <strong>התם</strong> <small>[שם,</small> בסוטה<small>]</small> <strong>משום סתירה הוא</strong> שהיא נאסרת, <strong>וסתירה ברשות הרבים ליכא</strong> <small>[אין]</small> במציאות, ואילו <strong>הכא</strong> <small>[כאן,</small> במקוה שנחסר<small>]</small> הרי הספק <strong>משום</strong> פסול <strong>חסר הוא,</strong> ומעתה, <strong>מה לי</strong> אם המקוה ה<strong>חסר</strong> הוא <strong>ברשות הרבים, מה לי</strong> אם המקוה ה<strong>חסר</strong> הוא <strong>ברשות היחיד,</strong> בכל אופן יהא פסול!
 <strong>וכי תימא</strong> <small>[ואם תאמר]</small> שאין לומר כך, שכן <strong>הא</strong> <small>[הרי]</small> כלל נקוט בידינו ש<strong>כל ספק טומאה ברשות הרבים</strong> — <strong>טהור,</strong> יש לומר כי סבורים חכמים שיש להחמיר במקוה שנחסר, <strong>כיון</strong> <strong>דאיכא</strong> <small>[שיש]</small> בו <strong>תרתי לריעותא</strong> <small>[שני</small> דברים <small>להרע],</small> שנחסר המקוה, ושלכלים שהטבילו בו יש חזקת טומאה, ולכן <strong>כודאי טומאה דמי</strong> <small>[נחשב]</small> הדבר. זהו הסבר שיטת חכמים.
 <strong>ו</strong>אף <strong>ר' שמעון סבר</strong> שדין המקוה שנמצא חסר הוא <strong>כי</strong> <small>[כמו]</small> דין ה<strong>סוטה, מה סוטה</strong> אם נסתרה <strong>ברשות הרבים</strong> — <strong>טהור, הכא נמי</strong> <small>[כאן</small> במקוה <small>גם כן]</small> אם <strong>ברשות הרבים</strong> — <strong>טהור.</strong>
 ושואלים: <strong>אי</strong> <small>[אם]</small> אכן ר' שמעון למד את שיטתו <strong>מסוטה, אימא</strong> <small>[אמור]</small> מעתה שיהיה דין המקוה שנמצא חסר לגמרי <strong>כי</strong> <small>[כמו]</small> דין ה<strong>סוטה: מה סוטה</strong> אם נסתרה <strong>ברשות היחיד</strong> — <strong>טמאה ודאי</strong> שאסורה לבעלה עד שיתברר על ידי מי הסוטה שהיא טהורה, <strong>הכא נמי</strong> <small>[כאן,</small> במקוה, <small>גם כן]</small> — כאשר נמצא <strong>ברשות היחיד</strong> צריכה להיות התרומה <strong>טמאה</strong> <strong>ודאי,</strong> ומדוע לדעת ר' שמעון ברשות היחיד רק תולים?
  ומשיבים:  <strong>הכי השתא</strong> <small>[כיצד אתה משווה]</small> את הסוטה למקוה לענין רשות היחיד, שכן <strong>התם</strong> <small>[שם,</small> בסוטה<small>]</small> הנסתרת ברשות היחיד, <strong>יש רגלים לדבר</strong> לאסור אותה, <strong>שהרי קינא לה</strong> בעלה מאדם זה, והלכה <strong>ונסתרה</strong> עמו, ולכן היא נטמאת ודאי, ואילו <strong>הכא</strong> <small>[כאן,</small> במקוה<small>]</small> <strong>מאי</strong> <small>[מה,</small> אלו<small>]</small> <strong>רגלים לדבר איכא</strong> <small>[יש]</small> בכך שנמצא חסר ברשות היחיד, שהרי אין לנו כל ראיה ממצבו עתה, ולכן אין מטמאים את הכלים שהוטבלו בו אלא מספק.
 <strong>ואי בעית אימא</strong> <small>[ואם תרצה אמור]</small> הסבר אחר, <strong>היינו טעמא</strong> <small>[זהו הטעם]</small> של <strong>ר' שמעון: גמר</strong> <small>[למד]</small> <strong>סוף טומאה מתחלת טומאה</strong> (עצם קבלת הטומאה),
 <strong>מה תחלת טומאה,</strong> אם <strong>ספק נגע</strong> הדבר הטהור בדבר המטמאו, <strong>ספק לא נגע</strong> — <strong>ברשות הרבים</strong> הוא <strong>טהור</strong> לכל הדעות, <strong>אף סוף טומאה,</strong> אם <strong>ספק טבל,</strong> כלומר, ספק עלתה לו טבילה, שטבל במקוה ראוי, <strong>ספק לא טבל</strong> — <strong>ברשות הרבים</strong> הריהו <strong>טהור.</strong>
 <strong>ורבנן</strong> <small>[וחכמים]</small> מה הם אומרים? — <strong>הכי השתא</strong> <small>[כיצד אתה משווה]?</small> <strong>התם</strong> <small>[שם]</small> <strong>גברא</strong> <small>[האיש]</small> שספק נגע, הרי <strong>בחזקת טהרה</strong> הוא <strong>קאי</strong> <small>[עומד],</small> ולכן <strong>מספקא לא מחתינן ליה</strong> <small>[מספק אין אנו מורידים אותו]</small> <strong>לטומאה.</strong> ואולם <strong>הכא</strong> <small>[כאן]</small> <strong>גברא</strong> <small>[האיש]</small> שספק אם עלתה לו טבילה, הלא <strong>בחזקת טומאה</strong> הוא <strong>קאי</strong> <small>[עומד],</small> עד שיתברר שנטהר, ומכיון שלא ניתן לברר מאימתי נחסר המקוה, <strong>מספקא לא מפקינן ליה</strong> <small>[מספק אין אנו מוציאים אותו]</small> <strong>מטומאתו.</strong>
 <big>א</big> ועתה חוזרים למשנתנו, ושואלים: <strong>ו</strong>לדעת שמאי, שאין מטמאים את האשה למפרע אלא דיה שעתה, <strong>מאי שנא</strong> <small>[</small><small>במה שונה,</small> מיוחד<small>]</small> דין זה <strong>ממבוי? דתנן</strong> <small>[ש</small>כן שנינו במשנה<small>]:</small> <strong>השרץ</strong> המת <strong>שנמצא במבוי</strong> — <strong>מטמא למפרע</strong> כל מה שיכול היה לנגוע בו במבוי זה, <strong>עד</strong> הזמן <strong>שיאמר</strong> עליו אדם: <strong>"בדקתי</strong> באותו זמן <strong>את המבוי הזה, ולא היה בו שרץ", א</strong> <strong>ו עד שעת הכיבוד</strong> (שעת הניקוי), שמטאטאים את המבוי! הרי שהכל אוסרים למפרע?!
  ומשיבים:  <strong>התם נמי</strong> <small>[שם גם כן],</small> <strong>כיון דאיכא</strong> <small>[שיש]</small> במבוי <strong>שרצים דגופיה</strong> <small>[שממנו עצמו],</small> <strong>ושרצים דאתו מעלמא</strong> <small>[שבאו מבחוץ]</small> <strong>כתרתי לריעותא דמי</strong> <small>[כשני</small> דברים <small>להרע</small> הם <small>נחשבים],</small> ובכגון זה אפילו שמאי מודה שהריהי מטמאה למפרע. עד כאן סברה אחת.
 <big>ב</big> ועוד בהסבר שיטת שמאי. <strong>ואי בעית אימא</strong> <small>[ואם תרצה אמור]</small> כי <strong>היינו טעמא</strong> <small>[זהו הטעם]</small> של <strong>שמאי</strong> שאינו מטמאה למפרע: <strong>הואיל ו</strong>כרגיל <strong>אשה מרגשת בעצמה</strong> שהדם יוצא ממנה, ומאחר שלא הרגישה, ודאי לא ראתה דם עד לשעה שמצאתו בבדיקה. <strong>והלל,</strong> מה טעמו? — לדעתו האשה באמת הרגישה, אלא <strong>כסבורה</strong> ש<strong>הרגשת מי רגלים היא</strong> שיוצאים ממנה, ולא חשבה שדם הוא.
  ושואלים:  <strong>ולשמאי, האיכא</strong> <small>[הרי יש]</small> אופן שיוצא ממנה הדם כשהיא <strong>ישנה</strong> ואינה מרגישה! ומשיבים: <strong>ישנה נמי</strong> <small>[גם כן],</small> <strong>אגב</strong> (מתוך) <strong>צערה</strong> שיוצא ממנה הריהי <strong>מיתערא</strong> <small>[מתעוררת],</small> <strong>מידי דהוה</strong> <small>[כמו שהוא]</small> <strong>הרגשת מי רגלים</strong> שהאשה מתעוררת כשמרגישה בכך.
  ומקשים:  <strong>והאיכא</strong> <small>[והרי יש]</small> <strong>שוטה</strong> שאף שהיא מרגישה, אינה מבינה שזו ראיית דם! ומשיבים: <strong>מודה שמאי בשוטה</strong> שהיא אכן מטמאה למפרע. ומקשים: <strong>הא</strong> <small>[הרי]</small> <strong>"כל הנשים</strong> דיין שעתן" <strong>קתני</strong> <small>[שנה]</small> ובכלל זה שוטה! ומשיבים: <strong>"כל הנשים"</strong> שאמר, כוונתו לנשים ה<strong>פקחות.</strong>
 ושואלים: אם כן מדוע אמר בלשון "כל הנשים", <strong>וליתני</strong> <small>[ושישנה]</small> רק <strong>"נשים"</strong> ונבין שיש יוצאים מן הכלל! ומשיבים: <strong>לאפוקי</strong> <small>[להוציא]</small> <strong>מ</strong>דברי <strong>ר' אליעזר,</strong> ש<strong>אמר ר'</strong> <strong>אליעזר</strong> (להלן ז,א): <strong>"ארבע נשים</strong> דיין שעתן", ומשמע מדבריו: <strong>ותו</strong> <small>[ועוד]</small> <strong>לא,</strong> שרק בהן אין לחשוש לטומאה למפרע, על כן <strong>קא משמע לן</strong> <small>[משמיע לנו]</small> שכך הדין ב<strong>כל הנשים</strong> (הפיקחות).
  ואומרים:  <strong>והאיכא</strong> <small>[והרי יש]</small> את דין <strong>כתמים</strong> של דם. שכאשר האשה מוצאת כתם דם בבגדה, הריהי טמאה למפרע עד לשעה שנתכבס הבגד, או נבדק ולא נמצא בו כתם, ואין אומרים הואיל ולא הרגישה, לא ממנה בא הדם. ואם כן, <strong>לימא תנן</strong> <small>[האם נאמר</small> שכל מקום ש<small>שנינו</small> במשנתנו<small>]</small> לענין טומאת <strong>כתמים</strong> הרי זה ש<strong>לא כ</strong>שיטת <strong>שמאי! אמר אביי: מודה שמאי בכתמים</strong> שהם מטמאים למפרע, <strong>מאי טעמא</strong> <small>[מה טעם]</small> הדבר? שהרי אם <strong>ב</strong>שחיטת <strong>צפור לא נתעסקה,</strong> ו<strong>בשוק של טבחים</strong> שניתז בו דם <strong>לא עברה,</strong> אם כן <strong>האי</strong> <small>[זה]</small> ה<strong>דם</strong> שנמצא בכתם <strong>מהיכא אתי</strong> <small>[מהיכן בא]?</small> וודאי ממנה בא, אף שלא הרגישה ביציאתו!
 <big>ג</big> ועוד בהסבר שיטת שמאי. <strong>אי בעית אימא</strong> <small>[אם תרצה אמור]</small> כי <strong>היינו טעמיה</strong> <small>[זהו טעמו]</small> של <strong>שמאי</strong> שאינה מטמאה למפרע, ש<strong>אם איתא דהוה</strong> <small>[יש</small> מקום לומר <small>שהיה]</small> <strong>דם</strong> מתחילה, כלומר, שיצא ממנה קודם הבדיקה — <strong>מעיקרא הוה אתי</strong> <small>[מתחילה היה בא,</small> נראה<small>],</small> ומאחר שלא יצא אלא עתה, משמע שלא יצא קודם לכן. <strong>והלל,</strong> מה טעמו? — לדעתו <strong>כותלי בית הרחם העמידוהו,</strong> ולכן לא יצא הדם, אבל כבר נטמאה קודם לכן. <strong>ושמאי,</strong> מה הוא סבור? — ש<strong>כותלי בית הרחם לא מוקמי</strong> <small>[אינם מעמידים]</small> את ה<strong>דם</strong> אלא מזמן שנעקר מגופה הריהו יוצא החוצה מיד.
  ושואלים: אשה ש<strong>משמשת במוך</strong> הנתון בתוך הנרתיק שלה למניעת הריון, <strong>מאי איכא למימר</strong> <small>[מה יש לומר]?</small> שהרי בכגון זה אין הדם יכול לצאת! <strong>אמר אביי: מודה שמאי במשמשת במוך</strong> שמטמאה למפרע.
 <strong>רבא אמר:</strong> אין צורך לומר כך, כי <strong>מוך נמי</strong> <small>[גם כן],</small> <strong>אגב זיעה</strong> שהיא מזיעה, הוא <strong>מכויץ כויץ</strong> <small>[מתכווץ],</small> ולכן יש מקום לדם לצאת. <strong>ומודה רבא במוך דחוק,</strong> שאם היה המוך דחוק, בוודאי אין הדם יכול לצאת.
  ושואלים:  <strong>ומאי איכא</strong> <small>[ומה,</small> איזה הבדל <small>יש]</small> <strong>בין הני לישני</strong> <small>[הלשונות הללו]</small> שלמדנו בהסבר שיטת שמאי ("אשה מרגשת", "מעיקרא הוה אתי") <strong>להאיך לישנא</strong> <small>[לאותו לשון]</small> שאמרנו "העמד אשה על חזקתה"?
## דף ג:
 ומסבירים: <strong>איכא בינייהו</strong> <small>[יש ביניהם]</small> הבדל לענין <strong>למרמי</strong> <small>[להקשות]</small> על שיטת שמאי מדינה של ה<strong>חבית ו</strong>מדינו של ה<strong>מקוה ו</strong>מדינו של ה<strong>מבוי,</strong> שבכל אלה חוששים למפרע. ומפרטים: <strong>להאיך לישנא</strong> <small>[לאותה לשון]</small> שהוא משום שמעמידים את האשה על חזקתה — <strong>איכא למרמינהו</strong> <small>[יש</small> מקום <small>להטיל אותם,</small> להראות סתירה מתוכם<small>]</small> לדין האשה. ואולם <strong>להני לישני</strong> <small>[ללשונות הללו],</small> לשני ההסברים האחרונים, שאשה מרגשת ביציאת דם וכן שאין כותלי בית הרחם מחזיקים את הדם, הרי אלו טעמים מיוחדים הקיימים רק באשה, ולכן <strong>ליכא למרמי</strong> <small>[אין</small> מקום <small>להטיל,</small> להראות סתירה<small>]</small> מדינם של החבית, המקוה והמבוי.
 ומבררים עוד: <strong>ומאי איכא</strong> <small>[ומה,</small> ואיזה הבדל <small>יש]</small> <strong>בין האי לישנא</strong> <small>[הלשון הזו]</small> בהסבר שיטת שמאי, שאם היה זה דם, היה יוצא מיד, <strong>להאיך לישנא</strong> <small>[ללשון הזו]</small> בהסבר שיטתו, שאשה מרגשת ביציאת הדם? ומשיבים: <strong>ל</strong>דעת אביי הסבור שמודה שמאי במשמשת במוך שטמאה למפרע, <strong>איכא</strong> <small>[יש</small> הבדל<small>]</small> בין שיטות ההסבר הללו לענין המשמשת ב<strong>מוך,</strong> שלפי ההסבר שאשה מרגשת — אף אשה זו מרגשת ביציאת דם, וכיון שלא הרגישה ודאי לא ראתה מקודם. ואילו לפי ההסבר שאין הדם משתהה מלצאת במשמשת במוך, אפשר שהמוך עצר בעד הדם מלצאת, ויתכן שראתה קודם לכן.
  ואף <strong>ל</strong>דעתו של <strong>רבא</strong> הסבור שגם בשימוש במוך יכול הדם לצאת, <strong>איכא</strong> <small>[יש</small> הבדל<small>]</small> בין שתי שיטות ההסבר הללו בדעת שמאי, בענין האשה המשמשת ב<strong>מוך דחוק</strong> (הדוק ביותר), שאין הדם עובר בעדו.
  ומעירים:  <strong>תניא כי האי לישנא</strong> <small>[שנויה</small> ברייתא <small>כמו לשון זו],</small> ש<strong>אם איתא דהוה</strong> <small>[אמנם שהיה]</small> <strong>דם, מעיקרא הוה אתי</strong> <small>[מתחילה היה בא],</small> שכך שנינו, <strong>אמר לו הלל לשמאי: אי</strong> (אין) <strong>אתה מודה</strong> <strong>ב</strong>מקרה זה של <strong>קופה</strong> (סל) <strong>שנשתמשו</strong> <strong>בה</strong> ב<strong>טהרות בזוית זו</strong> של הקופה, <strong>ו</strong>לאחר מכן <strong>נמצא שרץ בזוית אחרת</strong> שלה — <strong>ש</strong>ה<strong>טהרות הראשונות</strong> שהיו בצד זה של הקופה <strong>טמאות?</strong> ואף שנמצא בה השרץ לאחר שכבר הוצאו ממנה הטהרות הללו — טמאות הן, מחשש שמא היה השרץ מצוי בקופה בזמן שהן היו בה, ונטמאו בו. ואין אנו מעמידים את הטהרות על חזקת טהרתן לומר שהשרץ נפל לקופה רק לאחר שהוצאו ממנה. אם כן אף באשה הרואה דם, יש לטמאה למפרע מפני החשש שיצא הדם קודם לראייתה! <strong>אמר לו</strong> שמאי להלל בתשובה: <strong>אבל</strong> (נכון) שכך הוא הדין בקופה, ואולם שונה דין הקופה מדין האשה.
 <strong>ומה הפרש</strong> (הבדל) יש <strong>בין זו לזו? לזו</strong> לקופה — <strong>יש לה שולים</strong> (בסיס מתחתיה שיושבת עליו), ויש לחשוש שמא היה מונח שם השרץ בשעה שהיו הטהרות בתוכה, אלא שלא ראוהו. ואילו <strong>לזו</strong> לאשה — <strong>אין לה שולים,</strong> שאין מקום בגופה בו מונח הדם ואינו יוצא החוצה, ומכיון שלא יצא אין לחשוש שהיה בה דם מקודם. הרי איפוא משמע מברייתא זו שזהו הסבר שיטתו של שמאי.
 <big>א</big> <strong>רבא אמר: טעמא</strong> <small>[הטעם]</small> של <strong>שמאי</strong> שהרואה דם דייה שעתה הוא <strong>משום בטול</strong> מצוות <strong>פריה ורביה.</strong> שכן אם תטמא טהרות למפרע, יירתעו אנשים מלשמש עם נשיהם מחשש שמא כבר יצא דם, אלא שעדיין לא נראה. ומעירים: <strong>תניא נמי הכי</strong> <small>[שנויה</small> ברייתא מפורשת <small>גם כן כך,</small> כהסברו זה של רבא<small>],</small> <strong>אמר לו שמאי להלל: אם כן,</strong> כשיטתך שיש לטמא את הרואה דם למפרע, <strong>בטלת בנות ישראל מ</strong>קיום מצוות <strong>פריה ורביה.</strong>
 ושואלים מעתה: <strong>ומאן דתני האי לישנא</strong> <small>[ומי ששונה לשון זו,</small> הסבר זה<small>]</small> שטעמו של שמאי הוא משום ביטול פריה ורביה, רבא, ו<strong>הא תניא כי האיך לישנא</strong> <small>[הרי שנויה</small> הברייתא המובאת קודם, ממנה נלמד <small>כמו לשון זו,</small> האחרת<small>]</small> שהטעם הוא משום ש<strong>אם איתא דהוה</strong> <small>[אמנם שהיה]</small> <strong>דם, מעיקרא הוה אתי</strong> <small>[מתחילה היה בא]!</small> ומשיבים: <strong>התם</strong> <small>[שם,</small> בברייתא ההיא<small>]</small> <strong>הלל הוא דקטעי</strong> <small>[שטעה]</small> בהבנת שיטת שמאי. ש<strong>הוא סבר</strong> כי <strong>טעמא</strong> <small>[הטעם]</small> של <strong>שמאי</strong> הוא משום ש<strong>אם איתא דהוה</strong> <small>[אמנם שהיה]</small> <strong>דם, מעיקרא הוה אתי</strong> <small>[מתחילה היה בא],</small> <strong>ו</strong>משום כך <strong>קא מקשי ליה</strong> <small>[הוא מקשה לו]</small> מדין הטהרות ב<strong>קופה.</strong>
 <strong>ואמר ליה</strong> <small>[לו]</small> <strong>שמאי</strong> בתשובה: אין הדבר קשה לשיטתי, שכן <strong>טעמא דידי</strong> <small>[הטעם שלי]</small> הוא אחר, <strong>משום בטול פריה ורביה.</strong> <strong>ו</strong>אולם אף <strong>למאי דקטעית נמי דקמקשית</strong> <small>[למה שטעית</small> בהבנת שיטתי, גם כן, שאתה מקשה] מדין ה<strong>קופה</strong> — גם לכך יש תשובה, שכן יש להבחין בין קופה לאשה, שהרי <strong>לזו יש לה שולים, ולזו אין לה שולים.</strong>
 ושואלים לצד ההפוך: <strong>ולמאן דתני האי לישנא</strong> <small>[ולמי ששונה לשון זו],</small> שטעמו של שמאי הוא משום שאם היה דם, היה הוא צריך לצאת קודם, <strong>הא תניא כי האיך לישנא</strong> <small>[הרי שנויה</small> ברייתא <small>כמו הלשון האחרת]</small> שטעמו של שמאי הוא <strong>משום בטול פריה ורביה!</strong>
 ומשיבים: <strong>הכי קאמר ליה</strong> <small>[כך אמר לו]</small> <strong>הלל לשמאי</strong> בברייתא זו: <strong>אין</strong> <small>[</small>אמנם <small>כן],</small> <strong>טעמא קאמרת</strong> <small>[טעם</small> שיש בו ממש אתה אומר] לנימוק שיטתך שאינה מטמאה למפרע, והוא משום ש<strong>אם איתא דהוה</strong> <small>[אמנם שהיה]</small> <strong>דם, מעיקרא הוה אתי</strong> <small>[מתחילה היה בא],</small> <strong>ומיהו</strong> <small>[ואולם],</small> למרות טעם זה, <strong>עשה סייג</strong> (גדר) <strong>לדבריך,</strong> וטמא את האשה למפרע, <strong>דמאי שנא</strong> <small>[ש</small>כן <small>מה שונה]</small> דבר זה <strong>מכל</strong> מצוות <strong>התורה כולה דעבדינן</strong> <small>[שאנו עושים]</small> בהן <strong>סייג?</strong>
 <strong>אמר ליה</strong> <small>[לו]</small> שמאי להלל: אף אין לעשות כך, ש<strong>אם כן,</strong> נמצא שבכך <strong>בטלת בנות ישראל מפריה ורביה! והלל</strong> משיב על כך: וכי <strong>מפריה ורביה מי קאמינא</strong> <small>[האם אני אומר]</small> שייחשבו לטמאות לבעליהן? רק <strong>ל</strong>ענין שיטמאו למפרע את ה<strong>טהרות הוא דקאמינא</strong> <small>[שאני אומר].</small>
 <strong>ושמאי</strong> משיב על טענה זו: לגזור טומאה למפרע <strong>לטהרות נמי</strong> <small>[גם כן]</small> <strong>לא</strong> ראוי לעשות, משום ש<strong>אם כן</strong> יהא הדין, יהא <strong>לבו</strong> של הבעל <strong>נוקפו</strong> (מכהו) שמא אשתו טמאה, <strong>ו</strong>יהא <strong>פורש</strong> ממנה שלא כדין, ומבטל מצוות פריה ורביה.
 <big>ב</big> המלים הבאות: <strong>שולים, בדוקין, מכוסין בזוית,</strong> הם <strong>סימן</strong> לזכרון העניינים שיידונו בסוגיה הבאה. <strong>איתמר</strong> <small>[נאמר]</small> בברייתא: <strong>קופה</strong> (סל) <strong>שנשתמשו בה</strong> והניחו <strong>טהרות בזוית זו</strong> של הקופה, <strong>ו</strong>לאחר שהוציאו ממנה את הטהרות <strong>נמצא</strong> <strong>שרץ בזוית אחרת</strong> של הקופה, מה דין הטהרות? <strong>חזקיה אמר:</strong> ה<strong>טהרות הראשונות,</strong> אלה שהוצאו מן הקופה קודם למציאת השרץ — <strong>טהורות,</strong> ואלה שהוצאו מן הקופה לאחר מציאת השרץ — טמאות. שמא נגע השרץ בטהרות. ואילו <strong>ר' יוחנן אמר:</strong> אף ה<strong>טהרות הראשונות טמאות.</strong> ומקשים לשיטת חזקיה המטהר את הטהרות הראשונות: <strong>והא</strong> <small>[והרי]</small> שנינו ש<strong>שמאי והלל</strong> <strong>מודו</strong> <small>[מודים,</small> מסכימים<small>]</small> <strong>בקופה</strong> שנמצא בה שרץ שה<strong>טהרות הראשונות טמאות!</strong>
 ומשיבים: <strong>כי מודו</strong> <small>[כאשר מודים]</small> <strong>שמאי והלל</strong> הרי זה דווקא <strong>בקופה שיש לה שולים</strong> (תחתית) והיא ניצבת על תחתיתה, וכשמוציאים דברים מהקופה, מוציאים מחלקה העליון, ואין השרץ הנמצא בחלקה התחתון של הקופה נראה. ואילו <strong>כי פליגי</strong> <small>[כאשר נחלקו]</small> <strong>חזקיה ור' יוחנן,</strong> הרי זה <strong>בקופה שאין לה שולים,</strong> שכשמוציאים דברים ממנה, מגביהים אחד מצדיה, וכל מה שנמצא בה יוצא אל מחוצה לה. ולכן לדעת חזקיה הטהרות הראשונות טהורות, שכן אילו היה שרץ מצוי בקופה, היו רואים אותו.
  ושואלים: אם מחלוקתם היא בקופה ש<strong>אין לה שולים,</strong> אם כן <strong>מאי טעמא</strong> <small>[מה טעם]</small> מטמא <strong>ר' יוחנן</strong> אף את הראשונות, והרי אילו היה בה שרץ היו רואים אותו בשעת ההוצאה! ומשיבים: מדובר בקופה שאמנם <strong>אין לה שולים,</strong> אבל <strong>יש לה אוגנים</strong> (שפה כפופה פנימה), ושמא בשעת ההוצאה עצרו האוגנים את השרץ, ולכן לא ראוהו אז. וחזקיה סבור כי אף שיש לה אוגנים, אילו היה בה שרץ, היו רואים אותו בהוצאות הקודמות. ומתוך שלא ראוהו, ודאי לא היה שם.
  ומקשים:  <strong>והתניא</strong> <small>[והרי שנויה</small> ברייתא<small>],</small> <strong>המדלה</strong> (שואב בדלי מים מן הבור, ושופכם לכלי קיבול) בדלי אחד מלוא <strong>עשרה דליים מים בזה אחר זה, ונמצא שרץ באחד מהן</strong> — <strong>הוא,</strong> הדלי והמים שנשאבו בשאיבה שבה נמצא השרץ — <strong>טמא, וכולן,</strong> כל שאר המים שנשאבו בשאיבות האחרות — <strong>טהורין,</strong> שמניחים אנו שהשרץ נפל רק עתה לדלי הזה. <strong>ואמר ריש לקיש</strong> בפירושה של ברייתא זו <strong>משום</strong> (בשם) <strong>ר' ינאי: לא שנו</strong> הלכה זו שהשאר טהורים <strong>אלא</strong> בדלי <strong>שאין לה אוגנים,</strong> שבכגון זה ברור שלא היה השרץ בדלי בשאיבות הקודמות, <strong>אבל</strong> בדלי ש<strong>יש לה אוגנים</strong> שיתכן שעיכבו את השרץ מלצאת — <strong>כולן,</strong> אף כל המים שבשאר השאיבות, <strong>טמאין.</strong>
 ודנים: <strong>לימא</strong> <small>[האם לומר]</small> ש<strong>חזקיה</strong> הסבור שאף שיש לה אוגנים, הטהרות הראשונות טהורות, <strong>לית ליה</strong> <small>[אין לו,</small> אינו סבור<small>]</small> כדברי <strong>ר' ינאי?</strong> ומשיבים: אין לדמות בין המקרים, שכן תכונתם של <strong>מיא</strong> <small>[מים]</small> שהם <strong>שרקי</strong> <small>[מחליקים,</small> ניגרים<small>],</small> ולכן די בהטייה קלה של הדלי כדי שיישפכו החוצה, ובכגון זה יש חשש (לדעת ר' ינאי) שמא נשאר השרץ בתוך הדלי ולא יצא החוצה, ואולם <strong>פירי</strong> <small>[פירות]</small> תכונתם שהם <strong>לא שרקי</strong> <small>[מחליקים]</small> מן הכלי שבו הם נמצאים, וכדי להוציאם מהקופה יש להפוך אותה לגמרי על פניה, ואילו היה השרץ בתוכה, בודאי היה נופל אז החוצה, למרות האוגנים. ולכן אם נמצא בה שרץ, מניחים אנו שלא היה השרץ בתוכה קודם.
 <strong>אי נמי</strong> <small>[או גם כן]</small> הבדל נוסף: ב<strong>מיא</strong> <small>[מים]</small> אם נשארו מעט מים בכלי — אדם <strong>לא קפיד עלייהו</strong> <small>[מקפיד עליהם]</small> על המים ולכן אין דולה המים מדייק לערות כל מה שבדלי, ויש לחשוש בדלי שיש לו אוגנים, שמא נמצא שרץ בתוכו כבר אז ולא יצא באחד מהעירויים הקודמים. ואולם ב<strong>פירי</strong> <small>[פירות]</small> — אדם <strong>קפיד עלייהו</strong> <small>[מקפיד עליהם,</small> על הפירות הנשארים בכלי<small>],</small> ולכן ברור שיצאו מהכלי כל הפירות שבתוכו, אף שיש לו אוגנים, ואם היה בתוכו גם שרץ היה יוצא עמהם.
 <strong>ואי בעית אימא</strong> <small>[ואם תרצה אמור]</small> הסבר אחר: <strong>כי מודו</strong> <small>[כאשר מסכימים]</small> <strong>שמאי והלל</strong> שיש להעמיד את הטהרות הראשונות בחזקת טמאות, הרי זה מדובר דווקא <strong>בקופה שאינה בדוקה,</strong> שלא נבדקה בזמן שניתנו בתוכה הטהרות, ולכן אין לה חזקת טהרה.
## דף ד.
 ואילו <strong>כי פליגי</strong> <small>[כאשר נחלקו]</small> <strong>חזקיה ור' יוחנן</strong> הרי זה <strong>בקופה בדוקה,</strong> שנבדקה לפני שהניחו בה את הטהרות, ולא נמצא בה שרץ. ובכך נחלקו: ש<strong>מר סבר</strong> <small>[חכם זה,</small> חזקיה, <small>סבור]</small> שאין לטמא את הטהרות הראשונות, שכן <strong>הא</strong> <small>[הרי]</small> <strong>בדקה</strong> ומסתבר שרק לאחר שהוצאו ממנה הטהרות הללו הגיע לתוכה השרץ. <strong>ו</strong>אילו <strong>מר סבר</strong> <small>[חכם זה,</small> ר' יוחנן, <small>סבור]</small> כי שמא <strong>אימור</strong> <small>[אמור]</small> שמיד <strong>עם סילוק ידו</strong> לאחר הבדיקה, <strong>נפל</strong> השרץ לקופה.
  ומקשים: ומדוע נעמיד את מחלוקת שמאי הלל דווקא בקופה שאינה בדוקה,  <strong>והא</strong> <small>[והרי]</small> שיטותיהם בדין הקופה <strong>דומיא</strong> <small>[בדומה]</small> ל<strong>אשה</strong> שראתה דם <strong>קתני</strong> <small>[שנינו</small> בברייתא<small>]</small> בה נידונים דבריהם, <strong>ואשה</strong> הרי <strong>בדוקה היא,</strong> שכן בודקת עצמה בשחרית ובערבית (כדלהלן). ובוודאי גם בקופה מדובר בבדוקה! ומשיבים: <strong>כיון דשכיחי</strong> <small>[שמצויים]</small> <strong>בה</strong> באשה <strong>דמים</strong> — <strong>כ</strong>מי <strong>שאינה בדוקה דמיא</strong> <small>[נחשבת].</small>
 <strong>ואיבעית אימא</strong> <small>[ואם תרצה אמור]</small> הבדל אחר: <strong>כי מודו</strong> <small>[כאשר מודים]</small> <strong>שמאי והלל</strong> שהטהרות הראשונות שבקופה טמאות, הרי זה <strong>בקופה שאינה מכוסה</strong> ויתכן שעם סילוק ידיו ממנה נפל השרץ לתוכה. ואולם <strong>כי פליגי</strong> <small>[כאשר נחלקו]</small> <strong>חזקיה ור' יוחנן</strong> הרי זה <strong>בקופה מכוסה,</strong> ולכן טיהרם חזקיה. ותוהים: אם <strong>מכוסה</strong> היא <strong>היכי</strong> <small>[כיצד]</small> <strong>נפל</strong> בתוכה השרץ? ומשיבים: <strong>כגון שתשמישה על ידי</strong> הסרת ה<strong>כסוי.</strong> שחזקיה סבור שכל זמן שהטהרות בתוכה הריהו נזהר, ובוודאי לא נכנס אז השרץ בתוכה. ור' יוחנן סבור שחוששים שמא בשעה שגילה את הכיסוי, נפל לתוכה השרץ וטימא את הפירות.
  ומקשים לחזקיה: <strong>והא דומיא</strong> <small>[והרי בדומה]</small> ל<strong>אשה קתני</strong> <small>[שנה],</small> <strong>ואשה</strong> כ<strong>מכוסה היא,</strong> שהרי אין דם מבחוץ יכול להיכנס לתוכה, ובדומה לקופה, ובכל זאת היא טמאה! ומשיבים: <strong>כיון דשכיחי</strong> <small>[שמצויים]</small> <strong>בה דמים</strong> — <strong>כ</strong>מי <strong>שאין מכוסה</strong> היא <strong>דמיא</strong> <small>[נחשבת].</small>
 <strong>ואיבעית אימא</strong> <small>[ואם תרצה אמור]:</small> יש הבדל אחר, <strong>כי מודו</strong> <small>[כאשר מודים]</small> <strong>שמאי והלל</strong> שהטהרות הראשונות שבקופה טמאות, הרי זה כשהן מונחות <strong>בזוית קופה.</strong> ואולם <strong>כי פליגי</strong> <small>[כאשר נחלקו]</small> <strong>חזקיה ור' יוחנן</strong> היה זה <strong>בזוית בית.</strong> ומקשים: <strong>והא</strong> <small>[והרי]</small> <strong>"קופה" קאמר</strong> <small>[אמר]</small> ולא בית!
  ומשיבים:  <strong>הכי קאמר</strong> <small>[כך אמר]:</small> <strong>קופה שנשתמשו בה טהרות בזוית בית זו, וטלטלוה</strong> והניחוה <strong>בזוית אחרת, ונמצא שרץ</strong> כשהוא <strong>בזוית</strong> ה<strong>אחרת.</strong> ובכך נחלקו: <strong>חזקיה סבר: לא מחזקינן</strong> <small>[אין אנו מחזיקים]</small> <strong>טומאה ממקום למקום,</strong> שאף שנמצאה בה טומאה במקום אחד, אין אומרים שהיתה בה הטומאה קודם לכן במקום אחר, ולכן הטהרות שהיו בה בראשונה — טהורות. <strong>ו</strong>אילו <strong>ר' יוחנן סבר: מחזקינן</strong> <small>[מחזיקים אנו],</small> ולכן אף הראשונות טמאות.
  ושואלים:  <strong>ומי מחזקינן</strong> <small>[והאם מחזיקים אנו]</small> טומאה ממקום למקום? <strong>והתנן</strong> <small>[והרי שנינו</small> במשנה במסכת טהרות<small>]:</small> <strong>נגע באחד בלילה, ואינו יודע אם</strong> האדם שנגע בו <strong>חי אם מת, ולמחר השכים ומצאו</strong> שהוא <strong>מת</strong> — <strong>ר' מאיר מטהר</strong> את הנוגע,
 <strong>וחכמים מטמאין,</strong> וטעמם: <strong>שכל הטמאות כשעת מציאתן,</strong> וכיון שמצא בבוקר שהוא מת, יש להניח שכבר היה מת גם בלילה.
 <strong>ותני עלה</strong> <small>[ושנה</small> בברייתא <small>עליה]:</small> <strong>כשעת מציאתן, ובמקום מציאתן,</strong> שרק אם מצאו מת באותו מקום הריהו טמא, ואולם אם מצאו במקום אחר — הריהו טהור.
 <strong>וכי תימא</strong> <small>[ואם תאמר]</small> כי <strong>הני מילי</strong> <small>[דברים אלו]</small> שאם נמצא מת במקום אחר — הנוגע טהור, אין זו טהרה מוחלטת, ואמרו כן רק לענין שלא <strong>לשרוף</strong> את התרומה על מגע כזה, <strong>אבל</strong> לענין <strong>לתלות</strong> (לא להשתמש בה ולא לשורפה) — <strong>תלינן</strong> <small>[תולים אנו]?!</small> <strong>ומי תלינן</strong> <small>[והאם אנו תולים]?</small>
 <strong>והתנן</strong> <small>[והרי שנינו</small> במשנה שם<small>]:</small> <strong>מחט</strong> טמאה <strong>שנמצאת</strong> מונחת על גבי תרומה והיא <strong>מלאה חלודה או שבורה</strong> — כיון שמחט זו כמות שהיא עכשיו הריהי טהורה, אף התרומה <strong>טהורה.</strong> ואין חוששים שמא כשהונחה עליהם היתה שלמה וטימאתם ורק אחר כך נשברה. שכן כלל הוא <strong>שכל הטמאות כשעת מציאתן,</strong> ומעתה יש לשאול: <strong>ואמאי</strong> <small>[ומדוע]</small> כך הדין? <strong>לימא</strong> <small>[נאמר]</small> כי <strong>האי מעיקרא</strong> <small>[זו</small> המחט <small>מתחילתה]</small> <strong>מחט מעלייתא</strong> <small>[מעולה]</small> <strong>היא, והשתא</strong> <small>[ו</small>רק <small>עכשיו]</small> <strong>הוא דהעלה</strong> <small>[שהעלתה]</small> <strong>חלודה,</strong> ולכל הפחות יהא דין הטהרות הללו לתלות. אלא מכאן שאין חוששים לכך, ואין תולים!
 <strong>ועוד,</strong> הלא <strong>תנן</strong> <small>[שנינו</small> במשנה שם<small>]:</small> <strong>מצא שרץ שרוף</strong> (שכיון שנשרף שוב אינו מטמא) <strong>על גבי הזיתים</strong> של תרומה, <strong>וכן מטלית</strong> של זב <strong>המהומהם</strong> (בלוי), (שכיון שהתבלתה, נטהרה בכך) — הרי זה <strong>טהור.</strong> ואין חוששים שמא הונח השרץ על הזיתים קודם שנשרף, או המטלית של הזב קודם שהתבלתה, וטימאום. שכן כלל הוא, <strong>שכל הטמאות כשעת מציאתן!</strong>
 <strong>וכי תימא</strong> <small>[ואם תאמר]</small> שנוהגים בהם <strong>כשעת מציאתן בין לקולא</strong> <small>[להקל],</small> כמו בדין המחט עצמה, שרואים אותם כמי שנגעה בהם המחט רק משנשברה או משהחלידה, ולכן הם טהורים. <strong>בין לחומרא</strong> <small>[להחמיר],</small> וכמו זה שנמצא בבוקר מת, שמטמאים את זה שנגע בו בלילה. <strong>ו</strong>כל זה הוא רק <strong>במקום מציאתן, אבל שלא במקום מציאתן</strong> — אף על פי ש<strong>משרף לא שרפינן</strong> <small>[אין אנו שורפים]</small> עליהם, בכל זאת <strong>מתלא תלינן</strong> <small>[לתלות תולים אנו],</small>
 <strong>והתנן</strong> <small>[והרי שנינו</small> בתוספתא טהרות<small>]:</small> <strong>ככר</strong> טהורה שהיתה מונחת <strong>על גבי הדף</strong> (לוח עץ הקבוע בקיר, כמדף), <strong>ומדף טמא</strong> (כגון בגד של זב) <strong>מונח תחתיו.</strong> <strong>אף על פי שאם נפלה</strong> הכיכר <strong>אי אפשר</strong> שתיפול <strong>אלא אם כן נגעה</strong> במדף טמא זה — אם נמצאה על הארץ באופן שאינה נוגעת במדף — <strong>טהורה</strong> היא. <strong>שאני אומר:</strong> לא נפלה, אלא <strong>אדם טהור נכנס לשם ונטלה</strong> מן הדף, והניחה על הארץ.
 <strong>עד שיאמר: ברי</strong> (ודאי) <strong>לי שלא נכנס אדם שם.</strong> <strong>ואמר ר'</strong> <strong>אלעזר: לא נצרכה</strong> להיאמר סברה זו, <strong>אלא</strong> אפילו כאשר לוח העץ עליו היא מונחת הוא <strong>מקום מדרון</strong> (שיפוע), שמסתבר שתיפול הכיכר מאליה על הבגד הטמא, הרי שאין מחזיקים טומאה ממקום למקום, ואפילו לענין לתלות!
  ומשיבים:  <strong>התם כדקתני טעמא</strong> <small>[שם כמו ששנה</small> את <small>הטעם],</small>
## דף ד:
 <strong>שאני אומר</strong> (מניח) כי <strong>אדם טהור נכנס לשם ונטלה,</strong> והניח אותה במקום זה. וכיון שיש במה לתלות, אין אנו מחזיקים טומאה.
  ושואלים:  <strong>הכא נמי</strong> <small>[כאן</small> בקופה <small>גם כן]</small> לגבי השרץ <strong>נימא</strong> <small>[נאמר]</small> שלא היה השרץ בקופה בתחילה, ו<strong>עורב אתא</strong> <small>[בא]</small> <strong>ושדא</strong> <small>[וזרק]</small> את השרץ הזה לתוכה! ומשיבים: <strong>אדם</strong> שמעשיו נעשים <strong>בכונה,</strong> לשם תכלית מסויימת — <strong>אמרינן</strong> <small>[אומרים אנו]</small> שנטל את הככר, כדי למנוע ממנה טומאה. ואילו <strong>עורב</strong> שמעשיו <strong>שלא בכונה</strong> — <strong>לא אמרינן</strong> <small>[אין אנו אומרים]</small> בו שכך עשה. ומבררים דין זה של הככר שהיה על הדף.
  ושואלים:  <strong>מכדי</strong> <small>[הרי]</small> ספיקו של <strong>האי</strong> <small>[זה]</small> ה<strong>ככר, ספק טומאה ברשות היחיד הוא, ו</strong>כלל הוא ש<strong>כל ספק טומאה ברשות היחיד</strong> — <strong>ספקה טמא,</strong> ומדוע מקילים לומר שאדם טהור נטלה? ומשיבים: <strong>משום דהוי</strong> <small>[ש</small>ככר זו <small>הריהי]</small> בגדר <strong>דבר שאין בו דעת לישאל,</strong> שהרי הככר שיש בה ספק אינה בת שאלה, <strong>ו</strong>כלל הוא ש<strong>כל</strong> ספק טומאה של <strong>דבר שאין בו דעת לישאל, בין</strong> שספק טומאה זה הינו <strong>ברשות הרבים</strong> ו<strong>בין</strong> שהוא <strong>ברשות היחיד</strong> — <strong>ספקו טהור.</strong>
 <strong>ואי בעית אימא</strong> <small>[ואם תרצה אמור]</small> הסבר אחר: <strong>הכא</strong> <small>[כאן]</small> מדובר <strong>בטומאה דרבנן</strong> <small>[מדברי חכמים],</small> ובטומאה זו מקילים בספקה, אף ברשות היחיד. ומוסיפים: <strong>דיקא נמי</strong> <small>[מדוייק גם כן]</small> שבטומאה מדברי חכמים אנו עוסקים כאן, <strong>דקתני</strong> <small>[ש</small>כן שנה] בדין זה של הככר שהיה <strong>"מדף</strong> טמא תחתיו", ולשון "מדף" מורה על טומאה קלה, שאין היא חמורה כטומאת התורה אלא מדברי חכמים בלבד. ומנין שלשון זו מורה על דבר קל — <strong>כדכתיב</strong> <small>[כמו שנאמר]: "</small><strong>עלה נדף"</strong> (ויקרא כו, לו), ומובן לשון זו: דבר קל.
 <big>א</big> <strong>ו</strong>עוד שנינו במשנתנו בדין אשה שאין לה וסת וראתה דם, כי <strong>חכמים אומרים</strong> ביחס לשיטותיהם של שמאי והלל: הדין <strong>לא כדברי זה</strong> (שמאי), ולא כדברי זה (הלל). ובענין זה עוד <strong>תנו רבנן</strong> <small>[שנו חכמים],</small> <strong>וחכמים אומרים: לא כדברי זה ולא כדברי זה, לא כדברי שמאי</strong> — <strong>שלא עשה סייג</strong> (גבול) <strong>לדבריו</strong> אלא היקל הרבה, <strong>ולא כדברי הלל</strong> — <strong>שהפריז</strong> (פרץ גבול) <strong>על מדותיו</strong> והחמיר הרבה.
 <strong>אלא</strong> תקופת הזמן של <strong>מעת לעת ממעטת על יד</strong> מתקופת הזמן של <strong>מפקידה לפקידה</strong> (מבדיקה לבדיקה), <strong>ו</strong>תקופת הזמן של <strong>מפקידה לפקידה ממעטת על יד</strong> מזמן של <strong>מעת לעת.</strong>
 ומסבירים: <strong>מעת לעת ממעטת על יד מפקידה לפקידה,</strong> <strong>כיצד?</strong> — <strong>בדקה עצמה ב</strong>יום <strong>אחד בשבת</strong> (ראשון בשבוע), <strong>ומצאת</strong> (מצאה) עצמה שהיא <strong>טהורה, וישבה</strong> יום <strong>שני ו</strong>יום <strong>שלישי</strong> בשבוע, <strong>ולא בדקה</strong> עצמה, <strong>ול</strong>יום <strong>רביעי</strong> בשבוע <strong>בדקה</strong> עצמה <strong>ומצאה</strong> שהיא <strong>טמאה</strong> — <strong>אין אומרים</strong> במקרה זה ש<strong>תטמא</strong> למפרע את כל הטהרות שעסקה בהן <strong>מ</strong>ה<strong>פקידה</strong> ביום רביעי <strong>לפקידה</strong> ביום ראשון, <strong>אלא</strong> הריהי מטמאת למפרע <strong>מעת לעת</strong> בלבד.
 <strong>ו</strong>מצד שני, <strong>מפקידה לפקידה ממעטת על יד מעת לעת, כיצד?</strong> — <strong>בדקה עצמה בשעה ראשונה</strong> ביום, <strong>ומצאת</strong> שהיא <strong>טהורה, וישבה לה</strong> בשעה ה<strong>שניה ו</strong>ה<strong>שלישית ולא בדקה, ול</strong>שעה ה<strong>רביעית בדקה ומצאה</strong> שהיא <strong>טמאה</strong> — <strong>אין אומרים</strong> במקרה זה ש<strong>תטמא</strong> למפרע כל ה<strong>מעת לעת,</strong> משעה ראשונה של יום אתמול, <strong>אלא</strong> הריהי מטמאת למפרע רק <strong>מ</strong>ה<strong>פקידה</strong> בשעה הראשונה <strong>לפקידה</strong> בשעה הרביעית.
  על כך שואלים: <strong>פשיטא</strong> <small>[פשוט,</small> מובן מאליו<small>]</small> הוא, שהרי <strong>כיון</strong> ש<strong>בדקה עצמה בשעה ראשונה ומצאת</strong> עצמה שהיא <strong>טהורה</strong> — <strong>לא מטמינן לה</strong> <small>[אין אנו מטמאים אותה]</small> <strong>מעת לעת,</strong> שהרי בדוקה היתה, ואין צורך להשמיענו דבר זה! ומשיבים: <strong>איידי דתנא</strong> <small>[מתוך ששנה]</small> שתקופת הזמן של <strong>מעת לעת ממעטת על יד מפקידה לפקידה, תנא נמי</strong> <small>[שנה גם כן]</small> שתקופת הזמן של <strong>מפקידה לפקידה ממעטת על יד מעת לעת.</strong>
 <big>ב</big> ובהסבר שיטת חכמים, <strong>אמר רבה: מאי טעמייהו דרבנן</strong> <small>[מה טעמם של חכמים]</small> שאם משך הזמן בין הבדיקות היה כמה ימים שאין האשה מטמאת למפרע אלא מעת לעת, אף שיתכן שראתה קודם?! <strong>אשה מרגשת בעצמה</strong> בצאת הדם, ומאחר ולא הרגישה ודאי לא ראתה, ואין לחשוש לכך. <strong>אמר ליה</strong> <small>[לו]</small> <strong>אביי: אם כן, תהא</strong> ההלכה לשיטת חכמים באשה הרואה, ולא הרגישה מקודם, ש<strong>דיה שעתה</strong> בלבד, ולא תטמא למפרע כלל, וכשיטת שמאי! <strong>ו</strong>משיבים: הסבר זה שאמר <strong>רבה</strong> בשיטת חכמים, לא התכוון לומר אותו להלכה, אלא רק כדי <strong>לחדודי</strong> <small>[לחדד]</small> את <strong>אביי</strong> תלמידו <strong>הוא דבעי</strong> <small>[שרצה],</small> לראות אם יעמוד אביי על הקושי שבדבר, ואכן שאל אביי אותו על כך. ושואלים: <strong>אלא</strong> אם כן, <strong>מאי טעמייהו דרבנן</strong> <small>[מה</small> אכן <small>טעמם של חכמים]? ומשיבים:</small>
 <strong>כי הא</strong> <small>[כמו</small> הלכה <small>זו]</small> ש<strong>אמר רב יהודה, אמר שמואל: חכמים תקנו להן לבנות ישראל</strong> העוסקות בטהרות <strong>שיהו בודקות עצמן</strong> בכל יום ויום ב<strong>שחרית ו</strong>ב<strong>ערבית.</strong> בדיקת <strong>שחרית</strong> — כדי <strong>להכשיר</strong> על ידה (אם תימצא בבדיקה שהיא טהורה) את ה<strong>טהרות של</strong> ה<strong>לילה</strong> הקודם שנגעה בהן, <strong>ו</strong>בדיקת <strong>ערבית</strong> — כדי <strong>להכשיר טהרות של</strong> ה<strong>יום</strong> הקודם,
 <strong>וזו הואיל</strong> ועברה על תקנת חכמים, <strong>ולא בדקה</strong> עצמה — קנסוה חכמים ש<strong>הפסידה</strong> (קלקלה) טהרות של <strong>עונה</strong> (אחת מיחידות הזמן שביממה, יום או לילה). ומסבירים את דברי שמואל: <strong>מאי</strong> <small>[מה</small> פירוש<small>],</small> מדוע אחז לשון <strong>"עונה",</strong> אף שדינה שהיא מטמאת מעת לעת, שהן שתי עונות — הכוונה היא שהפסידה <strong>עונה יתירה</strong> (נוספת), שאילו קיימה תקנת חכמים ובדקה עצמה שחרית וערבית קודם שעסקה בטהרות — לא היתה נטמאת אלא עונה אחת בלבד (שבין הבדיקה הקודמת, שנמצאה בה טהורה, לבדיקה שנמצאה בה טמאה). וזו שלא עשתה כן, הריהי מטמאת שתי עונות, שהן "מעת לעת".
 <strong>אמר ליה</strong> <small>[לו]</small> <strong>רב פפא לרבא</strong> בשאלה על הסבר זה של שמואל: <strong>והא זימנין משכחת לה</strong> <small>[והרי פעמים אתה מוצא]</small> אפשרות ל<strong>שלש עונות במעת לעת</strong> אחד (עשרים וארבע שעות), וכגון שלא בדקה עצמה כמה יממות, ובדקה עצמה בצהרי יממה זו ומצאה טמאה, שהרי היא מטמאה את כל הטהרות שעסקה בהן למפרע מעת לעת עד לצהרי יממת אתמול, והרי בכלל עשרים וארבע שעות אלו, ישנן שלוש עונות (יום אתמול שביממה הקודמת, ולילה ויום שביממה זו), והרי זה איפוא יותר מאשר תוספת קנס של עונה אחת! השיב לו רבא לרב פפא: <strong>השוו חכמים מדותיהן</strong> (קביעותיהם) שתהיינה כולן בהגדרה אחת, <strong>שלא תחלוק</strong> (תבדיל) <strong>במעת לעת</strong> זה ואחר.
  ו<strong>איבעית אימא</strong> <small>[אם תרצה אמור]</small> תירוץ אחר לשאלתך: הטעם שמטמאה עד לצהרי היממה של אתמול הוא משום <strong>שלא יהא חוטא נשכר.</strong> שכן אילו היתה בודקת שחרית ומצאה עצמה טמאה, היתה מטמאת למפרע מעת לעת. וזו שנהגה שלא כראוי ודחתה בדיקתה עד לצהריים, אין סברה לטמאה רק עונה אחת נוספת מעבר לאותו היום.
  ושואלים:  <strong>מאי בינייהו</strong> <small>[מה</small> ההבדל להלכה <small>ביניהם</small> בין שני התירוצים הללו<small>]?</small> ומשיבים: <strong>איכא בינייהו</strong> <small>[יש ביניהם</small> הבדל להלכה<small>]</small> במקרה <strong>דאתניסה</strong> <small>[שנאנסה,</small> במקרה של כורח<small>]</small> <strong>ו</strong>כתוצאה מכך, <strong>לא בדקה</strong> בשחרית. שלפי הטעם שלא יהא חוטא נשכר — אינה מטמאה למפרע מעת לעת, משום שאין היא בגדר חוטא, ואולם לפי הטעם שחכמים השוו מידותיהם — אף במקרה זה הריהי מטמאה מעת לעת בלבד.
 <big>ג</big> שנינו במשנתנו כי <strong>כל אשה שיש לה וסת</strong> קבוע שלוש פעמים, וראתה, דייה שעתה. ושואלים: <strong>לימא מתניתין</strong> <small>[האם נאמר</small> ש<small>משנתנו] כשיטת</small> <strong>ר' דוסא היא ולא</strong> כשיטת <strong>רבנן</strong> <small>[חכמים],</small> <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' אליעזר אומר: ארבע נשים,</strong> אם ראו דם, <strong>דיין שעתן,</strong> שכן הריהן בחזקת שאינן רואות דם, ואלו הן: ה<strong>בתולה,</strong> שעדיין לא ראתה דם מעולם, וזו לה הראיה הראשונה, וה<strong>מעוברת</strong> שהוכר עוברה, וה<strong>מניקה, ו</strong>ה<strong>זקנה.</strong> <strong>ר'</strong> <strong>דוסא אומר: כל אשה שיש לה וסת דיה שעתה,</strong> ובניגוד לדעת חכמים הסבורים שרק אותן ארבע דיין שעתן!
  ומשיבים:  <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> החולקים על ר' דוסא, ואולם <strong>עד כאן לא</strong> שמענו כי <strong>פליגי רבנן עליה</strong> <small>[חלקו חכמים עליו]</small> על <strong>ר' דוסא אלא</strong> כשראתה האשה שיש לה וסת <strong>שלא בשעת וסתה,</strong> שסבורים חכמים כי מכיון שבא הדם שלא בזמנו, יש לחשוש בו שכבר יצא קודם לכן, והיא לא חשה בו, <strong>אבל</strong> כשראתה <strong>בשעת וסתה מודו ליה</strong> <small>[מודים</small> חכמים <small>לו</small> לר' דוסא<small>]</small> שדייה שעתה, <strong>ומתניתין</strong> <small>[ומשנתנו]</small> מדברת באופן שראתה <strong>בשעת וסתה, ו</strong>כ<strong>דברי הכל</strong> היא משנתנו.
  ושואלים:  <strong>מכלל</strong> זה אתה למד ש<strong>ר' דוסא אפילו</strong> בראתה <strong>שלא בשעת וסתה אמר</strong> שדייה שעתה. אם כן <strong>מאן תנא להא דתנו רבנן</strong> <small>[מי</small> החכם ש<small>שנה את</small> הברייתא <small>הזו ששנו חכמים]:</small> <strong>אשה שיש לה וסת</strong> ומצאה כתם דם בבגדה שלא בשעת וסתה — <strong>כתמה טמא</strong> ומטמאה למפרע, עד שעת בדיקת הבגד או כיבוסו. וסיבת הדבר: <strong>ש</strong>כן <strong>אם תראה</strong> אשה שיש לה וסת, דם <strong>שלא בשעת וסתה</strong> — הריהי <strong>מטמאה</strong> למפרע <strong>מעת לעת.</strong>
 האם <strong>נימא</strong> <small>[נאמר]</small> ששיטת <strong>רבנן</strong> <small>[חכמים]</small> <strong>היא, ולא</strong> שיטת <strong>ר' דוסא?</strong> ומשיבים: <strong>אפילו תימא</strong> <small>[תאמר]</small> שהיא שיטת <strong>ר' דוסא, עד כאן לא</strong> שמענו כי <strong>פליג</strong> <small>[חלק]</small> <strong>ר' דוסא עלייהו דרבנן</strong> <small>[עליהם, על חכמים]</small> <strong>אלא</strong> כשראתה <strong>בשעת וסתה, אבל</strong> ראתה <strong>שלא בשעת וסתה מודי להו</strong> <small>[מודה להם]</small> שמטמאה למפרע. <strong>ומתניתין</strong> <small>[ומשנתנו]</small> מדברת <strong>בשעת וסתה, ו</strong>שיטת <strong>ר' דוסא היא,</strong>
## דף ה.
 <strong>ו</strong>אילו שיטת ה<strong>ברייתא</strong> שכתם באשה שיש לה וסת ונמצא שלא בעת וסתה מטמא למפרע — הריהי כ<strong>דברי הכל,</strong> שאף ר' דוסא סבור שהאשה שיש לה וסת הרואה שלא בשעת וסתה, שמטמאה למפרע.
  ושואלים: מדוע מעמידים את משנתנו כשיטת ר' דוסא, שהוא דעת יחיד, כדי שתוסבר הברייתא לשיטות הכל,  <strong>ולוקמא איפכא</strong> <small>[ושיעמיד אותה להיפך],</small> שהמשנה היא לכל הדעות, וברייתא זו היא לשיטת חכמים בלבד, וכמו שהסברנו קודם?!
  ומשיבים:  <strong>כיון דאיכא לאוקומי</strong> <small>[שאפשר להעמיד]</small> את השיטה המוסכמת על הכל ("דברי הכל") באופנים שונים: האחד, <strong>לקולא</strong> <small>[להקל],</small> שהרואה בשעת וסתה מוסכם על הכל שדיה שעתה, ונחלקו רק שלא בשעת וסתה. והשני, <strong>לחומרא</strong> <small>[להחמיר],</small> שכאשר רואה שלא בשעת וסתה, מוסכם על הכל שמטמאה למפרע, וחכמים סבורים שאף בשעת וסתה יש להחמיר בה. ובמקרה שניתן בו לפרש להקל או להחמיר — <strong>לחומרא מוקמינן</strong> <small>[להחמיר אנו מעמידים,</small> מסכימים<small>].</small>
 <big>א</big> בברייתא שהובאה מקודם <strong>קתני</strong> <small>[שונה</small> התנא<small>]</small> כי האשה הרואה כתם מטמאת למפרע, <strong>שאם תראה</strong> האשה דם <strong>שלא בשעת וסתה</strong> הריהי <strong>מטמאה מעת לעת.</strong> ונדייק: <strong>טעמא</strong> <small>[</small>מתוך <small>הטעם]</small> הזה נלמד, שדווקא בדינה של <strong>אשה שיש לה וסת הוא, דפליגי רבנן</strong> <small>[שמחלקים חכמים]</small> <strong>בין כתמה,</strong> שמטמא למפרע, <strong>לראייתה</strong> בשעת הוסת, שאינה מטמאה למפרע.
  ומכאן נסיק: <strong>הא</strong> <small>[הרי,</small> אבל<small>]</small> <strong>שאר נשים</strong> כגון אלו שהן בחזקת מסולקות דמים, <strong>שאמרו</strong> בהן <strong>חכמים</strong> ש<strong>דיין שעתן,</strong> ואינן מטמאות למפרע — אף דין <strong>כתמן</strong> של אלו <strong>כ</strong>דין <strong>ראייתן.</strong>
 ומעתה יש לברר: <strong>מני</strong> <small>[</small>כשיטת <small>מי היא]</small> ברייתא זו? כשיטת <strong>ר' חנינא בן אנטיגנוס היא,</strong> ש<strong>אמר רב יהודה, אמר שמואל משום</strong> (בשם) <strong>ר' חנינא בן אנטיגנוס: כל הנשים</strong> — <strong>כתמן טמא למפרע.</strong> <strong>ו</strong>אותן <strong>נשים שאמרו</strong> בהן <strong>חכמים</strong> שאם ראו <strong>דיין שעתן</strong> — דין <strong>כתמן</strong> <strong>כ</strong>דין <strong>ראייתן,</strong> ואינו מטמא אלא מכאן ולהבא. <strong>חוץ מתינוקת ש</strong>עדיין <strong>לא הגיע זמנה לראות, שאפילו</strong> היו <strong>סדינין שלה מלוכלכין בדם,</strong> ואינה יודעת אם בא דם זה לסדיניה מגופה או ממקום אחר — <strong>אין חוששין</strong> (מחמירים מן הספק) <strong>לה</strong> (עליה) לטמאה אף לא מכאן ולהבא.
  ושואלים:  <strong>ומי אית ליה</strong> <small>[והאם יש לו]</small> <strong>לר' חנינא</strong> דין זה של טומאת ה<strong>כתם כלל</strong> בנשים שהן מסולקות דמים? <strong>והתניא</strong> <small>[והרי שנויה</small> ברייתא<small>]:</small> <strong>כל הנשים</strong> שראו כתם — <strong>כתמן טמא.</strong> <strong>ו</strong>אף ה<strong>נשים שאמרו</strong> בהן <strong>חכמים</strong> שאם ראו דם, ש<strong>דיין שעתן</strong> — <strong>כתמן טמא.</strong> <strong>ר'</strong> <strong>חנינא בן אנטיגנוס אומר:</strong> אותן ה<strong>נשים שאמרו</strong> בהן <strong>חכמים דיין שעתן</strong> — <strong>אין להן</strong> דין <strong>כתם</strong> המטמא. ויש לדייק: <strong>מאי לאו</strong> <small>[האם אין]</small> הכוונה ש<strong>אין להן</strong> דין טומאת <strong>כתם כלל,</strong> ואף לא מכאן ולהבא! ומשיבים: <strong>לא,</strong> כוונת ר' חנינא בן אנטיגנוס ש<strong>אין להן</strong> דין <strong>כתם</strong> לטמא <strong>למפרע,</strong> <strong>אבל יש להן</strong> דין טומאת <strong>כתם</strong> לטמא <strong>מכאן ולהבא.</strong>
 ושואלים: אם כן, <strong>מכלל</strong> זה נסיק ש<strong>תנא קמא</strong> <small>[הראשון,</small> החולק על ר' חנינא בן אנטיגנוס<small>]</small> ואמר שהנשים שאמרו דיין שעתן כתמן מטמא, <strong>סבר</strong> <small>[סבור]</small> ש<strong>אפילו למפרע</strong> הוא מטמא, והרי אף אם הנשים הללו רואות דם מגופן אין הן טמאות למפרע! ומשיבים: <strong>אין</strong> <small>[כן],</small> כך היא שיטתו של תנא זה, וכשיטת <strong>ר' מאיר היא,</strong> ש<strong>מחמיר גבי</strong> <small>[אצל]</small> דין ה<strong>כתמים.</strong> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>כל הנשים</strong> — <strong>כתמן טמא למפרע.</strong> <strong>ו</strong>אף אותן <strong>נשים שאמרו</strong> בהן <strong>חכמים</strong> שאם ראו דם, ש<strong>דיין שעתן</strong> לטמא, ואין הן מטמאות למפרע — <strong>כתמן טמא למפרע,</strong> אלו <strong>דברי ר'</strong> <strong>מאיר.</strong>
 <strong>ר'</strong> <strong>חנינא בן אנטיגנוס אומר:</strong> אותן <strong>נשים שאמרו</strong> בהן <strong>חכמים</strong> שאם ראו דם ש<strong>דיין שעתן</strong> ואינן מטמאות למפרע — אף דין <strong>כתמן כ</strong>דין <strong>ראייתן,</strong> שאינו מטמא אלא מכאן ולהבא. <strong>ו</strong>בדין כתם התינוקת, יש להבחין: <strong>תינוקת שהגיע זמנה לראות</strong> דם, ומצאה כתם על בגדה — <strong>יש לה</strong> דין טומאת <strong>כתם,</strong> <strong>ו</strong>זו <strong>שלא הגיע</strong> עדיין <strong>זמנה לראות</strong> — <strong>אין לה</strong> דין טומאת <strong>כתם.</strong> <strong>ואימתי</strong> הוא זמן זה המכונה "<strong>הגיע זמנה לראות"?</strong> — <strong>משהגיעו ימי הנעורים,</strong> שהביאה שתי שערות, או שהיא בת שתים עשרה שנה ויום אחד.
 <big>ב</big> <strong>ו</strong>עוד שנינו במשנתנו כי <strong>המשמשת בעדים</strong> — הרי זו כבדיקה גמורה ("פקידה"), ואם לא מצאה דם בבדיקה זו, הריהי ממעטת את תקופת הזמן של מעת לעת ושל מפקידה לפקידה, ואין הטהרות שנגעה בהן קודם בדיקה זו טמאים. ובענין זה <strong>אמר רב יהודה, אמר שמואל:</strong> הלכה זו שבדיקת עד של תשמיש ממעטת הריהי דווקא בבדיקת עד שלאחר התשמיש, ואולם בדיקת <strong>עד שלפני תשמיש</strong> — <strong>אינו ממעט כפקידה.</strong>
 ומסבירים: <strong>מאי טעמא</strong> <small>[מה טעם]</small> הדבר? <strong>אמר רב קטינא: מתוך ש</strong>האשה <strong>מהומה</strong> (נרגשת ונחפזת) <strong>ל</strong>קראת <strong>ביתה</strong> (התשמיש הקרב), אין היא בודקת כראוי. ושואלים: <strong>ו</strong>אף <strong>כי</strong> <small>[כאשר]</small> היא <strong>מהומה לביתה מאי הוי</strong> <small>[מה נהיה,</small> מה בכך<small>]?</small> והרי בסופו של דבר בדקה עצמה, ואם יש דם תראה אותו על העד! ומשיבים: <strong>מתוך שמהומה לביתה</strong> — <strong>אינה מכנסת</strong> את העד פנימה <strong>לחורין ולסדקין,</strong> כפי שיש לעשות לבדיקת טהרות, ויש לחשוש שמא היה שם דם, ולא הגיע אליו העד.
  ושואלים על דברי שמואל: <strong>תנן</strong> <small>[שנינו</small> במשנתנו<small>]:</small> <strong>המשמשת בעדים</strong> — <strong>הרי זו כפקידה.</strong> <strong>מאי לאו</strong> <small>[האם לא]</small> לשון רבים "בעדים" שאחז בה התנא מתייחסת לשני עדים, <strong>חד</strong> <small>[אחד]</small> ש<strong>לפני תשמיש, וחד</strong> <small>[ואחד]</small> ש<strong>לאחר תשמיש,</strong> הרי שבדיקת עד לפני תשמיש, אף היא כפקידה, וממעטת כמותה, ושלא כדברי שמואל! ודוחים: <strong>לא, אידי ואידי</strong> <small>[זה וזה,</small> שני ה"עדים" שבמשנתנו<small>]</small> הכוונה לבדיקה ש<strong>לאחר תשמיש, ו</strong>שניים אלה הם: <strong>אחד לו</strong> — לבעל, המקנח בעד את בשרו לאחר התשמיש, ובודק אם נמצא בו דם. <strong>ואחד לה</strong> — לאשה הבודקת עצמה. ו<strong>כדתנן</strong> <small>[כמו ששנינו</small> במשנה בתחילת הפרק הבא<small>]:</small> <strong>דרך בנות ישראל</strong> שהן <strong>משמשות</strong> עם בעליהן <strong>בשני עדים, אחד לו ואחד לה.</strong>
 ומקשים על תשובה זו: <strong>האי מאי</strong> <small>[זה מה הוא],</small> מה טענה היא זו?! שהרי <strong>אי אמרת בשלמא</strong> <small>[נניח אם אתה אומר]</small> שכוונת המשנה בלשון "משמשת בעדים" היא ל<strong>חד</strong> <small>[אחד]</small> ש<strong>לפני תשמיש וחד</strong> <small>[ואחד]</small> ש<strong>לאחר תשמיש</strong> — <strong>איצטריך</strong> <small>[הוצרך]</small> הדבר להיאמר, שהרי <strong>סלקא דעתך אמינא</strong> <small>[היה עולה על דעתך לומר]</small> ש<strong>מתוך שמהומה לביתה</strong> ו<strong>לא בדקה שפיר</strong> <small>[יפה],</small> אין בעד שלפני התשמיש כדי להוכיח, ולכן <strong>קא משמע לן</strong> <small>[משמיעה לנו]</small> המשנה שאף בדיקה שלפני התשמיש <strong>הרי זו כפקידה.</strong> <strong>אלא אי אמרת</strong> <small>[אם אומר אתה]</small> ש<strong>אידי ואידי</strong> <small>[זה וזה],</small> שני עדים אלו הם לבדיקה <strong>לאחר תשמיש</strong> — <strong>פשיטא</strong> <small>[פשוט]</small> הדבר שבדיקה שלאחר התשמיש הריהי בדיקה לכל דבר, וממעטת מעת לעת ומפקידה לפקידה!
  ומשיבים: חידוש יש בדבר, שכן  <strong>מהו דתימא</strong> <small>[שתאמר]</small> שיש לחשוש <strong>שמא תראה טפת דם</strong> קטנה <strong>כ</strong>גרגיר זרע ה<strong>חרדל, ותחפנה</strong> (תכסנה) <strong>שכבת זרע</strong> ולא ייראה הדם מחמת כן, ולא תהא הבדיקה שלאחר תשמיש נחשבת, לכן <strong>קא משמע לן</strong> <small>[משמיע לנו]</small> התנא שאין חוששים לזה.
 <strong>ואיבעית אימא</strong> <small>[ואם תרצה אמור]</small> שאכן לשון "עדים" באה ללמדנו ש<strong>שתי בדיקות אצרכוה רבנן</strong> <small>[הצריכוה חכמים],</small> <strong>חד</strong> <small>[אחת]</small> <strong>לפני תשמיש, וחד</strong> <small>[ואחת]</small> <strong>לאחר תשמיש,</strong> ולכך כיוונה המשנה בדבריה כשאמרה "משמשת בעדים" — שכך ראוי לעשות, <strong>ו</strong>אולם <strong>כי קתני</strong> <small>[כאשר שנה]</small> במשנה בהמשך הדברים <strong>"הרי זו כפקידה"</strong> — הכוונה רק לבדיקה ש<strong>לאחר תשמיש,</strong> וזו שלפניו אינה כפקידה, וכדברי שמואל. ושואלים: ואיך למד אתה ממשמעות דברי המשנה שצריכה האשה לבדוק עצמה לפני ולאחרי התשמיש, <strong>והא</strong> <small>[והרי]</small> <strong>"המשמשת" קתני</strong> <small>[שנינו]</small> במשנה, ומשמע לשון זו שכך עשתה, ולא שמחוייבת היא בכך! ומציעים: <strong>תני</strong> <small>[שנה]:</small> <strong>"ומשמשת</strong> בעדים", שכך היא צריכה לעשות.
 <big>ג</big> שנינו במשנתנו כי המשמשת בעדים ומצאה טהורה הריהי <strong>ממעטת על יד מעת לעת</strong> ועל יד מפקידה לפקידה. ושואלים: <strong>השתא</strong> <small>[עכשיו]</small> לאחר שכבר שנינו כי <strong>מעת לעת</strong> היא <strong>ממעטת,</strong>
## דף ה:
 שממעטת בדיקה זו <strong>מפקידה לפקידה</strong> אם היתה זו בתוך פרק הזמן של מעת לעת <strong>מיבעיא</strong> <small>[נצרכה</small> לומר<small>]?</small> והרי הוא זמן קצר יותר!
  ומשיבים: יש מקום להשמיענו שממעטת אף מפקידה לפקידה, שכן  <strong>מהו דתימא</strong> <small>[שתאמר]:</small> לתקופת זמן ארוכה זו של <strong>מעת לעת</strong> — <strong>חשו</strong> <small>[חששו]</small> <strong>בה רבנן</strong> <small>[חכמים]</small> <strong>לפסידא</strong> <small>[להפסד]</small> של ה<strong>טהרות</strong> שעסקה בהן באותו זמן, <strong>אבל</strong> לתקופת זמן קצרה זו של <strong>מפקידה לפקידה</strong> — <strong>לא</strong> חששו, ולא נסמוך על בדיקה זו למעט אף מפקידה לפקידה, ועל כן תיטמאנה הטהרות שעסקה בהן, לכן <strong>קא משמע לן</strong> <small>[משמיעה לנו]</small> משנתנו שאף מפקידה לפקידה, ממעטת בדיקה זו.
 <big>א</big> שנינו במשנתנו: כיצד מתקיימת ההלכה ש<strong>דיה שעתה</strong> באשה שיש לה וסת? — היתה האשה יושבת במיטה ועסוקה בטהרות, ופרשה (קמה) ממיטתה, וראתה דם — היא טמאה בטומאת נדה, ככל אשה הרואה דם. ואילו כולן (המיטה והטהרות שעסקה בהן) טהורות. ושואלים על לשון המשנה: <strong>למה לי למיתני</strong> <small>[לשנות]</small> <strong>"היתה יושבת במטה ועסקה בטהרות</strong> ופרשה וראתה"? <strong>ליתני</strong> <small>[שישנה]</small> את עיקר הענין: <strong>"היתה עסוקה בטהרות ופרשה וראתה"</strong> בלא לציין שהיתה יושבת במיטה כשעסקה בטהרות!
  ומשיבים: בכוונה הזכיר התנא שיושבת על המיטה, ו<strong>הא קא משמע לן</strong> <small>[</small>דבר <small>זה משמיע לנו]:</small> <strong>טעמא</strong> <small>[הטעם,</small> דווקא<small>]</small> שכולן טהורות, הוא משום שכיון שיש לה וסת קבוע <strong>דיה שעתה</strong> לטמא מכאן והלאה בלבד. <strong>הא</strong> <small>[הרי]</small> מכאן שלפי חכמים שמטמאה למפרע <strong>מעת לעת,</strong> לא רק שמטמאה את הטהרות, אלא ה<strong>מטה</strong> שעליה ישבה <strong>נמי מטמיא</strong> <small>[גם כן מטמאה]. ומעירים: דבר זה</small> <strong>מסייע ליה</strong> <small>[לו]</small> <strong>ל</strong>חכם <strong>זעירי,</strong> שכן <strong>אמר זעירי:</strong> טומאת <strong>מעת לעת</strong> למפרע <strong>שבנדה, עושה</strong> גם טומאת <strong>משכב ומושב,</strong> שאף המשכב עליו שכבה והמושב עליו ישבה במשך תקופה זו טמאים בדרגת טומאה כזו שיש בה <strong>לטמא אדם</strong> הנוגע בהם, ו<strong>לטמא בגדים</strong> שעליו.
  ושואלים:  <strong>מכדי</strong> <small>[מתוך]</small> ש<strong>האי</strong> <small>[זו]</small> ה<strong>מטה</strong> הרי בגדר <strong>דבר שאין בו דעת לישאל הוא,</strong> שהרי אי אפשר לשאול את המיטה עצמה כיצד היו הדברים, <strong>ו</strong>כלל הוא בדיני ספקות הטומאה ש<strong>כל דבר שאין בו דעת לישאל</strong> — <strong>ספקו טהור</strong> אף ברשות היחיד, ואף מטה זו לא תטמא למפרע, שהרי ספק הוא אם ראתה האשה קודם לכן, ויהא ספקה טהור! ומשיבים: <strong>תרגמה</strong> <small>[תרגם,</small> פירש <small>אותה]</small> <strong>זעירי</strong> שמדובר <strong>כשחברותיה</strong> של נדה זו היו <strong>נושאות אותה במטה</strong> בתוך מעת לעת קודם לראייתה, <strong>דהויא ליה</strong> <small>[שנהיית,</small> נחשבת <small>היא</small> המיטה<small>]</small> בכך כעין <strong>יד</strong> מורחבת של <strong>חברותיה,</strong> ונחשבת כדבר שיש בו דעת להישאל, וספקה טמא.
  ומוסיפים עוד, <strong>והשתא</strong> <small>[ועכשיו]</small> לאחר ש<strong>אמר ר'</strong> <strong>יוחנן</strong> שכל <strong>ספק טומאה הבאה בידי אדם</strong> ביחס לכלי מסויים — הריהי כספק טומאה ש<strong>נשאלין עליה,</strong> וספקה טמא, ו<strong>אפילו בכלי</strong> ה<strong>מונח על גבי קרקע</strong> — הריהו נחשב <strong>כמי שיש בו דעת לישאל,</strong> נוכל לתרץ את שיטת זעירי, ש<strong>אף על פי שאין חברותיה נושאות אותה במטה</strong> כיון שספק טומאת המיטה נובע מספק טומאת האשה ששכבה עליו, הריהי נחשבת כדבר שיש בו דעת להישאל, וכיון שהוא ספק ברשות היחיד — הריהי טמאה.
 <big>ב</big> מתוך שהובאו דברי ר' יוחנן להסבר שיטת זעירי, דנים עתה בהלכה זו <strong>גופא</strong> <small>[לגופה,</small> כשלעצמה<small>].</small> <strong>אמר ר'</strong> <strong>יוחנן: ספק טומאה הבאה בידי אדם</strong> — <strong>נשאלים עליה,</strong> וספיקה ברשות היחיד טמא, ו<strong>אפילו בכלי המונח על גבי קרקע כמי שיש בו דעת לישאל</strong> הוא נחשב.
 <strong>מיתיבי</strong> <small>[מקשים]</small> על כך ממה ששנינו בתוספתא: <strong>היה</strong> איש טמא <strong>מתעטף בטליתו,</strong> שאף היא טמאה ממגעו, <strong>ו</strong>היו חפצי <strong>טהרות</strong> בצידו, וספק הוא אם תוך כדי עיטופו נגעה טליתו בהם וטימאתם, ספק לא נגעה. <strong>ו</strong>כן אם היו <strong>טומאות</strong> כגון שרץ, <strong>בצדו,</strong> והוא וטליתו טהורים, וספק אם נגעה בהן טליתו ונטמאה, או לא נגעה. <strong>ו</strong>כמו כן אם היו <strong>טהרות וטומאות למעלה מראשו,</strong> ו<strong>ספק</strong> אם <strong>נגע</strong> הטלית בטומאות תוך כדי התעטפותו ולאחר מכן נגעה בטהרות, <strong>ספק לא נגע</strong> — הטלית <strong>טהור.</strong> <strong>ואם אי אפשר</strong> שיתעטף בטליתו <strong>אלא אם כן נגע</strong> בטומאות — הרי זה <strong>טמא.</strong>
 <strong>רבן שמעון בן גמליאל אומר: אומרים לו: שנה,</strong> כלומר, התעטף פעם שניה בטלית, כדרך שהתעטפת לפני כן, <strong>ושונה,</strong> עושה כן פעם שנית, ורואים אם הוא נוגע בטומאות או לא. <strong>אמרו לו</strong> חכמים לרבן שמעון בן גמליאל: <strong>אין שונים בטהרות,</strong> כלומר, אין סומכים על עשייה פעם שניה בטהרות, משום שייתכן שהפעם השניה לא היתה בדיוק כמו הראשונה.
  ויש לשאול: <strong>אמאי</strong> <small>[מדוע]</small> לשיטת חכמים, בספק נגע בטומאות בשעת התעטפותו בטלית הריהו טהור? <strong>הא</strong> <small>[הרי]</small> <strong>ספק טומאה הבאה בידי אדם הוא,</strong> ולשיטת ר' יוחנן הרי זה כדבר שיש בו דעת להישאל, וספיקו טמא!
  ודוחים:  <strong>בר מיניה דההיא</strong> <small>[חוץ ממנה מאותה</small> ברייתא<small>],</small> כלומר, אין להקשות מברייתא זו, <strong>דתני</strong> <small>[ש</small>כן <small>שנה]</small> <strong>רב הושעיא</strong> על מקרה זה: כל ספק טומאה, כאשר הוא <strong>ברשות היחיד</strong> — <strong>ספקו טמא, ברשות הרבים</strong> — ספקו <strong>טהור,</strong> ודברי הברייתא נשנו ברשות הרבים, ואילו ברשות היחיד יהיה ספקו טמא, כשאר דבר שיש בו דעת להישאל.
 <big>ג</big> למעלה הובאו דברי זעירי ונידונו דבריו. ומעתה דנים בהלכה זו <strong>גופא</strong> <small>[לגופה,</small> כשלעצמה<small>].</small> <strong>אמר זעירי:</strong> טומאה זו בכל <strong>מעת לעת</strong> למפרע <strong>שבנדה</strong> — הריהי טומאה חמורה, והנדה אף <strong>עושה</strong> (מטמאה) <strong>משכב ומושב</strong> ששכבה או שישבה עליהם באותו זמן <strong>לטמא אדם</strong> הנוגע בהם <strong>לטמא בגדים</strong> שעליו.
  ותוהים על כך: <strong>איני</strong> <small>[כן הוא],</small> <strong>והא כי אתא</strong> <small>[והרי כאשר בא]</small> החכם <strong>אבימי מבי חוזאי, אתא ואייתי מתניתא בידיה</strong> <small>[בא והביא ברייתא בידו],</small> ובה שנינו כי <strong>מעת לעת שבנדה</strong> — דין <strong>משכבה ומושבה</strong> <strong>כ</strong>דין <strong>מגעה.</strong> ויש לדון: <strong>מאי לאו</strong> <small>[האם לא]</small> הכוונה לומר: <strong>מה מגעה</strong> של נדה בדבר (שנעשה "ראשון לטומאה") <strong>לא</strong> עושה שיהא אותו דבר <strong>מטמא אדם,</strong> אף שמטמא אוכלים, <strong>אף משכבה</strong> או מושבה של הנדה במשך מעת לעת שקודם לראייתה, <strong>לא מטמא אדם</strong> לטמא בגדים, ושלא כדעת זעירי!
 <strong>אמר רבא: ותסברא</strong> <small>[ו</small>כי יכול אתה לומר כן]? והרי <strong>קל וחומר הוא: ומה כלי חרס המוקף צמיד פתיל</strong> (חתום במגופה על פיו), שהוא וכל דבר טהור שנמצא בתוכו <strong>ניצול</strong> מלהיטמא <strong>באהל המת,</strong> למרות שכל מה שבאוהל נטמא, ובכל זאת כלי חרס זה <strong>אינו ניצול</strong> מלהיטמא <strong>ב</strong>טומאת <strong>מעת לעת שבנדה,</strong> שאם הסיטה אותו בפרק זמן זה הריהו טמא. <strong>משכבות ומושבות, שאינן ניצולין באהל המת,</strong> אלא טמאים בו — <strong>אינו דין שאין ניצולין במעת לעת שבנדה,</strong> וכשיטת זעירי.
  ומקשים: ובכל זאת,  <strong>והא</strong> <small>[והרי]</small> <strong>אבימי מבי חוזאי מתניתא קאמר</strong> <small>[ברייתא אמר],</small> כדי להוכיח את דבריו! ומשיבים: <strong>אימא</strong> <small>[אמור]</small> ופרש כך את דברי הברייתא: <strong>משכבה ומושבה</strong>
## דף ו.
 דינם <strong>כמגע</strong> בנדה <strong>עצמה,</strong> ולא ככלי שנגעה בו הנדה. וכך היא השוואה זו: <strong>מה מגע עצמה</strong> של הנדה — <strong>מטמא אדם לטמא בגדים,</strong> שאם נגע אדם בנדה, הריהו טמא לטמא בגדים שעליו, <strong>אף</strong> דין <strong>משכבה ומושבה</strong> — <strong>מטמא אדם לטמא בגדים</strong> למפרע מעת לעת.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא,</strong> ששנינו: האשה <strong>הרואה דם</strong> — <strong>מטמאה</strong> למפרע <strong>מעת לעת,</strong> מחשש שמא ראתה קודם לכן. <strong>ומה היא מטמאה?</strong> — <strong>משכבות ומושבות, אוכלין ומשקין, וכלי חרס</strong> אף זה <strong>המוקף צמיד פתיל</strong> אם הסיטתו. <strong>ו</strong>אולם אף שהיא מטמאה למפרע מעת לעת, <strong>אינה מקולקלת למנינה</strong> (מחזור ספירת הימים), שאין אומרים מפני חשש זה שתתחיל למנות את ימי נידותה וזיבתה מאתמול אלא מיום שראתה בלבד. <strong>ואינה מטמאה את</strong> ה<strong>בועלה</strong> בתוך מעת לעת <strong>למפרע</strong> בטומאת שבעה כשאר בועלי נדה, אף שהיא מטמאה משכב ומושב. <strong>ר' עקיבא אומר:</strong> אף <strong>מטמא</strong> ה<strong>את</strong> ה<strong>בועלה.</strong> <strong>ו</strong>אולם <strong>אינה מונה</strong> שבעת ימי נדה <strong>אלא משעה שראתה</strong> את הדם בפועל.
  ואולם <strong>הרואה כתם,</strong> כלומר, מצאה כתם של דם בבגדיה, ומסתבר שהוא דם נדה — הרי זו <strong>מטמאה למפרע</strong> עד לשעת כיבוסו. <strong>ומה היא מטמאה?</strong> — <strong>אוכלין ומשקין, משכבות ומושבות, וכלי חרס</strong> אף שהוא <strong>מוקף צמיד פתיל</strong> אם הסיטה אותו. <strong>ו</strong>הרואה כתם הריהי <strong>מקולקלת למנינה,</strong> שהרי אין אנו יודעים מתי היה הדבר, <strong>ומטמאה את</strong> הבועלה למפרע משעת כיבוס הבגד בטומאת שבעה, <strong>ואינה מונה</strong> לימי נדתה <strong>אלא משעה שראתה.</strong>
 <strong>ו</strong>דין אחד הוא לטומאת מעת לעת של <strong>זה</strong> (הרואה דם) <strong>וזה</strong> (הרואה כתם) שאת כל הטהרות שנגעו בהן בפרק זמן זה <strong>תולין</strong> (מסתפקים בהם), ולכן <strong>לא אוכלין</strong> אותם שמא טמאים הם, <strong>ו</strong>אולם גם <strong>לא שורפין</strong> אותן (כשאר טהרות שנטמאו בוודאי), אלא ממתינים עד שיטמאו טומאה אחרת, או שיתקלקלו, ואז ישרפו אותם.
  ושואלים:  <strong>ורבא, אי שמיע ליה מתניתא</strong> <small>[אם נשמעה,</small> היתה ידועה <small>לו הברייתא</small> הזו<small>]</small> שממנה עולה כשיטתו — <strong>לימא מתניתא</strong> <small>[שיאמר</small> את דברי <small>הברייתא]</small> כמו שהן וכהלכה פסוקה, בלא להזדקק לקל וחומר! <strong>ואי</strong> <small>[ואם]</small> <strong>לא שמיע ליה מתניתא</strong> <small>[לא נשמעה,</small> היתה ידועה <small>לו הברייתא],</small> אם כן <strong>קל וחומר</strong> זה שמטמאה דבר הניצול בצמיד פתיל <strong>מנא ליה</strong> <small>[מנין לו]?</small>
 ומשיבים: <strong>לעולם שמיע ליה מתניתא</strong> <small>[שמע את הברייתא</small> הזו<small>],</small> <strong>ו</strong>אולם הוא לא השמיענו הלכה זו מן הברייתא כשלעצמה, כי <strong>אי ממתניתא</strong> <small>[אם מן הברייתא]</small> יילמד הדין, <strong>הוה אמינא</strong> <small>[הייתי אומר]</small> שכוונת הברייתא היא שהרואה דם מטמאים משכבה או מושבה למפרע <strong>או אדם או בגדים</strong> שנגעו בהם, <strong>אבל</strong> שיטמאו למפרע אף <strong>אדם</strong> לטמא <strong>בגדים</strong> שעליו, אף שהבגדים לא נגעו בטומאה — <strong>לא.</strong> <strong>משום הכי קאמר</strong> <small>[כך אמר]</small> רבא <strong>קל וחומר</strong> זה מדין כלי חרס המוקף צמיד פתיל, ללמדנו שמטמאה אף אדם לטמא בגדים שעליו.
 <big>א</big> ועוד בענין טומאה למפרע, <strong>אמר רב הונא:</strong> מה שאמרו שאשה שאין לה וסת מטמאה למפרע <strong>מעת לעת</strong> או מפקידה לפקידה <strong>שבנדה</strong> — הרי זה דווקא <strong>ל</strong>ענין <strong>קדש, אבל לא ל</strong>ענין <strong>תרומה,</strong> שהתרומות שנגעה בהן בפרק זמן זה אינן טמאות. ושואלים: <strong>אי הכי</strong> <small>[אם כך],</small> שלענין זה חמור דין הקדשים מדין התרומה, אם כן <strong>ליתני</strong> <small>[שישנה]</small> התנא אף חומרה זו <strong>גבי</strong> <small>[אצל,</small> יחד עם<small>]</small> שאר ה<strong>מעלות</strong> שיש בקודש על התרומה המנויות במסכת חגיגה! ומשיבים: <strong>כי קתני</strong> <small>[כאשר שנה]</small> התנא במסכת חגיגה את המעלות שיש לקודש על התרומה, לא שנה אלא <strong>היכא</strong> <small>[היכן,</small> בדבר<small>]</small> <strong>דאית ליה דררא</strong> <small>[שיש לו צד]</small> של <strong>טומאה</strong> מן התורה, <strong>אבל היכא דלית ליה דררא</strong> <small>[היכן שאין לו צד]</small> של <strong>טומאה</strong> מן התורה, וכל עיקרו הריהו גזירת חכמים — <strong>לא קתני</strong> <small>[אין</small> התנא <small>שונה].</small>
 <strong>מיתיבי</strong> <small>[מקשים]</small> עוד על דברי רב הונא ממה ששנינו בברייתא שהובאה למעלה, בדין טומאת מעת לעת: <strong>מה היא,</strong> האשה שראתה דם, <strong>מטמאה?</strong> — <strong>אוכלין ומשקין.</strong> <strong>מאי לאו</strong> <small>[האם לא]</small> מתוך שלא חילק התנא, הכוונה היא לכל האוכלים והמשקים, <strong>בין</strong> של <strong>קדש, בין</strong> של <strong>תרומה,</strong> והרי שאין הבחנה לענין זה בין קודש לתרומה, שלא כדברי רב הונא! ודוחים: <strong>לא,</strong> כוונת הברייתא שמטמאה אוכלים ומשקים של <strong>קדש</strong> ולא של תרומה.
  ומביאים ראיה לענין זה של טומאת מעת לעת בתרומה, <strong>תא שמע</strong> <small>[בוא</small> ושמע] ממה ששנינו במשנה בסוף פרקנו בדין הנשים הכהנות שצריכות לבדוק עצמן אם הן טהורות כשבאות לאכול בתרומה, <strong>ר' יהודה אומר: אף בשעת עברתן</strong> (פרישתן), בשעה שהן מסיימות <strong>מלאכול בתרומה</strong> הריהן צריכות לבדוק עצמן. <strong>והוינן</strong> <small>[והיינו עוסקים]</small> <strong>בה</strong> בהלכה זו של ר' יהודה, ונשאלה השאלה: מדוע צריכות הכהנות לבדוק עצמן לאחר שכבר אכלו מן התרומה, והרי <strong>מאי דהוה הוה</strong> <small>[מה שהיה היה],</small> ומה תועלת יש בבדיקה זו?
 <strong>אמר רב חסדא: לא נצרכה</strong> בדיקה זו <strong>אלא</strong> כדי <strong>לתקן שירים</strong> (שאריות התרומה) <strong>ש</strong>נגעה בהן באכילתה והן כעת <strong>בפניה</strong> (לפניה). שאם תראה אחר כך דם — אין שאריות התרומה הללו טמאות למפרע כיון שבדקה לאחר שנגעה בהן, וראויות הן לאכילה. שאלמלא בדיקה זו שלאחר האכילה, היו נטמאות התרומות למפרע, ושלא כדברי רב הונא!
  ומתרצים:  <strong>רב הונא מתני</strong> <small>[היה שונה]</small> בהסבר שיטת ר' יהודה זו שמטרת הבדיקה שלאחר האכילה היא להביא <strong>לישרוף</strong> את ה<strong>שירים</strong> של התרומה <strong>ש</strong>היו <strong>בידיה</strong> בסמוך לבדיקה. <strong>ש</strong>כן כאשר הכהנת האוכלת בתרומה <strong>בדקה עצמה</strong> מיד לאחר האכילה, בתוך פרק זמן המוגדר <strong>כשיעור וסת,</strong> ומצאה שהיא טמאה, ודאי הוא שאף בזמן שנגעה בתרומה היתה טמאה, ולכן יש לשרוף את התרומה כדין תרומה שנטמאה בוודאות. אבל לענין הכשר השיריים לאכילה, אכן הוא כדברי רב הונא שאינה מטמאה את התרומה למפרע מפני הספק אם לא בדקה.
  ומביאים עוד ראיה לענין זה של טומאת מעת לעת בתרומה, <strong>תא שמע</strong> <small>[בוא</small> ושמע], ממה ששנינו <strong>מעשה</strong> אירע באשה שלא ראתה דם במשך שלוש עונות רצופות (של מחזור הוסת), ולאחר מכן ראתה, <strong>ועשה</strong> (ופסק הלכה למעשה) <strong>רבי כ</strong>שיטת <strong>ר' אליעזר</strong> שבמקרה זה דייה שעתה, ומטמאה רק מכאן ואילך, ולא למפרע.
 <strong>לאחר שנזכר</strong> רבי שפסק זה אינו כשיטת חכמים החולקים על ר' אליעזר וסבורים שלא נאמר דין זה אלא בסמוך לזקנתה בלבד, ואילו שאר הנשים במקרה זה מטמאות למפרע, <strong>אמר: כדי</strong> (כדאי, ראוי) <strong>הוא ר'</strong> <strong>אליעזר לסמוך עליו</strong>
## דף ו:
 <strong>בשעת הדחק.</strong> <strong>והוינן</strong> <small>[והיינו עוסקים,</small> שאלנו<small>]</small> <strong>בה</strong> בברייתא זו: <strong>מאי</strong> <small>[מה</small> פירוש<small>]</small> הלשון <strong>"לאחר שנזכר"? אילימא</strong> <small>[אם תאמר]</small> שהכוונה היא: <strong>לאחר שנזכר</strong> רבי ש<strong>אין הלכה כר'</strong> <strong>אליעזר אלא כרבנן</strong> <small>[כחכמים],</small> אם כן אף <strong>בשעת הדחק היכי עביד כותיה</strong> <small>[כיצד עשה כמותו],</small> והרי אין זה כהלכה?
 <strong>אלא</strong> האם <strong>(לאו</strong> <small>[לא]</small><strong>)</strong> לומר שכיון ש<strong>לא איתמר הלכתא</strong> <small>[נאמרה,</small> נקבעה <small>הלכה]</small> <strong>לא כמר</strong> <small>[כחכם זה]</small> <strong>ולא כמר</strong> <small>[כחכם זה],</small> <strong>וכיון שנזכר</strong> רבי, שאף <strong>דלאו</strong> <small>[שלא]</small> חכם <strong>יחיד</strong> הוא ש<strong>פליג עליה</strong> <small>[חולק עליו]</small> על ר' אליעזר, <strong>אלא רבים פליגי עליה</strong> <small>[חלוקים עליו],</small> והיה לכאורה מקום לפסוק כמותם, הוא פסק כר' אליעזר אף שהוא יחיד, שכן <strong>אמר: "כדי</strong> (כדאי) <strong>הוא ר'</strong> <strong>אליעזר לסמוך עליו בשעת הדחק".</strong>
 ומעתה נדון בדבר, <strong>אי אמרת בשלמא</strong> <small>[נניח אם אתה אומר]</small> שמחלוקת חכמים ור' אליעזר היא אף <strong>ל</strong>ענין טומאת ה<strong>תרומה</strong> שנגעה בה אשה זו, <strong>היינו</strong> <small>[זהו]</small> שיש מקום לשאלה זו הלכה למעשה שנדרש לה רבי, משום <strong>דהואי</strong> <small>[שהיתה]</small> <strong>תרומה בימי רבי.</strong> <strong>אלא אי אמרת</strong> <small>[אם אתה אומר]</small> ששאלה זו היתה <strong>ל</strong>ענין טומאת <strong>קדש,</strong> הרי זה תמוה: וכי <strong>קדש בימי רבי</strong> שחי שנים רבות לאחר חורבן בית המקדש <strong>מי הואי</strong> <small>[האם היה]?</small> אלא ודאי דין טומאת מעת לעת נוהג אף בתרומה, שלא כשיטת רב הונא!
  ומשיבים: הלכה זו שפסק רבי עניינה בקודש ולא בתרומה, שאף בימיו של רבי היו שנהגו במאכלם דיני טהרה כבקודש,  <strong>כ</strong>עדותו של <strong>עולא,</strong> שכן <strong>אמר עולא: חבריא</strong> <small>[החברים,</small> תלמידי החכמים<small>]</small> היו <strong>מדכן</strong> <small>[מטהרים]</small> יינם ושמנם בטהרת הקודש <strong>בגלילא</strong> <small>[בגליל].</small> הרי שאף שנים רבות אחר חורבן בית המקדש היו שנהגו לענין טומאה כקדשים במאכלם, <strong>הכא נמי</strong> <small>[כאן</small> מעשה זה <small>גם כן]</small> שהיה <strong>בימי רבי</strong> היה בנוהגים כן, ואין זה אם כן ראיה כנגד שיטת רב הונא.
  ומביאים עוד ראיה בענין זה, <strong>תא שמע</strong> <small>[בוא</small> ושמע] ממה ששנינו: <strong>מעשה בשפחתו של רבן גמליאל שהיתה אופה ככרות</strong> לחם <strong>של תרומה, ובין כל אחת ואחת</strong> היתה <strong>מדיחה</strong> (רוחצת) <strong>ידה במים</strong> כדי להסיר מהן שאריות לכלוך <strong>ובודקת</strong> את עצמה אם ראתה דם ונטמאה. <strong>ב</strong>זמן אפיית הכיכר ה<strong>אחרונה בדקה</strong> עצמה <strong>ומצאה</strong> שהיא <strong>טמאה, ובאת</strong> (ובאה) <strong>ושאלה את רבן גמליאל</strong> מה דין הככרות, <strong>ואמר לה: כולן טמאות.</strong> לפי שהנדה מטמאה למפרע מעת לעת. <strong>אמרה לו: רבי, והלא בדיקה היתה לי בין כל אחת ואחת! אמר לה: אם כן, היא</strong> הככר האחרונה <strong>טמאה וכולן</strong> כל השאר <strong>טהורות.</strong> שהיא מטמאה למפרע מפקידה לפקידה.
  ומעתה יש לדון בדבר, <strong>קתני מיהת</strong> <small>[שנה על כל פנים]</small> בברייתא זו: <strong>ככרות של תרומה,</strong> משמע איפוא שבכלל טומאה למפרע שגזרו חכמים אף התרומה, ולא רק הקודש, שלא כשיטת רב הונא! ודוחים: <strong>מאי</strong> <small>[מה</small> פירוש<small>]</small> "ככרות <strong>תרומה"?</strong> — הכוונה היא לככרות <strong>תרומת לחמי תודה</strong> הבאות עם קרבן התודה וניתנות לכהן, שהן קודש ולא תרומה. ותוהים: הלא במעשה של שפחת רבן גמליאל מדובר במהלך האפיה, ו<strong>תרומת לחמי תודה,</strong> כבר <strong>באפיה מאי בעיא</strong> <small>[מה</small> היא <small>עושה],</small> שהרי בתחילה נאפים ארבעים לחמים (הבאים מארבעה סוגים), ורק אחר כך ניטלות מתוכם ארבע ככרות כתרומת לחמי תודה?
  ומשיבים: מדובר כאן בכגון  <strong>דאפרשינהו בלישייהו</strong> <small>[שהפריש אותם,</small> את תרומת לחמי התודה עוד <small>ב</small>זמן <small>לישתם].</small> <strong>וכי הא</strong> <small>[וכמו זו]</small> ש<strong>אמר רב טובי בר רב קטינא: לחמי תודה שאפאן</strong> לא ארבעים חלות כדינן, אלא <strong>ארבע חלות</strong> — <strong>יצא</strong> בהם. <strong>והוינן</strong> <small>[והיינו עסוקים,</small> ושאלנו<small>]</small> <strong>בה</strong> בהלכה זו: <strong>והא בעינן</strong> <small>[והרי צריכים אנו]</small> שיהיו <strong>ארבעים</strong> חלות, שהם ארבעה סוגים (שלושה מיני מצה: חלות, רקיקין, ורבוכה, ועוד חלת חמץ) ובכל סוג עשר חלות! והשבנו על כך כי ארבעים שנאמרו הם <strong>למצוה</strong> לכתחילה, אבל אם עשה ארבע, אחת מכל סוג — יצא.
  וחזרנו ושאלנו על כך: <strong>והא בעינן אפרושי</strong> <small>[והרי צריך להפריש]</small> <strong>תרומה מינייהו</strong> <small>[מהם],</small> מן הלחמים הללו, שיש לתת אחד מכל עשרה לכהן! <strong>וכי תימא</strong> <small>[ואם תאמר]</small> שהוא <strong>מפריש פרוסה מכל חד וחד</strong> <small>[אחד ואחד]</small> מארבעת הלחמים הללו, אולם בדין לחמי תודה "והקריב ממנו <strong>אחד</strong> מכל קרבן תרומה לה' לכהן... יהיה" (ויקרא ז, יד) <strong>אמר רחמנא</strong> <small>[אמרה התורה],</small> ולשון "אחד" באה להורות שתהא זו חלה שלימה, <strong>שלא יטול פרוסה! ואמרינן</strong> <small>[ואמרנו]</small> בתשובה לדבר, שמדובר בכגון <strong>דאפרשינהו בלישייהו</strong> <small>[שהפריש אותם בלישתם],</small> כלומר, בשעת הלישה עשה חלה גדולה מכל אחד מארבעת הסוגים לעצמו, והפריש ממנה בזמן הלישה חלה קטנה כדי עשירית, והיא התרומה לכהן. <strong>הכא נמי</strong> <small>[כאן</small> במקרה זה שבא לפני רבי <small>גם כן]</small> מדובר בכגון <strong>דאפרשינהו בלישייהו</strong> <small>[שהפריש אותם בלישתם],</small> ואין איפוא ראיה כנגד שיטת רב הונא שלא נאמרה טומאת מעת לעת בתרומה אלא בקודש בלבד.
  ומציעים עוד ראיה בענין זה, <strong>תא שמע</strong> <small>[בוא</small> ושמע] ממה ששנינו: <strong>שוב</strong> (ועוד) <strong>מעשה</strong> שאירע <strong>בשפחה של רבן גמליאל שהיתה גפה</strong> (סותמת במגופה) <strong>חביות של יין, ובין</strong> סתימת <strong>כל אחת ואחת</strong> מהחביות, היתה <strong>מדיחה</strong> (שוטפת) את <strong>ידיה במים, ו</strong>לאחר מכן היתה <strong>בודקת</strong> את עצמה אם ראתה דם. <strong>וב</strong>חבית ה<strong>אחרונה בדקה</strong> את עצמה שוב, <strong>ומצאה</strong> אז שהיא <strong>טמאה.</strong> <strong>ובאת</strong> (ובאה) <strong>ושאלה לרבן גמליאל</strong> מה דין החביות הללו, <strong>ואמר לה: כולן טמאות.</strong> שכן מטמאה היא למפרע מעת לעת. <strong>אמרה לו: והלא בדיקה היתה לי בין כל אחת ואחת! אמר לה: אם כן, היא,</strong> החבית האחרונה — <strong>טמאה, וכולן,</strong> כל החביות הקודמות — <strong>טהורות.</strong>
 <strong>ולענייננו,</strong> <strong>אי אמרת בשלמא</strong> <small>[נניח אם אתה אומר]</small> שלא כשיטת רב הונא, שהלכה זו של טומאת מעת לעת נוהגת בין בקודש בין בתרומה, אפשר לומר ששני המקרים הללו בשפחתו של רבן גמליאל, בככרות הלחם ובחביות היין, שונים זה מזה. שכן <strong>חדא</strong> <small>[אחד]</small> של <strong>קדש</strong> הוא, <strong>וחדא</strong> <small>[ואחד]</small> של <strong>תרומה היא.</strong> ו<strong>היינו</strong> <small>[זהו]</small> ההסבר לכך <strong>דהדרה ושיילה</strong> <small>[</small><small>ש</small>השפחה <small>חזרה ושאלה]</small> את רבן גמליאל אותה שאלה ששאלה כבר. <strong>אלא אי אמרת</strong> <small>[אם אתה אומר]</small> כשיטת רב הונא שהלכה זו נוהגת רק בקודש ולא בתרומה, ולפיכך <strong>אידי ואידי</strong> <small>[זה וזה]</small> שני המקרים הללו היו בשל <strong>קדש,</strong> אם כן, <strong>למה לה למהדר ולשייליה</strong> <small>[לחזור ולשאול אותו]</small> את רבן גמליאל אותה שאלה, לאחר שכבר הורה לה בראשונה כיצד לנהוג. ומשיבים: בשני המקרים מדובר בשל קודש, אלא ש<strong>מעשה שהיה, בשתי שפחות היה.</strong>
 <big>א</big> ומביאים: <strong>לישנא אחרינא אמרי לה</strong> <small>[</small>ב<small>לשון,</small> נוסח <small>אחר אומרים אותה]</small> את שיטת רב הונא. ובאופן זה, <strong>אמר רב הונא:</strong> טומאה זו שגזרו חכמים למפרע <strong>מעת לעת שבנדה</strong> — הריהי <strong>מטמאה בין לקדש ובין לתרומה.</strong> <strong>ממאי</strong> <small>[ממה]</small> אתה מוכיח זאת? — <strong>מ</strong>תוך כך ש<strong>לא קתני לה</strong> <small>[לא שנה אותה]</small> התנא במשנה במסכת חגיגה שנוהגת טומאה זו רק בקודש ולא בתרומה <strong>גבי</strong> <small>[אצל]</small> שאר ה<strong>מעלות</strong> שיש בקודש על תרומה, משמע שנוהגת היא בשניהם. <strong>אמר ליה</strong> <small>[לו]</small> <strong>רב נחמן</strong> לרב הונא: <strong>והא תני</strong> <small>[והרי שנה]</small> ה<strong>תנא</strong> בדין טומאת מעת לעת כי נוהגת היא <strong>ל</strong>ענין <strong>קדש אבל לא ל</strong>ענין <strong>תרומה!</strong>
 ואומרים: <strong>קבלה</strong> את פירוש הברייתא שלהלן <strong>מיניה</strong> <small>[ממנו,</small> מרב נחמן<small>]</small> <strong>רב שמואל בר רב יצחק,</strong> והסביר כי כוונת הברייתא לומר שאף <strong>בחולין שנעשו על טהרת קדש</strong> (שהתעסקו בהם תוך שמירתם מטומאה כמו בקדשים) גזרו חכמים שתהא נוהגת טומאה זו, <strong>ו</strong>אולם <strong>לא</strong> גזרו כן גם <strong>בחולין שנעשו על טהרת תרומה,</strong> אבל בתרומה עצמה ודאי נוהגת טומאה זו. ואין איפוא ראיה כנגד שיטת רב הונא.
 <big>ב</big> ובענין הלכה זו שנוהגת טומאת למפרע מעת לעת אף בחולין שנעשו על טהרת הקודש, מציעים: <strong>תנן התם</strong> <small>[שנינו שם</small> במסכת חלה<small>]:</small> <strong>נולד</strong> (נגרם) <strong>לה</strong> לעיסה <strong>ספק טומאה,</strong> אם נגרם ספק זה <strong>עד שלא</strong> (בטרם) <strong>גלגלה</strong> אותה (לשה היטב את תערובת המים והקמח) — עדיין לא נגמרה מלאכתה לחיוב חלה, ולכן יכולה העיסה ש<strong>תעשה</strong> מכאן והלאה אף <strong>בטומאה</strong> ודאית, שכן משעה שנגרם לה ספק הטומאה שוב אין הכהן רשאי לאכול את החלה המופרשת ממנה. ואין הפסד לכהן בטומאתה הודאית. ואולם אם אירע ספק הטומאה לעיסת הבצק <strong>משגלגלה</strong> אותה כבר האשה, והתחייבה העיסה בהפרשת חלה — <strong>תעשה בטהרה</strong> בלבד.
  ומסבירים: אם נגרם ספק הטומאה  <strong>עד שלא גלגלה</strong> — <strong>תעשה בטומאה,</strong> מפני שעדיין <strong>חולין נינהו</strong> <small>[הם],</small> <strong>ומותר לגרום טומאה לחולין שבארץ ישראל.</strong> ואולם אם נגרם ספק הטומאה <strong>משגלגלה</strong> — <strong>תעשה</strong> רק <strong>בטהרה,</strong> כי <strong>חולין הטבולין,</strong> כלומר, שהם כבר בגדר טבל שצריך <strong>ל</strong>הפריש מהם <strong>חלה</strong> — <strong>כחלה דמו</strong> <small>[</small>הם <small>נחשבים],</small> <strong>ו</strong>דין הוא ש<strong>אסור לגרום טומאה לחלה.</strong>
 ועוד בדין זה <strong>תנא</strong> <small>[שנה</small> החכם בברייתא<small>]:</small>
## דף ז.
 <strong>וחלתה</strong> שהופרשה מעיסה זו הריהי <strong>תלויה</strong> (מסופקת), ולכן <strong>לא אוכלין</strong> אותה הכהנים, שמא טמאה היא, <strong>ו</strong>אולם גם <strong>לא שורפין</strong> אותה שמא טהורה היא. <strong>באיזה ספק אמרו</strong> הלכה זו שהיא תלויה? — <strong>בספק חלה.</strong> ושואלים: <strong>מאי</strong> <small>[מה]</small> הכוונה בביטוי <strong>"ספק חלה"</strong> שמשמעו ספק טומאה המיוחד דווקא לחלה?
 <strong>אביי ורבא דאמרי תרוייהו</strong> <small>[שאמרו שניהם]</small> בפירוש הדברים: ללמדנו <strong>שלא תאמר</strong> שדווקא <strong>ב</strong>ספק טומאה המבוסס על <strong>הוכחות</strong> (ראיות, כלומר, ספק מוצק שצדדיו שקולים) <strong>שנינו</strong> הלכה זו, ו<strong>כמו</strong> הספק הידוע ממקום אחר באדם שהלך באחד מ<strong>שני שבילין,</strong> שבאחד מהם מצויה טומאה, והשני טהור, ואינו יודע באיזה שביל הלך. <strong>דהתם</strong> <small>[ש</small>כן <small>שם]</small> בספק כזה, <strong>חולין גרידא נמי מטמו</strong> <small>[חולין סתם</small> שנגע בהם גם כן נטמאים], ולא רק חלה.
 <strong>אלא</strong> אף <strong>ב</strong>"ספק <strong>נשען",</strong> שהריהו מעין ספק רחוק, אף בו נוהגים בעיסת החלה כבדין ספק טמאה. ומהו ספק זה? <strong>דתנן</strong> <small>[ש</small>כן <small>שנינו</small> במשנה במסכת זבים<small>]</small> בדין שני בני אדם, האחד טמא טומאת <strong>זב ו</strong>השני <strong>טהור, שהיו פורקין</strong> משא <strong>מן החמור או טוענין</strong> (מעמיסים) משא על החמור. <strong>בזמן שמשאן</strong> זה הריהו <strong>כבד</strong> — <strong>טמא</strong> האדם הטהור, שחוששים שמא מתוך כובד המשא נשען הזב על הטהור, ובכך נגרם שהאדם הטהור הסיטו או ניסט על ידו, ונטמא בכך. ואם היה <strong>משאן קל</strong> — נשאר הטהור <strong>טהור.</strong> <strong>וכולן</strong> (בין במשא כבד, בין במשא קל) — הריהם נחשבים <strong>טהורין לבני הכנסת</strong> האוכלים חוליהם בטהרה, שכן אין זה נחשב היסט גמור. <strong>ו</strong>אולם הם נחשבים <strong>טמאין ל</strong>ענין ה<strong>תרומה</strong> מדברי סופרים, מחמת הספק.
  ומקשים על כך: <strong>ו</strong>כי <strong>חולין הטבולין לחלה</strong> — <strong>כחלה דמו</strong> <small>[נחשבים]</small> שייטמאו אף בספק רחוק כגון "ספק נשען", <strong>והתניא</strong> <small>[והרי שנינו</small> במשנה במסכת טבול יום<small>]:</small> ה<strong>אשה שהיא טבולת יום</strong> (שנטמאה וטבלה לטהרתה, ואולם עדיין לא העריב שמשה, והריהי נחשבת כשניה לטומאה, ופוסלת במגעה את התרומה ואת החלה להיות שלישי לטומאה), <strong>לשה את העיסה, וקוצה</strong> (חותכת) <strong>הימנה</strong> (ממנה) חתיכת בצק לשם <strong>חלתה,</strong> בלא שתקרא לה עדיין שם "חלה" (שהרי אם תחול עליה שם חלה, הריהי נטמאת על ידה), <strong>ומניחתה</strong> לחתיכה זו <strong>בכפישה</strong> (כלי נצרים) <strong>או באנחותא</strong> (לוח עץ), שהם כלים שאינם מקבלים טומאה, <strong>ומקפת</strong> (מקרבת) את חתיכת הבצק שקצתה מונחת בכלי לשאר עיסת הבצק, <strong>וקורא לה שם</strong> "חלה".
  והריהי מותרת לעשות כן — <strong>מפני שהוא,</strong> בצק העיסה שנגעה בו האשה, נחשב בכך ל<strong>שלישי</strong> לטומאה, <strong>ושלישי</strong> לטומאה הריהו <strong>טהור בחולין.</strong> וכיון שלא קראה לה שם חלה, עדיין היא חולין וטהורה. <strong>ו</strong>מעתה יש לדון בדבר, <strong>אי אמרת</strong> <small>[ואם אומר אתה]</small> ש<strong>חולין הטבולין לחלה כחלה דמו</strong> <small>[נחשבים],</small> <strong>הא טמיתנהו</strong> <small>[הרי טימאה אותם]</small> האשה בנגיעתה, כדרך שמטמאה היא את החלה!
 <strong>אמר אביי</strong> בתשובה לכך: אין להשוות דין זה של טבולת יום לדין "ספק נשען", שכן כלל הוא, ש<strong>כל</strong> דבר <strong>שודאי מטמא</strong> אפילו <strong>חולין</strong> — <strong>גזרו</strong> חכמים <strong>על ספקו משום חולין הטבולין לחלה.</strong> <strong>ו</strong>אילו <strong>האי</strong> <small>[זה]</small> <strong>טבול יום, כיון</strong> ש<strong>לא מטמא ודאי חולין</strong> — <strong>לא גזרו עליו משום חולין הטבולין לחלה.</strong>
 ומקשים על כך: <small>[והרי]</small> טומאת <strong>מעת לעת</strong> למפרע <strong>שבנדה,</strong> שבה <strong>ודאי</strong> (נדה ודאית) <strong>מטמא חולין, ו</strong>מכל מקום <strong>לא גזרו</strong> חכמים <strong>על ספקה</strong> שתטמא למפרע, ואפילו לא <strong>משום חולין הטבולין לחלה.</strong>
 שכן <strong>אמר מר</strong> <small>[החכם]:</small> <strong>קבלה</strong> רב שמואל בר רב יצחק <strong>מיניה</strong> <small>[ממנו,</small> מרב נחמן<small>],</small> ומכוחה הסביר <strong>רב שמואל בר רב יצחק</strong> את פירוש הברייתא שדווקא <strong>בחולין שנעשו על טהרת קדש</strong> גזרו על טומאה זו, <strong>ולא בחולין שנעשו על טהרת תרומה,</strong> וחולין הטבולים לחלה הריהם כחולין שנעשו על טהרת תרומה!
  ומשיבים: אין לדמות את הדברים, שכן  <strong>התם</strong> <small>[שם,</small> בחולין שנעשו על טהרת תרומה<small>]</small> <strong>לא פתיכא בהו</strong> <small>[מעורבת בהם]</small> <small>תרומה, ולכן לא גזרו בהם חכמים טומאה זו.</small> <small>ואילו</small> <strong>הכא</strong> <small>[כאן,</small> בחולין הטבולים לחלה<small>]</small> הרי <strong>פתיכא בהו</strong> <small>[מעורבת בהם]</small> חלה העתידה להינטל מהם, שהיא כעין <strong>תרומה.</strong>
 <strong>ואיבעית אימא</strong> <small>[ואם תרצה אמור]</small> תשובה אחרת: <strong>הנח</strong> מלהשוות לטומאת <strong>מעת לעת</strong> שבנדה, שהיא <strong>דרבנן</strong> <small>[ש</small>מדברי <small>חכמים]</small> ולכן לא גזרו בה על ספיקו משום ודאו.
 <big>א משנה</big> <strong>ר' אליעזר אומר:</strong> שלא כנשים ששנינו שמטמאות למפרע, <strong>ארבע נשים</strong> אלו שראו דם — <strong>דיין שעתן,</strong> שמטמאות רק משעה שראו. ואלו הן: ה<strong>בתולה,</strong> וה<strong>מעוברת,</strong> וה<strong>מניקה, ו</strong>ה<strong>זקינה.</strong> <strong>אמר</strong> לו <strong>ר' יהושע: אני לא שמעתי</strong> (קבלתי) מרבותי שנוהג דין זה, <strong>אלא</strong> ב<strong>בתולה</strong> בלבד.
## דף ז:
 <strong>אבל הלכה כר'</strong> <strong>אליעזר.</strong>
 <strong>איזו</strong> (מי) <strong>היא</strong> המוגדרת כ<strong>בתולה</strong> לענין זה — <strong>כל שלא ראתה דם</strong> נדות <strong>מימיה, אף על פי שנשואה</strong> וכבר ראתה דם מביאת נישואיה (דם בתולים). ומי היא המוגדרת כ<strong>מעוברת</strong> לענין זה? — הרי זו <strong>מ</strong>השלב בזמן ההריון <strong>ש</strong>בו כבר <strong>יודע עוברה</strong> (ניכר הריונה לכול). והמוגדרת כ<strong>מניקה</strong> לענין זה — משנולד <strong>עד שתגמול</strong> (תפריש מלהניק) <strong>את בנה.</strong> ואם פסקה מלהניק, וכגון ש<strong>נתנה</strong> את <strong>בנה למניקה</strong> שתניקהו, והיא עצמה אינה מניקתו, או ש<strong>גמלתו</strong> מיניקה בכלל, <strong>או</strong> ש<strong>מת</strong> הבן, בכל אלו אם ראתה דם, <strong>ר' מאיר אומר:</strong> הריהי <strong>מטמאה מעת לעת</strong> ומפקידה לפקידה. <strong>וחכמים אומרים:</strong> אף במקרים אלו, אם ראתה — <strong>דיה שעתה</strong> ואינה מטמאה אלא מזמן ראייתה.
 <strong>איזוהי</strong> (מיהי) המוגדרת כ<strong>זקנה</strong> לענין זה שאם ראתה דיה שעתה? — <strong>כל</strong> אשה <strong>שעברו עליה שלש עונות</strong> (תקופות) ממוצעות של ווסת שהן כל אחת בת שלושים יום, בשלב החיים שב<strong>סמוך לזקנתה,</strong> ולא ראתה במשך כל הזמן הזה. <strong>ר' אליעזר אומר: כל אשה,</strong> ואפילו אין היא זקנה, <strong>שעברו עליה שלש עונות</strong> ולא ראתה בהן דם — דינה הוא שאם ראתה לאחר מכן <strong>דיה שעתה.</strong> <strong>ר'</strong> <strong>יוסי אומר:</strong> ה<strong>מעוברת</strong> <strong>ו</strong>כן ה<strong>מניקה שעברו עליהן שלש עונות</strong> ולא ראו בהן דם — <strong>דיין שעתן</strong> אם ראו לאחר מכן.
 <strong>ו</strong>עוד בדינן של ארבע נשים אלו, <strong>במה אמר</strong> התנא שאם ראתה <strong>דיה שעתה?</strong> דווקא <strong>בראייה ראשונה, אבל ב</strong>ראיה <strong>שניה</strong> שראתה — הריהי כשאר הנשים ו<strong>מטמאה מעת לעת</strong> או מפקידה לפקידה. <strong>ו</strong>אולם <strong>אם ראתה</strong> את הראייה <strong>הראשונה</strong> כתוצאה <strong>מ</strong>אירוע שב<strong>אונס</strong> ולא כדרכה — <strong>אף</strong> בראייה <strong>השניה</strong> — <strong>דיה שעתה.</strong>
 <big>א גמרא</big> שנינו במשנתנו שאמר ר' אליעזר כי ארבע נשים הן שאם ראו דיין שעתן, ואילו ר' יהושע אמר לו שלא שמע שנוהג דין זה אלא בבתולה בלבד. ובעניין זה עוד <strong>תניא</strong> <small>[שנויה</small> ברייתא<small>]:</small> <strong>אמר לו ר' אליעזר לר' יהושע</strong> כתשובה לדבריו, <strong>אתה</strong> אמנם <strong>לא שמעת</strong> מרבותיך הלכה זו אלא לענין בתולה בלבד, ואולם <strong>אני שמעתי</strong> מרבותי שנוהגת היא אף שלא בבתולה. ולא עוד אלא ש<strong>אתה לא שמעת אלא</strong> בדינה של אשה <strong>אחת, ו</strong>אילו <strong>אני שמעתי</strong> בדינן של נשים <strong>הרבה.</strong>
 ואמר לו, כדרך הפתגם: <strong>אין</strong> בית הדין <strong>אומרים למי שלא ראה את החדש</strong> (מולד הירח) ש<strong>יבא ויעיד</strong> על המולד, <strong>אלא</strong> אומרים כן רק <strong>למי שראהו.</strong> וכיון שאני שמעתי כן מרבותי לגבי ארבע הנשים הללו, אני רשאי להעיד, ואתה שלא שמעת אינך יכול להכחישני. ונמסר כי <strong>כל ימיו של ר'</strong> <strong>אליעזר, היו עושין</strong> (נוהגים) בהלכה זו <strong>כר' יהושע,</strong> ואולם <strong>לאחר פטירתו של ר'</strong> <strong>אליעזר, החזיר ר'</strong> <strong>יהושע את הדבר ליושנו, כ</strong>פי קבלת
 <strong>ר' אליעזר</strong> מרבותיו, שבכל אלו ארבע הנשים שראו דם, דיין שעתן. ושואלים: <strong>בחייו</strong> של ר' אליעזר <strong>מאי טעמא</strong> <small>[מה טעם]</small> <strong>לא</strong> עשו כשיטתו, והרי סבר ר' יהושע שהוא צודק? ומשיבים: <strong>משום</strong> ש<strong>ר' אליעזר שמותי הוא,</strong> שהיה נוטה לדעת בית שמאי, <strong>וסבר</strong> ר' יהושע: <strong>אי עבדינן כוותיה בחדא</strong> <small>[אם נעשה כמותו ב</small>דבר <small>אחד],</small> יביא הדבר שמתוך טעות אף <strong>עבדינן כוותיה באחרנייתא</strong> <small>[נעשה כמותו</small> אף בהלכות <small>אחרות],</small> שבהן אין הלכה כמותו.
 <strong>ומשום כבודו</strong> של <strong>ר' אליעזר</strong> שכך היא שיטתו, <strong>לא מצינן מחינן בהו</strong> <small>[אין אנו יכולים למחות בהם],</small> בנוהגים כך בשאר ההלכות. אבל <strong>לאחר פטירתו של ר'</strong> <strong>אליעזר, דמצינו מחינן בהו</strong> <small>[שאנו יכולים למחות בהם]</small> לבל ינהגו כמותו בדברים אחרים, אפשר להתיר להם לנהוג כר' אליעזר בהלכה זו, ועמד ו<strong>החזיר את הדבר ליושנו,</strong> כפי ששמע ר' אליעזר מרבותיו.
 <big>ב</big> כיון שנאמרו אודות פסיקת הלכה כר' אליעזר מביאים עוד מה ש<strong>אמר רב יהודה, אמר שמואל</strong> בענין זה: <strong>הלכה כר'</strong> <strong>אליעזר בארבע</strong> מחלוקות שנחלק עם חכמים. ואלו הן: <strong>חדא</strong> <small>[אחת],</small> זו <strong>דאמרן</strong> <small>[שאמרנו]</small> עתה, שנחלק עם ר' יהושע בענין ארבע נשים.
 <strong>ואידך</strong> <small>[ו</small>ההלכה האחרת], בדין האשה <strong>המקשה</strong> ללדת, ואגב כך זב ממנה דם ("דם קישוי"), <strong>כמה</strong> זמן <strong>תשפה</strong> (תנוח, תפסיק מקישוי הלידה) לפני לידתה <strong>ותהא</strong> נחשבת <strong>זבה</strong> אם תראה דם, ולא נאמר שהדם הזה הוא מחמת הלידה הקרובה? — אם היא נחה מקישוי <strong>מעת לעת</strong> (עשרים וארבע שעות), אלו <strong>דברי ר'</strong> <strong>אליעזר.</strong> ואילו ר' יהושע סבור שרק אם נחה מקישוי הלידה לילה שלם והיום שלאחריו, אז נחשבת היא כזבה. <strong>ו</strong>נפסקה <strong>הלכה כדבריו</strong> של ר' אליעזר במחלוקתו זו.
 <strong>ואידך</strong> <small>[ו</small>ההלכה <small>האחרת]</small> שבה נחלק ר' אליעזר והלכה כמותו, היא בדין <strong>הזב והזבה ש</strong>צריכים לספור שבעה ימים נקיים (בלא ראייה), וצריכים לבדוק בכל יום מהימים הללו שהם נקיים, ואלה <strong>בדקו עצמן</strong> ב<strong>יום</strong> ה<strong>ראשון</strong> משבעת הימים הללו, לאחר שנפסק הזוב, <strong>ומצאו</strong> שמקורם <strong>טהור</strong> (נקי), וכן בדקו עצמם ב<strong>יום</strong> ה<strong>שביעי ומצאו טהור, ו</strong>אולם ב<strong>שאר הימים</strong> שבאמצע <strong>לא בדקו</strong> עצמם, מה דינם? <strong>ר' אליעזר אומר:</strong> כיון שבדקו עצמם ומצאו שהם נקיים, <strong>הרי אלו בחזקת טהרה</strong> אף לימים שלא בדקו בהם. ואילו <strong>ר' יהושע אומר: אין</strong> נחשב <strong>להן</strong> למנין שבעת ימי נקיות <strong>אלא</strong> שני ימים שבהם בדקו עצמם, <strong>יום הראשון ויום השביעי בלבד.</strong> ועליהם להשלים חמישה ימים של נקיות, שבהם יבדקו עצמם בכל יום.
  ואילו <strong>ר' עקיבא אומר</strong> שבמקרה זה <strong>אין להם</strong> לזב או לזבה <strong>אלא יום שביעי בלבד,</strong> שהרי יש לחשוש שמא לאחר שבדקו עצמם ביום הראשון, חזרו וראו זיבה (והתבטלה בכך ספירת יום הראשון), ויש לספור שבעה ימים מחדש. <strong>ותניא</strong> <small>[ושנויה</small> ברייתא<small>]</small> המכריעה להלכה בין שלש דעות אלו, ר' שמעון ור' יוסי אומרים: נראין דברי ר' <strong>אליעזר</strong> יותר <strong>מדברי ר'</strong> <strong>יהושע, ו</strong>אף כי נראים <strong>דברי ר'</strong> <strong>עקיבא מדברי כולן, אבל הלכה כר'</strong> <strong>אליעזר.</strong>
 <strong>ואידך</strong> <small>[ו</small>ההלכה <small>האחרת]</small> שבה נחלק ר' אליעזר עם חכמים והלכה כמותו, היא זו <strong>דתנן</strong> <small>[ששנינו</small> במשנה במסכת טהרות<small>]</small> לענין טומאת החלקים השונים שבכלים: <strong>אחורי</strong> (צידם החיצוני של) <strong>כלים שנטמאו ב</strong>נגיעת <strong>משקין</strong> שנטמאו בשרץ באחוריהם, <strong>ר' אליעזר אומר:</strong> אחוריים אלה טמאים לענין ש<strong>מטמאין את</strong> כל <strong>המשקין</strong> שיגעו בהם, <strong>ו</strong>אולם <strong>אין</strong> הם <strong>פוסלין</strong> מאכילה <strong>את האוכלין.</strong> ומוסיפים בהסבר שיטת ר' אליעזר וביתר דיוק, מה שנאמר שאחוריים אלה <strong>מטמאין את המשקין,</strong> הכוונה היא: <strong>ואפילו</strong> היו משקים אלו של <strong>חולין.</strong> <strong>ו</strong>מה שנאמר ש<strong>אין</strong> אחוריים אלה <strong>פוסלין את האוכלין,</strong> הכוונה היא: <strong>ואפילו</strong> שהיו אוכלים אלה של <strong>תרומה.</strong> ואילו <strong>ר' יהושע</strong> נחלק עליו ו<strong>אומר</strong> שאחוריים אלה <strong>מטמאין את</strong> כל <strong>המשקין ו</strong>גם <strong>פוסלין את האוכלין</strong> של תרומה.
  ו<strong>אמר ר'</strong> <strong>יהושע</strong> בטעם שיטתו זו: <strong>קל וחומר</strong> הוא מדינו של טבול יום (טמא שטבל לטהרתו, וממתין להערב שמש), ובאופן זה: <strong>ומה טבול יום ש</strong>אינו אלא שני לטומאה ו<strong>אין</strong> הוא <strong>מטמא משקה חולין,</strong> שהרי טומאת משקים משני לטומאה מדברי חכמים היא, ולא גזרו חכמים בטבול יום טומאה זו, ובכל זאת הוא <strong>פוסל</strong> במגעו <strong>אוכלי</strong> (מאכלי) <strong>תרומה,</strong> שמשנגע בהם אסורים הם באכילה, <strong>אחורי כלים ש</strong>דינם חמור, שהרי <strong>מטמא</strong> מקום האחוריים כל <strong>משקה</strong> ואפילו הוא של <strong>חולין, אינו דין ש</strong>יהא גם <strong>פוסל אוכלי תרומה?</strong>
 ושואלים: <strong>ור' אליעזר,</strong> הסבור שאין אחורי הכלי פוסל את האוכלים, מה הוא משיב על קל וחומר זה? — לדעתו אין לדון בזה במידת קל וחומר, שכן טומאת <strong>אחורי כלים</strong> הריהי <strong>דרבנן</strong> <small>[מדברי סופרים],</small> <strong>ו</strong>אילו טומאת <strong>טבול יום</strong> הריהי <strong>דאורייתא</strong> <small>[מן התורה],</small> <strong>ו</strong>כלל הוא כי על <strong>רבנן מדאורייתא לא עבדינן</strong> <small>[דברי חכמים מדברי תורה אין עושים]</small> <strong>קל וחומר.</strong> שכן שונים הם בגדרי דיניהם. <strong>דמדאורייתא</strong> <small>[ש</small>כן <small>מן התורה]</small> <strong>אין אוכל מטמא כלי, ו</strong>כן <strong>אין משקה מטמא כלי,</strong>
 <strong>ורבנן הוא דגזור</strong> <small>[וחכמים הם שגזרו]</small> טומאה על אחורי הכלים שנטמאו במגע משקים טמאים, וטעם ל<strong>גזרה</strong> זו הוא <strong>משום</strong> שמצאנו שמן התורה <strong>משקין</strong> (הנוזלים) של <strong>זב וזבה</strong> (רוקם ומי רגליהם) טמאים בגדר אב הטומאה, ומטמאים כלים, ולכן גזרו חכמים שגם שאר מיני משקים טמאים יטמאו כלים. ואולם <strong>משקין,</strong> שהם <strong>עלולין</strong> (מסוגלים ביותר) <strong>לקבל טומאה —</strong> <strong>גזרו בהו רבנן</strong> <small>[בהם חכמים]</small> שייטמאו, ואילו <strong>אוכלין</strong> ש<strong>אין עלולין לקבל טומאה</strong> בקלות (שהם צריכים הכשר לקבל טומאה) — <strong>לא גזרו בהו רבנן</strong> <small>[בהם חכמים].</small>
 <strong>ומאי שנא</strong> <small>[ומה שונה,</small> במה מיוחד<small>]</small> הוא דינם של <strong>אחורי כלים דנקט</strong> <small>[שקבע]</small> בהם שיטמאו, ולא נגזר כן בענין תוך הכלים, שאם יגעו משקים טמאים בתוכו יטמאו מדברי חכמים? <strong>משום דקילי</strong> <small>[ש</small>אחורי כלים הם <small>קלים יותר]</small> בדין טומאתם מטומאת החלקים שבתוך הכלים, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כלי שנטמא מאחוריו במשקין, אחוריו</strong> — <strong>טמא,</strong> אבל כל חלקי הכלי שב<strong>תוכו,</strong> וכן <strong>אזנו</strong> (המשמשת לאחיזה ולנשיאה), ו<strong>אוגנו</strong> (שפת הכלי הבולטת), ו<strong>ידיו</strong> (ידיתו) — <strong>טהורין</strong> הם. ואולם אם <strong>נטמא תוכו</strong> של הכלי — <strong>כולו טמא.</strong> וכיון שדין תוכו חמור יותר, יודה ר' אליעזר שאף יפסול את האוכלים, ולכן דובר רק באחוריו. ואף במחלוקת חכמים זו נפסקה הלכה כר' אליעזר.
  ושואלים:  <strong>מאי קא משמע לן</strong> <small>[מה השמיע לנו]</small> <strong>שמואל</strong> במה שאמר שבארבעת עניינים אלה הלכה כר' אליעזר? והרי <strong>בכולהו תנן הלכתא</strong> <small>[בכולם שנינו</small> במפורש שכך היא <small>הלכה]!</small>
 <strong>וכי תימא</strong> <small>[ואם תאמר]</small> שלענין מחלוקת ר' אליעזר וחכמים בדין <strong>אחורי כלים קא משמע לן</strong> <small>[השמיע לנו]</small> שמואל שהלכה כר' אליעזר, שכן דבר זה <strong>לא תנן</strong> <small>[שנינו]</small> במפורש, אם כן, אם רק זה הוא החידוש שבדבריו, <strong>ולימא</strong> <small>[ושיאמר]</small> רק ש<strong>הלכה כר' אליעזר ב</strong>דין <strong>אחורי כלים! אלא הא קא משמע לן</strong> <small>[</small>דבר <small>זה השמיע לנו]</small> שמואל, שכלל הוא <strong>שאין למדין הלכה מפי תלמוד</strong> (לימודם של התנאים במשנה ובברייתא) שאף שאמרו במפורש שכך היא ההלכה, מכל מקום אין למדים מהם הלכה למעשה, אלא אם כן נפסק הדבר על ידי האמוראים.
  ושואלים:  <strong>ותו ליכא</strong> <small>[ואין עוד]</small> עניינים, מלבד ארבעה אלו, שבהם ההלכה היא כר' אליעזר במחלוקותיו עם חכמים? <strong>והאיכא</strong> <small>[והרי יש]</small> הלכה זו <strong>דתנן</strong> <small>[ששנינו</small> במשנה במסכת יבמות], <strong>ר' אליעזר אומר:</strong>
## דף ח.
 במקרה בו שני אחים היו נשואים לשתי אחיות יתומות, האחת גדולה והאחת קטנה, ומת בעלה של הגדולה בלא בנים, והרי איפוא האחות הגדולה זקוקה ליבום על ידי בעל הקטנה, ואולם היא אחות אשתו, ואסורה עליו. כיצד יש לנהוג? <strong>מלמדין</strong> בית דין <strong>את</strong> האחות <strong>הקטנה</strong> (שנישאה על ידי אחיה ואמה, שאין נישואיה חלים אלא מדברי חכמים), <strong>שתמאן בו</strong> (שתכריז על אי הסכמתה לנישואיה אלה), ובכך נעקרים הנישואין לגמרי. ויוכל איפוא בעלה שהוא אחי הנפטר, לקיים באחות הגדולה מצות ייבום שהיא מן התורה. <strong>ואמר רב יהודה, אמר שמואל: הלכה כר' אליעזר</strong> במחלוקת זו! ומשיבים: <strong>כי</strong> <small>[כאשר]</small> <strong>אמר שמואל</strong> ש<strong>הלכה כר' אליעזר בארבעה</strong> דברים שנחלק עם חכמים, הכוונה היתה לנושאים ש<strong>בסדר טהרות</strong> בלבד, <strong>אבל ב</strong>מחלוקות ר' אליעזר וחכמים ב<strong>שאר</strong> ה<strong>סדרים</strong> שבמשנה, <strong>איכא טובא</strong> <small>[יש הרבה]</small> מהן שהלכה בהן כר' אליעזר.
  ומוסיפים:  <strong>והכי נמי מסתברא</strong> <small>[וכך גם כן מסתבר</small> לומר<small>],</small> <strong>דתנן</strong> <small>[ש</small>כן <small>שנינו</small> במשנה]: חכמים סבורים שאם עשה אדם מספר עיסות בצק, שכל אחת מהן אין בה כשיעור המחייב הפרשת חלה, אפילו נגעו העיסות זו בזו — אינן מצטרפות, אלא אם נגיעתן כה הדוקה, שאם תופרדנה זו מזו, ייתלש חלק מהן. ורק אז ("שישוכו") מצטרפות העיסות לשיעור חלה. ואילו <strong>ר' אליעזר אומר: אף הרודה</strong> (המוציא לחם מן התנור לאחר שנאפה) <strong>ונותן לסל</strong> שבו יש ככרות לחם אחרים שעדיין לא הופרשה מהן חלה, ובין כולן יש שיעור המחייב בהפרשת חלה — <strong>הסל</strong> שבו נמצאים ככרות הלחם הריהו <strong>מצרפן ל</strong>שיעור חיוב הפרשת <strong>חלה.</strong> <strong>ואמר רב יהודה, אמר שמואל: הלכה כר' אליעזר.</strong> הרי שבשאר סדרי המשנה ישנן מחלוקות נוספות, כדוגמת זו, שהלכה בהן כר' אליעזר, נוסף לארבע שבסדר טהרות. ומסכמים: אכן <strong>שמע מינה</strong> <small>[למד ממנה]</small> שכך הוא.
  ושואלים:  <strong>ומאי אולמיה דהאי מהאי</strong> <small>[ומה</small> הוא תוקפו של ענין <small>זה</small> שבדין צירוף לשיעור חלה <small>מ</small>ענין <small>זה</small> שבדין מיאון קטנה<small>]?</small> מדוע יש להביא אסמכתא לקביעה שיש מחלוקות מחוץ לסדר טהרות שהלכה בהן כר' אליעזר, מכך שנפסקה הלכה כמוהו בדין חלה, ובמה הוא ראיה חזקה יותר ממה שנפסקה הלכה כר' אליעזר בדין מיאון קטנה? ומשיבים: מדין זה כשלעצמו של מיאון קטנה אין להוכיח שנפסקה הלכה כר' אליעזר במחלוקות נוספות מחוץ לסדר טהרות, שכן אפשר לומר שנפסקה הלכה כן במיאון קטנה <strong>משום דקאי</strong> <small>[שעומד]</small> התנא <strong>ר' אלעזר</strong> בן שמוע <strong>כותיה</strong> <small>[כשיטתו]</small> של ר' אליעזר (בן הורקנוס),
 <strong>דתנן</strong> <small>[ש</small>כן <small>שנינו</small> במשנה במסכת יבמות<small>]:</small> כשהיו לאח שמת שתי נשים שאינן אחיות, האחת גדולה והאחת קטנה, ובא היבם תחילה על הקטנה וחזר ובא על הגדולה, לדעת חכמים פסל בכך את הקטנה (שספק אם קניינה נחשב קנין), ונאסרו שתיהן עליו. ואילו <strong>ר' אלעזר אומר:</strong> בית דין <strong>מלמדין את הקטנה שתמאן בו</strong> ביבם, ויוכל לקיים מצות ייבום בגדולה. ולכן הראיה ממסכת חלה, שבה דעת ר' אליעזר היא דעת יחיד, היא ראיה חזקה יותר.
 ושואלים על כך: <strong>ומי קאי</strong> <small>[והאם עומד]</small> ר' אלעזר בשיטתו של ר' אליעזר? <strong>והא</strong> <small>[והרי]</small> בתלמוד שם (יבמות קיא,ב) <strong>אצרכו מצרכינן להו</strong> <small>[מצריכים אנו אותן,</small> את שתי ההלכות הללו, של ר' אליעזר ושל ר' אלעזר, <strong>ו</strong>מראים ש<strong>לא דמיין להדדי</strong> <small>[דומות זו לזו]!</small> <strong>אלא</strong> יש לומר הסבר אחר, שאין הראיה מדין זה של מיאון קטנה, שהלכה כר' אליעזר במחלוקות מחוץ לסדר טהרות תקיפה דיה, אלא מה שפסק שמואל בדין זה כר' אליעזר הוא <strong>משום דקאי</strong> <small>[שעומד]</small> <strong>ר' יהודה בן בבא כותיה</strong> <small>[כשיטתו]</small> של ר' אליעזר בענין זה,
 <strong>דתניא</strong> <small>[ש</small>כן שנויה ברייתא<small>],</small> <strong>ר' יהודה בן בבא העיד</strong> שכך נוהגים למעשה ב<strong>חמשה דברים</strong> אלו: <strong>שממאנים את הקטנות,</strong> שפעמים מורים בית דין לקטנות שתמאנה בנישואיהם, ותפקענה אותם בכך.
 <strong>ושמשיאין</strong> (מורים בית הדין להתיר נישואין) <strong>את האשה</strong> שנעלם בעלה <strong>על פי</strong> (על סמך) עדותו של <strong>עד אחד</strong> בלבד שמעיד שמת בעלה, ואין צריכים לשם כך שני עדים כבשאר עדויות שבתורה. <strong>ו</strong>עוד העיד ר' יהודה בן בבא <strong>ש</strong>מעשה היה ו<strong>נסקל תרנגול בירושלים על שהרג את הנפש,</strong> אף על פי שבתורה נאמר דין זה בפירוש רק בשור שהרג את הנפש, וללמדנו שאף שאר בעלי חיים שהרגו בכלל זה. <strong>ועל יין בן ארבעים יום שנתנסך על גבי המזבח</strong> בבית המקדש, ואין אומרים בו שעדיין הוא בכלל "יין מגתו" שאינו ראוי לניסוך. <strong>ו</strong>עוד העיד <strong>על</strong> קרבן ה<strong>תמיד של שחר ש</strong>אירע ו<strong>קרב בארבע שעות</strong> (בשעה הרביעית ביום), אף על פי שכרגיל מקריבים אותו הרבה יותר מוקדם.
  ויש לפרש בפשטות כי <strong>מאי</strong> <small>[מה]</small> הכוונה בביטוי <strong>"קטנות"</strong> בלשון רבים, שהזכיר ר' יהודה בן בבא? <strong>לאו</strong> <small>[האם לא]</small> לשני מקרים שבהם בית דין מלמד את הקטנה שתמאן לצורך קיום מצות ייבום, והם: <strong>חדא</strong> <small>[אחת],</small> זו שאמר <strong>ר' אלעזר, וחד</strong> <small>[ואחת],</small> זו שאמר <strong>ר' אליעזר.</strong> הרי שר' יהודה בן בבא פוסק כר' אליעזר! ודוחים: <strong>לא, מאי</strong> <small>[מה]</small> הכוונה בביטוי <strong>"קטנות"</strong> בלשון רבים? — <strong>קטנות דעלמא</strong> <small>[בכלל],</small> והכוונה רק לדין של ר' אליעזר בלבד.
  ושואלים על כך: <strong>אי הכי</strong> <small>[אם כך],</small> שאחז ר' יהודה בן בבא לשון רבים ("קטנות") כלשון כוללת, אף שכוונתו למקרה אחד, אם כן <strong>גבי</strong> <small>[אצל]</small> עדותו השניה ביחס ל<strong>אשה</strong> הנישאת על פי עד אחד <strong>נמי</strong> <small>[גם כן],</small> במקום שישנה "משיאין את האשה" <strong>נתני [שישנה]</strong> "משיאין את ה<strong>נשים",</strong> <strong>ונימא</strong> <small>[ונאמר]</small> שהכוונה ל<strong>נשים דעלמא</strong> <small>[בכלל]!</small> <strong>אלא, מדהכא קתני</strong> <small>[מ</small>תוך <small>שכאן</small> בענין נישואין <small>שנה]</small> <strong>"אשה",</strong> בלשון יחיד, <strong>ו</strong>אילו <strong>הכא קתני</strong> <small>[כאן</small> בענין מיאון <small>שנה]</small> <strong>"קטנות",</strong> בלשון רבים, <strong>שמע מינה</strong> <small>[למד מכאן]</small> כי <strong>דוקא</strong> (מדויק) <strong>קתני</strong> <small>[שנה],</small> וכוונתו לשתי קטנות, זו שדיבר עליה ר' אלעזר וזו שדיבר עליה ר' אליעזר, ומכאן שעומד ר' יהודה בן בבא כשיטת ר' אליעזר. ומסכמים: אכן <strong>שמע מינה</strong> <small>[למד ממנה]</small> שכך הוא.
 <big>א</big> <strong>ו</strong>בדומה לשמואל <strong>כן אמר</strong> האמורא <strong>ר' אלעזר</strong> בן פדת: <strong>הלכה כר' אליעזר</strong> במחלוקותיו עם חכמים <strong>בארבעה</strong> דברים. ושואלים: <strong>ותו ליכא</strong> <small>[ויותר</small> מארבעה דינים <small>אין]</small> הלכה כר' אליעזר? <strong>והתנן</strong> <small>[והרי שנינו</small> במשנה במסכת יבמות<small>]</small> ש<strong>ר' אליעזר אומר</strong> ש<strong>מלמדין את הקטנה שתמאן בו</strong> לצורך קיום מצות עשה של ייבום שמן התורה. <strong>ו</strong>אף בזו <strong>אמר ר'</strong> <strong>אלעזר</strong> בן פדת ש<strong>הלכה כר' אליעזר,</strong> הרי שיש עוד דברים שבהם הלכה כר' אליעזר, לשיטת ר' אלעזר בן פדת! <strong>וכי תימא</strong> <small>[ואם תאמר]:</small> <strong>כי</strong> <small>[כאשר]</small> <strong>אמר ר'</strong> <strong>אלעזר</strong> בן פדת ש<strong>הלכה כר' אליעזר בארבעה,</strong> כוונתו היתה רק לדינים ש<strong>בסדר טהרות, אבל</strong> <strong>בשאר סדרי</strong> המשנה <strong>איכא</strong> <small>[יש]</small> עוד מחלוקות של ר' אליעזר וחכמים שבהן הלכה כמותו. <strong>ו</strong>אולם יש לדחות, שכן <strong>מי איכא</strong> <small>[האם</small> אכן <small>יש]</small> עוד מחלוקות שבהן הלכה כמותו?
 <strong>והתנן</strong> <small>[והרי שנינו</small> במשנה במסכת שביעית<small>]</small> בדין קדושת שביעית בצמחים של בושם: <strong>הורד, והכופר, והלטום, והקטף</strong> — אף שאינם מיועדים לאכילה וכל שימושם הוא הפרחים או השרף היוצא מהם, ולצורך הריח שבהם, <strong>יש להן</strong> (נוהגים בהם) דיני <strong>שביעית,</strong> שנחשבים כפירות, <strong>ו</strong>כן גם <strong>לדמיהן,</strong> שאף למה שקנו בהם יש דין <strong>שביעית.</strong> ומוסיפים שלפיכך <strong>יש להן ביעור,</strong> כלומר, חלה עליהם חובת ביעור שיש בפירות שביעית, <strong>ו</strong>גם <strong>לדמיהן</strong> שגם מה שקנו בהם גם כן חייב <strong>ביעור.</strong> ואילו ר' שמעון סבור הוא שאין הצמח הנקטף אלא לשם פרחיו או השרף הריחני שבו, דוגמת צמחי בושם אלה, נחשב כפרי, ואין חלים עליו דיני השביעית כפירות. <strong>ואמר</strong> על כך <strong>ר' פדת</strong> בנו של ר' אלעזר בן פדת: <strong>מאן תנא</strong> <small>[מיהו</small> החכם ש<small>שנה</small> במשנה<small>]</small> ש<strong>קטפא פירא</strong> <small>[קטף</small> נחשב כ<small>פרי]</small> אף שהוא רק שרף היוצא מן העץ? — <strong>ר' אליעזר</strong> הוא.
 <strong>ואמר ר'</strong> <strong>זירא</strong> לר' פדת בנו של ר' אלעזר בן פדת: <strong>חזי</strong> <small>[ראה,</small> שים לב<small>]</small> למשמעות ההלכתית הנובעת מתוך דבריך אלו, <strong>דמינך ומאבוך קשריתו קטפא לעלמא</strong> <small>[ש</small>כן <small>ממך,</small> מתוך דבריך אלו, <small>ומ</small>תוך דברי <small>אביך, הרי אתם מתירים</small> בשביעית את ה<small>קטף לכל]!</small> שהרי <strong>את אמרת מאן תנא קטפא פירא</strong> <small>[אתה אומר</small> ש<small>מיהו</small> החכם ש<small>שנה</small> ש<small>קטף</small> הוא <small>פרי],</small> ואסור בכל איסורי שביעית — <strong>ר' אליעזר, ואבוך</strong> <small>[ואביך]</small> <strong>אמר</strong> ש<strong>הלכה כר' אליעזר בארבעה</strong> דברים בלבד. ולפי זה אף כאן אין הלכה כמותו, ונמצא שבכך אתה מתיר את הקטף בשביעית.
 <strong>ו</strong>נלמד מכאן לענייננו, ש<strong>אם איתא</strong> <small>[יש]</small> מקום לתירוץ זה שמה שאמרו הלכה כר' אליעזר בארבעה דברים הרי זה בסדר טהרות בלבד, אבל לא בשאר סדרים, <strong>לימא ליה</strong> <small>[שיאמר לו]</small> ר' פדת לר' זירא באותו האופן: <strong>כי</strong> <small>[כאשר]</small> <strong>אמר אבא</strong> ר' אלעזר בן פדת ש<strong>הלכה כר' אליעזר בארבעה</strong> דברים בלבד — הרי זה <strong>בסדר טהרות, אבל בשאר סדרי</strong> המשנה — <strong>איכא</strong> <small>[יש]</small> עוד מחלוקות שהלכה כמותו. ומתוך שלא השיב לו כן ר' פדת לר' זירא, הגם שידע מה היתה כוונת אביו, נסיק שכוונת דברי ר' אלעזר היא שהלכה כר' אליעזר בכל ששה סדרי המשנה.
  ושואלים:  <strong>אלא</strong> מעתה, שנדחה ההסבר שהצענו בדברי ר' אלעזר, אם כן שוב <strong>קשיא ההיא</strong> <small>[קשה אותה]</small> שאלה ששאלנו, שהרי יש עוד ענין (בדין מיאון הקטנה) שבו פסק ר' אלעזר כדעת ר' אליעזר! ומשיבים: בענין זה של מיאון פסק כן האמורא ר' אלעזר בן פדת <strong>משום דקאי</strong> <small>[שעומד]</small> התנא <strong>ר' אלעזר</strong> בן שמוע <strong>כותיה</strong> <small>[כמותו,</small> כשיטת ר' אליעזר<small>].</small> <strong>דתנן</strong> <small>[ש</small>כן <small>שנינו</small> במשנה במסכת יבמות<small>],</small> במקרה שבו היו לאח שמת שתי נשים, האחת גדולה והאחת קטנה, ובא היבם תחילה על הקטנה וחזר ובא על הגדולה, שלדעת חכמים פסל את הקטנה, ונאסרו שתיהן עליו, ואילו <strong>ר' אלעזר אומר</strong> כי במקרה זה <strong>מלמדים את הקטנה שתמאן בו,</strong> וכדברי ר' אליעזר.
  ושואלים:  <strong>ומי קאי</strong> <small>[והאם</small> אכן <small>עומד]</small> ר' אלעזר בשיטת ר' אליעזר? <strong>והא</strong> <small>[והרי]</small> בתלמוד שם (יבמות קיא,ב) <strong>אצרוכי מצרכינן להו</strong> <small>[מצריכים אנו אותן],</small> את שתי ההלכות הללו של ר' אליעזר ושל ר' אלעזר, <strong>ו</strong>מראים ש<strong>לא דמיין להדדי</strong> <small>[לא דומות</small> הן <small>זו לזו]!</small> <strong>אלא</strong> יש לומר <strong>משום דקאי</strong> <small>[שעומד]</small> <strong>ר' יהודה בן בבא כוותיה</strong> <small>[כמותו,</small> כשיטתו<small>],</small> שהעיד ר' יהודה בן בבא שבית דין ממאנים את הקטנה.
  ושואלים עוד: <strong>ותו ליכא</strong> <small>[ועוד</small> עניינים שבהם הלכה כר' אליעזר <small>אין],</small> <strong>והתנן</strong> <small>[והרי שנינו</small> במשנה<small>]</small> שנחלקו חכמים במקומה של אמירת ההבדלה בתפילת ערבית במוצאי שבת, שלדעת התנא הראשון אומרים אותה בברכת "חונן הדעת", ו<strong>ר' עקיבא אומר: אומרה</strong> להבדלה כ<strong>ברכה רביעית בפני עצמה.</strong> ואילו <strong>ר' אליעזר אומר: אומרה ב</strong>ברכת ה<strong>הודאה</strong> ("מודים"). <strong>ואמר</strong> על כך האמורא <strong>ר' אלעזר</strong> בן פדת: <strong>הלכה</strong> בדין זה <strong>כר' אליעזר.</strong> הרי שלשיטת ר' אלעזר יש עוד מקום שנחלק ר' אליעזר עם חכמים והלכה כמותו!
 <strong>אמר ר'</strong> <strong>אבא: ההוא</strong> <small>[אותו]</small> דין ש<strong>אומר</strong> ר' אליעזר במשנה זו, לא בשם עצמו הוא אלא <strong>משום</strong> (בשם) ר' חנינא בן גמליאל. <strong>דתניא</strong> <small>[ש</small>כן <small>שנויה</small> ברייתא<small>]</small> בדין זה של אמירת ההבדלה: ר' עקיבא אומר: אומרה ברכה רביעית בפני עצמה, ר' <strong>חנינא בן גמליאל אומר: אומרה בהודאה,</strong> ולפיכך לא כר' אליעזר פסק ר' אלעזר בן פדת אלא כר' חנינא בן גמליאל.
## דף ח:
 ודוחים תירוץ זה: <strong>והא</strong> <small>[והרי]</small> ר' אליעזר הריהו <strong>קשיש מיניה</strong> <small>[זקן ממנו]</small> מר' חנינא בן גמליאל <strong>טובא</strong> <small>[הרבה],</small> ואין לומר איפוא שדברי ר' אליעזר שבמשנה הם משם ר' חנינא בן גמליאל! <strong>אלא</strong> יש לתרץ באופן שונה: מה שפסק ר' אלעזר בן פדת בדין זה כר' אליעזר, אינו אלא <strong>משום דקאי</strong> <small>[שעומד]</small> <strong>ר' חנינא בן גמליאל בשיטתיה</strong> <small>[בשיטתו]</small> זו של ר' אליעזר.
  ושואלים על כך: <strong>ומי קאי</strong> <small>[והאם</small> אכן <small>עומד]</small> ר' חנינא בן גמליאל בשיטתו זו של ר' אליעזר? <strong>והתניא</strong> <small>[והרי שנויה</small> ברייתא<small>]</small> בסדר התפילות והוידויים הנאמרים ביום הכיפורים: <strong>אור</strong> (ליל) <strong>יום הכפורים</strong> בתפילת ערבית — <strong>מתפלל שבע</strong> ברכות בתפילת עמידה, <strong>ומתודה</strong> (אומר סדר הוידוי) לאחריהן. בתפילת <strong>שחרית</strong> — <strong>מתפלל שבע</strong> ברכות, <strong>ומתודה</strong> שוב. בתפילת <strong>מוסף</strong> — <strong>מתפלל שבע, ומתודה.</strong> בתפילת <strong>מנחה</strong> — <strong>מתפלל שבע, ומתודה.</strong> <strong>וב</strong>תפילת <strong>נעילה</strong> — <strong>מתפלל שבע, ומתודה.</strong> <strong>ב</strong>תפילת <strong>ערבית</strong> של מוצאי יום הכיפורים — <strong>מתפלל שבע</strong> ברכות שיש בהן <strong>מעין שמנה עשרה</strong> הברכות שבתפילת עמידה של חול.
 <strong>ר' חנינא בן גמליאל משום</strong> (בשם) <strong>אבותיו אומר:</strong> בתפילת ערבית של מוצאי יום הכיפורים <strong>מתפלל שמנה עשרה</strong> ברכות שלמות, <strong>מפני שצריך לומר הבדלה ב</strong>ברכת <strong>"חונן הדעת".</strong> משמע איפוא שר' חנינא בן גמליאל סבור שמקום אמירת ההבדלה הוא ב"חונן הדעת", ולא ב"מודים" כשיטת ר' אליעזר! <strong>אמר רב נחמן בר יצחק</strong> בתשובה לכך: <strong>איהו</strong> <small>[הוא]</small> ר' חנינא בן גמליאל <strong>אמר</strong> שצריך לומר הבדלה ב"חונן הדעת" <strong>משום</strong> (בשם) <strong>אבותיו, ו</strong>אולם <strong>ליה</strong> <small>[לו]</small> עצמו <strong>לא סבירא ליה</strong> <small>[מסתבר לו]</small> לומר כן, ולדעתו יש לומר הבדלה ב"מודים".
 <big>א</big> לעיל שנינו שאמר ר' זירא שדעת ר' פדת בן ר' אליעזר בן פדת שההלכה שקטף דינו בשביעית כפרי שיטת ר' אליעזר היא, ומשמע שדעת ר' זירא עצמו אינה כן. <strong>אמר ליה</strong> <small>[לו]</small> <strong>ר' ירמיה לר' זירא: ואת לא תסברא</strong> <small>[ואתה אינך סבור]</small> <strong>דמאן תנא קטפא פירא</strong> <small>[שמי</small> ש<small>שנה</small> ש<small>קטף</small> הוא <small>פרי]</small> <strong>ר' אליעזר הוא? והתנן</strong> <small>[והרי שנינו</small> במשנה במסכת ערלה<small>],</small> <strong>ר' אליעזר אומר: המעמיד</strong> גבינה <strong>בשרף ערלה</strong> — <strong>אסור</strong> מפני שהשרף הריהו כפרי האילן, ובכלל איסור ערלה הוא. הרי שדעת ר' אליעזר שהשרף אף הוא כפרי!
  ודוחים:  <strong>אפילו תימא</strong> <small>[תאמר]</small> שהוא כדברי <strong>רבנן</strong> <small>[חכמים]</small> החולקים על ר' אליעזר, שכן יש לומר ש<strong>עד כאן לא</strong> שמענו כי <strong>פליגי רבנן עליה</strong> <small>[נחלקו חכמים עליו]</small> על <strong>ר' אליעזר</strong> ודעתם שהשרף אינו כפרי <strong>אלא</strong> דווקא <strong>בקטפא דגווזא</strong> <small>[בשרף הענף,</small> העץ] עצמו, <strong>אבל בקטפא דפירא</strong> <small>[בשרף הפרי]</small> — <strong>מודו ליה</strong> <small>[מודים לו]</small> שהוא נחשב כפרי. <strong>דתנן</strong> <small>[ש</small>כן <small>שנינו</small> במשנה שם<small>],</small> <strong>אמר ר'</strong> <strong>יהושע: שמעתי</strong> מרבותי <strong>בפירוש ש</strong>כך היא ההלכה בדין הערלה כי <strong>המעמיד</strong> גבינה <strong>בשרף העלין</strong> או <strong>בשרף העיקרין</strong> (השורשים) של עץ האסור בערלה — <strong>מותר,</strong> ואין בו איסור ערלה, אבל המעמיד <strong>בשרף הפגין</strong> (תאנים שלא בשלו עדיין כל צורכן) — <strong>אסור, מפני שהוא</strong> נחשב <strong>פרי.</strong>
 <strong>ואיבעית אימא</strong> <small>[ואם תרצה אמור]</small> הסבר אחר: <strong>כי פליגי רבנן עליה</strong> <small>[כאשר נחלקו חכמים עליו]</small> על <strong>ר' אליעזר</strong> ואמרו שאין שרף העץ נחשב כפריו — הרי זה דווקא <strong>באילן העושה פירות, אבל באילן שאינו עושה פירות</strong> — <strong>מודו</strong> <small>[מודים]</small> חכמים ש<strong>קטפו</strong> (שרפו) <strong>זהו פריו.</strong> <strong>דתנן</strong> <small>[ש</small>כן <small>שנינו</small> במשנה במסכת שביעית<small>],</small> <strong>ר' שמעון אומר: אין לקטף</strong> דיני <strong>שביעית,</strong> משום שאינו נחשב פרי. <strong>וחכמים אומרים: יש לקטף</strong> דיני <strong>שביעית, מפני שקטפו</strong> של עץ בושם <strong>זהו פריו.</strong>
 ויש לברר, <strong>מאן</strong> <small>[מיהם]</small> <strong>חכמים</strong> אלה? <strong>לאו רבנן דפליגי עליה</strong> <small>[האם אין</small> אלה <small>חכמים החולקים עליו]</small> על <strong>ר' אליעזר</strong> וסבורים כי שרף העץ אינו נחשב כפריו, הרי שבעץ שאינו עושה פרי נחשב השרף לפריו, וחלים עליו דיני שביעית! <strong>אמר ליה ההוא סבא</strong> <small>[לו זקן אחד]:</small> אין זו ראייה, שכן <strong>הכי</strong> <small>[כך]</small> <strong>אמר ר'</strong> <strong>יוחנן: מאן</strong> <small>[מיהם]</small> <strong>חכמים</strong> אלה החולקים על ר' שמעון במשנה זו שבמסכת שביעית? — <strong>ר' אליעזר</strong> הוא, ש<strong>אמר: קטפו זהו פריו.</strong>
 ושואלים על ר' יוחנן: <strong>אי</strong> <small>[אם]</small> דברי חכמים שבמשנה זו הם דברי <strong>ר' אליעזר, מאי איריא</strong> <small>[מה שייך,</small> מדוע שנינו במשנה זו דווקא<small>]</small> ב<strong>אילן שאינו עושה פרי,</strong> והרי לשיטת ר' אליעזר <strong>אפילו</strong> ב<strong>אילן העושה פרי</strong> — <strong>קטפו זהו פריו!</strong> ומשיבים: <strong>לדבריהם דרבנן קאמר להו</strong> <small>[של חכמים אמר להם],</small> וכך צריך להבין את דבריו: <strong>לדידי</strong> <small>[לשיטתי]</small> — <strong>אפילו אילן העו‍שה פירות נמי</strong> <small>[גם כן]</small> <strong>קטפו זהו פריו,</strong> ואולם <strong>לדידכו</strong> <small>[לשיטתכם]</small> — <strong>אודו</strong> <small>[הודו]</small> <strong>לי מיהת</strong> <small>[לפחות]</small> <strong>באילן שאינו עושה פירות</strong> ש<strong>קטפו זהו פריו.</strong> <strong>ורבנן אמרי ליה</strong> <small>[וחכמים אומרים לו]</small> ש<strong>לא שנא</strong> <small>[אינו שונה]</small> בדינו עץ פרי מעץ שאינו עץ פרי, ובשניהם אין השרף נחשב כפרי.
 <big>ב</big> ושבים לדון במה ששנינו במשנתנו: <strong>איזו היא בתולה</strong> שאם ראתה דם דיה שעתה — <strong>כל שלא ראתה</strong> דם מימיה. ובענין זה עוד <strong>תנו רבנן</strong> <small>[שנו חכמים]:</small> מי שלא ראתה דם מימיה, אם <strong>נשאת וראתה</strong> לראשונה <strong>דם מחמת</strong> ביאת ה<strong>נישואין</strong> שהוא דם בתולים. וכן מי ש<strong>ילדה</strong> ולד <strong>וראתה</strong> לראשונה <strong>דם מחמת לידה, עדיין אני קורא לה "בתולה"</strong> לענין שבמשנתנו, שאם תראה דם נידות דייה שעתה. והטעם שאף אלו בכלל בתולה: <strong>שהרי "בתולה" שאמרו</strong> במשנתנו — הכוונה היא ל<strong>בתולת דמים</strong> (שלא ראתה עד כה דם נדות, אף שנבעלה כבר), <strong>ולא</strong> ל<strong>בתולת בתולים</strong> (שלא נבעלה עדיין).
  ומקשים:  <strong>איני</strong> <small>[כך הוא]?</small> <strong>והאמר</strong> <small>[והרי אמר]</small> <strong>רב כהנא, תנא</strong> <small>[שנה</small> החכם<small>],</small> <strong>שלש בתולות הן:</strong> באדם — <strong>בתולת אדם,</strong> ובעולם — <strong>בתולת קרקע,</strong> ובצומח — <strong>בתולת שקמה.</strong> ומפרטים: מי היא הנקראת <strong>בתולת אדם</strong> — האשה <strong>כל זמן שלא נבעלה,</strong> ויש <strong>נפקא מינה</strong> <small>[תוצאה</small> להלכה ממנה, מהגדרה זו<small>]</small> <strong>ל</strong>דינו של <strong>כהן גדול</strong> המצווה לשאת בתולה דווקא, <strong>אי נמי</strong> <small>[או גם כן]</small> <strong>ל</strong>עניין סכום <strong>כתובתה</strong> שהוא <strong>מאתים</strong> זוז.
  ומי היא הנקראת <strong>בתולת קרקע?</strong> — <strong>כל זמן שלא נעבדה</strong> בעבודה חקלאית. ויש <strong>נפקא מינה</strong> <small>[תוצאה</small> להלכה ממנה, מהגדרה זו<small>]</small> <strong>ל</strong>ענין <strong>נחל איתן</strong> בו עורפים את העגלה, ככפרה על הרוג שנמצא ואין יודעים מי הרגו. <strong>אי נמי</strong> <small>[או גם כן]</small> <strong>ל</strong>ענין <strong>מקח וממכר</strong> שזו ההגדרה התופסת לעניין מכירה וקניה של "קרקע בתולה".
  ומי היא הנקראת <strong>בתולת שקמה?</strong> — <strong>כל זמן שלא נקצצה,</strong> ויש <strong>נפקא מינה</strong> <small>[תוצאה</small> להלכה ממנה, מהגדרה זו<small>]</small> <strong>ל</strong>ענין <strong>מקח וממכר,</strong> שזו ההגדרה התופסת לעניין מכירה וקניה של "בתולת השקמה". <strong>אי נמי</strong> <small>[או גם כן]</small> <strong>ל</strong>ענין <strong>מקצצה</strong> <small>[קציצתה]</small> <strong>ב</strong>שנה ה<strong>שביעית</strong> (שמיטה). <strong>כדתנן</strong> <small>[כמו ששנינו</small> במשנה במסכת שביעית<small>]:</small> <strong>אין קוצצין בתולת שקמה בשביעית, מפני שהיא</strong> נקראת <strong>עבודה</strong> האסורה בשביעית. <strong>ו</strong>מעתה יש לשאול: <strong>אם איתא</strong> <small>[יש]</small> מקום להלכה זו ששנינו, שאשה הרואה דם מביאת נישואין או כתוצאה מלידה, נקראת "בתולת דמים", <strong>ליתני נמי הא</strong> <small>[שישנה גם כן</small> את <small>זו</small> בנוסף לשלש המנויות<small>]!</small>
 <strong>אמר רב נחמן בר יצחק: כי קתני</strong> <small>[כאשר שנה]</small> התנא שלוש בתולות אלה, לא שנה אלא <strong>מידי דלית ליה</strong> <small>[דבר שאין לו]</small> <strong>שם לווי</strong> (לוואי), כלומר, "בתולה" באדם, "בתולה" בקרקע, ו"בתולה" בשקמה, <strong>אבל מידי דאית ליה</strong> <small>[דבר שיש לו]</small> <strong>שם לווי</strong> כמו "בתולת דמים" — <strong>לא קתני</strong> <small>[אינו שונה].</small> <strong>רב ששת בריה</strong> <small>[בנו]</small> של <strong>רב אידי אמר</strong> הסבר אחר: <strong>כי קתני</strong> <small>[כאשר שנה],</small> הרי שנה <strong>מידי דתלי</strong> <small>[דבר שתלוי]</small> <strong>במעשה</strong> שטרם נעשה, ולכשייעשה הריהו מפסיק את שם ה"בתולה", שבתולת אדם שמפסיקה להיקרא כן כשהיא נבעלת, וכן בתולת הקרקע משנעבדת ובתולת השקמה משנקצצת, אבל <strong>מידי</strong> <small>[דבר]</small> ש<strong>לא תלי</strong> <small>[תלוי]</small> <strong>במעשה,</strong> כגון ראייה ראשונה של דם נדה, הבא מעצמה — <strong>לא קתני</strong> <small>[אינו שונה].</small>
 <strong>ר' חנינא בריה</strong> <small>[בנו]</small> של <strong>רב איקא אמר</strong> הסבר אחר: <strong>כי קתני</strong> <small>[כאשר שנה],</small> הרי שנה דווקא <strong>מידי</strong> <small>[דבר]</small> ש<strong>לא הדר</strong> <small>[חוזר]</small> שוב <strong>לברייתו,</strong> שמכאן והלאה נשאר לעולם באותה הגדרה, וכגון בתולה באדם, שמשעה שנבעלה שוב אינה נקראת "בתולה" לעולם. אבל <strong>מידי דהדר</strong> <small>[דבר שחוזר]</small> <strong>לברייתו לא קתני</strong> <small>[אינו שונה],</small> ובתולת דמים אף משרואה דם נדות, עתידה היא לשוב לאותו מצב לכשתזקין ולא תראה שוב דם נדות. ו<strong>רבינא אמר</strong> תירוץ אחר: <strong>כי קתני</strong> <small>[כאשר שנה],</small> הרי שנה דווקא <strong>מידי דקפיד עליה זבינא</strong> <small>[דבר שמקפיד עליו הקונה],</small> שיהיה כך ולא אחר, וכגון המקדש אשה בידיעה שהיא בתולה ומקפיד על כך, אבל ב<strong>מידי דלא קפיד עליה זבינא</strong> <small>[דבר שאין מקפיד עליו הקונה],</small> וכגון דמים באשה, שאין בדבר הקפדה אצל הבריות, <strong>לא קתני</strong> <small>[אינו שונה].</small>
 ושואלים על הסבר זה של רבינא: <strong>ולא קפדי</strong> <small>[ואין</small> בני אדם מקפידים] בענין הזה אם ראתה דם או לא? <strong>והתניא</strong> <small>[והרי שנויה</small> ברייתא<small>],</small> <strong>ר' חייא אומר: כשם שהשאור</strong> (הבצק החמוץ הניתן בעיסה) <strong>יפה</strong> (מועיל) <strong>לעיסה</strong> להתפחה, <strong>כך</strong> הם ה<strong>דמים יפין</strong> (מועילים) <strong>לאשה.</strong> ובוודאי שחשוב לבעל, שאשתו תראה דמי נדות! <strong>ותניא</strong> <small>[ושנויה</small> עוד ברייתא<small>]</small> <strong>משום</strong> (בשם) <strong>ר' מאיר</strong> בענין זה של התועלת שבאשה הרואה דמי נדות: <strong>כל אשה שדמיה מרובין</strong> — <strong>בניה מרובין! אלא</strong> כך צריך לומר בתירוצו של רבינא, <strong>כי קתני</strong> <small>[כאשר שנה]</small> לא שנה אלא <strong>מידי דקפיץ עליה זבינא</strong> <small>[דבר שקופצים עליו הקונים],</small> אבל <strong>מידי דלא קפיץ עליה זבינא, לא קתני</strong> <small>[דבר שאין קופצים עליו הקונים, אינו שונה],</small> ו"בתולת דמים", כלומר, מי שלא ראתה עדיין דם נדות, אינה בגדר דבר שקופצים עליו.
 <big>ג</big> ועוד בענין זה, <strong>תנו רבנן</strong> <small>[שנו חכמים]:</small> <strong>איזוהי</strong> קרקע הנקראת <strong>"בתולת קרקע"?</strong> — <strong>כל</strong> קרקע <strong>ש</strong>בשעה שהיא נחרשת הריהי <strong>מעלה רשושין</strong> (רגבים קשים), <strong>ואין עפרה תיחוח</strong> (מפורר), אלא גושי וקשה לעבודה. ואולם אם <strong>נמצא בה</strong> בקרקע זו שברי כלי <strong>חרס</strong> — <strong>בידוע שנעבדה</strong> פעם, שהרי אין כלי חרס נמצא אלא במקום שכבר נעבד. ועוד, נמצא בה <strong>צונמא</strong> <small>[סלע]</small> באותה הקרקע, שוודאי לא עיבדוהו — <strong>הרי זו</strong> בכלל <strong>"בתולת קרקע".</strong>
 <big>ד</big> שנינו במשנה בהגדרת ה<strong>מעוברת</strong> שאם ראתה דם דייה שעתה — <strong>משיודע עוברה.</strong> ושואלים: <strong>וכמה</strong> הוא שיעור זמן זה של <strong>הכרת העובר? סומכוס אומר משום</strong> (בשם) <strong>ר' מאיר: שלשה חדשים</strong> מתחילת ההריון, <strong>ואף על פי שאין ראיה</strong> מפורשת <strong>לדבר</strong> זה מן הכתוב — יש <strong>זכר</strong> (רמז) <strong>לדבר, ש</strong>כן <strong>נאמר</strong> בהריונה של תמר מיהודה: <strong>"ויהי כמשלש חדשים</strong> ויוגד ליהודה לאמר... וגם הנה הרה..." (בראשית לח, כד), שניכר בה אז שהינה מעוברת.
  ושואלים: וכי רק  <strong>זכר לדבר</strong> הוא מקרא זה? והלוא <strong>קרא כתיב</strong> <small>[מקרא כתוב]</small> במפורש הוא, <strong>וראיה גדולה היא</strong> שזמן הכרת עיבור הוא שלושה חודשים, ומה השמיענו ר' מאיר? ומשיבים: <strong>משום</strong> שזמני ההריון של הנשים שונים הם, <strong>דאיכא</strong> <small>[שיש]</small> אשה <strong>דילדה</strong> <small>[שיולדת]</small> <strong>לתשעה</strong> חודשי עיבור, <strong>ואיכא דילדה</strong> <small>[ויש שיולדת]</small> <strong>לשבעה</strong> חודשי עיבור, ואפשר לומר כי כשם שזמן הכרת העובר אצל היולדת לתשעה, הוא שליש הריונה (שלושה חודשים), שמא אף אצל זו שזמן הריונה הוא שבעה חודשים, הכרת העיבור הוא שליש הריונה (חודשיים ושליש). ולכן השמיענו ר' מאיר, שבכל הנשים, ואף בזו היולדת לשבעה חודשי הריון, זמן הכרת העובר הוא שלושה חודשים.
 <big>ה</big> ובדומה לנאמר מקודם מביאים עוד את מה ש<strong>תנו רבנן</strong> <small>[שנו חכמים]:</small> <strong>הרי</strong> אשה <strong>שהיתה בחזקת מעוברת, וראתה דם, ואחר כך הפילה רוח או כל דבר</strong> אחר <strong>שאינו של קיימא</strong> — אף שהתברר עתה שלא היתה בהריון, וצריכה להיטמא מעת לעת או מפקידה לפקידה, מכל מקום <strong>הרי היא</strong> נחשבת <strong>בחזקתה</strong> כמעוברת, <strong>ודיה שעתה.</strong>
 <strong>ואף על גב שאין ראיה</strong> מפורשת מן המקרא <strong>לדבר,</strong> יש <strong>זכר לדבר, שנאמר: "הרינו חלנו כמו ילדנו רוח"</strong> (ישעיהו כו, יח). הרי שאף שבסופו "ילדנו רוח" נחשב עדיין המצב שלפני כן כהריון ("הרינו"). ושואלים על כך: <strong>מאי</strong> <small>[מה</small> טעם<small>]</small> אמר שהוא <strong>"זכר לדבר"</strong> והלוא מקרא מפורש הוא זה, ו<strong>הרי ראיה גדולה היא!</strong> ומשיבים: אין זו ראיה שלימה, שכן <strong>כי כתיב האי קרא</strong> <small>[כאשר נאמר פסוק זה],</small> <strong>בזכרים כתיב</strong> <small>[נאמר],</small> שהוא דימוי בלבד, ואין ראיה שכך הוא אף להלכה.
 <strong>ורמינהי</strong> <small>[ומשליכים,</small> מראים סתירה<small>]</small> על מה ששנינו בברייתא זו ממה ששנינו: <strong>קשתה</strong> (היתה מקשה ללדת) <strong>שנים</strong> ימים בתוך אחד עשר ימי זיבה, <strong>ול</strong>יום ה<strong>שלישי</strong> הוסיפה לראות דם, ואחר כך <strong>הפילה רוח או כל דבר</strong> אחר <strong>שאינו של קיימא</strong> — <strong>הרי זו</strong> נקראת <strong>יולדת בזוב,</strong> וראיית הדם מצריכתה לנהוג כזבה גמורה, לענין טומאה וטהרה. <strong>ו</strong>מעתה יש לשאול: <strong>אי אמרת</strong> <small>[אם אתה אומר]</small> שלידת רוח וכיוצא בה דיה שעתה, אם כן <strong>לידה מעלייתא</strong> <small>[מעולה,</small> גמורה<small>]</small> <strong>היא,</strong>
## דף ט.
 והלוא דם היוצא כתוצאה מ<strong>קושי</strong> ה<strong>סמוך ללידה,</strong> שעדיין לא ילדה, <strong>רחמנא טהריה</strong> <small>[התורה טיהרה אותו]</small> (ואינו נחשב לה כדם זיבה) ומדוע נחשבת זו ליולדת בזוב?! <strong>אמר רב פפי:</strong> אכן, הריון של רוח אינו נחשב הריון, ואולם <strong>הנח</strong> מלהקשות על דין זה שמטמאה <strong>מעת לעת,</strong> משום שהיא טומאה מ<strong>דרבנן</strong> <small>[מדברי סופרים],</small> והקלו חכמים במעוברת זו שתהא נחשבת כשאר מעוברות, ודייה שעתה.
 <strong>רב פפא אמר</strong> הסבר אחר: <strong>מידי</strong> <small>[כלום]</small> מה <strong>הוא טעמא</strong> <small>[הטעם]</small> בענין זה של מעוברת שדייה שעתה, <strong>אלא משום</strong> שמצבה הגופני ירוד, שכן <strong>ראשה כבד עליה ואבריה כבדין עליה,</strong> ולכן גם אינה רואה דם. <strong>הכא נמי</strong> <small>[כאן גם כן]</small> זו המעוברת שילדה רוח וכיוצא בו, <strong>ראשה ואבריה כבדין עליה,</strong> ולכן אינה רואה דם, ואין לטמאה אלא משעה שראתה.
 <big>א</big> ובענין הדין ששנינו במשנתנו כי המעוברת שראתה דם דייה שעתה, <strong>בעא מיניה</strong> <small>[שאל אותו]</small> <strong>ר' ירמיה מר' זירא:</strong> אשה ש<strong>ראתה</strong> דם <strong>ו</strong>מייד <strong>אחר כך הוכר עוברה, מהו</strong> דינה, האם דייה שעתה או שמטמאה למפרע? וצידי השאלה: האם <strong>כיון דבעידנא דחזאי</strong> <small>[שבזמן שראתה</small> את הדם<small>]</small> עדיין <strong>לא הוכר עוברה</strong> — הריהי <strong>מטמיא</strong> <small>[מטמאה]</small> כשאר נשים, מעת לעת או מפקידה לפקידה. <strong>או דלמא</strong> <small>[שמא]</small> <strong>כיון</strong> שב<strong>סמוך לה</strong> להכרתה כמעוברת הוא ש<strong>חזאי</strong> <small>[ראתה]</small> — <strong>לא מטמיא</strong> <small>[אינה מטמאה]</small> למפרע, אלא כשאר הנשים המעוברות, שדיין שעתן?
 <strong>אמר ליה</strong> <small>[לו]</small> ר' זירא לר' ירמיה בתשובה: <strong>מידי</strong> <small>[כלום]</small> מה <strong>הוא טעמא</strong> <small>[הטעם]</small> בענין זה שהקילו חכמים במעוברת שדייה שעתה, <strong>אלא משום</strong> ש<strong>ראשה כבד עליה ואבריה כבדין עליה,</strong> ולכן אינה רואה דם, ואילו זו <strong>בעידנא דחזאי</strong> <small>[בזמן שראתה]</small> עדיין לא היתה במצב זה, ועדיין <strong>אין ראשה כבד עליה ואין אבריה כבדין עליה,</strong> ואין סיבה איפוא להקל עליה.
 <big>ב</big> ועוד בדין המעוברת, <strong>בעא מיניה ההוא סבא</strong> <small>[שאל ממנו זקן אחד]</small> <strong>מר' יוחנן:</strong> אשה שיש לה וסת (שחייבת לבדוק עצמה כשמגיע זמן וסתה), ו<strong>הגיע עת וסתה בימי עבורה, ולא בדקה, מהו</strong> הדין? והוסיף אותו זקן ופירט: <strong>קא מיבעיא</strong> <small>[מסופקת היא]</small> <strong>לי</strong> שאלה זו דווקא <strong>אליבא דמאן דאמר</strong> <small>[לפי שיטתו של מי שאומר]</small> שחובת הבדיקה של הנשים שיש להן <strong>וסתות</strong> קבועות הריהי <strong>דאורייתא</strong> <small>[מן התורה].</small> <strong>מאי</strong> <small>[מה</small> הדין<small>]?</small> וצידי השאלה: לשיטה זו האם <strong>כיון</strong> שחובת הבדיקה בזמן ה<strong>וסתות</strong> הוא <strong>דאורייתא</strong> <small>[מן התורה]</small> — אף המעוברת שהוכר עוברה <strong>בעיא</strong> <small>[צריכה]</small> <strong>בדיקה,</strong> ואם לא בדקה מן הסתם הריהי טמאה. <strong>או דלמא</strong> <small>[שמא]</small> <strong>כיון</strong> שהמעוברת <strong>דמיה מסולקין</strong> בזמן ההריון — <strong>לא בעיא</strong> <small>[אינה צריכה]</small> <strong>בדיקה?</strong>
 <strong>אמר ליה</strong> <small>[לו]</small> ר' יוחנן לאותו זקן בתשובה: <strong>תניתוה</strong> <small>[שניתם,</small> למדתם כבר<small>]</small> מעין זו במשנה להלן בפרק רביעי: <strong>ר' מאיר אומר, אם היתה</strong> אשה זו שיש לה וסת שרויה <strong>במחבא,</strong> מפני יראה כלשהי, <strong>והגיע שעת וסתה</strong> שבו היא עשויה לראות דם, <strong>ולא בדקה</strong> עצמה — הריהי <strong>טהורה,</strong> שכן מניחים אנו שלא ראתה במצבה זה, משום <strong>ש</strong>ה<strong>חרדה מסלקת את הדמים.</strong> ונדייק מכאן: <strong>טעמא</strong> <small>[הטעם]</small> שטהורה היא, הוא רק משום <strong>דאיכא</strong> <small>[שיש]</small> לה במצב זה <strong>חרדה, הא</strong> <small>[הרי]</small> נסיק מכאן שאם <strong>ליכא</strong> <small>[אין]</small> מצב של <strong>חרדה, והגיע</strong> זמן <strong>וסתה ולא בדקה</strong> — <strong>טמאה</strong> היא,
 <strong>אלמא</strong> <small>[מכאן]</small> שסבור הוא ר' מאיר כי דין <strong>וסתות</strong> הוא <strong>דאורייתא</strong> <small>[מן התורה],</small> שאילו היה מדברי חכמים בלבד, לא היתה נטמאת אם לא בדקה עצמה. <strong>ו</strong>מכל מקום סבור ר' מאיר כי <strong>כיון דאיכא</strong> <small>[שיש]</small> <strong>חרדה</strong> — <strong>דמיה מסולקין, ולא בעיא</strong> <small>[צריכה]</small> <strong>בדיקה.</strong> <strong>הכא נמי</strong> <small>[כאן גם כן]</small> בענין מעוברת יש לומר כי <strong>דמיה מסולקין, ולא בעיא</strong> <small>[צריכה]</small> <strong>בדיקה.</strong> ולכן אף שלא בדקה הריהי טהורה.
 <big>ג</big> שנינו במשנה כי האשה ה<strong>מניקה</strong> את ילדה, אם ראתה דם דייה שעתה, <strong>עד שתגמול</strong> את בנה מיניקה. ובענין זה עוד <strong>תנו רבנן</strong> <small>[שנו חכמים]:</small> האשה ה<strong>מניקה שמת בנה בתוך</strong> תקופת ההנקה שהיא בת <strong>עשרים וארבע חדש</strong> — מפסיקה להיקרא "מניקה", ו<strong>הרי היא ככל הנשים, ו</strong>אם ראתה דם הריהי <strong>מטמאה מעת לעת ומפקידה לפקידה.</strong> ומכיון שדין זה של "מניקה" תלוי בכך שהיא מניקה בפועל, <strong>לפיכך, אם היתה מניקתו והולכת</strong> (ממשיכה) אף יותר מהזמן הרגיל להנקה, וכדי <strong>ארבע או חמש שנים,</strong> וראתה דם — עדיין <strong>דיה שעתה,</strong> אלו <strong>דברי ר'</strong> <strong>מאיר.</strong>
 <strong>ואילו</strong> <strong>ר' יהודה ור' יוסי ור' שמעון אומרים:</strong> דין זה של המניקות שראו ש<strong>דיין שעתן</strong> אינו חל אלא בתקופת ההנקה הקצובה שהיא <strong>כל עשרים וארבע חדש</strong> בלבד. <strong>לפיכך, אם היתה מניקתו</strong> מעבר לתקופה זו, וכדי <strong>ארבע וחמש שנים,</strong> וראתה דם — הריהי <strong>מטמאה מעת לעת ומפקידה לפקידה.</strong>
 <strong>ובהסבר מחלוקתם אומרים:</strong> <strong>כשתמצא</strong> (ניתן) <strong>לומר</strong> בהסבר השיטות הללו כי <strong>לדברי ר'</strong> <strong>מאיר</strong> — ה<strong>דם</strong> שרואה האשה כרגיל כדם נדות, בהיותה מניקה הריהו <strong>נעכר</strong> (נעשה עכור, משתנה) <strong>ונעשה חלב,</strong> ולכן כל זמן שהיא מניקה בפועל, אינה רואה דם. ואילו <strong>לדברי ר'</strong> <strong>יוסי ור' יהודה ור' שמעון,</strong> הסיבה שאין האשה המינקת רואה דם היא משום ש<strong>אבריה</strong> הפנימיים <strong>מתפרקין</strong> (מתרופפים) בשעת הלידה, <strong>ואין נפשה</strong> (מחזור הוסת התקין) <strong>חוזרת עד עשרים וארבע חדש.</strong> ואולם מעבר לתקופה זו, בין שהיא מינקת ובין שאינה מינקת, ראויה היא לראות דם.
  ושואלים: לשון זו של  <strong>"לפיכך</strong> אם היתה מניקתו והולכת ארבע או חמש שנים דייה שעתה" שאמר <strong>ר' מאיר למה לי?</strong> שכיון שלדבריו ראיית הדם תלויה בהנקה בפועל, ודאי שכל זמן שהיא מניקה אינה רואה דם! ומשיבים: <strong>משום "לפיכך"</strong> שאמרו <strong>ר' יוסי</strong> ור' יהודה ור' שמעון החולקים עליו, אחז גם ר' מאיר בלשון זו.
  וחוזרים ושואלים: <strong>ו"לפיכך"</strong> שאמרו <strong>ר' יוסי</strong> ור' יהודה ור' שמעון <strong>למה לי?!</strong> ומשיבים: <strong>מהו דתימא</strong> <small>[שתאמר]</small> כי <strong>ר' יוסי</strong> וחבריו, <strong>תרתי אית ליה</strong> <small>[שתי</small> סיבות <small>יש לו]</small> מדוע אין האשה המינקת רואה דם: האחד, משום שהדם נעכר ונעשה חלב. והשני, משום שאיבריה מתרופפים בשעת הלידה. לכן <strong>קא משמע לן</strong> <small>[השמיע לנו</small> ר' יוסי וחבריו<small>]</small> בלשון זו של "לפיכך", כי הסיבה היא אחת: שאיבריה מתרופפים בלידה, ולאחר תקופת עשרים וארבעה חודש, הריהי שבה לתיקנה, וחוזרת ורואה דם אף שהיא עדיין מניקה.
  ומציינים, <strong>תניא נמי הכי</strong> <small>[שנויה</small> ברייתא <small>גם כן כך]</small> כפי שהסברנו: בתקופה זו של ההנקה אין המניקת רואה דם, משום ש<strong>דם נעכר ונעשה חלב,</strong> אלו <strong>דברי ר'</strong> <strong>מאיר.</strong> <strong>ר'</strong> <strong>יוסי אומר:</strong> משום ש<strong>אבריה מתפרקין, ואין נפשה חוזרת עליה עד עשרים וארבע חדש.</strong> ובהסבר שיטתו זו של ר' מאיר <strong>אמר ר'</strong> <strong>אלעאי: מאי טעמא</strong> <small>[מה הטעם,</small> המקור במקרא<small>]</small> לשיטת <strong>ר' מאיר</strong> שדם נעכר ונעשה חלב? — <strong>דכתיב</strong> <small>[ש</small>כן <small>נאמר]</small> בתשובת איוב לרעיו: <strong>"מי יתן טהור מטמא לא אחד"</strong> (איוב יד, ד), שיצירה מיוחדת היא שעשה הקדוש ברוך הוא ("אחד") שמן הטמא נתן את הטהור, שמדם הנדה הטמא עשה את החלב הטהור.
 <strong>ורבנן</strong> <small>[וחכמים,</small> ר' יוסי וחבריו החולקים על ר' מאיר<small>],</small> כיצד הם מפרשים כתוב זה? <strong>אמר ר'</strong> <strong>יוחנן: זו שכבת זרע, שהוא</strong> עצמו <strong>טמא, ואדם הנוצר ממנו</strong> — <strong>טהור.</strong>
 <strong>ור' אלעזר אומר: אלו מי הנדה</strong> (מי אפר פרה אדומה) הניתנים בהזאה על טמא מת, <strong>ש</strong>כן <strong>המזה</strong> את המים <strong>ו</strong>כן זה ש<strong>מזין עליו</strong> — <strong>טהור, ו</strong>אילו מי ש<strong>נוגע</strong> במים — <strong>טמא.</strong> ושואלים על כך: <strong>ו</strong>כי <strong>מזה</strong> מי הנדה <strong>טהור</strong> הוא? <strong>והכתיב</strong> <small>[והרי נאמר]</small> במפורש בפרשת פרה אדומה: <strong>"ומזה מי הנדה יכבס בגדיו"</strong> (במדבר יט, כא), הרי שטמא הוא, וטעון כיבוס בגדים! ומסבירים: <strong>מאי</strong> <small>[מה</small> פירוש<small>]</small> <strong>"מזה"</strong> האמור בכתוב זה? האדם ה<strong>נוגע</strong> במי הנדה, הוא הטמא, ואולם המזה את מי הנדה הריהו טהור.
  ומקשים על כך: <strong>והכתיב</strong> <small>[והרי נאמר]</small> בכתוב זה <strong>"מזה", והכתיב</strong> <small>[והרי נאמר]</small> באותו כתוב <strong>"נוגע",</strong> כנאמר שם: "ומזה מי הנדה יכבס בגדיו והנוגע במי הנדה יטמא עד הערב"? הרי ש"הנוגע" אינו המזה! <strong>ועוד,</strong> גם מתוכן הכתוב עצמו אי אפשר לומר שה"מזה" הוא הנוגע, שהרי נאמרו בכתוב דינים שונים במזה ובנוגע, שכן ה<strong>מזה</strong> הריהו טמא ו<strong>בעי</strong> <small>[צריך]</small> <strong>כבוס</strong> בגדים, ואילו האדם ה<strong>נוגע</strong> במי הנדה הריהו טמא ואולם <strong>לא בעי</strong> <small>[אינו צריך]</small> <strong>כבוס</strong> בגדים! <strong>אלא</strong> יש לומר לשיטת ר' אלעזר שהמזה מי הנדה הריהו טהור על אף האמור "ומזה מי הנדה וכבס בגדיו", כי <strong>מאי</strong> <small>[מה</small> פירוש<small>]</small> <strong>"מזה"</strong> האמור בכתוב זה? כוונתו: ה<strong>נושא</strong> את מי הנדה, שנטמא בכך, אף שאינו נוגע במים.
  ושואלים: אם כן,  <strong>וליכתוב</strong> <small>[ושיכתוב</small> המקרא<small>]</small> במפורש לשון <strong>"נושא"</strong> הברור, ולא לשון "מזה"? ומשיבים: <strong>קא משמע לן</strong> <small>[השמיע לנו]</small> הכתוב על ידי ביטוי זה שאין הנושא את מי הנדה טמא אלא <strong>עד דדרי</strong> <small>[שיישא]</small> מי נדה שיש בהם <strong>כשיעור</strong> הראוי ל<strong>הזאה.</strong> ושואלים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>הזאה</strong> של מי נדה <strong>צריכה שיעור</strong> מוגדר, כדי שתטהר, <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>אין</strong> הזאה <strong>צריכה שיעור, מאי איכא למימר</strong> <small>[מה יש לומר]?! ומשיבים:</small>
 <strong>אפילו למאן דאמר</strong> <small>[ל</small>שיטת <small>מי שאומר]</small> שהזאה <strong>אינה צריכה שיעור, הני מילי</strong> <small>[דברים אלה]</small> אמורים דווקא <strong>אגבא דגברא</strong> <small>[על גבו של האדם]</small> הנטהר בהזאה זו. <strong>אבל במנא</strong> <small>[בכלי]</small> שבו מונחים מי הנדה, וממנו מזים — <strong>בעינא</strong> <small>[צריך]</small> שיהיה בו מי נידה כ<strong>שיעור</strong> הזאה. <strong>כדתנן</strong> <small>[כמו ששנינו</small> במשנה במסכת פרה<small>]:</small> <strong>כמה יהיו במים, ויהא בהן כדי</strong> שיעור <strong>הזאה?</strong> — <strong>כדי שיטבול ראשי גבעולין</strong> של אזוב שבהם מזים על האדם המיטהר <strong>ויזה.</strong>
 ואגב הדיון בענין טומאת מי הנדה, מסיימת הגמרא: <strong>והיינו דאמר</strong> <small>[וזהו שאמר]</small> <strong>שלמה</strong> המלך בענין טהרת הפרה האדומה: <strong>"אמרתי אחכמה והיא רחוקה ממני"</strong> (קהלת ז, כג).
 <big>ד</big> שנינו במשנה כי ארבע נשים, אם ראו דם דיין שעתן, ואחת מהן היא הזקנה. ובהגדרת הזקנה דנו במשנה: <strong>איזו היא זקנה?</strong> — <strong>כל</strong> אשה <strong>שעברו עליה שלש עונות</strong> ב<strong>סמוך לזקנתה</strong> בלא שראתה בהן דם. ומבררים: <strong>היכי דמי</strong> <small>[כיצד הוא בדיוק]</small> זמן זה המוגדר כ<strong>"סמוך לזקנתה"? אמר רב יהודה: כל</strong> אשה שהגיעה לשלב בחייה <strong>ש</strong>בו <strong>חברותיה אומרות עליה: "זקנה היא",</strong> נחשבת כזקנה. <strong>ור' שמעון</strong> (בן לקיש) <strong>אומר:</strong>
## דף ט:
 <strong>כל</strong> אשה שהגיעה לזמן <strong>ש</strong>בו <strong>קורין לה</strong> (מכנים אותה) <strong>"אמא, אמא", ו</strong>היא <strong>אינה בושה</strong> בכך. ובענין זה נחלקו <strong>ר' זירא ור' שמואל בר רב יצחק, חד</strong> <small>[אחד]</small> מהם <strong>אמר: כל שאינה מקפדת</strong> על המכנים אותה כך בפניה, <strong>וחד</strong> <small>[ואחד]</small> מהם <strong>אמר: כל שאינה בושה</strong> בכינוי זה. ושואלים: <strong>מאי בינייהו</strong> <small>[מה</small> ההבדל למעשה <small>ביניהם]?</small> ומשיבים: <strong>איכא בינייהו</strong> <small>[יש ביניהם]</small> הבדל לענין מי שהיא אמנם <strong>בושה</strong> בכינוי זה <strong>ו</strong>אולם <strong>אינה מקפדת</strong> על המכנים אותה כך.
 ומבררים עוד, שנינו במשנה שכדי שתהא דיה שעתה צריכים לעבור עליה שלוש עונות בסמוך לזקנתה בלא שתראה דם, ושואלים: <strong>וכמה</strong> היא <strong>עונה</strong> זו? <strong>אמר ריש לקיש משום</strong> (בשם) <strong>ר' יהודה נשיאה:</strong> הכוונה ל<strong>עונה בינונית</strong> שהיא של <strong>שלשים יום.</strong> <strong>ורבא אמר</strong> שכך אמר <strong>רב חסדא</strong> בהגדרת משך העונה: <strong>עשרים יום.</strong> ומעירים: <strong>ולא פליגי</strong> <small>[ואין</small> החכמים הללו <small>חלוקים],</small> <strong>אלא שמר</strong> <small>[חכם זה,</small> ר' יהודה נשיאה<small>]</small> שאמר כי עונה היא בת שלושים יום, הרי זה משום ש<strong>קחשיב</strong> <small>[הוא מחשב,</small> מונה<small>]</small> את משך הזמן מראייה לראייה, שהם עשרת <strong>ימי טומאה</strong> (שבעת ימי נידות ושלושה ימי זיבה) <strong>ו</strong>עשרים <strong>ימי טהרה, ו</strong>אילו <strong>מר</strong> <small>[חכם זה,</small> רב חסדא<small>]</small> שאמר שעונה היא בת עשרים יום, <strong>לא חשיב</strong> <small>[אינו מחשב,</small> מונה<small>]</small> את ימי טומאה, אלא ימי טהרה בלבד. <big>א</big> ועוד בענין זה של זקנה, שדייה שעתה, <strong>תנו</strong>
 <strong>רבנן</strong> <small>[שנו חכמים]:</small> <strong>זקנה שעברו עליה שלש עונות</strong> בלא שראתה דם, <strong>ו</strong>בעונה שלאחר מכן <strong>ראתה</strong> — <strong>דיה שעתה.</strong> <strong>ו</strong>כן אם <strong>עוד עברו עליה שלש עונות</strong> בלא שראתה, <strong>ו</strong>שוב <strong>ראתה</strong> — עדיין היא בגדר "זקנה" ש<strong>דיה שעתה.</strong> <strong>ו</strong>אולם אם <strong>עוד עברו עליה שלש עונות, ו</strong>שוב <strong>ראתה</strong> — <strong>הרי היא ככל הנשים,</strong> שאף שהשתנה וסתה לתקופת זמן ארוכה יותר, כאשר ראתה דם הריהי <strong>מטמאה מעת לעת ומפקידה לפקידה.</strong>
 <strong>ולא (מיבעיא</strong> <small>[נצרך</small> לומר]<strong>) שכוונה</strong> (שדייקה) בשלוש ראיותיה אלה, שכל פעם ראתה בדיוק לאחר שלוש עונות בינוניות, לאמור לאחר תשעים יום בדיוק, <strong>אלא אפילו פיחתה</strong> במספר הימים שבין ראייה לראייה, <strong>(ואפילו) והותירה</strong> (הוסיפה) על מספר הימים שבין ראייה לראייה, הרי דינה כשאר הנשים, ומטמאה מעת לעת או מפקידה לפקידה.
  ושואלים: מלשון הברייתא:  <strong>"אפילו פיחתה"</strong> ניתן לדייק כך: <strong>ולא מבעיא</strong> <small>[ואין צורך]</small> לומר שדין זה נוהג כאשר <strong>כוונה,</strong> שכל שלוש הראיות היו כולן במרווחים קבועים. ואולם על כך יש לתמוה: <strong>אדרבה</strong> <small>[להיפך]</small> הוא הדבר, שהרי <strong>כי</strong> <small>[כאשר]</small> <strong>כוונה</strong> שלוש ראיותיה במרווחים קבועים, הרי בכך היא <strong>קבעה לה וסתה, ו</strong>כבר למדנו בשיטת ר' דוסא (למעלה ד,ב) שאשה שיש לה וסת קבועה, <strong>דיה שעתה!</strong>
 <strong>וכי תימא</strong> <small>[ואם תאמר]</small> שברייתא זו כשיטת <strong>רבנן</strong> <small>[חכמים]</small> <strong>היא, דפליגי עליה</strong> <small>[שחולקים עליו]</small> על <strong>ר' דוסא, דאמרי</strong> <small>[שאומרים]</small> הם כי אף <strong>אשה שיש לה וסת מטמאה מעת לעת,</strong> אף בכך לא תיושב לשון הברייתא, שכן <strong>איפכא מבעי ליה, ולימא</strong> <small>[ההיפך היה צריך לו</small> לתנא שבברייתא לומר, <small>ו</small>כך <small>לומר]:</small> <strong>ולא</strong> נאמר דין זה שהזקנה הרואה שלוש פעמים לאחר שלוש עונות שב דינה להיות כשאר הנשים דווקא במקרה <strong>שפיחתה</strong> במספר ימי ההפסקה שבין ראייה לראייה <strong>ו</strong>כן כש<strong>הותירה</strong> במספר ימי ההפסקה שבין ראייה לראייה, <strong>אלא אפילו</strong> אם <strong>כוונה,</strong> וכל ראיותיה היו בדיוק לאחר תשעים יום, וקבעה לה בכך וסת, דינה הוא (לדעת חכמים) שמטמאה מעת לעת או מפקידה לפקידה.
  ומשיבים: אכן יש לתקן את לשון הברייתא ו<strong>תני</strong> <small>[שנה]</small> בה כך: <strong>לא שפיחתה והותירה, אלא אפילו כוונה.</strong> <strong>ואיבעית אימא</strong> <small>[ואם תרצה אמור]</small> תירוץ אחר, ש<strong>הכי קאמר</strong> <small>[כך הוא,</small> התנא, <small>אומר]:</small> <strong>ולא</strong> נאמרה הלכה זו במקרה <strong>שכוונה</strong> במדוייק את שלוש ראיותיה לאחר תשעים יום, <strong>אלא</strong> רק במקרה <strong>שפיחתה ו</strong>כן כש<strong>הותירה, אבל</strong> במקרה ש<strong>כוונה</strong> — <strong>קבעה לה</strong> בכך <strong>וסת, ודיה שעתה.</strong> <strong>ו</strong>לפי נוסח זה, ברייתא זו כשיטת <strong>מני</strong> <small>[מי היא]?</small> — כשיטת <strong>ר' דוסא היא.</strong>
 <big>ב</big> שנינו במשנתנו ש<strong>ר' אליעזר אומר</strong> שלא רק האשה הסמוכה לזקנתה, אלא <strong>כל אשה שעברו עליה</strong> שלוש עונות שלא ראתה בהן, דייה שעתה, לכשתראה. ועוד בשיטתו זו של ר' אליעזר <strong>תניא</strong> <small>[שנויה</small> ברייתא<small>],</small> <strong>אמר להם ר'</strong> <strong>אליעזר לחכמים</strong> כהוכחה לשיטתו מ<strong>מעשה</strong> שהיה <strong>בריבה</strong> (צעירה) <strong>אחת ב</strong>יישוב ששמו <strong>היתלו, שהפסיקה</strong> מלראות דם במשך <strong>שלש עונות,</strong> ולאחר מכן ראתה דם, <strong>ובא מעשה</strong> זה <strong>לפני חכמים</strong> לפסוק בו <strong>ואמרו</strong> כי <strong>דיה שעתה.</strong> הרי איפוא שנפסקה ההלכה כשיטתי אף בצעירה.
 <strong>אמרו לו</strong> לר' אליעזר: <strong>אין</strong> פסק הלכה של <strong>שעת הדחק</strong> שמקילים בה, מהוה <strong>ראיה</strong> להלכה כללית. ושואלים: <strong>מאי</strong> <small>[מה,</small> איזו<small>] שעת הדחק</small> היתה שם? <strong>איכא דאמרי</strong> <small>[יש שאומרים]</small> ש<strong>שני</strong> (שנות) <strong>בצורת הוו</strong> <small>[היו],</small> וחסו חכמים מלהפסיד את הטהרות המעטות שהיו אז. ו<strong>איכא דאמרי</strong> <small>[יש שאומרים]</small> שאותה צעירה בהיתלו ב<strong>טהרות אפיש לעבידא</strong> <small>[מרובות התעסקה],</small> ונגעה בהן בפרק הזמן שלפני ראייתה, <strong>וחשו רבנן</strong> <small>[וחששו חכמים]</small> <strong>להפסד</strong> מרובה של <strong>טהרות,</strong> אם יפסקו שמטמאת למפרע.
  ועוד בשיטת ר' אליעזר <strong>תנו רבנן</strong> <small>[שנו חכמים]:</small> <strong>מעשה</strong> אירע באשה שלא היתה סמוכה לזקנתה, שלא ראתה שלוש עונות, ולאחר מכן ראתה, <strong>ועשה</strong> (ופסק הלכה למעשה) <strong>רבי כר' אליעזר</strong> שדייה שעתה. <strong>לאחר שנזכר</strong> רבי שפסק זה הוא כשיטת ר' אליעזר, ולא כחכמים, <strong>אמר: כדי</strong> (כדאי, ראוי) <strong>הוא ר'</strong> <strong>אליעזר לסמוך עליו בשעת הדחק.</strong> ושואלים: <strong>מאי</strong> <small>[מה</small> פירוש<small>]</small> לשון זו הנאמרת בברייתא <strong>"לאחר שנזכר"? אילימא</strong> <small>[אם תאמר]</small> שהכוונה היא: <strong>לאחר שנזכר</strong> רבי ש<strong>אין הלכה כר' אליעזר אלא כרבנן</strong> <small>[כחכמים],</small> אף <strong>בשעת הדחק היכי עביד כוותיה</strong> <small>[כיצד עשה כמותו],</small> והרי אין זו כהלכה?
 <strong>אלא</strong> יש לומר ש<strong>לא איתמר הילכתא</strong> <small>[נאמרה,</small> נקבעה <small>הלכה]</small> <strong>לא כמר</strong> <small>[כחכם זה]</small> <strong>ולא כמר</strong> <small>[כחכם זה],</small> <strong>ומאי</strong> <small>[ומה</small> פירוש<small>]</small> <strong>"לאחר שנזכר"</strong> — <strong>לאחר שנזכר</strong> רבי, שאף שלא נפסקה במפורש הלכה כאחת הדעות במחלוקת זו ואולם הרי זו מחלוקת <strong>דלאו</strong> <small>[שלא]</small> חכם <strong>יחיד</strong> הוא <strong>פליג עליה</strong> <small>[</small>ש<small>חולק עליו]</small> על ר' אליעזר, <strong>אלא רבים פליגי עליה</strong> <small>[חלוקים עליו],</small> והיה ראוי לפסוק כמותם, והוא פסק כר' אליעזר שהוא דעת יחיד, <strong>אמר: כדי הוא ר'</strong> <strong>אליעזר לסמוך עליו בשעת הדחק.</strong>
 <big>ג</big> ובדומה למה ששנינו למעלה במי שפסקה מלראות שלוש עונות, וראתה שוב, דנים במי שטרם הגיע זמנה לראות, וראתה. שכן <strong>תנו רבנן</strong> <small>[שנו חכמים]:</small> ה<strong>תנוקת</strong> (שאינה בת שתים עשרה שנה) שלא הגיע זמנה לראות, שהיא בחזקת מי שאינה רואה דם ("מסולקת דמים"), <strong>וראתה.</strong> מה דינה? <strong>פעם ראשונה</strong> שראתה — <strong>דיה שעתה,</strong> וכן פעם <strong>שניה</strong> שראתה — <strong>דיה שעתה,</strong> ואולם בכך כבר הוחזקה כמי שרואה, ולכן כשתראה בפעם ה<strong>שלישית</strong> — <strong>הרי היא ככל הנשים, ומטמאה מעת לעת ומפקידה לפקידה.</strong>
 ואם לאחר שכבר ראתה שלוש פעמים <strong>עברו עליה שלש עונות</strong> (תקופות ראייה, שהן כתשעים יום), ולא ראתה שוב במשך תקופה זו — הרי היא שבה בכך להגדרתה כ"תינוקת", ולכן אם חזרה <strong>וראתה</strong> דם לאחר תשעים יום אלה — <strong>דיה שעתה,</strong> כשאר הקטנות. <strong>ו</strong>כמו כן אם <strong>עוד</strong> (שוב) <strong>עברו עליה שלש עונות,</strong> ולא ראתה בהן, הרי היא עדיין בגדר זה של "תינוקת", ולכן אם חזרה <strong>וראתה</strong> דם לאחריהן — עדיין דינה הוא שתהא <strong>דיה שעתה.</strong> <strong>ו</strong>אולם אם <strong>עוד עברו עליה</strong> עוד שלש עונות שלא ראתה בהן, <strong>וראתה</strong> שוב לאחר תשעים הימים הללו — שוב אינה נחשבת כ"תינוקת", אלא כזו שנשתנה ווסתה לתקופת זמן ארוכה יותר. ו<strong>הרי היא ככל הנשים, ומטמאה מעת לעת ומפקידה לפקידה.</strong>
 <strong>ו</strong>עוד בדיניה של הקטנה המוחזקת כמי שאינה רואה דם: <strong>כשהגיע זמנה לראות,</strong> כאשר נהיית היא ל"גדולה" בהיותה בת שתים עשרה ויום אחד, וראתה, <strong>פעם ראשונה</strong> שראתה — דינה הוא ש<strong>דיה שעתה,</strong> שכן עד לראייה זו הריהי מוחזקת כמי שאינה רואה דם, ואילו בראייה <strong>שניה</strong> שתראה — הריהי כשאר הנשים הגדולות ו<strong>מטמאה מעת לעת ומפקידה לפקידה.</strong> ואם <strong>עברו עליה שלש עונות</strong> שאמורה לראות בהן (תשעים יום), ולא ראתה, <strong>ו</strong>לאחר תשעים יום אלה שוב <strong>ראתה</strong> — <strong>דיה שעתה,</strong> וכשיטת ר' אליעזר שבמשנתנו הסבור שנוהג דין זה בכל אשה (ולא רק בזו הסמוכה לזקנתה). ומעתה דנים בדברי הברייתא.
 <strong>אמר מר</strong> <small>[החכם</small> שבברייתא] בדין התינוקת שהוחזקה לראות דם, שאם לאחר מכן <strong>עברו עליה שלש עונות</strong> שלא ראתה בהן, ואחר כך ראתה — <strong>דיה שעתה.</strong>
## דף י.
 ומעתה יש מקום לדון בשאלה, קטנה שלא הגיע זמנה לראות ועברו עליה שלוש עונות בהן ראתה ו<strong>הדר קחזיא</strong> <small>[חזרה</small> ו<small>ראתה]</small> <strong>בעונות,</strong> כלומר, שלש פעמים בהפסקה של עונה (שלושים יום) ביניהם, <strong>מאי</strong> <small>[מה]</small> דינה, האם מטמאה מעת לעת או דיה שעתה? <strong>אמר רב גידל, אמר רב: פעם ראשונה ושניה</strong> — <strong>דיה שעתה, שלישית</strong> — <strong>מטמאה מעת לעת ומפקידה לפקידה.</strong>
 עוד שנינו בברייתא שאם לאחר שפסקה שלוש עונות וראתה <strong>ועוד עברו עליה שלש עונות</strong> שלא ראתה בהן, <strong>וראתה</strong> שוב לאחריהן — <strong>דיה שעתה.</strong> ומעתה דנים אם לאחר מכן <strong>הדר קחזיא</strong> <small>[חזרה וראתה]</small> <strong>בעונות מאי</strong> <small>[מה]</small> יהא דינה, האם מטמאה מעת לעת ומפקידה לפקידה, או דיה שעתה?
 <strong>אמר רב כהנא, אמר רב גידל, אמר רב: פעם ראשונה</strong> — <strong>דיה שעתה, שניה</strong> — <strong>מטמאה מעת לעת ומפקידה לפקידה.</strong>
 ומעתה דנים בגוף הברייתא: הברייתא <strong>מני</strong> <small>[</small>כשיטת <small>מי היא]?</small> — כשיטת <strong>רבי היא,</strong> ש<strong>אמר</strong> כלל בדיני החזקות: <strong>בתרי זימני הוי</strong> <small>[בשתי פעמים נהיית]</small> <strong>חזקה</strong> ולכן בפעם השלישית הריהי ככל הנשים, אחר שהוחזקה על ידי שתי הראיות הקודמות.
  ואולם מעתה <strong>אימא סיפא</strong> <small>[אמור</small> את <small>סוף]</small> הברייתא: <strong>עברו עליה שלש עונות</strong> שלא ראתה בהן, <strong>ו</strong>אחר כך שוב <strong>ראתה</strong> — <strong>דיה שעתה,</strong> והרי בכך <strong>אתאן</strong> <small>[באנו]</small> <strong>ל</strong>שיטת <strong>ר' אליעזר,</strong> שכל אשה שלא ראתה שלוש עונות דיה שעתה!
 <strong>וכי תימא</strong> <small>[ואם תאמר]</small> כי הברייתא כשיטת <strong>רבי היא, ו</strong>אולם <strong>ב</strong>דין זה של <strong>עונות</strong> <strong>סבר לה</strong> <small>[סבור הוא]</small> <strong>כר' אליעזר, ו</strong>אולם על כך יש להקשות: <strong>מי סבר לה</strong> <small>[האם</small> אכן סבור הוא רבי כר' אליעזר בכך<small>]?</small> <strong>והא</strong> <small>[והרי]</small> מסופר שאירע ופסק רבי כר' אליעזר, <strong>שלאחר שנזכר</strong> רבי שמחלוקת יחיד ורבים היא, וראוי היה לפסוק כרבים החולקים על ר' אליעזר, <strong>קאמר</strong> <small>[אמר]</small> כי ניתן לסמוך על שיטת ר' אליעזר בשעת הדחק, משמע שמלכתחילה אין רבי פוסק כר' אליעזר! <strong>אלא</strong> יש לומר בשיטת הברייתא כי כ<strong>ר' אליעזר היא, ו</strong>אולם <strong>ב</strong>דין ה<strong>וסתות סבר לה</strong> <small>[סבור הוא]</small> <strong>כרבי</strong> שדי בשתי פעמים כדי לקבוע חזקה.
 <big>א</big> ועוד בדיני התינוקת. <strong>כתם</strong> דם שנמצא בבגד של תינוקת שעדיין לא הגיע זמנה לראות וראתה שלוש ראיות, אם נמצא כתם זה בפרק הזמן <strong>שבין</strong> ראייה <strong>ראשונה ו</strong>ראייה <strong>שניה</strong> שלה — <strong>טהור</strong> הכתם מלטמא אותה, שכיון שאינה מוחזקת לראות לא גזרו על כתמיה. ואולם אם נמצא בפרק הזמן <strong>שבין</strong> ראייה <strong>שניה ושלישית</strong> — <strong>חזקיה אמר: טמא.</strong> <strong>ר'</strong> <strong>יוחנן אמר: טהור.</strong> ומסבירים את השיטות החלוקות: <strong>חזקיה אמר: טמא, כיון</strong> שדינה הוא ש<strong>אילו</strong> לא היה זה כתם אלא <strong>חזיא</strong> <small>[ראתה]</small> דם ממש בפרק זמן זה — היתה <strong>מטמאה, כתמה נמי</strong> <small>[גם כן]</small> — <strong>טמא.</strong> <strong>ור' יוחנן אמר: טהור, כיון</strong> ש<strong>לא אתחזקה</strong> <small>[הוחזקה]</small> <strong>בדם,</strong> שהרי לא ראתה דם ממש אלא שתי פעמים — <strong>כתמה נמי לא מטמינן לה</strong> <small>[גם כן אין אנו מטמאים אותה].</small>
## דף י:
 <strong>מתקיף לה</strong> <small>[מקשה עליה,</small> על שיטת חזקיה<small>]</small> <strong>ר' אלעאי: וכי מה</strong> ההבדל <strong>בין זו</strong> התינוקת שמחמירים בה שכתמה טמא, אף שעדיין לא ראתה דם המטמאה למפרע, <strong>ל</strong>בין ה<strong>בתולה</strong> שנישאת <strong>ש</strong>כל עוד <strong>דמיה טהורין</strong> אף כתמה טהור, ומניחים שכתם זה מדם בתולים בא? <strong>אמר ליה</strong> <small>[לו]</small> <strong>ר' זירא</strong> בתשובה: <strong>זו</strong> הבתולה שנישאת <strong>שירפה</strong> (דמה, דם בתוליה) <strong>מצוי</strong> הוא, ולכן גם תולים בו את הכתם. <strong>ו</strong>אילו <strong>זו</strong> התינוקת <strong>אין שירפה</strong> (דמה, דם טהרה) <strong>מצוי</strong> שנוכל לתלות בו את הכתם שמצאה.
 <big>א</big> ועוד בדיני כתם התינוקת. <strong>אמר עולא, אמר ר'</strong> <strong>יוחנן משום</strong> (בשם) <strong>ר' שמעון בן יהוצדק: תינוקת שלא הגיע זמנה לראות</strong> דם, <strong>וראתה</strong> ב<strong>פעם ראשונה ושניה</strong> — עדיין לא הוחזקה בכך להיחשב כמי שרואה, ועדיין בגדר מסולקת דמים היא, ולכן <strong>רוקה ומדרסה בשוק טהור,</strong> אף שכרגיל רוק הנמצא בשוק וכן מדרס האשה מטמאים מספק. וכן <strong>כתמה</strong> של תינוקת זו <strong>נמי</strong> <small>[גם כן]</small> <strong>טהור</strong> הוא. והעיר עולא: <strong>ולא ידענא</strong> <small>[ואין אני יודע]</small> <strong>אם</strong> הלכה זו ששמעתי מר' יוחנן הינה <strong>דידיה</strong> <small>[שלו]</small> של ר' יוחנן עצמו, <strong>אם</strong> הלכה זו היא <strong>דרביה</strong> <small>[של רבו],</small> ר' שמעון בן יהוצדק.
  ושואלים:  <strong>למאי נפקא מינה</strong> <small>[למה,</small> לאיזה ענין יש <small>תוצאה</small> <small>מזה</small> אם היא שלו או של רבו<small>]?</small> ומשיבים: אם דברים אלו הם של ר' שמעון בן יהוצדק רבו, יש בכך <strong>למיהוי</strong> <small>[לגרום שיהיו]</small> <strong>דבריו של</strong> חזקיה החולק על ר' יוחנן (בעמוד הקודם) וסבור שלאחר שתי ראיות של הקטנה מטמא כתמה, נחשבים כדעתו של <strong>אחד במקום</strong> (כנגד) דעתם של <strong>שנים</strong> (ר' יוחנן ורבו ר' שמעון בן יהוצדק) שאינם סבורים כן. ואילו דברים אלה הם של ר' יוחנן עצמו, הרי זו מחלוקת שקולה, דעת חכם אחד מול דעת חכם אחר.
  ונמסר בענין זה, <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>וכל נחותי ימא</strong> <small>[יורדי הים]</small> הבאים מהפלגה בים, <strong>אמרוה</strong> להלכה זו של כתם התינוקת <strong>כ</strong>הלכה שנמסרה בשם <strong>ר' שמעון בן יהוצדק,</strong> ומזה תלמד שדעת שני חכמים היא, והלכה איפוא כר' יוחנן.
 <big>ב</big> <strong>אמר רב חלקיה בר טובי: תינוקת שלא הגיע זמנה לראות,</strong> וראתה, <strong>אפילו</strong> היתה בראייה זו <strong>שופעת</strong> (רואה ברצף) דם <strong>כל שבעה</strong> ימים של נידות — <strong>אינה</strong> נחשבת זו <strong>אלא ראיה אחת,</strong> ועדיין היא בגדר "מסולקת דמים" ודיה שעתה עד שתראה עוד שתי פעמים. ותוהים על לשונו: ממה שאמר <strong>"אפילו שופעת"</strong> ניתן לדייק שאפילו במקרה זה כך הוא דינה, <strong>ולא מבעיא</strong> <small>[נצרכה</small> לומר<small>]</small> שנוהג דין זה כש<strong>פוסקת</strong> מלראות ורואה לאחר מכן שוב. ואולם על כך יש לשאול: <strong>אדרבה</strong> <small>[להיפך]</small> חידוש דין גדול יותר הוא ב<strong>פוסקת,</strong> שכן אף שלכאורה <strong>הויא לה</strong> <small>[הרי היא]</small> <strong>כשתי ראיות,</strong> הרי זה נחשב לה כראיה אחת, ובוודאי שכן הוא הדין בשופעת ברצף כל שבעה!
 <strong>אלא</strong> כך צריך לשנות בדברי רב חלקיה בר טובי: <strong>תינוקת שלא הגיע זמנה לראות, ושופעת כל שבעה</strong> — <strong>אינה אלא ראיה אחת.</strong> אבל אם פסקה מלראות בתוך השבעה, וחזרה וראתה שוב, הרי זה נחשב לה כשתי ראיות.
 <strong>אמר רב שימי בר חייא:</strong> הבתולה ה<strong>מדלפת,</strong> שמפעם לפעם מטפטף הדם, ובלא הפסק ניכר בין טיפה לטיפה, <strong>אינה</strong> נחשבת כלל <strong>כרואה</strong> דם. ותוהים: <strong>והא קחזיא</strong> <small>[והרי היא רואה]</small> דם, וכיצד אפשר לומר שאינה נחשבת כרואה דם! אלא יש לתקן את הלשון, ו<strong>אימא</strong> <small>[אמור]</small> כך: המדלפת <strong>אינה</strong> נחשבת <strong>כשופעת</strong> דם שכל ראיותיה נחשבות כראייה אחת, <strong>אלא</strong> היא נחשבת <strong>כפוסקת</strong> בראיותיה, אף שרואה טיפות ברצף.
  ותוהים על כך: <strong>מכלל</strong> הדברים אתה למד שה<strong>שופעת</strong> שאמרנו שנחשב לה כראיה אחת היא זו שדמה זורם ברצף, ו<strong>כי נהרא</strong> <small>[כמו נהר],</small> והרי לא ייתכן שתראה אשה כך במשך שבעה ימים! <strong>אלא</strong> יש לחזור ולתקן את לשון הדברים, וכך <strong>אימא</strong> <small>[אמור]</small> אותם: המדלפת <strong>אינה אלא כשופעת,</strong> שנחשב לה הטפטוף הרצוף כשפיעה מתמשכת.
 <big>ג</big> <strong>תנו רבנן</strong> <small>[שנו חכמים]:</small> <strong>חזקה</strong> היא ש<strong>בנות ישראל עד שלא הגיעו לפרקן</strong> (זמנן לראות דם נידות) — <strong>הרי הן בחזקת טהרה, ואין</strong> צורך שתהיינה <strong>הנשים</strong> הבוגרות והמנוסות בדבר <strong>בודקות אותן.</strong> ואולם <strong>משהגיעו לפרקן</strong> — <strong>הרי הן בחזקת טומאה.</strong> שיש להניח שכבר זבו דם נדות, אלא שלא הבחינו בדבר, וכיון שאין הן יודעות כיצד לבדוק, אין לסמוך על בדיקתן, <strong>ו</strong>לכן <strong>נשים</strong> הבקיאות בדבר הן ה<strong>בודקות אותן.</strong>
 <strong>ר'</strong> <strong>יהודה אומר: אין בודקין אותן ב</strong>הכנסת <strong>יד</strong> לפתח הרחם, <strong>מפני ש</strong>בכך הריהן <strong>מעוותות</strong> (מקלקלות) <strong>אותן</strong> על ידי שריטה שעלולה להיגרם כתוצאה מהכנסת יד, ואפשר יהיה לחשוב שהדם (שבא על ידי שריטה זו) הוא דם נדה. <strong>אלא</strong> הדרך הנכונה היא שהנשים <strong>סכות</strong> (מושחות, מורחות) <strong>אותן בשמן מבפנים</strong> ובאופן זה לא תיגרם כל שריטה פנימית, <strong>ומקנחות</strong> (מנגבות, מנקות) <strong>אותן מבחוץ, והן</strong> (הבנות) מכאן ואילך <strong>נבדקות מאיליהן</strong> (מעצמן), שכאשר יגיע זמנן יוצא הדם בנחת (על ידי השמן שבפנים).
 <big>ד</big> שנינו במשנתנו כי לדעת תנא קמא המעוברת משעה שהוכר העובר, וכן המניקה משעה שהתחילה להניק, אם ראו דם דיין שעתן. ואילו <strong>ר' יוסי אומר</strong> שה<strong>מעוברת</strong> והמניקה דיין שעתן רק משעברו עליהן שלוש עונות, ולא ראו בהן דם. ונמסר כי <strong>תני</strong> <small>[שנה]</small> ה<strong>תנא</strong> (חוזר המשניות בבית המדרש) <strong>קמיה</strong> <small>[לפני]</small> <strong>ר' אלעזר</strong> את משנתנו בלשון זו, <strong>ר' יוסי אומר: מעוברת ומניקה שעברו עליה שלש עונות</strong> שלא ראתה בהן — <strong>דיה שעתה.</strong> <strong>אמר ליה</strong> <small>[לו]</small> ר' אלעזר: גירסת משנה זו שבידיך, תמוהה היא, שהרי <strong>פתחת בתרי</strong> <small>[בשתים] ("מעוברת ומניקה"),</small> <strong>וסיימת בחדא</strong> <small>[באחת]</small> ("שעברו עליה", "דיה שעתה")!
 <strong>דלמא</strong> <small>[שמא]</small> גירסא זו במשנה "האשה ה<strong>מעוברת והיא מניקה</strong> שעברו עליה שלש עונות — דייה שעתה", היא ש<strong>קאמרת</strong> <small>[אומר אתה], שחלק מתקופת שלוש העונות בהן לא ראתה היתה בימי עיבורה וחלק בימי הנקתה,</small> <strong>ומילתא</strong> <small>[ודבר]</small> הלכה <strong>אגב אורחיה</strong> <small>[דרך אגב]</small> כך <strong>קא משמע לן</strong> <small>[הוא,</small> ר' יוסי <small>השמיע לנו],</small> ש(נחשבים) <strong>לה</strong> ומצטרפים <strong>לימי מניקותה,</strong> <strong>ו</strong>כן <strong>ימי מניקותה עולין לה</strong> להשלים למנין שלוש עונות <strong>לימי עיבורה</strong> אם אין בכל אחת מהן שלוש עונות שלא ראתה בהן. <strong>כדתניא</strong> <small>[כמו ששנויה</small> ברייתא<small>]:</small> להשלים <strong>לימי מניקותה, וימי מניקותה עולין לה</strong> להשלים <strong>לימי עיבורה.</strong>
 ומפרטים: <strong>כיצד</strong> היא השלמה זו? היתה מעוברת ו<strong>הפסיקה</strong> מלראות <strong>שתים</strong> (שתי עונות) <strong>בימי עיבורה, ו</strong>כשילדה והניקה את בנה הפסיקה עוד עונה <strong>אחת בימי מניקותה,</strong> או שהיתה מניקה את בנה והפסיקה לראות <strong>שתים בימי מניקותה ו</strong>אחר כך נתעברה שוב והפסיקה שוב עונה <strong>אחת בימי עיבורה.</strong> או שלא ראתה עונה <strong>אחת ומחצה בימי עיבורה ו</strong>עונה <strong>אחת ומחצה בימי מניקותה</strong> — הרי הן <strong>מצטרפות לשלש עונות,</strong> ואם ראתה לאחר מכן — דיה שעתה.
  ושואלים:  <strong>בשלמא</strong> <small>[נניח]</small> אפשרות ש<strong>ימי ימי עיבורה עולין לה לימי מניקותה, משכחת לה</strong> <small>[מוצא אתה אותה],</small> ובאופן זה: <strong>דקמניקה ואזלא</strong> <small>[שהיא מניקה והולכת],</small> <strong>ו</strong>לאחר מכן היא <strong>מיעברה</strong> <small>[מתעברת],</small> <strong>אלא</strong> אפשרות זו ש<strong>ימי מניקותה עולין לה לימי עיבורה, היכי משכחת לה</strong> <small>[איך אתה מוצא אותה],</small> והרי בגמר הריונה, בלידה עצמה, ראתה דם, ואין איפוא פרק זמן של שלוש עונות שלא ראתה בו?
  ומשיבים:  <strong>איבעית אימא</strong> <small>[אם תרצה אמור]</small> כהסבר לדבר, שמדובר בברייתא זו <strong>בלידה יבשתא</strong> <small>[יבשה]</small> שהיתה הלידה בלא דם. <strong>ואיבעית אימא</strong> <small>[ואם תרצה אמור]</small> כתירוץ <strong>שדם נדה</strong> הוא <strong>לחוד, ודם לידה לחוד,</strong> ואין בראיית דם לידה להפריד בין התקופה שלא ראתה בימי עיבורה והתקופה שלא ראתה בימי הנקתה שלאחר הלידה, ומצטרפות שתי התקופות לכלל שלוש עונות שלא ראתה בהן. <strong>ואיבעית אימא</strong> <small>[ואם תרצה אמור]</small> כתירוץ נוסף, שאכן <strong>תני</strong> <small>[שנה]</small> בברייתא זו רק <strong>חדא</strong> <small>[אחת]</small> מהלכותיה, שימי עיבורה עולים לימי מניקותה, ואל תשנה בה את ההלכה השניה, שאינה אפשרית.
 <big>ה</big> שנינו במשנתנו בדין האשה המסולקת דמים: <strong>במה</strong> (באיזה ענין) <strong>אמרו</strong> חכמים כי אם ראתה דם <strong>דיה שעתה</strong> — בראייה ראשונה, אבל בראייה שניה, הריהי מטמאה מעת לעת ומפקידה לפקידה. ונחלקו חכמים בכוונת הדברים. שכן <strong>אמר רב:</strong> מה ששנינו שדיין שעתן רק בראייה הראשונה הרי זה <strong>אכולהו</strong> <small>[על כולם],</small> על כל ארבעת המקרים הנזכרים במשנה — בתולה, זקנה, מעוברת, ומניקה.
 <strong>ו</strong>אילו <strong>שמואל אמר: לא שנו</strong> חכמים במשנתנו דברים אלה <strong>אלא</strong> בדינן של <strong>בתולה וזקנה</strong> שראו דם, שדיין שעתן בראייה ראשונה בלבד, <strong>אבל מעוברת ומניקה</strong> שראו דם — <strong>דיין</strong> שעתן של המעוברות <strong>כל ימי עיבורן,</strong> וכן <strong>דיין</strong> של המניקות <strong>כל ימי מניקותן,</strong> ואף בראיות שראו לאחר ראיה ראשונה.
 <strong>וכן</strong> נחלקו במחלוקת זו חכמים אחרים, שכך <strong>אמר ר'</strong> <strong>שמעון בן לקיש:</strong> דברים אלה שבמשנתנו אמורים <strong>אכולהו</strong> <small>[על כולם],</small> על כל ארבע הנשים הנזכרות בה כמסולקות דמים, <strong>ו</strong>אילו <strong>ר' יוחנן אמר: לא שנו</strong> דברים אלה <strong>אלא</strong> בדינה של ה<strong>בתולה וזקנה, אבל מעוברת ומניקה</strong> — <strong>דיין</strong> שעתן של המעוברות <strong>כל ימי עיבורן,</strong> ואף בראייה שניה והלאה, וכן <strong>דיין</strong> שעתן של המניקות <strong>כל ימי מניקותן.</strong> ומציעים: מחלוקת זו שנחלקו בה אמוראים הריהי <strong>כ</strong>מחלוקת <strong>תנאי</strong> <small>[תנאים]</small> שנחלקו באותו נושא. שכן שנינו: <strong>מעוברת ומניקה שהיו</strong>
## דף יא.
 רואות כמה פעמים דם, ואפילו היו <strong>שופעות דם ובאות</strong> (רואות ראיות רבות וממושכות) — הריהן בגדר מסולקות דמים, ולכן <strong>דיין</strong> שעתן. ודבר זה אמור בנשים המעוברות לאורך <strong>כל ימי עיבורן</strong> (הריונן), <strong>ו</strong>אצל המניקות <strong>דיין</strong> שעתן לאורך <strong>כל ימי מניקותן</strong> (הנקתן), אלו <strong>דברי ר'</strong> <strong>מאיר.</strong> <strong>ר'</strong> <strong>יוסי ור' יהודה ור' שמעון אומרים: לא אמרו</strong> חכמים שמעוברות ומניקות שראו דם <strong>דיין שעתן אלא בראייה ראשונה</strong> בלבד, <strong>אבל ב</strong>ראייה <strong>שניה</strong> הריהי ככל הנשים, ו<strong>מטמאה מעת לעת ומפקידה לפקידה.</strong> הרי שמחלוקת רב ושמואל, וכן מחלוקת ר' שמעון בן לקיש ור' יוחנן, הריהן כמחלוקת זו של תנאים.
 <big>א</big> <strong>ו</strong>עוד שנינו במשנתנו ש<strong>אם ראתה</strong> האשה המסולקת דמים ראייה <strong>ראשונה</strong> מאונס, אף בראייתה השניה דיה שעתה. ובענין ראייה מאונס <strong>אמר רב הונא:</strong> אם <strong>קפצה</strong> האשה <strong>ו</strong>בעקבות הקפיצה <strong>ראתה</strong> דם, הרי זו ראייה מאונס, ודיה שעתה. ואולם אם <strong>קפצה</strong> פעם אחרת <strong>וראתה</strong> שוב דם, וחזרה ו<strong>קפצה ו</strong>שוב <strong>ראתה</strong> דם — <strong>קבעה לה</strong> בכך <strong>וסת.</strong> ומבררים את דבריו: <strong>למאי</strong> <small>[למה],</small> איזה קביעות וסת היא זו? <strong>אילימא</strong> <small>[אם תאמר]</small> שקבעה לה בכך וסת <strong>לימים,</strong> שאם כל שלוש הקפיצות שבעקבותיהן ראתה דם היו באותו יום בשבוע, קבעה לה בכך וסת לאותו יום, שמכאן ואילך אם תראה שוב באותו יום בשבוע, ואפילו בלא שקפצה קודם לכן — דייה שעתה. וכן שמכאן ואילך עליה לבדוק עצמה בבוא אותו יום בשבוע, ואם לא בדקה הריהי טמאה מספק — אי אפשר לומר כן, שהרי כל ראיותיה היו בעקבות קפיצה, ואין לקבוע לה וסת לימים, בלא שקפצה, והראיה לכך: <strong>הא</strong> <small>[הרי]</small> ב<strong>כל יומא</strong> <small>[יום]</small> ש<strong>לא קפיץ</strong> <small>[לא קפצה]</small> בו, <strong>לא חזאי</strong> <small>[לא ראתה],</small> ומכאן שוסתה תלוי בקפיצה!
 <strong>אלא</strong> אם תאמר שכוונת רב הונא שקבעה לה בכך וסת <strong>לקפיצות,</strong> שמכאן ואילך בכל יום בשבוע שתקפוץ, הריהי חייבת לבדוק עצמה, ואם לא בדקה — הריהי טמאה מספק. <strong>ו</strong>אולם אף זה מוקשה, שכן <strong>התניא</strong> <small>[הרי שנויה</small> ברייתא<small>]:</small> <strong>כל</strong> קביעות וסת <strong>שתקבענה</strong> האשה <strong>מחמת אונס, אפילו</strong> שבה וראתה דם בעקבות אותו אונס כמה ו<strong>כמה פעמים</strong> — <strong>לא קבעה</strong> לה בכך <strong>וסת!</strong> ודנים: <strong>מאי לאו</strong> <small>[האם לא]</small> הכוונה היא ש<strong>לא קבעה וסת כלל,</strong> אף לא לקפיצות!
  ומשיבים:  <strong>לא,</strong> הכוונה היא שאם ראתה כמה פעמים מתוך אונס כגון קפיצות, וכולן התרחשו ביום מסויים בשבוע, <strong>לא קבעה וסת לימים לחודייהו</strong> <small>[לעצמם],</small> שאין היא צריכה לבדוק בכל שבוע באותו יום, אם לא קפצה בו. <strong>ו</strong>כמו כן לא קבעה לה וסת <strong>לקפיצות לחודייהו</strong> <small>[לעצמן],</small> שאין היא צריכה לבדוק עצמה בכל פעם שתקפוץ. <strong>אבל קבעה לה</strong> בכך <strong>וסת לימים ולקפיצות</strong> ביחד, שמכאן ואילך אם תקפוץ באותו יום בשבוע, הריהי צריכה לבדוק עצמה, ככל אשה שקבועה לה וסת, ואם לא בדקה, הריהי טמאה מספק. ותוהים על הסבר זה: מה שלא קבעה לה בכך וסת <strong>לימים לחודייהו</strong> <small>[לעצמם]</small> <strong>פשיטא</strong> <small>[פשוט,</small> מובן מאליו] הוא, שהרי אחת מהסיבות לראיותיה היא הקפיצות, ובלעדיהן אינה קובעת וסת! <strong>אמר רב אשי:</strong> מדובר בברייתא ב<strong>כגון דקפיץ בחד</strong> <small>[שקפצה באחד,</small> ביום ראשון<small>]</small> <strong>בשבת</strong> (בשבוע), <strong>וחזאי</strong> <small>[וראתה],</small> <strong>וקפיץ בחד</strong> <small>[וקפצה</small> שוב <small>ב</small>יום <small>אחד,</small> בראשון<small>]</small> <strong>בשבת</strong> שלאחר מכן <strong>וחזאי</strong> <small>[וראתה]</small> שוב, <strong>וב</strong>יום <strong>שבת</strong> שלאחריה <strong>קפצה ולא חזאי</strong> <small>[ראתה],</small> <strong>ו</strong>אולם <strong>ל</strong>מחרת ב<strong>חד</strong> <small>[באחד]</small> <strong>בשבת חזאי</strong> <small>[ראתה]</small> <strong>בלא קפיצה.</strong>
 ומעתה יש מקום לדברי הברייתא, שכן <strong>מהו דתימא</strong> <small>[שתאמר]:</small> בכך שבפעם השלישית קפצה בשבת ולא ראתה ואילו ביום ראשון בשבוע ראתה אף שלא קפצה, <strong>איגלאי מילתא</strong> <small>[התברר הדבר]</small> <strong>למפרע</strong> שגם בשתי הראיות הקודמות שראתה כשקפצה ביום ראשון <strong>דיומא</strong> <small>[שהיום]</small> המסויים הזה בשבוע <strong>הוא דקגרים</strong> <small>[שגרם]</small> לה לראות דם בפעמים הקודמות, <strong>ולא</strong> ה<strong>קפיצה,</strong> ומעתה נאמר שקבעה לה בכך וסת לימים בלבד ובלא קפיצות, לכן באה הברייתא ו<strong>קא משמע לן</strong> <small>[משמיעה לנו]</small> שה<strong>קפיצה נמי</strong> <small>[גם כן]</small> שקפצה <strong>אתמול</strong> בפעמים הקודמות ביום שבת <strong>גרמא</strong> <small>[גורמת]</small> גם היא לראייה שראתה ביום ראשון, <strong>והאי</strong> <small>[וזה]</small> ש<strong>לא חזאי</strong> <small>[ראתה]</small> אתמול לאחר שקפצה, הרי זה <strong>משום דאכתי</strong> <small>[שעדיין]</small> <strong>לא מטא</strong> <small>[הגיע]</small> <strong>זמן קפיצה</strong> שבעקבותיה היא רואה, שהוא ביום ראשון.
 <strong>לישנא אחרינא</strong> <small>[לשון אחרת]</small> למהלך סוגיא זו, <strong>אמר רב הונא:</strong> אם <strong>קפצה</strong> האשה <strong>ו</strong>בעקבות כן <strong>ראתה</strong> דם, וחזרה ושוב <strong>קפצה ו</strong>שוב <strong>ראתה,</strong> וכן בפעם שלישית <strong>קפצה וראתה</strong> דם — <strong>קבעה לה</strong> בכך <strong>וסת לימים ולא לקפיצות.</strong> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אמר רב אשי:</strong> כגון <strong>דקפיץ בחד</strong> <small>[שקפצה ב</small>יום <small>ראשון]</small> <strong>בשבת</strong> (בשבוע) <strong>וחזאי</strong> <small>[וראתה],</small> וחזרה <strong>וקפיץ בחד</strong> <small>[וקפצה</small> שוב <small>ב</small>יום <small>ראשון]</small> <strong>בשבת וחזאי</strong> <small>[וראתה],</small> <strong>וב</strong>יום <strong>שבת קפצה ולא חזאי</strong> <small>[ולא ראתה],</small> <strong>ו</strong>אולם <strong>לחד בשבת (אחרינא) חזאי</strong> <small>[וב</small>יום <small>ראשון בשבוע אחר ראתה]</small> <strong>בלא קפיצה, דהתם</strong> <small>[ששם]</small> במקרה שכזה, הרי מעתה <strong>איגלאי מילתא</strong> <small>[התברר הדבר]</small> <strong>דיומא</strong> <small>[שהיום]</small> <strong>הוא דקא גרים</strong> <small>[שגרם]</small> את הראיות אף בפעמים הקודמות, שהרי ראתה בפעם השלישית ביום ראשון, אף שלא קפצה בו. ואילו ביום שבת, שקפצה בו, לא ראתה.
 <big>ב משנה</big> <strong>אף על פי שאמרו</strong> שאשה שיש לה וסת שראתה דם שלא בזמן וסתה, אינה מטמאה למפרע, ו<strong>דיה שעתה,</strong> ואין לחשוש שיצא הדם לפני כן, מכל מקום <strong>צריכה</strong> אשה זו, ככל שאר הנשים <strong>להיות בודקת</strong> בכל יום כדי לדעת שהיא טהורה, לבל תטמא טהרות שהיא עוסקת בהן. <strong>חוץ מן הנדה</strong> בתוך שבעת ימי נדתה, שבהן היא טמאה בין כה וכה. <strong>ו</strong>כן <strong>ה</strong>אשה שילדה ועתה הריהי <strong>יושבת על דם טוהר,</strong> אינה צריכה לבדוק, שהרי אף אם תראה דם, הריהי טהורה.
 <strong>ו</strong>עוד בדיני בדיקה: אף האשה שיש לה וסת, צריכה שתהא <strong>משמשת</strong> מיטתה <strong>בעדים</strong> (פיסות בד שבודקת בהם), לפני ואחרי התשמיש. <strong>חוץ מיושבת על דם טוהר</strong> שאינה צריכה לכך, <strong>ו</strong>חוץ מן ה<strong>בתולה</strong> שזה לה תשמיש ראשון, שכל ארבעת הימים שלאחר הבעילה אינה צריכה לבדוק, שאף אם תמצא דם — טהורה היא, <strong>ש</strong>כן <strong>דמיה</strong> (דמי בתוליה) הריהם <strong>טהורים.</strong>
 <strong>ו</strong>עוד בהלכות בדיקה: <strong>פעמים</strong> בכל יום <strong>צריכה</strong> כל אשה <strong>להיות בודקת</strong> עצמה, ב<strong>שחרית,</strong> שמא ראתה בלילה, <strong>ובין השמשות,</strong> שמא ראתה ביום, <strong>ו</strong>כן צריכה היא לבדוק <strong>בשעה שהיא עוברת</strong> (עומדת, קרובה) <strong>לשמש את ביתה,</strong> כלומר, לתשמיש עם בעלה. ובדיני בדיקה, <strong>יתירות עליהן</strong> על שאר הנשים, הן הנשים ה<strong>כהנות,</strong> שהן בודקות גם <strong>בשעה שהן</strong> רוצות להיות <strong>אוכלות בתרומה.</strong> <strong>ר'</strong> <strong>יהודה</strong> מוסיף ו<strong>אומר:</strong> הנשים הכהנות צריכות לבדוק <strong>אף בשעת עברתן</strong> (סיומן) <strong>מלאכול בתרומה,</strong> כדי לברר אם לא ראו דם בתוך אכילתן.
 <big>ג גמרא</big> שנינו במשנתנו כי כל הנשים צריכות לבדוק, ואף אשה שיש לה וסת, <strong>חוץ מן הנדה,</strong> שזו <strong>בתוך ימי נדתה לא בעי</strong> <small>[אינה צריכה]</small> <strong>בדיקה.</strong>
 ושואלים: <strong>הניחא</strong> <small>[זה נוח]</small> <strong>ל</strong>דעת <strong>ר' שמעון בן לקיש,</strong> ש<strong>אמר: אשה קובעת לה וסת בתוך</strong> אחד עשר <strong>ימי זיבתה</strong> שבין נדה לנדה, בהסתמך על ראייה בתוך הימים האלה, <strong>ו</strong>אולם <strong>אין אשה קובעת לה וסת</strong> אם ראתה <strong>בתוך ימי נדתה.</strong> ולפי זה <strong>שפיר</strong> <small>[יפה,</small> מובן<small>]</small> מה ששנינו במשנתנו שאין הנדה צריכה לבדוק בתוך ימי נדתה. <strong>אלא ל</strong>דעת <strong>ר' יוחנן</strong> ש<strong>אמר</strong> <strong>שאשה קובעת לה וסת בתוך ימי נדתה,</strong> אם כן <strong>תבדוק</strong> הנדה בתוך ימי נדתה, אם ראתה דם, שהרי אפשר שתראה, ו<strong>דילמא קבעה</strong> <small>[שמא תיקבע]</small> <strong>לה וסת</strong> בהסתמך על ראייה זו!
 ומשיבים: <strong>אמר לך</strong> <small>[יכול היה לומר לך]</small> <strong>ר' יוחנן: כי אמינא אנא</strong> <small>[כאשר אמרתי אני]</small> את שיטתי זו, הרי זה רק <strong>היכא דחזיתיה</strong> <small>[היכן,</small> במקרה, <small>שראתה אותו,</small> את הדם<small>]</small> בתחילה, שלא ראתה דם קודם לכן, והרי הדבר דומה כבא <strong>ממעין סתום.</strong> <strong>אבל</strong> אם <strong>חזיתיה</strong> <small>[ראתה אותו]</small> לאחר שכבר ראתה דם, והוא בתוך ימי נידותה, והרי הדבר דומה כבא <strong>ממעין פתוח</strong> — בזה <strong>לא אמרי</strong> <small>[אמרתי]</small> שתיקבע וסת על סמך ראייה זו.
 <big>ד</big> עוד שנינו במשנתנו כי היושבת על דם טוהר אינה צריכה בדיקה כשאר הנשים. ודנים בדבר: בפירוש הלשון "<strong>והיושבת על דם טוהר" קא סלקא דעתך</strong> <small>[עולה על דעתנו]</small> לומר כי הכוונה היא לאשה ה<strong>מבקשת לישב על דם טוהר,</strong> שהסתיימו ימי טומאתה ועומדת היא לפתוח בימי טהרתה, ובאה משנתנו להשמיענו כי כדי לפתוח בימי טהרתה אין היא צריכה בדיקה שתסיים את ימי טומאתה.
  ויש לשאול: <strong>הניחא</strong> <small>[זה נוח]</small> <strong>ל</strong>שיטת <strong>רב,</strong> ש<strong>אמר</strong> שהדם היוצא מן האשה שבעה ימים לאחר לידת זכר וארבעה עשר ימים לאחר לידת נקבה, וכן הדם הבא לאחריהם (בשלושים ושלושה הימים הבאים בזכר, ובששים וששה הימים הבאים לנקבה) — <strong>מעין אחד הוא,</strong> כלומר, מקור הדם הוא אחד לשני דמים אלו, אלא ש<strong>התורה טמאתו</strong> לאותו דם שלאחר הלידה (שבוע לזכר ושבועיים לנקבה), <strong>והתורה טהרתו</strong> לאחר מכן, ולכן גם אם האשה ממשיכה לזוב דם אחר שבוע (לזכר) או שבועיים (לנקבה) ללידתה, אומרים אנו שדם טוהר הוא, ואינה מטמאה. ולפי זה <strong>שפיר</strong> <small>[יפה,</small> מובנים] דברי המשנה.
 <strong>אלא ל</strong>שיטת <strong>לוי</strong> ש<strong>אמר</strong> <strong>ששני מעינות</strong> נפרדים <strong>הם,</strong> ורק משנסתם מקור הדם הטמא, נפתח מקור הדם הטהור. וכן משנסתם מקור הדם הטהור, נפתח מקור הדם הטמא. אם כן לשיטה זו יש לשאול על האמור במשנתנו כי המבקשת לישב על דם טוהר אינה צריכה בדיקה, והרי צריכה היא ש<strong>תבדוק</strong> עצמה, <strong>דילמא אכתי</strong> <small>[שמא עדיין]</small> <strong>לא פסק ההוא</strong> <small>[אותו]</small> <strong>מעין טמא!</strong> ומתרצים: <strong>אמר לך</strong> <small>[יכול היה לומר לך]</small> <strong>לוי</strong> בתשובה: <strong>הא</strong> <small>[</small>משנתנו <small>זו],</small> כשיטת <strong>מני</strong> <small>[מי היא]</small> —
## דף יא:
 שיטת <strong>בית שמאי היא, דאמרי</strong> <small>[ש</small>הם <small>אומרים]</small> שגם הדם היוצא לאחר הלידה וגם הדם הבא לאחריו <strong>מעין אחד הוא,</strong> ואילו שיטתי היא כדעת בית הלל החולקים עליהם. ושואלים: <strong>ו</strong>כי <strong>סתם לן</strong> <small>[לנו],</small> כלומר, שנה ה<strong>תנא</strong> בה דברים ללא ציון שם אומרם, <strong>כ</strong>דעת <strong>בית שמאי</strong> שאין הלכה כמותם? ומשיבים: שנה כך התנא, כיון שמשנתנו נאמרה אכן ב<strong>סתם,</strong> <strong>ו</strong>אולם <strong>אחר כך</strong> תישנה משנה שבה תובא <strong>מחלוקת</strong> בית שמאי ובית הלל, עם ייחוס שיטתם לשמם, ודרך התנא <strong>הוא</strong> לשנות כן, <strong>ו</strong>דקדק התנא להביא כך את הדברים, שכן כלל הוא ש<strong>כל סתם ואחר כך מחלוקת</strong> — <strong>אין הלכה כסתם.</strong>
 <strong>ואי בעית אימא</strong> <small>[ואם תרצה אמור]</small> תשובה אחרת לשאלה שנשאלה על שיטת לוי: <strong>מי קתני</strong> <small>[האם שנינו</small> במשנתנו<small>]</small> <strong>"מבקשת לישב",</strong> שמדובר באשה שסיימה ימי טומאתה ומבקשת להתחיל ימי טהרתה? הרי <strong>"יושבת</strong> על דם טוהר" <strong>קתני</strong> <small>[שנינו]</small> במשנתנו, שכבר יושבת, ואמרה המשנה שפטורה מלבדוק בימי טהרתה. ותוהים על כך: <strong>אי</strong> <small>[אם]</small> מדובר ב<strong>יושבת</strong> ממש על דם טוהר, <strong>מאי למימרא</strong> <small>[מה</small> חידוש <small>יש לומר</small> בזה<small>]</small> שפטורה מלבדוק, והרי היא בימי טהרתה! ומשיבים: <strong>מהו דתימא</strong> <small>[שתאמר]</small> שבכל זאת <strong>תיבדוק, דדילמא</strong> <small>[ששמא]</small> אם תראה שלוש פעמים בזמנים קצובים בתוך הימים האלה, <strong>קבעה</strong> <small>[נקבעת]</small> <strong>לה</strong> בכך מכאן ואילך <strong>וסת,</strong> אף שהן ראיות של דם טוהר, לכן <strong>קא משמע לן</strong> <small>[השמיעה לנו]</small> המשנה שראיית דם הבא מ<strong>מעין טהור ל</strong>ענין דם הבא מ<strong>מעין טמא</strong> (דם נדות) — <strong>לא קבעה</strong> <small>[אינה נקבעת]</small> וסת.
  ושואלים:  <strong>הניחא</strong> <small>[זה נוח]</small> <strong>ללוי,</strong> ש<strong>אמר שני מעינות הם,</strong> ולכן אין קובעת וסת על דם הבא ממקור אחד בהסתמך על דם הבא ממקור אחר. <strong>אלא לרב</strong> ש<strong>אמר</strong> כי שני סוגי הדמים שאשה רואה ממעין <strong>אחד הוא</strong> — <strong>תבדוק</strong> בימי טהרתה, <strong>דילמא</strong> <small>[שמא]</small> תראה שלוש פעמים בזמנים קצובים ו<strong>קבעה</strong> <small>[נקבעת]</small> <strong>לה</strong> בכך <strong>וסת!</strong> ומשיבים: <strong>אפילו</strong> תאמר <strong>הכי</strong> <small>[כך]</small> ששני סוגי הדם ממקור אחד הם, לשיטת רב, מכל מקום <strong>מימי טהרה לימי טומאה לא קבעה</strong> <small>[אינה קובעת]</small> וסת.
 <big>א</big> <strong>ו</strong>עוד שנינו במשנתנו כי אף אשה שיש לה וסת <strong>משמשת</strong> עם בעלה <strong>בעדים</strong> לפני ואחרי התשמיש. ובאותו ענין <strong>תנן התם</strong> <small>[שנינו שם</small> במשנה בפרק האחרון שבמסכת זו<small>],</small> <strong>תינוקת</strong> (בת פחות משתים עשרה שנה ויום אחד) <strong>שלא הגיע</strong> עדיין <strong>זמנה לראות</strong> דם נדה <strong>ונשאת, בית שמאי אומרים: נ</strong> <strong>ותנין לה ארבע לילות,</strong> שאם היא נבעלת ורואה דם במשך ארבעת הלילות הראשונים, מניחים שהדם הזה הוא דם בתולים, ומותרת לבעלה. <strong>ובית הלל אומרים:</strong> אין לכך קיצבת זמן קבועה, אלא הרי זה בגדר דם בתולים <strong>עד שתחיה המכה</strong> (שיתרפא הפצע) של הבתולים, גם אם נמשך הדבר זמן רב.
 <strong>אמר רב גידל, אמר שמואל: לא שנו</strong> בית הלל שהדמים שתראה הריהם בחזקת דם בתולים עד שיתרפא פצע הבתולים, <strong>אלא</strong> רק כ<strong>שלא פסקה</strong> מלראות דם <strong>מחמת תשמיש,</strong> כלומר, שכל פעם שהיא משמשת עם בעלה הריהי רואה דם, והרי זה מוכיח שדם הבא מפצע הבתולים הוא, <strong>ו</strong>לכן אף אם <strong>ראתה</strong> אז דם <strong>שלא מחמת תשמיש</strong> סבורים בית הלל שדם זה מחמת פצע הבתולים, שטרם נרפא. <strong>אבל</strong> אם <strong>פסקה</strong> כבר מלראות <strong>מחמת תשמיש,</strong> כלומר, ששימשה עם בעלה, ולא ראתה, הרי זה מוכיח שנרפא הפצע, <strong>ו</strong>אם לאחר מכן <strong>ראתה</strong> — הרי היא <strong>טמאה.</strong>
 ועוד לשיטת בית הלל זו: אם <strong>עבר</strong> עליה <strong>לילה אחת בלא תשמיש, ו</strong>לאחר מכן <strong>ראתה</strong> דם בלא ששימשה עם בעלה — הרי זה מוכיח שדם זה אינו דם הבתולים, והרי היא <strong>טמאה.</strong> ועוד: אם <strong>נשתנו מראה דמים שלה</strong> שמראה הדם שונה ממראה דם הבתולים — הריהי <strong>טמאה.</strong> <strong>מתיב</strong> <small>[מקשה]</small> <strong>ר' יונה</strong> על הלכה אחרונה זו שבדברי שמואל: <strong>ו</strong>אם כן, מה ששנינו במשנתנו ש<strong>בתולה שדמיה טהורים</strong> אינה צריכה בדיקה, <strong>אמאי</strong> <small>[מדוע]</small> אינה צריכה בדיקה, אדרבה צריכה היא ש<strong>תשמש בעדים</strong> מפני החשש <strong>דדילמא</strong> <small>[ששמא]</small> <strong>נשתנו מראה דמים שלה</strong> ממראה דם הבתולים, ועכשיו היא רואה דם נדה!
 <strong>אמר רבא:</strong> עד שמקשים לדברי שמואל אלו ממה ששנינו בסוף משנתנו, <strong>אימא</strong> <small>[אמור]</small> את השנוי ב<strong>רישא</strong> <small>[בתחילת</small> משנתנו<small>]</small> שכל הנשים צריכות לבדוק שחרית וערבית, <strong>חוץ מן הנדה והיושבת על דם טוהר</strong> שאינן צריכות לכך, ויש לדייק באופן זה: דווקא שתי אלה <strong>הוא דלא בעיא</strong> <small>[שאינה צריכה]</small> <strong>בדיקה, אבל בתולה</strong> אף <strong>שדמיה טהורין</strong> בכל זאת הריהי <strong>בעיא</strong> <small>[צריכה]</small> <strong>בדיקה.</strong> ובוודאי משום החשש שמא נשתנו דמיה, והרי ראיה ממשנתנו לדברי שמואל הללו! ושואלים: <strong>אלא קשיין אהדדי</strong> <small>[קשים</small> הם הדיוקים משני חלקי המשנה <small>זה על זה],</small> וכיצד ניישב את דברי המשנה?
  ומשיבים: אין זו סתירה, שכן אפשר לומר כי  <strong>כאן</strong> בסוף המשנה מדובר כ<strong>ששמשה</strong> עכשיו, ובמקרה זה הריהי פטורה מלבדוק עצמה שמא יימצא דם שהשתנה מראהו מדם פציעת הבתולים, שכן אפילו אם יימצא לא נטמאנה בשל כך, מפני <strong>דאימא</strong> <small>[ש</small>יש מקום <small>לומר]</small> שהסיבה לשינוי המראה הוא שה<strong>שמש</strong> (כינוי לאיבר התשמיש) <strong>עכרן</strong> (גרם לשינוי הצבע). ואילו <strong>כאן</strong> בתחילת המשנה שדייקנו ממנה שהבתולה שנבעלה צריכה לבדוק שחרית וערבית מדובר כ<strong>שלא שמשה</strong> עכשיו, שמא יימצא דם שהשתנה מראהו מדם הבתולים.
  ומביאים ראיה לדברי רב גידל בשם שמואל בשיטת בית הלל, <strong>תניא נמי הכי</strong> <small>[שנויה</small> ברייתא המגדירה <small>גם כן כך]</small> את שיטת בית הלל: <strong>במה דברים אמורים</strong> שדם בתולה הריהו טהור עד שתירפא המכה? — כל זמן <strong>שלא פסקה</strong> מלראות <strong>מחמת תשמיש, ו</strong>אף אם <strong>ראתה שלא מחמת תשמיש.</strong>
 <strong>אבל</strong> אם <strong>פסקה</strong> לראות <strong>מחמת תשמיש,</strong> ששימשה עם בעלה פעם אחת ולא ראתה דם, <strong>ו</strong>אם אחר כך <strong>ראתה</strong> — הרי זו <strong>טמאה.</strong> וכמו כן, אם <strong>עבר לילה אחת בלא תשמיש, ו</strong>לאחר מכן <strong>ראתה</strong> בלא ששימשה עם בעלה — <strong>טמאה.</strong> וכן אם <strong>נשתנו מראה דמים שלה</strong> ממראה דם הבתולים — <strong>טמאה.</strong>
 <big>ב</big> שנינו במשנתנו כי <strong>פעמים היא צריכה</strong> לבדוק: שחרית, ובין השמשות. ובהסבר הדברים <strong>אמר ר'</strong> <strong>יהודה, אמר שמואל: לא שנו</strong> שצריכה האשה בדיקות אלה <strong>אלא ל</strong>ענין <strong>טהרות,</strong> שבודקת ביום — כדי להחזיק בטהרה את הטהרות שהתעסקה בהן בלילה, ובלילה — כדי להחזיק בטהרה את הטהרות שהתעסקה בהן ביום. <strong>אבל ל</strong>ענין תשמיש עם <strong>בעלה מותרת</strong> היא בלא בדיקה. ושואלים: <strong>פשיטא</strong> <small>[פשוט]</small> שכך משמעות המשנה, שהרי "צריכה להיות בודקת <strong>שחרית" תנן</strong> <small>[שנינו]</small> במשנה, ותשמיש המיטה נוהג בלילה, ולא ביום!
 <strong>אלא אי</strong> <small>[אם]</small> דברי רב יהודה בשם שמואל <strong>אתמר</strong> <small>[נאמרו]</small> בצורתם זו, יש לומר כי <strong>אסיפא אתמר</strong> <small>[על סוף</small> המשנה <small>נאמרו],</small> שנאמר שם: "צריכה להיות בודקת... <strong>ובשעה שהיא עוברת לשמש את ביתה".</strong> ועל דברים אלו שבמשנה <strong>אמר רבי יהודה, אמר שמואל: לא שנו</strong> שצריכה בדיקה כשהיא עוברת לשמש את ביתה <strong>אלא באשה</strong> שהיא <strong>עסוקה בטהרות, דמגו דבעיא</strong> <small>[שמתוך ש</small>היא <small>צריכה]</small> <strong>בדיקה לטהרות, בעיא נמי</strong> <small>[צריכה גם כן]</small> <strong>בדיקה</strong> כדי <strong>ל</strong>שמש עם <strong>בעלה, אבל</strong> אשה ש<strong>אינה עסוקה בטהרות</strong> — <strong>לא בעיא</strong> <small>[אינה צריכה]</small> <strong>בדיקה</strong> כדי לשמש עם בעלה.
  ושואלים על כך: <strong>מאי קא משמע לן</strong> <small>[מה השמיע לנו]</small> רב יהודה בשם שמואל בזה? והלוא <strong>תנינא</strong> <small>[שנינו]</small> כבר דבר זה (במשנה שבפרק הבא): <strong>כל הנשים בחזקת טהרה לבעליהן,</strong> ואינן צריכות בדיקה כדי לשמש עמהם! ומשיבים: <strong>אי ממתניתין הוה אמינא</strong> <small>[אם מ</small>אותה <small>משנה הייתי אומר]</small> כי <strong>הני מילי</strong> <small>[דברים אלה]</small> אמורים דווקא <strong>באשה שיש לה וסת</strong> קבוע, ואינה צריכה לחשוש בזמן שאינו וסתה, <strong>אבל אשה שאין לה וסת</strong> קבוע — <strong>בעיא</strong> <small>[צריכה]</small> <strong>בדיקה</strong> כדי לשמש עם בעלה. ולכך בא רב יהודה בשם שמואל להשמיענו שאף אשה שאין לה וסת אינה צריכה בדיקה כדי שתוכל לשמש עם בעלה.
  ומקשים:  <strong>והא מתניתין</strong> <small>[והרי משנתנו]</small> <strong>באשה שיש לה וסת עסקינן</strong> <small>[עוסקים אנו]!</small> ומשיבים: <strong>מתניתין</strong> <small>[משנתנו]</small> עוסקת <strong>בין</strong> באשה <strong>שיש לה וסת, בין</strong> באשה ש<strong>אין לה וסת, והא קא משמע לן</strong> <small>[ו</small>דבר <small>זה משמיע לנו]:</small> <strong>דאף על גב</strong> <small>[שאף על פי]</small> ש<strong>יש לה וסת, מגו דבעיא</strong> <small>[מתוך שצריכה]</small> <strong>בדיקה לטהרות, בעיא נמי</strong> <small>[צריכה גם כן]</small> <strong>בדיקה ל</strong>פני תשמיש עם <strong>בעלה.</strong>
 ומקשים: <strong>והא</strong> <small>[והרי]</small> כבר <strong>אמרה שמואל</strong> את ההלכה הזו <strong>חדא זימנא</strong> <small>[פעם אחת]!</small> שכן <strong>אמר ר'</strong> <strong>זירא, אמר ר'</strong> <strong>אבא בר ירמיה, אמר שמואל: אשה שאין לה וסת</strong> קבוע <strong>אסורה לשמש</strong> עם בעלה <strong>עד שתבדוק.</strong> <strong>ואוקימנא</strong> <small>[והעמדנו]</small> דבר זה <strong>ב</strong>אשה ה<strong>עסוקה בטהרות.</strong> משמע שכאשר אינה עסוקה בטהרות אינה צריכה בדיקה לבעלה! ומשיבים: שמואל עצמו לא אמרה פעמיים, אלא <strong>חדא</strong> <small>[אחת]</small> <strong>מכלל חברתה אתמר</strong> <small>[נאמרה],</small> שלמדו שומעיו שכך דעת שמואל בדבר אחד מתוך מה שאמר בדבר אחר.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>במה דברים אמורים</strong> שצריכה בדיקה? — <strong>לטהרות, אבל לבעלה</strong> — <strong>מותרת</strong> אף בלא בדיקה. ו<strong>במה דברים אמורים</strong> שאינה צריכה בדיקה לבעלה? — <strong>ש</strong>הלך למדינה אחרת <strong>והניחה בחזקת טהורה</strong> ואחר כך חזר, שיכול להניח שעדיין טהורה היא, <strong>אבל הניחה בחזקת טמאה</strong> — <strong>לעולם</strong> האשה <strong>היא בטומאתה</strong> עבורו, <strong>עד שתאמר לו</strong> במפורש: <strong>"טהורה אני".</strong>
## דף יב.
 <big>א</big> ובענין הבדיקה שלפני תשמיש, <strong>בעא מיניה</strong> <small>[שאל אותו]</small> <strong>ר' זירא מרב יהודה:</strong> אף שבדרך כלל אין ה<strong>אשה</strong> צריכה לבדוק את עצמה לפני תשמיש, אם רצתה בכך <strong>מהו שתבדוק עצמה לבעלה? אמר ליה</strong> <small>[לו]:</small> <strong>לא תבדוק.</strong> אמר לו ר' זירא: <strong>ותבדוק, ומה בכך?</strong> אמר לו: <strong>אם כן</strong> כשבודקת עצמה, גורם הדבר ש<strong>לבו</strong> של בעלה <strong>נוקפו</strong> (מכה אותו), שמא אין אשתו טהורה, ולכן בודקת את עצמה, <strong>ו</strong>לכן עלול הוא שיהיה <strong>פורש</strong> ממנה.
 ועוד בענין בדיקה, <strong>בעא מיניה</strong> <small>[שאל אותו]</small> <strong>ר' אבא מרב הונא: אשה מהו</strong> הדין לענין <strong>שתבדוק עצמה כשיעור וסת,</strong> כלומר, מיד אחר הבעילה, <strong>כדי ל</strong>ברר בבדיקה זו (אם תראה בה דם) אם <strong>חייב בעלה</strong> קרבן <strong>חטאת</strong> על שעבר בשוגג על איסור בעילת נדה?
 <strong>אמר ליה</strong> <small>[לו]</small> רב הונא בתשובה: <strong>מי</strong> <small>[האם]</small> בכלל <strong>משכחת לה</strong> <small>[מוצא אתה]</small> <strong>לבדיקה</strong> ראויה שתהיה ממש <strong>כשיעור וסת</strong> סמוך לתשמיש? <strong>והתניא</strong> <small>[והרי שנויה</small> ברייתא<small>]:</small> <strong>איזהו</strong> (מהי מידת) <strong>שיעור וסת?</strong> — <strong>משל לשמש</strong> (איבר התשמיש) <strong>ועד</strong> (פיסת הבד המשמשת לבדיקה) <strong>שעומדים</strong> שניהם <strong>בצד המשקוף</strong> של הדלת, כלומר, במקום היציאה, ומיד <strong>ביציאות השמש</strong> החוצה, <strong>נכנס</strong> במקומו ה<strong>עד</strong> ומקנח אחריו את מקומו שבצד המשקוף, כלומר, שבחלק החיצוני. ואם מצאה באותו קינוח דם — חייבים שניהם חטאת.
 <strong>הוי</strong> (הרי): מושג זה "שיעור <strong>וסת" שאמרו</strong> חכמים, הריהו <strong>ל</strong>ענין <strong>קנוח</strong> חיצוני, שאם נמצא דם על הבד שמקנחת בו מבחוץ, הרי זו הוכחה שהיתה נדה בזמן הביאה, <strong>ולא ל</strong>ענין <strong>בדיקה</strong> פנימית, שכן עד שתכניס פנימה את העד לבדיקה זו, כבר עבר שיעור זה. ואף אם תראה דם, אין הדבר מוכיח שהיתה טמאה כבר בשעת הבעילה, ולא יתחייבו בחטאת אלא בקרבן אשם תלוי מחמת הספק! <strong>אלא</strong> יש לומר כי כך היתה השאלה: <strong>מהו שתקנח</strong> עצמה מיד לאחר הבעילה כשיעור וסת?
 <strong>איכא דאמרי</strong> <small>[יש שאומרים]</small> כי <strong>הכי בעא מיניה</strong> <small>[כך שאל אותו]</small> ר' אבא את רב הונא: <strong>אשה מהו שתבדוק עצמה, כדי לחייב</strong> את בעלה לפחות <strong>אשם תלוי? אמר לו</strong> רב הונא: <strong>לא תבדוק.</strong> שאל אותו ר' אבא: <strong>ותבדוק, ומה בכך</strong> אם תבדוק? אמר לו רב הונא: <strong>אם כן,</strong> כשמתחילה לבדוק <strong>לבו נוקפו ופורש</strong> ממנה.
 <big>ב</big> <strong>ו</strong>עוד שנינו במשנתנו שכל אשה צריכה לבדוק <strong>בשעה שהיא עוברת</strong> לשמש עם בעלה. ובענין זה <strong>אמר ר'</strong> <strong>אמי אמר ר'</strong> <strong>ינאי: וזהו עדן של</strong> הנשים ה<strong>צנועות</strong> שנוהגות כן. שאין בדיקה זו מן הדין, אלא ממידת חסידות. <strong>אמר ליה</strong> <small>[לו]</small> <strong>ר' אבא בר ממל לר' אמי</strong> בשאלה: ה<strong>תנא</strong> במשנתנו <strong>תני</strong> <small>[שנה]</small> בענין בדיקות אלה לשון <strong>"צריכות",</strong> לומר שחייבות הן בכך מעיקר הדין, <strong>ואת תני</strong> <small>[ואתה שונה]</small> לגביהן לשון <strong>"צנועות",</strong> שמשמעה שרק מעצמן ומתוך מידה יתירה של צניעות נוהגות כן! <strong>אמר ליה</strong> <small>[לו]</small> ר' אמי: אחזתי לשון זו, משום <strong>שאני אומר</strong> כלל: <strong>כל המקיים דברי חכמים נקרא "צנוע".</strong>
 <strong>אמר רבא</strong> בדחיית כלל זה: <strong>ו</strong>הרי אם תקרא למקיים דברי חכמים "צנוע", משום כך תסיק שמי <strong>שאינו מקיים דברי חכמים</strong> — "צנוע" הוא דלא מקרי <small>[שאינו נקרא],</small> <strong>הא</strong> <small>[הרי]</small> <strong>"רשע" לא מקרי</strong> <small>[אינו נקרא],</small> והרי העובר על דברי חכמים ודאי שראוי להיקרא "רשע"! <strong>אלא אמר רבא:</strong> הנשים ה<strong>צנועות</strong> נוהגות שב<strong>עד שבדקו בו עצמן לפני תשמיש זה,</strong> אף שנמצא נקי — <strong>אין</strong> חוזרות ו<strong>בודקות בו</strong> שוב <strong>לפני תשמיש אחר,</strong> לפי ששוב אינו לבן כמקודם, ואינו יפה לבדיקה. <strong>ו</strong>אילו הנשים <strong>שאינן צנועות</strong> — חוזרות ו<strong>בודקות</strong> שוב באותו עד שבדקו בו פעם קודמת, <strong>ולא איכפת להן,</strong> שאין חוששות שמא התלכלך.
 <big>ג</big> ודנים עוד <strong>גופא</strong> <small>[לגופה]</small> של ההלכה שהזכרנו, <strong>אמר ר'</strong> <strong>זירא, אמר ר'</strong> <strong>אבא בר ירמיה, אמר שמואל: אשה שאין לה וסת</strong> — <strong>אסורה לשמש</strong> עם בעלה, <strong>עד שתבדוק</strong> עצמה. ונמסר שכך <strong>אמר ליה</strong> <small>[לו]</small> <strong>ר' זירא לר' אבא בר ירמיה:</strong> מדברי שמואל אפשר לדייק כי אשה ש<strong>אין לה וסת</strong> — היא ש<strong>בעיא</strong> <small>[צריכה]</small> <strong>בדיקה,</strong> ואילו אשה ש<strong>יש לה וסת</strong> — <strong>לא בעיא</strong> <small>[אינה צריכה]</small> <strong>בדיקה,</strong> והרי במשנתנו נאמר שגם אשה שיש לה וסת חייבת לבדוק כשעוברת לשמש עם בעלה!
 <strong>אמר ליה</strong> <small>[לו]</small> ר' אבא בר ירמיה לר' זירא: מן הנאמר במשנתנו שאשה ש<strong>יש לה וסת</strong> צריכה בדיקה לשמש עם בעלה, היה אפשר להבין שדווקא כשהיא <strong>ערה, בעיא</strong> <small>[צריכה]</small> <strong>בדיקה,</strong> ואם היא <strong>ישנה</strong> — <strong>לא בעיא</strong> <small>[אינה צריכה]</small> <strong>בדיקה.</strong> ואילו שמואל לימדנו שאשה ש<strong>אין לה וסת, בין ערה בין ישנה</strong> — <strong>בעיא</strong> <small>[צריכה]</small> <strong>בדיקה.</strong>
 <strong>אמר רבא</strong> בשאלה: <strong>ו</strong>יכול היה ר' אבא בר ירמיה <strong>לימא ליה</strong> <small>[לומר לו</small> לר' זירא<small>]</small> תשובה אחרת: מה שאמר שמואל שאשה ש<strong>יש לה וסת</strong> צריכה בדיקה כשעוברת לשמש עם בעלה, הרי זה דווקא <strong>ל</strong>ענין אשה העוסקת ב<strong>טהרות</strong> — שהיא <strong>בעיא</strong> <small>[צריכה]</small> <strong>בדיקה</strong> לפני תשמיש. אבל אשה שאינה עוסקת בטהרות, ל<strong>בעלה</strong> בלבד — <strong>לא בעיא</strong> <small>[אינה צריכה]</small> <strong>בדיקה.</strong> ואילו אשה ש<strong>אין לה וסת</strong> — <strong>אפילו לבעלה</strong> בלבד, אף שאינה עוסקת בטהרות — <strong>נמי בעיא</strong> <small>[גם כן צריכה]</small> <strong>בדיקה.</strong> <strong>ומ</strong>תוך ש<strong>לא אמר ליה</strong> <small>[לו]</small> ר' ירמיה בר אבא לר' זירא <strong>הכי</strong> <small>[כך]:</small> <strong>שמע מינה קסבר</strong> <small>[למד מכאן</small> כי <small>סבור הוא]</small> <strong>שמואל: כל</strong> שהוא <strong>ל</strong>ענין תשמיש אשה עם <strong>בעלה</strong> בלבד — <strong>לא בעיא</strong> <small>[אינה צריכה]</small> <strong>בדיקה</strong> כלל.
 <big>ד</big> ודנים עוד בדברי שמואל, ממה ש<strong>תנו רבנן</strong> <small>[שנו חכמים]:</small> ה<strong>חמרין</strong> (נוהגי חמורים) <strong>ו</strong>ה<strong>פועלין</strong> הבאים לביתם לאחר עבודתם, <strong>ו</strong>כן האנשים <strong>הבאין</strong> לביתם <strong>מבית האבל ומבית המשתה</strong> (חתונה) בשעה מאוחרת בלילה — <strong>נשיהם להם בחזקת טהרה</strong> הן, <strong>ובאין ושוהין</strong> (ומשמשים) <strong>עמהם, בין</strong> שהיו הנשים <strong>ישנות בין</strong> היו ערות. במה דברים אלו <strong>אמורים?</strong> — <strong>שהניחן</strong> (שכשעזב הבעל את ביתו) היתה אשתו <strong>בחזקת טהרה, אבל</strong> אם <strong>הניחן בחזקת טומאה</strong> — <strong>לעולם היא</strong> עומדת בחזקת <strong>טמאה, עד שתאמר לו "טהורה אני".</strong>
 <strong>ו</strong>מעתה יש לשאול: <strong>הא</strong> <small>[</small>ברייתא <small>זו],</small> <strong>שמואל במאי מוקי לה</strong> <small>[במה</small> הוא <small>מעמיד אותה,</small> באיזה מקרה הוא אומר שמדובר בה<small>]?</small> <strong>אי</strong> <small>[אם]</small> המדובר <strong>ב</strong>אשה <strong>שיש לה וסת</strong> — <strong>קשיא</strong> <small>[קשה]</small> מדין אשה <strong>ערה</strong> שנאמר בברייתא שהיא פטורה מבדיקה! <strong>ואי</strong> <small>[ואם]</small> מדובר <strong>ב</strong>אשה <strong>שאין לה וסת</strong> — <strong>קשיא</strong> <small>[קשה]</small> על שמואל שלדעתו, כאמור, <strong>בין</strong> אשה <strong>ערה</strong> ו<strong>בין</strong> אשה <strong>ישנה</strong> אינה צריכה בדיקה!
  ומשיבים:  <strong>לעולם</strong> מדובר בברייתא זו <strong>ב</strong>אשה <strong>שיש לה וסת, ו</strong>בהסבר הדין האמור בברייתא שאין היא צריכה בדיקה, אכן יש לומר שאינה צריכה בדיקה כרגיל, אלא ש<strong>כיון שתבעה</strong> בעלה לתשמיש, ונענתה לו — <strong>אין לך בדיקה גדולה מזו,</strong> שהרי אילו לא ידעה בוודאות שהיא טהורה, לא היתה נענית לו בלא שתבדוק עצמה. <strong>אמר ליה</strong> <small>[לו]</small> <strong>רב פפא לרבא: מהו למעבד כי הא מתניתא</strong> <small>[לעשות,</small> לנהוג, <small>כמו ברייתא זו]?</small> האם די כשתובעה לתשמיש בלבד?
## דף יב:
 <strong>אמר ליה</strong> <small>[לו]</small> רבא לרב פפא: <strong>סודני</strong> (עושה שיכר), <strong>לא</strong> תבדוק, משום <strong>דמגניא באפיה</strong> <small>[ש</small>היא <small>מתגנה בפניו]</small> כשהיא בודקת. <strong>אמר רב כהנא:</strong> כך <strong>שאלתינהו לאינשי ביתיה</strong> <small>[שאלתי את אנשי ביתם,</small> את נשותיהם] של <strong>רב פפא ו</strong>של <strong>רב הונא בריה</strong> <small>[בנו]</small> של <strong>רב יהושע: כי אתו רבנן מבי רב, מצרכי לכו</strong> <small>[כאשר באים החכמים,</small> בעליכם, <small>מבית הרב,</small> האם <small>מצריכים אתכן]</small> לעשות <strong>בדיקה? ואמרו לי: לא.</strong> ושואלים: <strong>ולישיילינהו לדידהו</strong> <small>[ושישאל את</small> החכמים <small>עצמם]</small> מה ההלכה בענין זה, ולמה לו לשאול את נשותיהם?! ומשיבים: אילו היה שואל את החכמים עצמם לא יכול היה להסיק מתשובתם הלכה למעשה, שכן אם היו מורים שאין צורך בבדיקה, אפשר שאין זו אלא הוראה לרבים, ואולם <strong>דילמא אינהו קא מחמירי אנפשייהו</strong> <small>[שמא הם היו מחמירים על עצמם],</small> ואולם משנשאלו נשותיהם כיצד החכמים נהגו, נלמד שאף על עצמם לא החמירו בכך.
 <big>א</big> <strong>תנו רבנן</strong> <small>[שנו חכמים]:</small> <strong>אשה שאין לה וסת</strong> קבוע — <strong>אסורה לשמש</strong> כלל עם בעלה, שיש חשש תמיד שמא תראה דם בשעת ביאה, ולפיכך צריך בעלה לגרש אותה, <strong>ואין לה</strong> (אינה זכאית לקבל בגירושיה) מבעלה <strong>לא</strong> תשלום <strong>כתובה, ולא</strong> תשלום עבור ה<strong>פירות</strong> של נכסי מלוג שלה שהשתמש בהם, <strong>ולא מזונות, ולא בלאות</strong> של הבגדים והחפצים שהביאה עימה בשעת הנישואין, <strong>ויוציא</strong> (יגרש בגט) אותה <strong>ולא מחזיר</strong> אותה לאשה <strong>עולמית</strong> (לעולם), אלו <strong>דברי ר'</strong> <strong>מאיר.</strong>
 <strong>ר'</strong> <strong>חנינא בן אנטיגנוס אומר:</strong> יכולה היא לשמש עם בעלה, ואולם <strong>משמשת</strong> היא <strong>בשני עדים</strong> לבדיקה, לפני ואחרי התשמיש, שכן <strong>הן,</strong> העדים, <strong>עותוה</strong> (פגעו בה) אם מוצאת היא עליהם דם ונטמאת, ו<strong>הן</strong> גם אלו ש<strong>תקנוה</strong> (עזרו לה) שאם בדקה לפני התשמיש, ולא ראתה עליהם דם, יכולה היא להסתמך עליהם, ולשמש. <strong>משום</strong> (בשם) <strong>אבא חנן אמרו: אוי לו לבעלה.</strong>
 ומסבירים את דברי הברייתא: מה ששנינו בשיטת ר' מאיר שאשה שאין לה וסת הריהי <strong>אסורה לשמש</strong> מיטתה עם בעלה, הטעם הוא <strong>דילמא</strong> <small>[שמא]</small> <strong>מקלקלת</strong> (תגרום לקלקול) <strong>ליה</strong> <small>[לו]</small> אם תראה דם בשעת התשמיש. <strong>ו</strong>מה שאמר ש<strong>אין לה כתובה</strong> — הסבר הדבר: <strong>כיון דלא חזיא</strong> <small>[שאינה ראויה]</small> <strong>לביאה</strong> לשיטתו, <strong>לית</strong> <small>[אין]</small> <strong>לה כתובה.</strong>
 <strong>ו</strong>מה שאמר <strong>לא פירות, ולא מזונות, ולא בלאות</strong> אשה המתגרשת מבעלה — הוא משום שכל אלו הריהם <strong>תנאי כתובה,</strong> ותנאי הכתובה — <strong>ככתובה דמו</strong> <small>[נחשבים],</small> וכשם שאין לה כתובה, אין לה אף את כל אלו.
 <strong>ו</strong>על מה שאמר ר' מאיר בדינה של אשה שאין לה וסת ש<strong>יוציא</strong> אותה בעלה בגט, <strong>ולא יחזיר עולמית.</strong> שואלים: <strong>פשיטא</strong> <small>[פשוט]</small> הוא שלא יחזיר, שהרי עומד ומחוייב הוא לגרשה! ומשיבים: <strong>לא צריכא</strong> <small>[נצרכה]</small> הלכה זו אלא למקרה <strong>דהדרה ואתקנה</strong> <small>[שחזרה ונתקנה]</small> ויש לה עכשיו וסת. <strong>מהו דתימא</strong> <small>[שתאמר]</small> שעכשיו רשאי הוא <strong>ליהדרה</strong> <small>[שיחזירנה],</small> לכן <strong>קא משמע לן</strong> <small>[משמיע לנו]</small> שאינו יכול להחזירה, משום <strong>דזימנין דאזלא ומנסבא, ומתקנא</strong> <small>[שפעמים ש</small>היא <small>הולכת ונישאת</small> לאדם אחר, <small>ואז</small> היא <small>מיתקנת]</small> ויש לה וסת,
 <strong>ואמר</strong> <small>[ו</small>עשוי בעלה הראשון <small>לומר]</small> לבית הדין: <strong>"אילו הייתי יודע שכך היה</strong> (יהיה), שתהיה לה וסת, <strong>אפילו הייתם נותנין לי מאה מנה</strong> על מנת לגרשה — <strong>לא הייתי מגרשה!".</strong> <strong>ו</strong>לפי זה <strong>נמצא גט</strong> שנתן לה, הריהו גט שבטעות, ו<strong>בטל</strong> למפרע, והרי היא איפוא עדיין אשתו, <strong>ובניה</strong> שנולדו לה מהאדם שנשאה הריהם <strong>ממזרין.</strong> ולפיכך קבע ר' מאיר שכשהוא מוציא אותה, אינו מחזיר אותה עולמית.
  עוד שנינו בברייתא זו כי <strong>משום</strong> (בשם) <strong>אבא חנן אמרו: אוי לו לבעלה.</strong> ובכוונת דברים אלו נחלקו חכמים, <strong>איכא דאמרי</strong> <small>[יש שאומרים]</small> ש<strong>לר' מאיר</strong> הסבור שאין הבעל משלם לה את כתובתה <strong>אמר ליה</strong> <small>[לו]</small> אבא חנן את דבריו אלו, שאבא סבור <strong>דבעי לאגבויה</strong> <small>[שצריך להגבותה,</small> לפרוע לה<small>]</small> את <strong>כתובתה,</strong> ולכן אמר "אוי לו לבעלה", שעליו להוציא מממונו ולשלם לה את כתובתה. ו<strong>איכא דאמרי</strong> <small>[יש שאומרים]</small> כי <strong>לר' חנינא בן אנטיגנוס</strong> הסבור שיכולה היא לשמש עם בעלה (בעדים) <strong>קאמר ליה</strong> <small>[אמר הוא לו]</small> את דבריו, שלדעתו אינה יכולה לשמש עם בעלה שמא תוך כדי תשמיש תראה דם ו<strong>מקלקלת ליה</strong> <small>[לו],</small> ולכן אמר "אוי לו לבעלה", שאסור לו לשמש עימה.
  ולענין הכרעה במחלוקת תנאים זו, <strong>אמר רב יהודה, אמר שמואל: הלכה כר'</strong> <strong>חנינא בן אנטיגנוס,</strong> שמותר לאשה שאין לה וסת לשמש עם בעלה (בעדים). ושואלים: <strong>ובמאי</strong> <small>[ובמה,</small> באיזה מקרה<small>]</small> מדובר? <strong>אי</strong> <small>[אם]</small> המדובר <strong>ב</strong>אשה ה<strong>עסוקה בטהרות, הא</strong> <small>[הרי]</small> כבר <strong>אמרה שמואל חדא זימנא</strong> <small>[פעם אחת]</small> שאשה שאין לה וסת צריכה בדיקה כדי לשמש עם בעלה.
 <strong>ואי</strong> <small>[ואם]</small> המדובר <strong>ב</strong>אשה <strong>שאינה עסוקה בטהרות, הא</strong> <small>[הרי]</small> <strong>אמר</strong> שמואל ש<strong>כל</strong> אשה שאינה עסוקה בטהרות, <strong>לבעלה לא בעיא</strong> <small>[אינה צריכה]</small> <strong>בדיקה</strong> כלל. שכן <strong>אמר ר'</strong> <strong>זירא, אמר ר'</strong> <strong>אבא בר ירמיה, אמר שמואל: אשה שאין לה וסת</strong> — <strong>אסורה לשמש, עד שתבדוק, ואוקימנא לה</strong> <small>[והעמדנו,</small> הסברנו <small>אותה]</small> שמדובר דווקא <strong>ב</strong>אשה ה<strong>עסוקה בטהרות,</strong> אבל אשה שאינה עסוקה בטהרות — אינה צריכה בדיקה כדי לשמש עם בעלה. והרי איפוא סתירה בין שתי אמירות ששנו חכמים בשמו של שמואל! ומשיבים: מחלוקת היא בין החכמים בשמועתו של שמואל, ו<strong>מאן דמתני הא, לא מתני הא</strong>
## דף יג.
 <big>א משנה</big> <strong>כל היד המרבה לבדוק</strong> אם ראתה דם (בנשים) או קרי (באנשים), אם הוא <strong>בנשים</strong> — הרי יד זו <strong>משובחת</strong> היא. <strong>ו</strong>אם הוא <strong>באנשים</strong> הבודקים עצמם — <strong>תקצץ</strong> יד זו, משום שעלול הדבר להביא לידי הוצאת זרע לבטלה.
 <big>ב גמרא</big> שנינו במשנה כי יש הבדל בין בדיקת נשים לבדיקת אנשים, שבנשים משובח הדבר ובאנשים מגונה הוא. ושואלים: <strong>מאי שנא</strong> <small>[במה שונות]</small> ה<strong>נשים ומאי שנא</strong> <small>[ובמה שונים]</small> ה<strong>אנשים</strong> לענין זה? ומשיבים: ה<strong>נשים לאו</strong> <small>[לא]</small> <strong>בנות הרגשה נינהו</strong> <small>[הן],</small> שאין בדיקה שכזו גורמת להן להרגשה, ולכן כשהן מרבות בבדיקה הרי הן <strong>משובחות,</strong> ואילו ה<strong>אנשים</strong> ש<strong>בני הרגשה נינהו</strong> <small>[הם],</small> שמתוך שבודקים עצמם באים לידי הוצאת זרע לבטלה, משום כך יד הבודקת בהם <strong>תקצץ.</strong>
 ושואלים: <strong>אי הכי מאי איריא</strong> <small>[אם כך מה שייך,</small> מדוע דווקא] שנינו במשנה כי היד ה<strong>מרבה</strong> לבדוק באנשים תקצץ, והרי אף <strong>כי</strong> <small>[כאשר]</small> היד באנשים <strong>לא מרבה</strong> לבדוק <strong>נמי</strong> <small>[גם כן]</small> מגונה הדבר, מחשש הוצאת זרע לבטלה! ומשיבים: <strong>כי קתני</strong> <small>[כאשר שנה]</small> במשנה "כל היד ה<strong>מרבה</strong> לבדוק" שנה זאת רק ביחס ל<strong>נשים,</strong> ולא ביחס לגברים, שבדיקת גברים מגונה אפילו אם אינם מרבים לבדוק.
 <big>ג</big> ועוד בענין זה של בדיקת אנשים, <strong>תנא</strong> <small>[שנה</small> החכם<small>]:</small> <strong>במה דברים אמורים</strong> שאין ראוי לאנשים לבדוק עצמם? <strong>לענין</strong> בדיקה אם יצאה ממנו <strong>שכבת זרע, אבל לענין</strong> בדיקה ל<strong>זוב</strong> אחר שיצאה ממנו זיבה ורוצה לבדוק כדי לדעת מספר ראיותיו (שהרואה שנים — טמא ואינו מביא קרבן, והרואה שלוש אף צריך להביא קרבן) — <strong>אף הוא</strong> האיש הבודק <strong>משובח כנשים</strong> הבודקות.
 <strong>ואפילו לענין שכבת זרע</strong> שאין לאיש לבדוק עצמו, <strong>אם בא לבדוק בצרור</strong> (אבן) <strong>או בחרס</strong> שקשים הם, ואין מביאים אותו לכלל חימום — <strong>בודק.</strong>
 ושואלים על כך: <strong>ובמטלית</strong> בד, שהיא רכה — <strong>לא</strong> יבדוק? <strong>והתניא</strong> <small>[והרי שנויה</small> ברייתא<small>]:</small> האיש <strong>בודק עצמו במטלית,</strong> לראות אם יצאה ממנו שכבת זרע <strong>ובכל דבר שרוצה!</strong> ומשיבים: <strong>כ</strong>מו ש<strong>אמר אביי</strong> לענין אחר, שאמר שמדובר <strong>במטלית עבה, הכא נמי</strong> <small>[כאן</small> בברייתא זו <small>גם כן]</small> צריך לומר שמדובר דווקא <strong>במטלית עבה,</strong> שהיא קשה ואינה מביאתו לכלל חימום.
 <strong>והיכא איתמר</strong> <small>[והיכן נאמר]</small> בעיקרו דבר זה של <strong>אביי?</strong> <strong>אהא דתנן</strong> <small>[על זו ששנינו</small> במשנה<small>]:</small> <strong>היה</strong> הכהן <strong>אוכל בתרומה, ו</strong>בתוך שהתרומה בפיו <strong>הרגיש שנזדעזעו איבריו,</strong> שנעקר זרע מגופו, מה יעשה? — <strong>אוחז באמתו</strong> (אברו) שלא יצא הזרע לחוץ, <strong>ובולע את התרומה</strong> לפני שיצא הזרע החוצה, וייטמא בכך, וייאסר באכילת תרומה.
  ותוהים על כך: <strong>אוחז? והתניא</strong> <small>[והרי שנויה</small> ברייתא<small>],</small> <strong>ר' אליעזר אומר: כל האוחז באמתו ומשתין</strong> — <strong>כאילו מביא מבול לעולם! אמר אביי</strong> בהסבר המשנה: הכוונה שאוחז <strong>ב</strong>אמצעות <strong>מטלית עבה.</strong>
 <strong>רבא אמר</strong> בהסבר משנה זו: <strong>אפילו תימא</strong> <small>[תאמר]</small> שמדובר בה באחיזה <strong>ב</strong>אמצעות <strong>מטלית רכה,</strong> הותר הדבר, <strong>כיון דעקר עקר</strong> <small>[ש</small>כבר <small>נעקר</small> מתוכו הזרע, <small>נעקר],</small> ואין האחיזה באמה, אף במטלית רכה, מוסיפה דבר. <strong>ו</strong>אילו <strong>אביי</strong> האוסר לאחוז במטלית רכה, טעמו משום ש<strong>חייש</strong> <small>[חושש]</small> הוא <strong>דלמא</strong> <small>[שמא]</small> מתוך האחיזה במטלית רכה <strong>אתי לאוסופי</strong> <small>[יבוא להוסיף]</small> בפליטת זרע. <strong>ו</strong>אילו <strong>רבא לא חייש דלמא אתי לאוסופי</strong> <small>[אינו חושש שמא יבוא</small> בכך <small>להוסיף].</small>
 ושואלים: <strong>ו</strong>האם רבא <strong>לא</strong> חושש לכך? <strong>והתניא</strong> <small>[והרי שנויה</small> ברייתא<small>]:</small> <strong>הא</strong> <small>[הרי]</small> <strong>למה זה</strong> האיש הבודק עצמו שוב ושוב <strong>דומה?</strong> — <strong>ל</strong>אדם ה<strong>נותן אצבע ב</strong>תוך ה<strong>עין, שכל זמן ש</strong>ה<strong>אצבע</strong> נתונה <strong>בעין</strong> — הרי ה<strong>עין מדמעת וחוזרת ומדמעת,</strong> ואף זה גורם להוצאה נוספת של זרע!
 <strong>ו</strong>אילו <strong>רבא</strong> סבור שאין אומרים כך אלא כאשר יוצא זרעו בלא שנזדעזעו איבריו שבכגון זה יוצא הזרע מעט מעט ובבדיקה נוספת יש חשש שיוסיף ויצא, אבל כאשר כבר הרגיש שנזדעזעו איבריו ויצא ממנו זרע אין לחשוש לכך, כיון ש<strong>כל אחמומי והדר אחמומי</strong> <small>[חימום</small> המביא להוצאת זרע, <small>ושוב חימום</small> שכזה<small>]</small> <strong>בשעתיה</strong> <small>[בשעתו,</small> כשנעקר כבר מגופו זרע<small>]</small> הרי זה <strong>לא שכיח</strong> <small>[אינו מצוי],</small> ואין לחשוש לכך, ולכן מותר לו במקרה זה לאחוז באמה אף במטלית רכה.
 <big>ד</big> ודנים מעתה בענין זה שהזכרנו למעלה <strong>גופא</strong> <small>[לגופו],</small> <strong>ר' אליעזר אומר: כל האוחז באמה ומשתין</strong> — <strong>כאילו מביא מבול לעולם.</strong> <strong>אמרו לו</strong> חכמים <strong>לר' אליעזר: והלא</strong> אם אינו אוחז באמתו כשמשתין הרי <strong>נצוצות</strong> (טיפות קטנות) <strong>נתזין על רגליו, ונראה</strong> הוא מעתה <strong>ככרות שפכה</strong> (סריס) שאינו יכול להטיל מימיו למרחוק, ואינו מוליד, <strong>ונמצא</strong> שבכך הוא <strong>מוציא לעז על בניו ש</strong>אין הם בניו אלא <strong>הן ממזרים!</strong>
 <strong>אמר להן</strong> ר' אליעזר: <strong>מוטב</strong> (עדיף) <strong>שיוציא לעז על בניו שהן ממזרים, ואל יעשה עצמו רשע שעה אחת לפני המקום</strong> (הקדוש ברוך הוא).
  ועוד בענין זה <strong>תניא אידך</strong> <small>[שנויה</small> ברייתא <small>אחרת],</small> כך <strong>אמר להן ר'</strong> <strong>אליעזר לחכמים</strong> בתשובה: <strong>אפשר</strong> שלא ינתזו ניצוצות על רגליו, וכיצד? <strong>יעמוד אדם במקום גבוה וישתין</strong> כלפי מטה, <strong>או</strong> שיעשה באופן אחר: <strong>ישתין ב</strong>מקום שיש בו <strong>עפר תיחוח</strong> (מפורר), שנבלעים בו מימי הרגלים, ואינם ניתזים כלפי מעלה. וראוי לאדם לנהוג כן, ובלבד שלא יאחז באמתו וישתין, <strong>ואל יעשה עצמו רשע שעה אחת לפני המקום.</strong>
 ודנים בשתי תשובות אלה של ר' אליעזר לחכמים: <strong>הי</strong> <small>[איזו]</small> מהן <strong>אמר להו ברישא</strong> <small>[להם בתחילה]?</small> <strong>אילימא קמייתא</strong> <small>[אם תאמר</small> שאת <small>הראשונה],</small> שאין לאחוז באמה אף שמוציא בכך לעז על בניו <strong>אמר להו ברישא</strong> <small>[להם בתחילה],</small> ואחר כן אמר להם את תשובתו השניה, שיש פתרון לכך שלא יינתזו ניצוצות על רגליו, ואולם דבר זה קשה, שהרי <strong>בתר</strong> <small>[אחרי]</small> ש<strong>אמר להו איסורא</strong> <small>[להם איסור],</small> <strong>הדר</strong> <small>[חזר]</small> <strong>אמר להו תקנתא</strong> <small>[להם תקנה,</small> פתרון מעשי לדבר<small>]?</small> שהרי משמע שאם אין לו אפשרות בפתרון זה, יאחוז באמתו מכל מקום, והוא סתירה לדבריו הראשונים!
 <strong>אלא</strong> יש לומר כי <strong>הא</strong> <small>[</small>את <small>זה]</small> הפתרון המעשי <strong>אמר להו ברישא</strong> <small>[להם בתחילה],</small> שיש תקנה לדבר, <strong>ואמרו ליה</strong> <small>[לו]:</small> אם <strong>אין לו מקום גבוה ועפר תיחוח, מאי</strong> <small>[מה]</small> יעשה? ועל כך <strong>אמר להן:</strong> אל יאחוז, שכן <strong>מוטב שיוציא לעז על בניו, ואל יעשה עצמו רשע שעה אחת לפני המקום.</strong>
 <strong>וכל כך למה? מפני ש</strong>בכך שאוחז באמתו הריהו גורם לעצמו שיהיה <strong>מוציא שכבת זרע לבטלה.</strong> שכך <strong>אמר ר'</strong> <strong>יוחנן</strong> בחומרת עבירה זו: <strong>כל המוציא שכבת זרע לבטלה</strong> — <strong>חייב מיתה, ש</strong>כן <strong>נאמר</strong> באונן בן יהודה: "והיה אם בא אל אשת אחיו ושחת ארצה לבלתי נתן זרע לאחיו. <strong>וירע בעיני ה'</strong> <strong>אשר עשה וימת גם אתו"</strong> (בראשית לח, ט—י).
 <strong>ר' יצחק ור' אמי אמרי</strong> <small>[אומרים]:</small> כל המוציא שכבת זרע לבטלה — <strong>כאילו שופך דמים, ש</strong>כן <strong>נאמר:</strong> "...זרע מנאף ותזנה... הלא אתם ילדי פשע זרע שקר. <strong>הנחמים באלים תחת כל עץ רענן שחטי הילדים בנחלים תחת סעפי הסלעים"</strong> (ישעיה נז, ג—ה), <strong>אל תקרי</strong> <small>[תקרא]</small> <strong>שוחטי אלא סוחטי,</strong> שנחשבת הוצאת ("סוחטי") שכבת זרע לבטלה כהמתה של הילדים שיכלו להיוולד מזרע זה.
 <strong>רב אסי אמר:</strong> כל המוציא שכבת זרע לבטלה — <strong>כאילו עובד עבודה זרה.</strong> <strong>כתיב הכא</strong> <small>[נאמר כאן]:</small> <strong>"תחת כל עץ רענן", וכתיב התם</strong> <small>[ונאמר שם]</small> במצוות איבוד עבודה זרה בארץ ישראל: "אבד תאבדון את כל המקומות אשר עבדו שם הגוים אשר אתם יורשים אותם את אלהיהם <strong>על ההרים הרמים</strong> ועל הגבעות <strong>ותחת כל עץ רענן"</strong> (דברים יב, ב).
 <big>ה</big> ובענין זה של אחיזה באמה לצורך הטלת מים מסופר כי <strong>רב יהודה ושמואל</strong> רבו <strong>הוו קיימי אאיגרא דבי כנישתא דשף ויתיב</strong> <small>[היו עומדים על גג בית הכנסת שנפל והתיישב]</small> <strong>בנהרדעא,</strong> שהיה בית כנסת ידוע שכך היה כינויו. <strong>אמר ליה</strong> <small>[לו]</small> <strong>רב יהודה לשמואל:</strong> מה אעשה, ו<strong>צריך אני להשתין? אמר ליה</strong> <small>[לו]:</small> <strong>שיננא</strong> <small>[גדול השיניים],</small> <strong>אחוז באמתך</strong> כדי שלא יפלו המים על גג בית הכנסת <strong>והשתן לחוץ,</strong> אל מחוץ לבית הכנסת.
  ושואלים על כך: <strong>היכי עביד הכי</strong> <small>[כיצד עשה כך],</small> <strong>והתניא</strong> <small>[והרי שנויה</small> ברייתא<small>],</small> <strong>ר' אליעזר אומר: כל האוחז באמתו ומשתין</strong> — <strong>כאילו מביא מבול לעולם!</strong>
 <strong>אמר אביי:</strong> <strong>עשאו</strong> את הענין הזה <strong>כבולשת</strong> (חיל בלשים, המחפשים בבתים), ומהו עניינה — <strong>דתנן</strong> <small>[ש</small>כן שנינו במשנה במסכת עבודה זרה<small>]:</small> <strong>בולשת</strong> של חיילים גויים <strong>שנכנס לעיר,</strong> וחיפשו בבתים, ומתעורר החשש שמא אגב כך ניסכו מן היין שבבתי ישראל לעבודה זרה, ונאסר בכך היין. אם היה זה <strong>בשעת שלום,</strong> שאין הם ממהרים במלאכתם, <strong>חביות</strong> של יין שנמצאו <strong>פתוחות</strong> — הריהן <strong>אסורות,</strong> שמא ניסכו מהן, והחביות הנמצאות כשהן <strong>סתומות</strong> (פקוקות וטוחות בטיט) — <strong>מותרות,</strong> שודאי לא פת חון הגויים. ואולם אם היה זה <strong>בשעת מלחמה</strong> — <strong>אלו ואלו מותרות, לפי שאין להן פנאי לנסך,</strong> כיון שהם עסוקים במלחמה. <strong>אלמא</strong> <small>[מכאן]</small> נלמד ש<strong>כיון דבעיתי</strong> <small>[שיראים]</small> הם מפני שעת המלחמה, כל דעתם נתונה לכך, ולכן <strong>לא אתי לנסוכי</strong> <small>[אין</small> הם <small>באים לנסך],</small> אם כן, <strong>הכא נמי</strong> <small>[כאן,</small> במעשה זה שברב יהודה ושמואל, <small>גם כן]</small> אומרים אנו כי <strong>כיון דבעיתי</strong> <small>[שיראים],</small> לכך <strong>לא אתי להרהורי</strong> <small>[אין באים להרהר]</small> הרהור של עבירה.
  ומבררים:  <strong>והכא</strong> <small>[וכאן]</small> במעשה זה של רב יהודה ושמואל <strong>מאי בעיתותא איכא</strong> <small>[מה,</small> איזו <small>יראה יש]?</small> ומשיבים: <strong>איבעית אימא</strong> <small>[אם תרצה אמור]</small> הסבר זה: <strong>ביעתותא דליליא ודאיגרא</strong> <small>[יראת של הלילה ושל הגג]</small> שהוא עומד עליו וחושש שמא יפול. <strong>ואיבעית אימא</strong> <small>[ואם תרצה אמור]</small> הסבר אחר: הכוונה ל<strong>ביעתותא דרביה</strong> <small>[יראת רבו,</small> שמואל, על רב יהודה<small>].</small> <strong>ואיבעית אימא</strong> <small>[ואם תרצה אמור]</small> עוד הסבר, שהכוונה ל<strong>ביעתותא</strong> <small>[יראת]</small> ה<strong>שכינה,</strong> שהרי בית כנסת הוא. <strong>ואיבעית אימא</strong> <small>[ואם תרצה אמור]</small> הסבר זה: <strong>אימתא דמריה עליה</strong> <small>[אימת אדוניו,</small> הקדוש ברוך הוא <small>עליו],</small> שמיוחד היה רב יהודה ביראת ה', <strong>דקרי</strong> <small>[ש</small>כך <small>קרא]</small> <strong>שמואל עליה</strong> <small>[עליו,</small> על רב יהודה תלמידו<small>]:</small> <strong>אין זה ילוד אשה</strong> אלא כמלאך.
 <strong>ואיבעית אימא</strong> <small>[ואם תרצה אמור]</small> הסבר אחר מדוע הורה לו שמואל לנהוג כן, כיון שרב יהודה <strong>נשוי הוה</strong> <small>[היה],</small> שכך <strong>אמר רב נחמן: אם היה נשוי</strong> — <strong>מותר</strong> לאחוז באמה ולהטיל מימיו, שכיון שנשוי הוא ומצויה לו אשתו, אין יצרו תוקפו בכך.
 <strong>ואיבעית אימא</strong> <small>[ואם תרצה אמור]</small> הסבר זה: <strong>כי הא אורי ליה</strong> <small>[כמו,</small> באופן <small>זה הורה לו]</small> שמואל לרב יהודה, <strong>דתני</strong> <small>[ש</small>כך <small>שנה]</small> ברייתא זו <strong>אבא בריה</strong> <small>[בנו]</small> של <strong>ר' בנימין בר חייא:</strong> אין לאחוז באמה עצמה להטיל מים, <strong>אבל מסייע</strong> האדם המטיל מים לעצמו <strong>ב</strong>אחיזת ה<strong>ביצים</strong> ש<strong>מלמטה,</strong> וכך גם הורה שמואל לרב יהודה לנהוג. <strong>ואיבעית אימא</strong> <small>[ואם תרצה אמור]</small> עוד הסבר: <strong>כי הא אורי ליה</strong> <small>[כמו,</small> באופן <small>זה הורה לו],</small> שכך <strong>אמר ר'</strong> <strong>אבהו, אמר ר'</strong> <strong>יוחנן: גבול</strong> (תחום מוגדר) <strong>יש לו</strong> לאיסור אחיזה באמה, והוא: <strong>מעטרה</strong> (השפה המקיפה את הגיד) <strong>ולמטה,</strong> כלפי קצה האיבר — <strong>מותר</strong> לאחוז, שאין זה מקום המביא לגירוי,
## דף יג:
 <strong>מעטרה ולמעלה</strong> לכיוון הגוף — <strong>אסור.</strong>
 <big>א</big> <strong>אמר רב: המקשה עצמו לדעת</strong> (בכוונה) מה דינו? — <strong>יהא בנדוי.</strong> ושואלים: <strong>ולימא</strong> <small>[ויאמר]</small> רב שדבר זה <strong>אסור,</strong> ודי בכך! ומשיבים: ראוי הוא לנידוי משום <strong>דקמגרי</strong> <small>[שהוא מגרה]</small> <strong>יצר הרע אנפשיה</strong> <small>[על עצמו].</small> <strong>ור' אמי אמר:</strong> המקשה עצמו במכוון — <strong>נקרא "עבריין"</strong> (הרגיל בכל העבירות), <strong>ש</strong>כן <strong>כך</strong> היא <strong>אומנתו</strong> (מקצועו) <strong>של</strong> ה<strong>יצר הרע: היום אומר לו</strong> לאדם: <strong>עשה כך</strong> דבר עבירה מסויים, <strong>ו</strong>כיון שנענה לו האדם, <strong>למחר</strong> היצר הרע שב ו<strong>אומר לו: עשה כך</strong> דבר עבירה אחר. <strong>ולמחר אומר לו: לך עבוד עבודה זרה</strong> — <strong>והולך ועובד.</strong>
 <strong>איכא דאמרי</strong> <small>[יש שאומרים]</small> שכך <strong>אמר ר'</strong> <strong>אמי: כל המביא עצמו לידי הרהור</strong> — <strong>אין מכניסין אותו במחיצתו של הקדוש ברוך הוא.</strong> וראיה לדבר, שכן <strong>כתיב הכא</strong> <small>[נאמר כאן]</small> באונן בן יהודה: "...ושחת ארצה... <strong>וירע בעיני ה'</strong> אשר עשה" (בראשית לח, ט—י), <strong>וכתיב התם</strong> <small>[ונאמר שם]:</small> <strong>"כי לא אל חפץ רשע אתה לא יגרך רע.</strong> לא יתיצבו הוללים לנגד עיניך... ואני ברוב חסדך אבוא ביתך אשתחוה אל היכל קדשך ביראתך" (תהלים ה, ד—ח). ומכאן שכל העושה רע ("וירע") כדוגמת אונן, אינו נכנס במחיצת הקדוש ברוך הוא ("לא יגורך רע").
 <strong>ואמר ר'</strong> <strong>אלעזר</strong> בחומרת ענין זה: <strong>מאי דכתיב</strong> <small>[מה</small> פירוש <small>הכתוב]</small> "ובפר ישכם כפיכם אעלים עיני גם כי תרבו תפילה אינני שומע <strong>ידיכם דמים מלאו"</strong> (ישעיה א, טו), שאין תפילתם של אלו נשמעת לפני הקדוש ברוך הוא — <strong>אלו המנאפים ביד</strong> שמוציאים זרע לבטלה. וכן <strong>תנא</strong> <small>[שנה]</small> החכם <strong>דבי</strong> <small>[של בית</small> המדרש<small>]</small> של <strong>ר' ישמעאל:</strong> משמעות האמור בעשרת הדברות <strong>"לא תנאף"</strong> (שמות כ, יג) היא — <strong>לא תהא בך</strong> (בינך לבין עצמך) <strong>ניאוף, בין ביד בין ברגל.</strong>
 <big>ב</big> ועוד בענין זה, <strong>תנו רבנן</strong> <small>[שנו חכמים]:</small> <strong>הגרים, והמשחקין בתינוקות</strong> — <strong>מעכבין את</strong> בוא <strong>המשיח.</strong> ודנים בדבר, <strong>בשלמא</strong> <small>[נניח]</small> <strong>גרים</strong> — הרי זה <strong>כ</strong>דברי <strong>ר' חלבו,</strong> שכך <strong>אמר ר'</strong> <strong>חלבו: קשין גרים לישראל כספחת</strong> מפני שאינם בקיאים במצוות וישראל למדים מהם. <strong>אלא משחקין בתנוקות מאי היא</strong> <small>[מה הוא],</small> במה מעכב דבר זה את בוא המשיח?
 <strong>אילימא</strong> <small>[אם נאמר]</small> משום <strong>משכב זכור</strong> — הלא <strong>בני סקילה נינהו</strong> <small>[הם],</small> ואין הדבר רק משום שהם מעכבים את בוא המשיח! <strong>אלא</strong> אם נאמר משום ששופך זרעו <strong>דרך אברים</strong> אחרים שאינם מקום ערווה — <strong>בני</strong> דור ה<strong>מבול נינהו</strong> <small>[הם]</small> וראויים הם לעונש שנענשו בני דור המבול!
 <strong>אלא</strong> כוונת הדברים לאלו <strong>דנסיבי</strong> <small>[שנושאים]</small> <strong>קטנות דלאו</strong> <small>[שלא]</small> <strong>בנות אולודי נינהו</strong> <small>[הולדה הן]</small> עדיין, ונמצא שמשחיתים זרעם שלא לשם הולדה. שכך <strong>אמר ר'</strong> <strong>יוסי: אין</strong> משיח <strong>בן דוד בא, עד שיכלו כל הנשמות שבגוף</strong> (מקום כינוס הנשמות העתידות להיוולד), <strong>שנאמר:</strong> "כי לא לעולם אריב ולא לנצח אקצוף <strong>כי רוח מלפני יעטוף ונשמות אני עשיתי"</strong> (ישעיה נז, טז). שהנשמות ("רוח") שגזרתי עליהם קודם שיוולדו ("מלפני"), אחר שנמנע מהם להיוולד — הם אשר יעכבו ("יעטוף") את ביאת המשיח.
 <big>ג</big> שנינו במשנה כי היד הבודקת <strong>באנשים תקצץ.</strong> ובענין זה <strong>איבעיא להו</strong> <small>[נשאלה להם,</small> לבני בית המדרש<small>]</small> שאלה זו: האם <strong>דינא תנן</strong> <small>[דין שנינו]</small> במשנה זו, שכך יש לנהוג למעשה, <strong>או לטותא תנן</strong> <small>[קללה</small> בלבד <small>שנינו],</small> ואין נוהגים כן למעשה. ומפרטים: האם <strong>דינא תנן</strong> <small>[דין שנינו],</small> <strong>כי הא</strong> <small>[כמו</small> בענין <small>זה]</small> של איסור הכאת יהודי שאף בו נאמרה לשון זו ("כל המרים יד על חבירו — תקצץ ידו"), ונהג <strong>רב הונא</strong> כן ו<strong>קץ ידא</strong> <small>[קצץ יד]</small> של החוטא בדבר, <strong>או</strong> שרק <strong>לטותא תנן</strong> <small>[קללה</small> בלבד <small>שנינו]?</small>
 ומביאים ראיה לדבר, <strong>תא שמע</strong> <small>[בוא</small> ו<small>שמע],</small> ממה <strong>דתניא</strong> <small>[ששנינו</small> בברייתא<small>],</small> <strong>ר' טרפון אומר: יד לאמה</strong> — <strong>תקצץ ידו על טבורו.</strong> <strong>אמרו לו</strong> חכמים: אלא מעתה אם <strong>ישב לו</strong> לאדם <strong>קוץ בכריסו, לא יטלנו?! אמר להן:</strong> אכן <strong>לא</strong> יטלנו, ואם נטלו — תקצץ ידו על טבורו. אמרו לו חכמים: <strong>והלא</strong> אם תקצץ על טבורו הרי בכך תהא <strong>כריסו נבקעת! אמר להן: מוטב תבקע כריסו</strong> של העושה כן <strong>ואל ירד לבאר שחת.</strong>
 ודנים בדבר: <strong>אי אמרת בשלמא דינא תנן</strong> <small>[זה נוח אם אמרת</small> ש<small>דין שנינו],</small> <strong>היינו דאמרי</strong> <small>[זהו שאמרו]</small> לו חכמים לר' טרפון: <strong>"והלא כריסו נבקעת</strong> כשקוצצים את ידו". <strong>אלא אי אמרת לטותא תנן</strong> <small>[אם אומר אתה</small> ש<small>קללה שנינו],</small> <strong>מאי</strong> <small>[מה</small> פירוש<small>]</small> <strong>"כריסו נבקעת"?</strong> ודוחים: <strong>אלא מאי</strong> <small>[מה]</small> תאמר ש<strong>דינא תנן</strong> <small>[דין שנינו],</small> אם כן וכי <strong>לא סגי דלאו</strong> <small>[לא די שאינה]</small> נקצצת <strong>על טבורו?</strong>
 <strong>אלא הכי קאמר</strong> <small>[כך אמר]</small> <small>ר' טרפון: כל המכניס ידו</small> <strong>למטה מטבורו</strong> — <strong>תקצץ.</strong> <strong>אמרו לו</strong> חכמים <strong>לר' טרפון:</strong> ואם <strong>ישב לו קוץ בכריסו לא יטלנו? אמר להן: לא.</strong> אמרו לו: <strong>והלא כריסו נבקעת</strong> מחמת הקוץ! <strong>אמר להן: מוטב תבקע כריסו ואל ירד לבאר שחת.</strong>
 <big>ד משנה</big> האשה <strong>החרשת והשוטה והסומא ו</strong>זו <strong>שנטרפה דעתה,</strong> שאינן יכולות לבדוק עצמן לראות אם יצא מהן דם, כיצד נוהגות? <strong>אם יש להם</strong> נשים בקירבתן שהן <strong>פקחות</strong> (שפויות בדעתן, הרואות) — נשים אלה <strong>מתקנות</strong> (בודקות ומטבילות) <strong>אותן, ו</strong>על סמך כך, אם נשות כהנים <strong>הן</strong> הריהן <strong>אוכלות בתרומה</strong> לאחר שהעריב שמשן.
 <big>ה גמרא</big> שנינו במשנתנו כי ה<strong>חרשת</strong> — נשים פקחות בודקות אותה. ושואלים: <strong>איהי</strong> <small>[היא]</small> <strong>תבדוק לנפשה</strong> <small>[את עצמה]!</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר רבי:</strong> אשה <strong>חרשת היתה בשכונתינו,</strong> והיתה חכמה בבדיקת מראות דמים, ש<strong>לא דיה ש</strong>היתה <strong>בודקת לעצמה, אלא</strong> אף כ<strong>שחברותיה</strong> היו <strong>רואות</strong> אצלן מראה דם, <strong>ו</strong>לא היו יודעות אם דם טמא הוא זה, היו <strong>מראות לה!</strong>
 ומתרצים: <strong>התם</strong> <small>[שם,</small> בשכנתו של רבי<small>]</small> מדובר <strong>ב</strong>חרשת כזו ש<strong>מדברת ואינה שומעת,</strong> ואשה כזו יכולה שתהא חכמה בראיית דמים. ואילו <strong>הכא</strong> <small>[כאן</small> במשנתנו<small>]</small> מדובר <strong>ב</strong>אשה <strong>שאינה מדברת ואינה שומעת,</strong> וזו אין בה דעת לבדוק אף את עצמה. <strong>כדתנן</strong> <small>[כמו ששנינו</small> במשנה במסכת תרומות<small>]:</small> <strong>חרש שדברו</strong> בו <strong>חכמים בכל מקום</strong> (בעניינים שונים בהלכה) שנחשב כאינו בר דעת, הוא זה ש<strong>אינו שומע ו</strong>גם אינו מדבר.
 <big>ו</big> עוד שנינו במשנתנו כי <strong>הסומא</strong> — פקחות בודקות אותה. ושואלים: <strong>איהי</strong> <small>[היא]</small> <strong>תבדוק לנפשה</strong> <small>[את עצמה],</small> שהרי יש בה דעת ויודעת כיצד יש לבדוק, <strong>ו</strong>לאחר מכן <strong>תיחזי</strong> <small>[תראה]</small> את עד הבדיקה <strong>לחבירתה</strong> הרואה! <strong>אמר ר'</strong> <strong>יוסי בר' חנינא:</strong> גירסה זו שבמשנתנו המונה אף את האשה ה<strong>סומא</strong> בכלל הנשים שאינן בודקות עצמן, <strong>אינה משנה</strong> מדוייקת, ואין לגורסה במשנתנו.
 <big>ז</big> <strong>ו</strong>עוד שנינו במשנתנו כי מי <strong>שנטרפה דעתה</strong> נבדקת על ידי פקחות. ושואלים: מי שנטרפה דעתה <strong>היינו</strong> <small>[זוהי]</small> <strong>שוטה,</strong> וכבר נשנתה במשנה! ומשיבים: מדובר כאן בזו <strong>שנטרפה דעתה מחמת חולי</strong> שאינה בגדר שוטה האמורה במשנה.
 <big>ח</big> ועוד בעניינו של השוטה, <strong>תנו רבנן</strong> <small>[שנו חכמים]:</small> <strong>כהן שוטה</strong> שהיה טמא — בני דעת עוסקים בטהרתו, והם <strong>מטבילין אותו, ו</strong>לאחר מכן <strong>מאכילין אותו</strong> (מתירים לו לאכול) מן ה<strong>תרומה לערב</strong> (לאחר הערב שמש, כדין כל כהן שנטמא). <strong>ו</strong>אותם המטפלים בו הריהם <strong>משמרין אותו שלא יישן,</strong> שכן אם יישן, אפשר יבוא מתוך שנתו לראיית קרי המטמאת אותו. ואם <strong>ישן</strong> — הריהו שוב <strong>טמא,</strong> ואסור באכילת תרומה, ואם <strong>לא ישן</strong> — הריהו <strong>טהור.</strong>
 <strong>ר'</strong> <strong>אליעזר בר' צדוק אומר:</strong> יש דרך אחרת להתירו באכילת תרומה, <strong>עושין לו כיס</strong> (נרתיק) <strong>של עור,</strong> וכורכים אותו סביב איברו, וכשבאים להאכילו תרומה רואים בנרתיק זה אם יצא ממנו זרע ונטמא. <strong>אמרו לו</strong> חכמים: אין ראוי לעשות כן, משום שבכך <strong>כל שכן שמביא</strong> אותו הנרתיק <strong>לידי חימום</strong> וגורם לו להוצאת זרע! <strong>אמר להן</strong> ר' אליעזר בר' צדוק: <strong>לדבריכם</strong> (לשיטתכם) יוצא איפוא שכהן <strong>שוטה אין לו תקנה</strong> (פתרון) כלל לאכול מן התרומה!
 <strong>אמרו לו: לדברינו</strong> יש דרך שיאכל מן התרומה, שאם <strong>ישן</strong> — הריהו <strong>טמא,</strong> ואם <strong>לא ישן</strong> — הריהו <strong>טהור,</strong> ואולם <strong>לדבריך</strong> בעשיית נרתיק הכרוך עליו, אין זה פתרון ראוי, שיש לחשוש בו <strong>שמא יראה טפה</strong> של זרע קטנה <strong>כ</strong>גודל גרגיר צמח ה<strong>חרדל, ותבלע בכיס</strong> ולא תיראה, ונמצא אוכל בתרומה בטומאה!
  ועוד בתקנתו של כהן שוטה בענין אכילת תרומה <strong>תנא</strong> <small>[שנה]</small> החכם, <strong>משום</strong> (בשם) <strong>ר' אלעזר אמרו: עושין לו כיס של מתכת</strong> ומניחים אותו על איברו, כדי לבדוק בו אם ראה.
  ובביאור דברים אלה <strong>אמר אביי: ו</strong>כוונת הדברים "של מתכת" היא שנרתיק זה הריהו <strong>של נחשת,</strong> שאינה בולעת, ואין לחשוש בה שמא ראה טיפה ונבלעה בה. <strong>כדתניא</strong> <small>[כמו ששנינו</small> במשנה במסכת פרה<small>],</small> לענין שיעור כמות מי החטאת שמזים על הטמא, <strong>ר' יהודה אומר: רואין</strong> (מחשיבים) <strong>אותן גבעולין של אזוב</strong> שבהם מזים ממי החטאת <strong>כאילו הן של נחשת</strong> שאינה בולעת. הרי איפוא שמתכת הנחושת אינה בולעת.
 <strong>אמר רב פפא:</strong> מכלל דברי חכמים שכיס הכרוך על האיבר יכול להביא לחימום ולהוצאת זרע, <strong>שמע מינה</strong> <small>[למד מכאן]</small> כי ה<strong>מכנסים אסורים</strong> בלבישה, משום חשש טומאה בהם, שהרי אף הם כרוכים על איבר האדם. ושואלים: <strong>והכתיב</strong> <small>[והרי נאמר]</small> בבגדי כהנים: <strong>"ועשה להם מכנסי בד לכסות בשר ערוה</strong> ממתנים ועד ירכים יהיו" (שמות כח, מב)!
  ומשיבים: הבגד  <strong>ההוא</strong> (מכנסי הכהנים) עניינו שונה, <strong>כדתניא</strong> <small>[כ</small>ברייתא זו <small>ששנינו]:</small> <strong>מכנסי כהנים למה הן דומין</strong> — <strong>כמין פמלניא</strong> (מכנסי רכיבה) <strong>של פרשים,</strong> וכך הם נראים: <strong>למעלה</strong> — מגיעים הם <strong>עד מתנים, למטה</strong> מגיעים הם — <strong>עד ירכים, ויש להם שנצים</strong> (רצועות רכיסה), <strong>ואין להם לא בית הנקב</strong> (פתח) <strong>ולא בית הערוה.</strong>
 <strong>אמר אביי:</strong>
## דף יד.
 משום חשש יציאת זרע כתוצאה מחימום האיבר הנגרם על ידי חיכוכו, כהנים <strong>רוכבי גמלים אסורין לאכול בתרומה</strong> שודאי נטמאים בעת הרכיבה. ומעירים, <strong>תניא נמי הכי</strong> <small>[שנינו</small> ברייתא <small>גם כן כך]</small> כדברי אביי: <strong>רוכבי גמלים</strong> — <strong>כולם רשעים,</strong> מפני שחשודים על הוצאת זרע בשל חיכוך האיבר בבשר הגמל בשעת הרכיבה. <strong>הספנים</strong> — <strong>כולם צדיקים,</strong> שכיון ששרויים הם בסכנה מתמדת בהיותם בים, ליבם נתון תמיד בתחינה לפני הקדוש ברוך הוא.
 <strong>החמרים</strong> (הרוכבים על חמורים) — <strong>מהן רשעים מהן צדיקים.</strong> ובהסבר הבחנה זו בין חמרים רשעים לצדיקים, <strong>איכא דאמרי</strong> <small>[יש שאומרים]</small> כך: <strong>הא</strong> <small>[זה]</small> החמר שהוא צדיק — <strong>דמכף</strong> <small>[שיש אוכף</small> על החמור<small>]</small> ולכן אין מתחכך איבר הרוכב עליו בו. ואילו <strong>הא</strong> <small>[זה]</small> החמר שהוא רשע — שהחמור <strong>לא מכף</strong> <small>[מאוכף],</small> ומתחכך איברו של הרוכב בבשר החמור, ובא בכך לידי הוצאת זרע. <strong>ואיכא דאמרי</strong> <small>[ויש שאומרים]</small> הבדל אחר: <strong>הא</strong> <small>[זה]</small> החמר שהוא רשע — <strong>דמטרטין</strong> <small>[שפוסק]</small> שני ירכיו משני צידי החמור, ונמצא איברו מתחכך ישירות בגוף החמור. ואילו <strong>הא</strong> <small>[זה]</small> החמר שהוא צדיק — ש<strong>לא מטרטין</strong> <small>[לא פוסק]</small> ירכיו לשני צדדים, אלא רוכב כאשר שתי רגליו פונות לצד אחד של החמור, ואז אין איברו מתחכך בגוף החמור.
 <big>א</big> ועוד בענין זהירות מהנהגה העשויה להביא ליציאת זרע, נמסר ש<strong>ר' יהושע בן לוי לייט אמאן דגני אפרקיד</strong> <small>[היה מקלל</small> את <small>מי ששוכב פרקדן,</small> כשפניו למעלה<small>],</small> שכן בכך יכול לבוא לראיית זרע. ושואלים: <strong>איני</strong> <small>[האמנם כך הוא]</small> <strong>והאמר</strong> <small>[והרי אמר]</small> <strong>רב יוסף:</strong> השוכב <strong>פרקדן לא יקרא קרית</strong> (קריאת) <strong>שמע,</strong> ומכאן נדייק: <strong>קרית שמע הוא</strong> ש<strong>לא יקרא</strong> בעודו שוכב כך, <strong>הא מגנא</strong> <small>[הרי</small> שעצם <small>השכיבה]</small> פרקדן — <strong>שפיר דמי</strong> <small>[נחשבת ראויה]!</small>
 ומשיבים: <strong>ל</strong>עצם <strong>ענין</strong> <strong>מגנא</strong> <small>[שכיבת</small> פרקדן<small>],</small> <strong>כי מצלי</strong> <small>[כאשר</small> היא נעשית <small>בהטיית מועטה</small> של הגוף<small>]</small> — <strong>שפיר דמי</strong> <small>[נחשבת ראויה],</small> ואולם <strong>לענין קריאת שמע</strong> בשכיבת פרקדן, אף <strong>כי מצלי</strong> <small>[כאשר מוטה מעט]</small> גוף השוכב — <strong>אסור</strong> הדבר. ושואלים: <strong>והא</strong> <small>[והרי]</small> <strong>ר' יוחנן מצלי וקרי</strong> <small>[היה שוכב</small> פרקדן <small>בהטייה מועטה</small> של הגוף, <small>וקורא</small> כך<small>]</small> <strong>קריאת שמע!</strong> ומשיבים: <strong>שאני</strong> <small>[שונה]</small> הוא דינו של <strong>ר' יוחנן</strong> שכן <strong>בעל בשר הוה</strong> <small>[היה],</small> ולא יכול היה להטות גופו אלא מעט.
 <big>ב משנה</big> <strong>דרך</strong> (מנהג) <strong>בנות ישראל</strong> שהן <strong>משמשות</strong> (בתשמיש המיטה) עם בעליהן <strong>בשני עדים</strong> (פיסות בד לבדיקה): <strong>אחד לו</strong> לבעלה שיבדוק בו לאחר תשמיש אם נמצא עליו מדמה, <strong>ואחד לה</strong> עצמה. <strong>ו</strong>אילו הנשים <strong>הצנועות</strong> המוסיפות בטהרתן מתקנות להן עד נוסף, <strong>שלישי,</strong> כדי <strong>לתקן</strong> בו בבדיקה <strong>את הבית</strong> (בית הערווה) לאחר התשמיש.
  ומעתה, אם <strong>נמצא</strong> דם <strong>על</strong> עד הבדיקה <strong>שלו,</strong> לאחר התשמיש — האשה והבעל שניהם <strong>טמאין</strong> טומאת שבעה, כדין הנדה והבא על הנדה, <strong>וחייבין</strong> על כך <strong>קרבן</strong> חטאת, כדין הבא על הנדה בשוגג. ואם <strong>נמצא</strong> דם <strong>על</strong> עד הבדיקה <strong>שלה,</strong> יש להבחין בדין אימתי נמצא הדם: אם נמצא <strong>אותיום</strong> (מיד) לאחר התשמיש — הבעל והאשה שניהם <strong>טמאין</strong> טומאת שבעה בוודאי, <strong>וחייבין בקרבן</strong> חטאת. ואולם אם <strong>נמצא</strong> הדם <strong>על</strong> עד הבדיקה <strong>שלה לאחר זמן</strong> — אפשר שדם זה נראה רק לאחר התשמיש ולכן שניהם <strong>טמאין</strong> טומאת שבעה <strong>מספק, ופטורין מן הקרבן</strong> (חטאת).
  ובהגדרת פרק זמן זה, <strong>איזהו אחר זמן?</strong> — שיעור זמן שיש בו <strong>כדי</strong> שתוכל האשה <strong>שתרד מן המטה ותדיח פניה</strong> (שלמטה, כלומר, בית הערווה). <strong>ו</strong>אם נמצא דם על עד הבדיקה שלה <strong>אחר כך,</strong> יותר משיעור זמן זה — האשה עצמה <strong>מטמאה</strong> למפרע טהרות שנגעה בהן במשך כל <strong>מעת לעת, ואינה מטמאה את בועלה</strong> טומאת שבעה, ואינו אלא כנוגע בנדה הנטמא טומאת ערב בלבד. <strong>ר' עקיבא אומר: אף</strong> המוצאת דם על עד הבדיקה לאחר זמן מהתשמיש, <strong>מטמאה את בועלה</strong> טומאת שבעה.
  ו<strong>מודים חכמים לר' עקיבא ב</strong>אשה ה<strong>רואה כתם שמטמאה את בועלה</strong> אם בא עליה לאחר מכן, אף שגם טומאה זו מדברי חכמים.
 <big>ג גמרא</big> שנינו במשנה שאם נמצא דם על עד הבדיקה של הבעל לאחר התשמיש, הרי הבעל והאשה טמאים טומאת ודאי. ושואלים: <strong>וניחוש דלמא</strong> <small>[ונחשוש שמא]</small> <strong>דם מאכולת</strong> (כינה) <strong>הוא,</strong> שאפשר היתה כינה בבית הערווה של האשה, ובשעת תשמיש נמעכה, ועבר דמה לאיבר הבעל, ולא תהא זו אלא טומאת ספק! <strong>אמר ר'</strong> <strong>זירא:</strong> אין חוששים לכך, משום ש<strong>אותו מקום</strong> (בית הערווה) של האשה <strong>בדוק הוא אצל</strong> (לענין) שתימצא בו <strong>מאכולת,</strong> וברור הוא שלא היתה שם כינה. <strong>ואיכא דאמרי</strong> <small>[ויש שאומרים]</small> בגירסה שונה את דברי ר' זירא: אותו מקום <strong>דחוק</strong> (צר) <strong>הוא אצל</strong> (לענין) שתיכנס בו <strong>מאכולת</strong> ולכן אין לחשוש לכך.
  ומבררים:  <strong>מאי בינייהו</strong> <small>[מה,</small> איזה הבדל להלכה יש <small>ביניהם,</small> בין שתי גירסות אלו<small>]?</small> ומשיבים: <strong>איכא בינייהו</strong> <small>[יש ביניהם]</small> הבדל במקרה <strong>דאשתכח</strong> <small>[שנמצאה]</small> <strong>מאכולת רצופה</strong> (מעוכה) על עד הבדיקה של הבעל, ובריחוק מה מהמקום בו נמצא הדם בעד זה. ומעתה, <strong>להך לישנא דאמר</strong> <small>[ללשון זו שאמרה]</small> שאותו מקום <strong>בדוק הוא</strong> אצל מאכולת — צריך לומר כי ודאי <strong>הא מעלמא אתאי</strong> <small>[</small>מאכולת <small>זו מהעולם,</small> מהחוץ, <small>באה],</small> ואילו הדם שנמצא על עד הבדיקה של הבעל הוא מן האשה, ולכן טמאים הם טומאת ודאי. ואולם <strong>להך לישנא דאמר</strong> <small>[ללשון זו שאמרה]</small> שאותו מקום <strong>דחוק הוא</strong> אצל מאכולת — <strong>אימא</strong> <small>[</small>יש לחשוש <small>ולומר]</small> כי ה<strong>שמש</strong> (איבר התשמיש של האיש) הוא ש<strong>רצפה</strong> (מעכה) תוך כדי התשמיש, וממנה בא הדם אל עד הבדיקה של הבעל, והם טמאים רק מספק.
 <big>ד</big> ועוד בענין זה, <strong>אתמר</strong> <small>[נאמר]:</small> <strong>בדקה</strong> האשה <strong>בעד הבדוק לה</strong> שהוא נקי מדם, ולאחר הבדיקה <strong>טחתו</strong> (דחפתו) <strong>בירכה, ולמחר מצאה עליה,</strong> על הירך, <strong>דם.</strong> <strong>אמר רב:</strong> במקרה כזה הריהי <strong>טמאה</strong> טומאת <strong>נדה</strong> ודאית. שכיון שברור שהעד היה נקי מדם קודם הבדיקה, ודאי הדם שנמצא על הירך מן הבדיקה הוא, ועבר אל הירך אחר שהטיחה בו את עד הבדיקה. <strong>אמר ליה</strong> <small>[לו]</small> <strong>רב שימי בר חייא</strong> לרב: <strong>והא</strong> <small>[והרי]</small> בדינה של אשה זו <strong>"חוששת</strong> לטומאה" <strong>אמרת לן</strong> <small>[לנו],</small> והרי שלדעתך אינה טמאה ודאי אלא מספק!
  ובענין זה <strong>איתמר נמי</strong> <small>[נאמר גם כן]</small> שכך <strong>אמר שמואל:</strong> אשה זו <strong>טמאה</strong> טומאת <strong>נדה</strong> ודאית. <strong>וכן מורין</strong> הלכה למעשה ב<strong>בי מדרשא</strong> <small>[בית המדרש]</small> שהאשה <strong>טמאה</strong> טומאת <strong>נדה</strong> בוודאי.
 <big>ה</big> ועוד בענין מציאת דם על עד הבדיקה <strong>אתמר</strong> <small>[נאמר]:</small> <strong>בדקה</strong> האשה <strong>בעד שאינו בדוק לה,</strong> שלא בדקה קודם לכן שאין בו דם, <strong>והניחתו בקופסא, ולמחר מצאה עליו</strong> על העד הזה <strong>דם.</strong> וספק אם דם זה היה בעד לפני הבדיקה, ואין האשה טמאה, או שדם זה הינו מן הבדיקה והריהי טמאה. ובענין זה <strong>אמר רב יוסף: כל ימיו של ר'</strong> <strong>חייא טימא</strong> במקרה שכזה, <strong>ולעת זקנתו טיהר.</strong>
 ובדיוק מסורת הלכתית זו של רב יוסף <strong>איבעיא להו</strong> <small>[נשאלה להם</small> לבני בית המדרש<small>],</small> <strong>היכי קאמר</strong> <small>[איך</small> בדיוק <small>אמר]</small> רב יוסף, האם אמר ש<strong>כל ימיו</strong> של ר' חייא <strong>טימא משום נדה</strong> טומאה ודאית ששורפים עליה תרומה, <strong>ולעת זקנתו</strong> — <strong>טיהר משום</strong> טומאה ודאית של <strong>נדה,</strong> <strong>ו</strong>אולם <strong>טימא משום כתם</strong> שהיא טומאת ספק, והתרומה שנגעה בה אינה נאכלת ואינה נשרפת,
 <strong>או דלמא</strong> <small>[שמא]</small> כך הם דברי רב יוסף: <strong>כל ימיו</strong> של ר' חייא טימא משום כתם טומאת ספק, <strong>ולעת זקנתו טיהר מולא כלום</strong> (מכל וכל), והריהי טהורה לגמרי?
  ומביאים פתרון לשאלה זו ממה ששנינו בברייתא: <strong>תא שמע</strong> <small>[בא</small> ו<small>שמע],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בדקה</strong> אשה <strong>בעד שאינו בדוק לה והניחתו בקופסא, ולמחר מצאה עליו דם, רבי אומר: טמאה משום נדה</strong> טומאה ודאית, <strong>ור' חייא אמר: טמאה משום כתם,</strong> והרי זו טומאת ספק.
## דף יד:
 <strong>אמר לו ר' חייא</strong> לרבי: האם <strong>אי</strong> (אין) <strong>אתה מודה ש</strong>על מנת להיטמא במקרה זה <strong>צריכה</strong> היא שתראה על עד הבדיקה שבקופסא דם בשיעור של <strong>כגריס</strong> של פול <strong>ועוד?</strong> שבפחות משיעור זה יש לתלות את מקור הדם בכינה שנמעכה. <strong>אמר לו</strong> רבי: <strong>אבל</strong> (אכן כן). <strong>אמר לו</strong> ר' חייא: אם כן, (אתה) <strong>אף אתה עשיתו</strong> (נוהג בדם זה הנמצא בעד שבקופסה) כ<strong>כתם,</strong> ואין טומאתו של כתם אלא טומאת ספק. שהרי אם ודאי שמגופה בא הדם די היה בשיעור של כחרדל.
  ומעירים:  <strong>ורבי</strong> המטמא את האשה במקרה זה בטומאת ודאי, <strong>סבר</strong> <small>[סבור]:</small> אמנם <strong>בעינן</strong> <small>[צריכים אנו]</small> שיעור זה של <strong>כגריס ועוד,</strong> ואולם זהו רק כדי <strong>לאפוקי</strong> <small>[להוציא,</small> לשלול<small>]</small> את האפשרות שמא דם זה הוא <strong>מדם מאכולת, וכיון דנפק</strong> <small>[שיצא]</small> <strong>לה מ</strong>האפשרות ש<strong>דם מאכולת</strong> הוא — <strong>ודאי מגופה אתא</strong> <small>[בא],</small> ולכן טמאה בוודאי.
  ומעתה נדון בדברי ר' חייא אלו, <strong>מאי לאו</strong> <small>[האם לא]</small> <strong>בזקנותו קאי</strong> <small>[היה עומד],</small> שהרי הוא חולק על רבי שהיה רבו, ובוודאי לא היה חולק עליו אלא כשהיה כבר זקן, ואם בזקנותו, טימא במקרה זה את האשה טומאת ספק, <strong>הא</strong> <small>[הרי]</small> ש<strong>בילדותו</strong> — <strong>טימא משום נדה</strong> טומאת ודאי! ומסכמים: אכן <strong>שמע מינה</strong> <small>[למד ממנה]</small> שכך הוא.
 <big>א</big> ועוד בענין זה, מסופר כי <strong>משתבח ליה</strong> <small>[אומר היה דברי שבח]</small> <strong>רבי לר' ישמעאל בר' יוסי</strong> אודות <strong>ר' חמא בר ביסא</strong> ש<strong>אדם גדול הוא.</strong> <strong>אמר לו</strong> ר' ישמעאל בר' יוסי לרבי: <strong>לכשיבא לידך</strong> (אליך) <strong>הביאהו לידי</strong> (אלי).
 ומסופר: <strong>כי אתא</strong> <small>[כאשר בא],</small> ר' חמא בר ביסא אצל ר' ישמעאל בר' יוסי, <strong>אמר ליה</strong> <small>[לו]</small> ר' ישמעאל בר' יוסי לר' חמא בר ביסא: <strong>בעי מינאי מילתא</strong> <small>[שאל ממני,</small> אותי <small>דבר</small> בהלכה<small>].</small> <strong>בעא מיניה</strong> <small>[שאל אותו]</small> ר' חמא בר ביסא: <strong>בדקה</strong> האשה <strong>בעד שאינו בדוק לה, והניחתו בקופסא, ולמחר מצאה עליו דם, מהו</strong> הדין בכגון זה?
 <strong>אמר לו</strong> ר' ישמעאל בר' יוסי: כשיטת מי רוצה אתה שאשיבך, האם <strong>כדברי אבא</strong> (ר' יוסי) <strong>אימא</strong> <small>[אומר]</small> <strong>לך, או כדברי רבי אימא</strong> <small>[אומר]</small> <strong>לך? אמר ליה</strong> <small>[לו]</small> ר' חמא בר ביסא: <strong>כדברי רבי אימא</strong> <small>[אמור]</small> <strong>לי.</strong>
 <strong>אמר ר'</strong> <strong>ישמעאל: זהו שאומרין עליו</strong> ש<strong>אדם גדול הוא? היאך מניחין דברי הרב</strong> שהוא ר' יוסי, <strong>ושומעין דברי התלמיד</strong> שהוא רבי!
 <strong>ו</strong>מסבירים מה טעם נהג כך <strong>ר' חמא בר ביסא,</strong> משום שהוא <strong>סבר</strong> <small>[היה סבור]</small> שיש להעדיף את שיטת <strong>רבי,</strong> שכן <strong>ריש מתיבתא</strong> <small>[ראש ישיבה]</small> <strong>הוא, ושכיחי רבנן קמיה</strong> <small>[ומצויים חכמים לפניו],</small> <strong>ו</strong>משום כך <strong>מחדדי שמעתתיה</strong> <small>[מחודדות,</small> מדוייקות יותר, <small>שמועותיו]</small> משל ר' יוסי, אף שר' יוסי היה רבו.
  ומבררים:  <strong>מאי</strong> <small>[מה]</small> היא אותה שיטת <strong>רבי ומאי</strong> <small>[ומה]</small> היא אותה שיטת <strong>ר' יוסי</strong> שרמזן ר' ישמעאל בר' יוסי בדבריו? <strong>אמר רב אדא בר מתנא, תנא</strong> <small>[שנה]:</small> במקרה זה, <strong>רבי</strong> — <strong>מטמא, ור' יוסי</strong> — <strong>מטהר.</strong>
 <strong>ואמר ר'</strong> <strong>זירא</strong> בהסבר מחלוקת זו: <strong>כשטימא רבי</strong> — <strong>כ</strong>שיטת <strong>ר' מאיר</strong> פסק, <strong>וכשטיהר ר'</strong> <strong>יוסי</strong> — <strong>לעצמו</strong> (כשיטתו שלו) <strong>טיהר.</strong>
 <strong>דתניא</strong> <small>[ש</small>כן <small>שנינו</small> במשנה במסכת נדה<small>]:</small> <strong>האשה שהיתה עושה צרכיה</strong> (הטילה מים), <strong>וראתה</strong> עם מי רגליה <strong>דם, ר'</strong> <strong>מאיר אומר: אם</strong> הטילה מים כשהיא <strong>עומדת</strong> — הריהי <strong>טמאה,</strong> שכן באופן זה, שמטילה היא מימיה במאמץ, אפשר שאגב כך מי הרגלים שבו לאחור אל המקור, וחזרו ויצאו עם הדם. ואולם <strong>אם</strong> הטילה את מימיה כשהיא <strong>יושבת</strong> — <strong>טהורה</strong> היא, שיש לומר שבא הדם מפצע כלשהו, ולא ממקורה.
  ואילו ר' יוסי אומר: בין כך ובין <strong>כך,</strong> בין שהטילה מים כשהיא עומדת ובין כשהיא יושבת — <strong>טהורה.</strong> הרי שאף כשהיא עומדת יש אולי בא הדם שלא מן המקור, ור' מאיר מטמא משום שמסתבר הדבר שבא הדם מן המקור. ואף רבי מטמא אם נמצא הדם על העד שבקופסה, אף שיש מקום לספק אולי היה הדם בעד הבדיקה קודם שבדקה בו. ואילו ר' יוסי סבור שכל שיש ספק בדבר, אין האשה טמאה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: והא</strong> <small>[והרי]</small> <strong>אמר ר'</strong> <strong>יוסי בר' חנינא: כשטימא ר'</strong> <strong>מאיר</strong> בנמצא דם במי רגליה, אף שיש מקום לספק, <strong>לא טימא אלא משום כתם,</strong> שהוא טומאת ספק, <strong>ואילו רבי</strong> המטמא בנמצא על עד בדיקה שלא היה בדוק קודם לכן, <strong>משום נדה קאמר</strong> <small>[הוא אומר],</small> שהיא טומאת ודאי, ואין אם כן לתלות את שיטת רבי בשיטת ר' מאיר! <strong>אמר ליה</strong> <small>[לו]</small> רב אשי: <strong>אנן הכי קאמרינן</strong> <small>[אנו כך אנו אומרים]:</small> <strong>כי איתמר ההיא</strong> <small>[כאשר נאמרה אותה]</small> הלכה של ר' יוסי בר' חנינא בהסבר שיטת ר' מאיר — <strong>משום נדה איתמר</strong> <small>[נאמר]</small> שמטמא ר' מאיר טומאת ודאי, ולא משום כתם שהיא טומאת ספק.
 <big>ב</big> שנינו במשנתנו שאם <strong>נמצא</strong> דם <strong>על</strong> עד הבדיקה <strong>שלה,</strong> של האשה, <strong>אותיום</strong> (מיד) לאחר התשמיש, הרי שניהם, הבעל והאשה <strong>טמאין</strong> טומאת שבעה וחייבים קרבן חטאת. ובדבר זה <strong>תנו רבנן</strong> <small>[שנו חכמים]:</small> <strong>איזהו שיעור וסת</strong> (שהוא שיעור "אותיום")? — <strong>משל לשמש</strong> <strong>ועד שעומדין בצד המשקוף,</strong> <strong>ביציאת שמש נכנס עד.</strong> שהוא משל לשמש (אבר הזכר) והעד (עד הבדיקה) שנמצאים בפתח הרחם ("בצד המשקוף") כשהאבר נמצא בפנים, ומיד עם הוצאתו האשה מכניסה את העד.
  ומגדירים:  <strong>הוי</strong> <small>[הריהו]</small> שיעור <strong>וסת שאמרו</strong> חכמים שאם תמצא דם על העד ייטמאו שניהם ויתחייבו חטאת, אינו אלא <strong>ל</strong>ענין ה<strong>קינוח</strong> בעד הבדיקה שלאחר התשמיש, שצריך שייעשה בשיעור זמן זה, כדי לדעת אם היה הדם בשעת התשמיש, <strong>אבל לא</strong> נאמר שיעור זמן זה <strong>ל</strong>ענין ה<strong>בדיקה</strong> בפנים, שהרי אם תבדוק עצמה בפנים כראוי, נמצא עובר זמן רב מדי מן התשמיש, ואף אם תמצא דם, אין בכך כדי לטמאם טומאת ודאי.
 <big>ג</big> עוד שנינו במשנתנו שאם <strong>נמצא</strong> דם <strong>על</strong> עד הבדיקה <strong>שלה לאחר זמן</strong> מאז התשמיש, הרי הבעל והאשה טמאים מספק, ופטורים מן הקרבן. ובענין זה <strong>תנא</strong> <small>[שנה]</small> החכם: פטורים הם מקרבן חטאת, שהחטאת באה על איסור הנעשה בשוגג (שעונשו כרת אם נעשה במזיד) שבוודאי נעשה, ולא על הספק, כעין משנתנו, <strong>ו</strong>אולם <strong>חייבין</strong> הם בקרבן <strong>אשם תלוי</strong> הבא על ספק עשיית איסור שעונשו (אם נעשה במזיד) כרת. <strong>ותנא דידן</strong> <small>[והתנא שלנו]</small> שפטר אותם מקרבן, ובכלל זה אף מקרבן אשם תלוי, <strong>מאי טעמא</strong> <small>[מה טעם]?</small>
 — סבור הוא כי כדי לחייב קרבן אשם תלוי על הספק <strong>בעינן</strong> <small>[צריכים אנו]</small> שיהיה הספק קיים כעין <strong>חתיכה</strong> אחת האסורה באכילה באיסור כרת <strong>מ</strong>תוך <strong>שתי חתיכות</strong> שהאחרת מותרת באכילה, ואכל אחת מהן ואינו יודע איזו אכל, שדווקא בכגון זה חייב קרבן אשם תלוי. ואילו במקרה שבמשנתנו אין הספק אלא כגון חתיכה אחת שספק אם היא מותרת או אסורה, שהרי נמצא הדם על עד הבדיקה שלה, ואין הספק אלא אם נראה הדם לאחר תשמיש (ולא היתה זו בעילת נדה) או לפני התשמיש (ונעשה איסור זה).
 <big>ד</big> עוד שנינו במשנתנו: <strong>איזהו</strong> שיעור זמן זה המכונה <strong>"אחר זמן",</strong> שדינו שאם נמצא דם בזמן זה על עד הבדיקה שלה, הבעל והאשה טמאים מספק — כדי שתרד האשה מן המיטה ותדיח את בית הערווה. <strong>ורמינהי</strong> <small>[ומשליכים,</small> מראים סתירה<small>]</small> לכך ממה ששנינו, <strong>איזהו</strong> שיעור של "<strong>אחר זמן"</strong><strong>? פירש ר' אליעזר בר' צדוק:</strong> משך זמן <strong>כדי שתושיט</strong> האשה את <strong>ידה</strong> אל מ<strong>תחת הכר או</strong> מתחת <strong>הכסת ותטול עד ותבדוק בו,</strong> והרי שיעור זה קצר יותר מהזמן הנדרש לרדת מהמיטה ולהדיח את בית הערווה!
 <strong>אמר רב חסדא: מאי</strong> <small>[מה</small> פירוש<small>]</small> <strong>"אחר</strong> זמן" האמור במשנתנו — הכוונה לשיעורו של פרק זמן נוסף, שלישי, שהוא <strong>"אחר</strong> זמן" הבא ל<strong>"אחר</strong> זמן" הקודם לו. ששיעורו של פרק הזמן הראשון המכונה "אחר זמן" הוא כדברי ר' אליעזר בר' צדוק, ושיעור משנתנו מתייחס לפרק הזמן הבא אחריו, שדינו שאין הדם הנמצא על עד הבדיקה שלה מטמא אותם טומאת שבעה, אלא טומאת ערב בלבד (לשיטת חכמים).
  ומקשים על כך: <strong>והא קתני עלה</strong> <small>[והרי שנינו עליה,</small> על שיעור זמן זה שבמשנתנו<small>]:</small> <strong>נמצא על שלה לאחר זמן</strong> — <strong>טמאין</strong> טומאת שבעה <strong>מספק ופטורין מן הקרבן.</strong> ועל פרק זמן זה נאמר בהמשך המשנה <strong>איזהו "אחר זמן"?</strong> — <strong>כדי שתרד מן המטה ותדיח פניה,</strong> והרי זה איפוא פרק הזמן הבא מיד לאחר פרק הזמן הנקרא "אותיום", ולא פרק זמן שלישי, שאין הבעל נטמא בו אלא טומאת ערב!
  ומתרצים:  <strong>הכי קאמר</strong> <small>[כך הוא,</small> התנא שבמשנתנו, <small>אומר,</small> זו כוונת דבריו<small>]:</small> <strong>איזהו "אחר זמן"</strong> שאם בדקה באותו זמן הריהם טמאים שבעה? — <strong>כדי שתושיט ידה לתחת הכר או לתחת הכסת ותטול עד ותבדוק בו,</strong> וכהגדרתו של ר' אליעזר בר' צדוק. <strong>ו</strong>בשיעור זמן שיש בו <strong>כדי שתרד מן המטה ותדיח את פניה</strong> — <strong>מחלוקת ר'</strong> <strong>עקיבא וחכמים</strong> היא אם נטמאים מספק טומאת שבעה, או נטמא הבעל טומאת ערב בלבד.
  ושואלים על כך: <strong>והא</strong> <small>[והרי]</small> במחלוקתם זו של חכמים ור' עקיבא <strong>"אחר כך" קתני</strong> <small>[שנינו]</small> במשנתנו, שנחלקו בנמצא הדם בפרק הזמן הבא לאחר פרק הזמן המכונה "לאחר זמן"! ומתרצים: <strong>הכי קאמר</strong> <small>[כך הוא</small> התנא שבמשנתנו אומר, זו כוונת דבריו<small>]:</small> <strong>וזהו</strong> שיעור הזמן המכונה <strong>"אחר כך" שנחלקו</strong> בו ר' עקיבא וחכמים.
 <strong>רב אשי אמר</strong> תירוץ אחר לסתירה זו: <strong>אידי ואידי</strong> <small>[זה וזה]</small> — <strong>חד שיעורא</strong> <small>[שיעור אחד]</small> <strong>הוא,</strong> ותלוי הדבר במצבה של האשה: אם נמצא כבר <strong>עד</strong> הבדיקה <strong>בידה</strong> ואינה צריכה להושיט ידה כדי להוציאו מתחת לכר או הכסת — שיעור הזמן הוא כאמור במשנתנו <strong>כדי שתרד מן המטה ותדיח את פניה.</strong> ואם <strong>אין עד</strong> הבדיקה <strong>בידה</strong> — שיעור הזמן הוא <strong>כדי שתושיט ידה לתחת הכר או לתחת הכסת, ותטול</strong> את <strong>עד</strong> הבדיקה <strong>ותבדוק בו</strong> בעודה במיטה.
 <strong>מיתיבי</strong> <small>[שואלים]</small> על תירוצו של רב אשי ממה ששנינו: <strong>איזהו</strong> שיעור זמן המכונה <strong>"אחר זמן"</strong> שהדם הנמצא על עד הבדיקה שלה מטמא את שניהם טומאת שבעה מספק? — <strong>דבר זה שאל ר'</strong> <strong>אלעזר בר' צדוק לפני חכמים באושא, ואמר להם:</strong>
## דף טו.
 <strong>שמא כר'</strong> <strong>עקיבא אתם אומרים, ש</strong>לשיטתו הריהי <strong>מטמאה את בועלה,</strong> כדרך שהיא מטמאת טהרות שנגעה בהן, למפרע כל מעת לעת? <strong>אמרו לו</strong> חכמי אושא לר' אלעזר בר' צדוק: כשיטה זו של ר' עקיבא <strong>לא שמענו</strong> (לא קיבלנוה להלכה) ומעתה רצוננו לדעת מהו שיעור זמן זה.
 <strong>אמר להם</strong> ר' אלעזר בר' צדוק, <strong>כך פרשו חכמים ביבנה:</strong> כל זמן ש<strong>לא שהתה</strong> (התעכבה) האשה אחר התשמיש עד שתבדוק עצמה בקינוח משך זמן שיש בו <strong>כדי שתרד מן המטה ותדיח את פניה</strong> (בית הערוה) — כ<strong>תוך זמן</strong> נחשב <strong>הוא זה</strong> (שהוא הזמן המכונה "אחר זמן" הבא לאחר הזמן הנקרא "אותיום"), <strong>ו</strong>אם נמצא בפרק זמן זה דם על עד הבדיקה שלה — שניהם <strong>טמאין</strong> טומאת שבעה <strong>מספק, ופטורין מקרבן</strong> חטאת שאינו בא אלא על חטא הנעשה בשוגג שודאי נעשה, <strong>וחייבין ב</strong>קרבן <strong>אשם תלוי</strong> הבא על הספק.
  ואם <strong>שהתה</strong> לאחר התשמיש שיעור זמן שיש בו <strong>כדי שתרד מן המטה ותדיח את פניה</strong> — <strong>אחר הזמן</strong> של פרק הזמן הנקרא "אחר זמן" <strong>הוא זה, ו</strong>דינו של הדם הנמצא על עד הבדיקה שלה בפרק זמן זה, ו
 <strong>כן כששהתה מעת לעת ומפקידה לפקידה</strong> — <strong>בועלה מטמא</strong> טומאת ערב <strong>משום מגע</strong> נדה, <strong>ואינו מטמא</strong> טומאת שבעה <strong>משום בועל</strong> נדה. <strong>ר' עקיבא אומר: אף מטמא</strong> טומאת שבעה <strong>משום בועל</strong> נדה. <strong>ר' יהודה בנו של רבן יוחנן בן זכאי אומר:</strong> לאחר שיעור זה של "אחר זמן" — <strong>בעלה</strong> אינו נטמא אף לא בטומאת מעת לעת שמדברי חכמים, ואם כהן הוא — רשאי שיהיה <strong>נכנס להיכל ומקטיר קטורת.</strong>
 ומעתה יש לשאול: <strong>בשלמא</strong> <small>[נניח]</small> <strong>ל</strong>שיטת <strong>רב חסדא</strong> הסבור ששיעור "אחר זמן" שבועלה טמא בו טומאת שבעה הינו כשיעור עד שתושיט ידה ותבדוק — <strong>היינו דמטהרי רבנן</strong> <small>[זהו</small> הטעם <small>שמטהרים חכמים</small> בברייתא זו<small>]</small>
 <small>לאחר פרק זמן זה,</small> <strong>אלא ל</strong>שיטת <strong>רב אשי</strong> הסבור שאם כבר יש עד בדיקה בידה, הריהי מטמאה את בעלה בשיעור של עד שתרד מן המיטה ותדיח את פניה — <strong>אמאי מטהרי רבנן</strong> <small>[מדוע מטהרים חכמים]</small> את בעלה לאחר שחלף זמן זה של עד שתושיט ידה ותבדוק, והרי לשיטתו פרק הזמן שבו היא מטמאה את בעלה נמשך עד שתרד מן המיטה ותדיח?
 <strong>וכי תימא</strong> <small>[ואם תאמר]</small> שהברייתא עוסקת כאשר <strong>אין</strong> <strong>העד בידה,</strong> ומשום כך שיעור הזמן הנזכר בה הוא עד שתושיט ידה ותבדוק, אין לומר כן, שהרי אם כך כוונתו, <strong>האי</strong> <small>[זה]</small> הלשון <strong>"עד בידה" ו"אין עד בידה" מיבעי ליה</strong> <small>[צריך היה לו]</small> לתנא שבברייתא לחלק ולומר! ומסכמים: אכן <strong>קשיא</strong> <small>[קשה]</small> הברייתא על שיטת רב אשי.
 <big>א</big> שנינו בברייתא ש<strong>ר' יהודה בנו של רבן יוחנן בן זכאי</strong> היה <strong>אומר</strong> כי לאחר "אחר זמן" אין <strong>בעלה</strong> נטמא כלל, ואם רוצה הריהו אף <strong>נכנס להיכל ומקטיר קטורת.</strong> ושואלים: <strong>ותיפוק ליה</strong> <small>[ותצא לו</small> הלכה<small>]</small> שהוא טמא משום <strong>דהוה</strong> <small>[שהריהו]</small> <strong>נוגע במעת לעת שבנדה,</strong> שכן גזרו חכמים טומאה למפרע בטהרות שנגעה בהן!
  ומתרצים:  <strong>הוא,</strong> ר' יהודה בנו של רבן יוחנן בן זכאי ש<strong>אמר</strong> כן, סבור <strong>כשמאי</strong> ש<strong>אמר</strong> כי לא גזרו חכמים טומאת מעת לעת, אלא <strong>כל הנשים דיין שעתן</strong> לטומאה.
  ושואלים עוד על דברי ר' יהודה בנו של רבן יוחנן בן זכאי: <strong>ותיפוק ליה</strong> <small>[ותצא לו</small> הלכה<small>]</small> שבעלה טמא משום <strong>דהוה</strong> <small>[שהריהו]</small> <strong>בעל קרי!</strong> ומתרצים: מדובר כאן <strong>ב</strong>מקרה <strong>שלא גמר</strong> הבועל את <strong>ביאתו.</strong>
 <big>ב</big> עוד שנינו במשנתנו: <strong>ומודים חכמים לר' עקיבא ברואה כתם</strong> שמטמאה את בועלה. ובענין זה נחלקו אמוראים, ש<strong>אמר רב</strong> שמטמאה את בועלה <strong>למפרע, ו</strong>כשיטת <strong>ר' מאיר היא</strong> הסבור שהרואה כתם מטמאת טהרות למפרע (לעיל ה,א).
 <strong>ו</strong>אילו <strong>שמואל אמר</strong> שאינה מטמאת את בועלה למפרע, אלא רק אם יבוא עליה <strong>מכאן ולהבא</strong> (לאחר ראיית הכתם), <strong>ו</strong>כשיטת <strong>רבנן</strong> <small>[חכמים]</small> <strong>היא</strong> הסבורים שראיית כתם מטמאת רק מכאן ולהבא. ושואלים על דברי שמואל: מדוע הוא אומר שמטמאת את בועלה <strong>מכאן ולהבא,</strong> והרי <strong>פשיטא</strong> <small>פשוט]</small> הוא הדבר!
  ומשיבים: יש צורך לומר את הדברים, שהרי  <strong>מהו דתימא</strong> <small>[שתאמר]:</small> <strong>הואיל ו</strong>כל עיקרה של טומאת <strong>מעת לעת</strong> למפרע הריהי גזירה מ<strong>דרבנן</strong> <small>[מדברי סופרים],</small> <strong>ו</strong>אף טומאת <strong>כתמים</strong> הריהי גזירה מ<strong>דרבנן</strong> <small>[מדברי סופרים],</small> ומעתה אפשר לומר: <strong>מה</strong> בטומאת <strong>מעת לעת</strong> — <strong>לא מטמאה את בועלה, אף</strong> בטומאת <strong>כתמים</strong> — <strong>לא מטמאה את בועלה,</strong> ואף לא מכאן ולהבא. לכן <strong>קא משמע לן</strong> <small>[הוא,</small> שמואל <small>משמיע לנו]</small> שמטמאת את בועלה מכאן ולהבא.
 ושואלים: <strong>ואימא הכי נמי</strong> <small>[ואמור</small> שאכן <small>כך</small> הוא <small>גם כן]!,</small> שלא תטמא אף מכאן ולהבא! ומתרצים: יש הבדל, שכן <strong>התם שם,</strong> בטומאת מעת לעת<small>]</small> — <strong>אין "שור שחוט לפניך"</strong> (הוכחה לפניך), שהרי לא ראתה אלא עתה. ולכך אין טומאת מעת לעת אלא כחומרה שהחמירו חכמים לענין טהרות, ואין בה כדי להחמיר אף לענין בועלה. ולעומת זאת, <strong>הכא</strong> <small>[כאן,</small> בטומאת כתמים<small>]</small> — הרי <strong>יש "שור שחוט לפניך",</strong> שהרי ראתה דם.
  ומציינים:  <strong>וכן</strong> כמחלוקת זו בין רב ושמואל בפירוש דברי המשנה, נחלקו ריש לקיש ור' יוחנן. שכך <strong>אמר ריש לקיש</strong> כי הרואה כתם מטמאה את בועלה <strong>למפרע, ו</strong>כשיטת <strong>ר' מאיר היא.</strong> ואילו <strong>ר' יוחנן אמר</strong> שהרואה כתם מטמאת את בועלה רק <strong>מכאן ולהבא, ו</strong>כשיטת <strong>רבנן</strong> <small>[חכמים]</small> <strong>היא.</strong>
 <big>ג משנה</big> כלל הוא: <strong>כל הנשים</strong> הן <strong>בחזקת טהרה</strong> מטומאת הנדה, ומותרות בתשמיש <strong>לבעליהן,</strong> ואין הבעל צריך לברר קודם תשמיש אם טהורה היא. ואף הבעלים <strong>הבאין מן הדרך,</strong> שלא היו בביתם קודם לכן, אם כשיצאו לדרך היו נשותיהם טהורות — <strong>נשיהן להן</strong> עתה בחזקת טהרה. <big>ד גמרא</big> שנינו במשנתנו שכל הנשים הינן בחזקת טהרה לבעליהן, ובכלל זה אף לבעלים הבאים מן הדרך. ושואלים: <strong>למה</strong>
 <strong>ליה למתני</strong> <small>[למה לו</small> לתנא <small>לשנות]</small> דין מיוחד לאלו <strong>הבאין מן הדרך,</strong> במה הם שונים משאר הבעלים? ומסבירים: <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> שיש חזקת טהרה לנשים לענין תשמיש אמורים דווקא <strong>היכא דאיתיה במתא</strong> <small>[היכן,</small> במקרה, <small>שנמצא</small> הבעל <small>בעיר,</small> במקום מגוריו<small>],</small> משום שאז <strong>רמיא אנפשה</strong> <small>[מטילה</small> האשה <small>על עצמה]</small> להיות טהורה לבעלה בכל עת, <strong>ובדקה</strong> <small>[ו</small>משום כך היא <small>בודקת]</small> את עצמה. <strong>אבל היכא דליתא במתא</strong> <small>[היכן,</small> במקרה, <small>שלא נמצא</small> הבעל <small>בעיר</small> מגוריו<small>], דלא רמיא אנפשה</small> <small>[שאין</small> האשה <small>מטילה על עצמה]</small> חובה זו — <strong>לא</strong> תהא מוחזקת כטהורה, לכן <strong>קא משמע לן</strong> <small>[השמיע לנו]</small> התנא במשנתנו שאף במקרה זה יש חזקת טהרה לנשים אצל בעליהן. ובענין זה <strong>אמר</strong>
 <strong>ריש לקיש משום</strong> (בשם) <strong>ר' יהודה נשיאה</strong> (הנשיא): <strong>ו</strong>מה שמותרת אשה לבעלה הבא מן הדרך על סמך חזקת טהרתה <strong>הוא</strong> דווקא בזמן <strong>שבא</strong> הבעל <strong>ומצאה</strong> לאשתו כשהיא <strong>בתוך ימי עונתה</strong> (בתוך שלושים יום מראייתה הקודמת), שיכול להניח שעדיין לא ראתה וסומך על חזקת טהרתה, אבל אם בא לאחר עונתה סביר להניח שכבר ראתה דם בעונתה ואינה מותרת לו, אלא אם כן בדקה עצמה ונמצאה טהורה.
 <big>ה</big> ובענין חזקת הטהרה של הנשים אצל בעליהן, <strong>אמר רב הונא: לא שנו</strong> חכמים דין זה <strong>אלא</strong> רק באשה <strong>שאין לה וסת</strong> קבוע. <strong>אבל</strong> אשה ש<strong>יש לה וסת</strong> קבוע — <strong>אסור</strong> הבעל <strong>לשמש</strong> עימה.
  ותמהים על כך: <strong>כלפי לייא</strong> <small>[לאן</small> הדברים <small>נוטים],</small> שהרי <strong>אדרבה</strong> <small>[להיפך],</small> <strong>איפכא מסתברא</strong> <small>[ההיפך</small> מכך <small>מסתבר],</small> שכן בזמן ש<strong>אין לה וסת</strong> — <strong>אימא: חזאי</strong> <small>[אמור: ראתה]</small> ויש מקום לחשוש שטמאה היא, ובזמן ש<strong>יש לה וסת</strong> — <strong>וסת קביע</strong> <small>[קבועה]</small> <strong>לה</strong> ויודע מתי!
 <strong>אלא</strong> כך יש לומר: <strong>אי איתמר</strong> <small>[אם נאמרו]</small> הדברים, <strong>הכי איתמר</strong> <small>[כך נאמרו],</small> <strong>אמר רב הונא: לא שנו</strong> הלכה זו של חזקת טהרה לנשים (שיש להן וסת קבוע) אצל בעליהן <strong>אלא</strong> בזמן <strong>שלא הגיע שעת וסתה</strong> קודם חזרתו מהדרך, <strong>אבל</strong> אם <strong>הגיע שעת וסתה</strong> — <strong>אסורה.</strong> וטעמו משום ש<strong>קסבר</strong> <small>[סבור הוא]:</small> <strong>וסתות</strong> (חיוב הבדיקה בשעת הוסת) הריהו <strong>דאורייתא</strong> <small>[מן התורה]</small> שהוא הלכה למשה מסיני, ומשום כך כיון שהגיע זמן וסתה, אף אם לא הרגישה שיצא ממנה דם, הרי היא בחזקת טומאה אם לא בדקה עצמה ומצאה טהורה. ואין הבעל הבא מן הדרך יכול לסמוך על כך שבדקה אשתו בשעת וסתה, בלא שיברר אצלה תחילה אם בדקה עצמה ונמצאה טהורה.
  ואילו <strong>רבה בר בר חנה אמר: אפילו</strong> אם <strong>הגיע שעת וסתה</strong> קודם חזרתו מהדרך — <strong>נמי</strong> <small>[גם כן]</small> <strong>מותרת</strong> האשה לבעלה, וטעמו: משום ש<strong>קסבר</strong> <small>[סבור הוא]:</small> <strong>וסתות</strong> הריהו מ<strong>דרבנן</strong> <small>[דברי חכמים],</small> שמדין תורה אף אם הגיע זמן וסתה, הריהי בחזקת טהורה, אם לא הרגישה, אף שלא בדקה עצמה. ומשום שאין חובה זו אלא מדברי חכמים, אין אנו מעמידים אותה בספק טמאה.
  ומביאים עוד, כי <strong>רב אשי</strong> הסביר את דברי משנתנו האומרת שכל הנשים הריהן בחזקת טהרה לבעליהן, אף לאחר שהגיע זמן וסתן, ו<strong>מתני הכי</strong> <small>[היה שונה כך]</small> את שיטות רב הונא ורבה בר בר חנה. שכך לדעתו <strong>אמר רב הונא:</strong>
## דף טו:
 <strong>לא שנו</strong> שכל אשה בחזקת טהורה לבעלה <strong>אלא</strong> בזו <strong>שאין לה וסת לימים</strong> בלבד, <strong>אלא יש לה וסת</strong> גם לימים קבועים <strong>ו</strong>גם לקפיצות (פעולות גופניות שעושה, כקפיצה). <strong>כיון</strong> שגם <strong>במעשה</strong> מסויים <strong>תליא מילתא</strong> <small>[תלוי הדבר]</small> אם תראה — <strong>אימא</strong> <small>[אמור,</small> יש מקום לומר<small>]</small> ש<strong>לא קפיץ</strong> <small>[לא קפצה],</small> <strong>ו</strong>לכך גם <strong>לא חזאי</strong> <small>[ראתה].</small> ומשום כך הריהי בחזקת טהורה לבעלה. <strong>אבל</strong> באשה ש<strong>יש לה וסת לימים</strong> בלבד, והגיע יום וסתה — <strong>אסורה לשמש.</strong>
 וטעמו, שכן <strong>קסבר</strong> <small>[סבור הוא</small> רב הונא<small>]</small> כי דין <strong>וסתות</strong> הריהו <strong>דאורייתא</strong> <small>[מן התורה],</small> ומעתה, כשהגיע יום וסתה הריהי בחזקת טמאה מספק מדין תורה, ולכך אינה מותרת לבעלה בלא בירור הבעל אם בדקה עצמה.
  ואילו <strong>רבה בר בר חנה אמר</strong> כי <strong>אפילו</strong> אשה ש<strong>יש לה וסת לימים</strong> בלבד <strong>מותרת</strong> לבעלה בלא שאלה. שכן <strong>קסבר</strong> <small>[סבור הוא,</small> רבה בר בר חנה<small>]</small> כי דין <strong>וסתות</strong> הריהו <strong>דרבנן</strong> <small>[מדברי סופרים],</small> שחכמים הם שתיקנו בדיקה ביום הוסת, ועדיין היא בחזקת טהורה לבעלה ביום זה, ומותרת אף בלא ששאלה.
 <big>א</big> ועוד בענין זה, <strong>אמר רב שמואל משמיה</strong> <small>[בשמו]</small> של <strong>ר' יוחנן: אשה שיש לה וסת,</strong> ובעלה שהה בדרך שבעה ימים לאחר יום וסתה, ושב לביתו — <strong>בעלה מחשב ימי וסתה,</strong> וכיון שיש מקום לומר שטבלה ונטהרה מטומאתה, <strong>ובא עליה</strong> אף שלא שאל אם נטהרה.
  ובבירורה של הלכה זו, <strong>אמר ליה</strong> <small>[לו]</small> <strong>רב שמואל בר ייבא לר' אבא</strong> בשאלה: האם <strong>אמר ר'</strong> <strong>יוחנן</strong> את ההלכה הזו <strong>אפילו</strong> במי שהיא <strong>ילדה</strong> (קטנה) <strong>דבזיזא למטבל</strong> <small>[שבושה לטבול],</small> ומעתה יש לומר שכיון שבעלה לא היה בעיר, לא טבלה?
 <strong>אמר ליה</strong> <small>[לו]</small> ר' אבא לרב שמואל בר ייבא בתשובה: <strong>אטו</strong> <small>[וכי]</small> גם בזו ש<strong>ודאי ראתה מי</strong> <small>[האם]</small> <strong>אמר ר'</strong> <strong>יוחנן</strong> שהיא מותרת?! <strong>אימר</strong> <small>[אמור]</small> שלא <strong>אמר ר'</strong> <strong>יוחנן</strong> להתיר אלא את האשה ש<strong>ספק ראתה ספק לא ראתה, ו</strong>באשה שכזו אומרים אנו שאף <strong>אם תמצא</strong> (תרצה) <strong>לומר</strong> ש<strong>ראתה</strong> — <strong>אימא</strong> <small>[אמור]</small> ש<strong>טבלה</strong> אחר כך.
 <strong>אבל</strong> באשה ש<strong>ודאי ראתה</strong> — <strong>מי יימר</strong> <small>[יאמר]</small> שר' יוחנן מתירה בלא בירור שהניח ש<strong>טבלה? הוה ליה</strong> <small>[הרי הוא]</small> מצב של <strong>ספק</strong> (אם טבלה) <strong>וודאי</strong> (שראתה), <strong>ו</strong>כלל הוא ש<strong>אין ספק מוציא מידי ודאי.</strong> ומעתה, אף בעניינה של ילדה, הרי זה ספק ראתה וספק שמא טבלה, ולכך אף היא מותרת לבעלה.
  ותוהים:  <strong>ו</strong>האם <strong>לא</strong> כך הוא, שספק מעין זה הריהו מוציא מידי ודאי? <strong>והתניא</strong> <small>[והרי שנויה</small> ברייתא<small>]</small> בדינו של מי שהיה <strong>חבר</strong> (שמוחזק כמקפיד על הפרשת תרומותיו ומעשרותיו) <strong>שמת, והניח</strong> אחריו ליורשיו <strong>מגורה</strong> (ממגורה, מחסן) <strong>מלאה פירות, אפילו</strong> הפירות הללו <strong>הן בני יומן</strong> (שהובאו למגורה באותו יום שנפטר בו החבר) — <strong>הרי הן בחזקת מתוקנין</strong> (מעושרים כדינם, ומותרים באכילה), שמן הסתם עישר אותם החבר. ומעתה יש לברר: <strong>והא הכא</strong> <small>[והרי כאן,</small> בפירות המגורה<small>]</small> מדובר בפירות שהיו <strong>ודאי טבל</strong> בשעה שהובאו אל המגורה, ואילו עתה הם בגדר <strong>ספק מעושר ספק אינו מעושר, ו</strong>בכל זאת, <strong>קאתי</strong> <small>[בא]</small> ה<strong>ספק ומוציא מידי ודאי!</strong>
 ומשיבים: <strong>התם</strong> <small>[שם,</small> בפירות המגורה<small>]</small> אין זה מקרה של ודאי (טבל) וספק (מעושר), אלא <strong>ודאי וודאי הוא</strong> — <strong>כ</strong>דברי רב חנינא חוזאה, שכן <strong>אמר רב חנינא חוזאה:</strong> <strong>חזקה על חבר שאינו מוציא מתחת ידו דבר שאינו מתוקן</strong> (לענין תרומות ומעשרות), ולכך ודאי הפריש תרומות ומעשרות.
 <strong>ואיבעית אימא</strong> <small>[ואם תרצה אמור]</small> תשובה אחרת: מקרה זה <strong>ספק וספק הוא,</strong> שאף פירות המגורה מעיקרם הריהם ספק טבל. <strong>וכ</strong>שיטת <strong>ר' אושעיא</strong> היא. שכן <strong>אמר ר'</strong> <strong>אושעיא: מערים אדם על תבואתו</strong> שלא לחייבה בתרומות ומעשרות, <strong>ומכניסה</strong> למגורה בעוד התבואה <strong>במוץ שלה</strong> (שלא הושלמה בדישה ובמירוח ערימת התבואה), <strong>כדי שתהא בהמתו אוכלת</strong> מתבואה זו, <strong>ופטורה מן המעשר.</strong> שכל עוד לא נגמרה מלאכת התבואה, לא נתחייבה בתרומות ומעשרות, והיא מותרת למאכל בהמה בלי עישור. ויתכן איפוא שמתחילה לא חל חיוב תרומה על התבואה, וכיון שהוא ספק — בא ספק ומוציא מידי ספק.
  ושואלים עוד: <strong>ואכתי</strong> <small>ועדיין]</small> כך הוא ש<strong>אין ספק מוציא מידי ודאי? והתניא</strong> <small>[והרי שנויה</small> ברייתא<small>]:</small> <strong>מעשה בשפחתו של מסיק אחד ב</strong>מקום הנקרא <strong>רימון, שהטילה נפל</strong> (ולד מת) <strong>לבור.</strong> <strong>ובא כהן והציץ בו</strong> בבור, שרצה <strong>לידע אם</strong> נפל זה <strong>זכר אם נקבה</strong> הוא, שכן יש הבדל בין לידת זכר ללידת נקבה לענין דיני טומאה וטהרה של היולדת. אלא שיש חשש שמא היה הנפל בבור, ואולי נטמא הכהן בטומאת מת מפני שהאהיל עליו.
 <strong>בא מעשה</strong> זה לפני חכמים, וטהרוהו. והטעם שטיהרוהו: <strong>מפני שחולדה וברדלס מצויים שם,</strong> ובודאי אכלוהו או גררוהו משם.
  ומעתה יש לברר: <strong>והא הכא</strong> <small>[והרי כאן,</small> במקרה זה של נפל<small>]</small> <strong>ודאי הטילה נפל,</strong> ומצד אחר הרי זה <strong>ספק</strong> שמא <strong>גררוהו</strong> חיות, <strong>ספק</strong> שמא <strong>לא גררוהו, וקאתי</strong> <small>[ובא]</small> ה<strong>ספק ומוציא מידי ודאי!</strong>
 ומתרצים: <strong>לא תימא</strong> <small>[אל תאמר]</small> בדברי הברייתא שאותה שפחה <strong>"הטילה נפל</strong> ודאי <strong>לבור", אלא אימא</strong> <small>[אמור]</small>
## דף טז.
 "שהטילה <strong>כמין נפל</strong> לבור", ויש איפוא ספק אם היתה שם טומאה.
  ומקשים על תירוץ זה: כיצד אפשר לפרש כך, <strong>והא</strong> <small>[והרי]</small> "ובא כהן והציץ בו <strong>לידע אם זכר אם נקבה" קתני</strong> <small>[שנה]</small> בברייתא. משמע שברור כי היה זה נפל!
  ומתרצים:  <strong>הכי קאמר</strong> <small>[כך הוא,</small> התנא שבברייתא, <small>אמר]:</small> <strong>ובא כהן והציץ בו</strong> כדי <strong>לידע</strong> בתחילה <strong>אם נפל הפילה אם רוח</strong> (דבר שאינו בגדר ולד) <strong>הפילה, ו</strong>אף <strong>אם תמצי</strong> <small>[תמצא,</small> תרצה] <strong>לומר</strong> ש<strong>נפל הפילה</strong> — יש מקום <strong>לידע אם זכר</strong> הוא <strong>אם נקבה</strong> היא.
 <strong>ואיבעית אימא</strong> <small>[ואם תרצה אמור]</small> תירוץ אחר: אין מקרה זה של נפל נחשב כודאי וספק, אלא ודאי ודאי, שכן <strong>כיון</strong> ש<strong>חולדה וברדלס</strong> ודאי <strong>מצויים שם</strong> בבור — <strong>ודאי גררוהו</strong> משם.
 <big>א</big> ועוד בענין הוסתות, <strong>בעו מיניה</strong> <small>[שאלו</small> התלמידים <small>ממנו]</small> <strong>מרב נחמן:</strong> דין <strong>וסתות</strong> שצריכה אשה בדיקה בשעת וסתה, האם הוא <strong>דאורייתא</strong> <small>[מן התורה],</small> ולכך אם לא בדקה — הריהי טמאה, ואפילו בדקה לאחר מכן, ולא מצאה דם. שכן יש מקום לומר שהיתה יציאת דם, ונפל הדם לקרקע. <strong>או</strong> שמא מן התורה די בכך שלא ראתה דם בשעת וסתה, ולא הרגישה ביציאת דם ממנה, ודין זה של חובת בדיקה הריהו מ<strong>דרבנן</strong> <small>[מדברי חכמים],</small> ולכך אם לא בדקה — הריהי טהורה.
 <strong>אמר להו</strong> <small>[להם]</small> רב נחמן: יש פתרון לשאלתכם <strong>מ</strong>מה ש<strong>אמר הונא חברין</strong> <small>[חברנו]</small> <strong>משמיה</strong> <small>[בשמו]</small> של <strong>רב</strong> בדינה של <strong>אשה שיש לה וסת</strong> קבוע, <strong>והגיע שעת וסתה ולא בדקה, ולבסוף</strong> (לאחר מכן, בבדיקה ראשונה שבדקה) <strong>ראתה</strong> שיצא ממנה דם והיא טמאה — הריהי <strong>חוששת</strong> (מחמירה לטמא טהרות שעסקה בהן) למפרע <strong>ל</strong>מן שעת <strong>וסתה,</strong> ואף שעבר זמן רב מאז. <strong>ו</strong>כן היא <strong>חוששת</strong> (מחמירה לטמא טהרות שעסקה בהן) למפרע מעת לעת, <strong>ל</strong>מן שעת <strong>ראייתה,</strong> ואף אם ראתה זמן קצר לאחר שעת וסתה. <strong>אלמא</strong> <small>[</small>יש <small>להסיק]</small> מכאן כי דין <strong>וסתות דאורייתא</strong> <small>[מן התורה]</small> הוא, ולכך מחמירים בה לטמא משעת וסתה.
 <strong>איכא דאמרי</strong> <small>[יש שאומרים]</small> ש<strong>הכי קאמר להו</strong> <small>[כך הוא,</small> רב נחמן, <small>אמר להם]:</small> מהלכה זו של רב נדייק: <strong>טעמא</strong> <small>[טעם]</small> הלכה זו, שמטמאים אנו את הטהרות שעסקה בהן למפרע משעת וסתה הוא משום שלבסוף <strong>ראתה,</strong> ומכאן נסיק: <strong>הא</strong> <small>[הרי]</small> אם לא ראתה לבסוף — <strong>אין חוששין</strong> בה לטמא את הטהרות למפרע משעת וסתה, אף שלא בדקה בשעת וסתה. <strong>אלמא</strong> <small>[</small>יש <small>להסיק]</small> מכאן כי דין <strong>וסתות</strong> הריהו מ<strong>דרבנן</strong> <small>[מדברי חכמים].</small>
 <big>ב</big> מתוך שהובאו למעלה דברי רב, מובאת מחלוקתם של רב ושמואל באותה הלכה. <strong>איתמר</strong> <small>[נאמר]</small> בדינה של <strong>אשה שיש לה וסת</strong> קבוע, <strong>והגיע שעת וסתה ולא בדקה, ולבסוף</strong> (לאחר זמן) <strong>בדקה,</strong> נחלקו בדבר חכמים. ש<strong>אמר רב:</strong> אם לאחר מכן <strong>בדקה ומצאת</strong> שהיא <strong>טמאה</strong> — הריהי <strong>טמאה,</strong> ואם כשבדקה לאחר מכן מצאה עצמה שהיא <strong>טהורה</strong> — הריהי <strong>טהורה.</strong> <strong>ו</strong>אילו <strong>שמואל אמר:</strong> <strong>אפילו בדקה</strong> לאחר מכן <strong>ומצאת</strong> (מצאה עצמה) שהיא <strong>טהורה</strong> — <strong>נמי</strong> <small>[גם כן]</small> <strong>טמאה.</strong> וטעם הדבר: <strong>מפני שאורח</strong> (דרך נשים להופעת הדם) <strong>בזמנו בא.</strong>
 ומציעים: <strong>לימא</strong> <small>[האם נאמר]</small> ש<strong>ב</strong>דין <strong>וסתות קמיפלגי</strong> <small>[הם חולקים],</small> <strong>דמר</strong> <small>[שחכם זה,</small> שמואל<small>]</small> האומר שטמאה בכל מקרה, <strong>סבר</strong> <small>[סבור]</small> שדין וסתות הוא <strong>דאורייתא</strong> <small>[מן התורה],</small> <strong>ו</strong>אילו <strong>מר</strong> <small>[חכם זה,</small> רב<small>]</small> האומר שאם בדקה לבסוף ומצאה שהיא טהורה — טהורה היא, <strong>סבר</strong> <small>[סבור]</small> שדין וסתות הוא מ<strong>דרבנן</strong> <small>[מדברי סופרים]!</small>
 <strong>אמר ר'</strong> <strong>זירא:</strong> אפשר לומר כי <strong>דכולי עלמא</strong> <small>[</small>לדעת <small>הכל],</small> ואף לדעת רב, דין <strong>וסתות</strong> הוא <strong>דאורייתא</strong> <small>[מן התורה],</small> ולכך סבור רב שאם לא בדקה עצמה בשעת הוסת — הריהי טמאה. והטעם שבמקרה זה רב מטהר אותה משום ש<strong>כאן</strong> מדובר כ<strong>שבדקה עצמה כשיעור וסת,</strong> שהוא שיעור זמן סמוך לשעת הוסת, ויש לומר שאילו היה בה דם בשעת הוסת, היתה רואה אותו בשעת בדיקה זו. ואילו <strong>כאן,</strong> בשאר מקרים שבדקה עצמה לאחר מכן — מדובר כ<strong>שלא בדקה עצמה</strong> <strong>כשיעור וסת.</strong>
 <strong>ואילו</strong> <strong>רב נחמן בר יצחק אמר</strong> בהסבר מחלוקתם זו של רב ושמואל כי <strong>ב</strong>דין <strong>וסתות גופייהו קמיפלגי</strong> <small>[עצמן הם חולקים],</small> ש<strong>מר</strong> <small>[חכם זה,</small> שמואל<small>]</small> <strong>סבר</strong> <small>[סבור]</small> כי דין <strong>וסתות</strong> הריהו <strong>דאורייתא</strong> <small>[מן התורה],</small> <strong>ו</strong>אילו <strong>מר</strong> <small>[וחכם זה,</small> רב<small>]</small> <strong>סבר</strong> <small>[סבור]</small> כי דין <strong>וסתות</strong> הריהו <strong>דרבנן</strong> <small>[מדברי חכמים].</small>
 <big>ג</big> ועוד בענין המחלוקת שבין רב ושמואל בדין וסתות, <strong>אמר רב ששת:</strong> חלוקים רב ושמואל בדבר זה, <strong>כ</strong>דרך שחלקו כבר <strong>תנאי</strong> <small>[תנאים]</small> בו, שכך שנינו בדינה של אשה שיש לה וסת קבוע והגיע וסתה ולא בדקה, ש<strong>ר' אליעזר אומר</strong> כי היא <strong>טמאה נדה,</strong> ומכאן שלדעתו דין וסתות הוא מן התורה.
 <strong>ו</strong>אילו <strong>ר' יהושע אומר</strong> ש<strong>תבדק</strong> עתה, לאחר זמן, ואם בבדיקה זו היא תימצא טהורה — הריהי אכן טהורה אף למפרע. ומכאן שלדעתו דין וסתות הוא מדברי חכמים. <strong>ו</strong>מוסיפים: אף <strong>הני תנאי</strong> <small>[אלה התנאים,</small> ר' אליעזר ור' יהושע<small>]</small> חלוקים בדבר זה <strong>כי הני תנאי</strong> <small>[כמו אלה התנאים,</small> שיוזכרו להלן<small>],</small> <strong>דתניא</strong> <small>[ש</small>כן <small>שנויה</small> ברייתא<small>]</small> בדינה של מי שהגיע זמן וסתה ולא בדקה עצמה, ש<strong>ר' מאיר אומר</strong> שהיא <strong>טמאה נדה,</strong> הרי שלדעתו דין וסתות הוא מן התורה. <strong>ו</strong>אילו <strong>חכמים אומרים</strong> כי <strong>תבדק</strong> עתה, ואם בבדיקה תימצא טהורה — הריהי טהורה אף למפרע. הרי שלדעתם דין וסתות הוא מדברי חכמים.
  ועוד בדבר זה <strong>אמר אביי: אף אנן נמי תנינא</strong> <small>[אנו גם כן שנינו]</small> שכך היא שיטת ר' מאיר בדין הוסתות, <strong>דתנן</strong> <small>[ש</small>כן <small>שנינו</small> במשנה במסכתנו<small>],</small> <strong>ר' מאיר אומר: אם היתה</strong> האשה נמצאת <strong>במחבא</strong> מפני סכנה, <strong>והגיע שעת וסתה ולא בדקה</strong> עצמה ביום וסתה — הריהי <strong>טהורה,</strong> וטעם הדבר: מפני <strong>ש</strong>ה<strong>חרדה מסלקת את הדמים,</strong> ואין לחשוש שמא יצא ממנה דם ביום וסתה, ולא הרגישה בכך. ויש לדייק: <strong>טעמא</strong> <small>[הטעם</small> דווקא<small>]</small> משום <strong>דאיכא</strong> <small>[שיש]</small> <strong>חרדה</strong> בהיותה במחבא, ומכאן נסיק: <strong>הא</strong> <small>[הרי]</small> אם ביום וסתה <strong>ליכא</strong> <small>[אין]</small> <strong>חרדה</strong> לאשה זו — הריהי <strong>טמאה.</strong> <strong>אלמא</strong> <small>[מכאן</small> נסיק] שלדעת ר' מאיר דין <strong>וסתות דאורייתא</strong> <small>[מן התורה].</small>
 ומציעים עוד בשיטותיהם של חכמים החלוקים בדין הוסתות: <strong>לימא</strong> <small>[האם נאמר]</small> ש<strong>הני תנאי</strong> <small>[אלה התנאים,</small> שיוזכרו להלן<small>],</small> <strong>בהא</strong> <small>[בזה,</small> בדין וסתות<small>]</small> <strong>נמי פליגי</strong> <small>[גם כן חולקים],</small> <strong>דתניא</strong> <small>[ש</small>כן <small>שנויה</small> ברייתא<small>]</small> בדינה של אשה <strong>הרואה דם מחמת מכה</strong> (פצע) הנמצא במקום המקור — <strong>אפילו</strong> ראתה <strong>בתוך ימי נדתה</strong> (בעונת הנדה או בשעת וסתה), הריהי <strong>טהורה,</strong> שכן תולים אנו דם זה כבא מן הפצע ולא מן המקור. אלו <strong>דברי רבן שמעון בן גמליאל.</strong>
 ואילו <strong>רבי אומר</strong> כי באשה שאין לה וסת קבוע — אומרים שיש לתלות את הדם במכה. ואולם <strong>אם יש לה וסת</strong> קבוע, וראתה דם ביום הוסת, ואפילו היה הדם מחמת הפצע שבאותו המקום — הריהי <strong>חוששת לוסתה,</strong> שמא טיפת דם מהמקור מעורבת בדם זה.
 <strong>מאי לאו, בהא קמיפלגי</strong> <small>[האם לא, בזה הם חלוקים],</small> ש<strong>מר סבר</strong> <small>[חכם זה,</small> רבי <small>סבור]</small> שדין <strong>וסתות</strong> הריהו <strong>דאורייתא</strong> <small>[מן התורה],</small> ולכך יש להחמיר במי שיש לה וסת קבוע. <strong>ו</strong>אילו <strong>מר סבר</strong> <small>[חכם זה,</small> רבן שמעון בן גמליאל <small>סבור]</small> כי דין <strong>וסתות</strong> הריהו <strong>דרבנן</strong> <small>[מדברי חכמים],</small> ולכך מקילים אנו בה, ומטהרים בכגון זה אף את זו שיש לה וסת קבוע.
 <strong>אמר רבינא: לא,</strong> אין זה בהכרח שחלוקים הם בדין זה, שכן יש מקום לומר כי <strong>דכולי עלמא</strong> <small>[</small>לדעת <small>כולם,</small> ואף לדעת רבי<small>]</small> דין <strong>וסתות</strong> הוא <strong>דרבנן</strong> <small>[מדברי סופרים],</small> <strong>והכא</strong> <small>[וכאן]</small> — <strong>ב</strong>שאלה אם ה<strong>מקור מקומו טמא,</strong> וכל דם שעבר בו, אף שהוא דם מכה טמא, <strong>קמיפלגי</strong> <small>[הם חולקים].</small>
 ש<strong>רבן שמעון בן גמליאל סבר</strong> <small>[סבור]</small> כי ה<strong>אשה</strong> עצמה <strong>טהורה</strong> מטומאת נדה. ודין וסתות הוא מדברי חכמים. <strong>ו</strong>אולם ה<strong>דם</strong> — הריהו <strong>טמא,</strong> כיון <strong>דקאתי</strong> <small>[שהוא בא]</small> <strong>דרך</strong> ה<strong>מקור,</strong> ונטמא בו, והריהו איפוא מטמא את האשה בטומאת ערב (כשאר אבות הטומאה), אך לא טומאת שבעת ימים (כנדה).
 <strong>ואמר ליה</strong> <small>[לו]</small> <strong>רבי: אי חיישת</strong> <small>[אם חושש אתה]</small> <strong>ל</strong>יום ה<strong>וסת,</strong> משום שסבור אתה כי דין וסתות הוא מן התורה — ה<strong>אשה נמי</strong> <small>[גם כן]</small> הריהי <strong>טמאה, ואי לא חיישת</strong> <small>[ואם אין אתה חושש]</small> <strong>ל</strong>יום ה<strong>וסת,</strong> משום שסבור אתה כי דין וסתות הוא מדברי חכמים — אף ה<strong>מקור</strong> אינו מטמא את הדם הנמצא ב<strong>מקומו,</strong> ו<strong>טהור הוא.</strong>
 <big>ד משנה</big> <strong>בית שמאי אומרים: צריכה</strong> האשה <strong>שני עדים</strong> (אמצעי בדיקה) <strong>על כל תשמיש ותשמיש</strong> שהיא משמשת עם בעלה באותו הלילה, אחד לפני התשמיש ואחד לאחריו. ולמחרת, לאור היום, תבדוק את שני העדים הללו. <strong>או</strong> שלאחר ש<strong>תשמש</strong> תבדוק את עד הבדיקה <strong>לאור הנר,</strong> ותוכל לשוב ולשמש באותו הלילה. ואילו <strong>בית הלל אומרים:</strong> אין היא צריכה לבדוק עצמה בין כל תשמיש שהיא משמשת באותו הלילה, אלא <strong>דיה בשני עדים כל הלילה,</strong> אחד שבודקת בו לפני התשמיש הראשון באותו הלילה ואחד שבודקת בו לאחר התשמיש האחרון שבאותו הלילה.
## דף טז:
 <big>א גמרא</big> שנינו במשנתנו שלדעת בית שמאי מותר לשמש לאור הנר, ובענין זה <strong>תנו רבנן</strong> <small>[שנו חכמים]:</small> <strong>אף על פי שאמרו</strong> חכמים כי <strong>משמש מטתו לאור הנר</strong> — <strong>הרי זה מגונה, בית שמאי אומרים: צריכה</strong> האשה שתבדוק עצמה ב<strong>שני עדים על כל תשמיש</strong> שמשמשת באותו הלילה, <strong>או</strong> ש<strong>תשמש לאור הנר</strong> כדי שתוכל לבדוק לאורו את עד הבדיקה. <strong>ובית הלל אומרים: דיה בשני עדים כל הלילה,</strong> אחד לבדיקה לפני התשמיש הראשון ואחד לבדיקה אחר התשמיש האחרון.
 <big>ב</big> ועוד במחלוקת זו של בית שמאי ובית הלל, <strong>תניא</strong> <small>[שנויה</small> ברייתא<small>]:</small> <strong>אמרו להם בית שמאי לבית הלל: לדבריכם,</strong> שיכולה לשמש כמה פעמים באותו הלילה, ואינה צריכה לבדוק בין כל תשמיש ותשמיש, <strong>ליחוש</strong> <small>[נחשוש]</small> <strong>שמא תראה טיפת דם</strong> קטנה <strong>כ</strong>גודל גרגיר צמח ה<strong>חרדל</strong> כבר <strong>בביאה ראשונה,</strong> ונטמאה בה, <strong>ותחפנה</strong> (תכסה אותה) <strong>שכבת זרע</strong> ש<strong>בביאה</strong> ה<strong>שניה,</strong> ולא תימצא טיפת דם זו בבדיקה שלאחר הביאה האחרונה, ותחשוב האשה שהיא טהורה, ואינה אלא טמאה! אלא ודאי צריכה לבדוק אחרי כל תשמיש.
 <strong>אמרו להם בית הלל</strong> בתשובה לכך: <strong>אף לדבריכם</strong> שבודקת היא את עצמה לפני כל תשמיש ותשמיש, גם כן <strong>ליחוש</strong> <small>[נחשוש],</small> שכן אפשר ש<strong>עד</strong> (בעוד) <strong>שהרוק</strong> (הדם) נמצא עדיין <strong>בתוך הפה</strong> (כינוי לבית הערוה) <strong>שמא נימוק</strong> (נמעך) <strong>והולך לו,</strong> שאף לשיטתכם יתכן ששכבת זרע של אותו תשמיש חיפתה אותו, ולא הועילה הבדיקה שלאחר התשמיש הראשון להראותה את הדם!
 <strong>אמרו להם</strong> בית שמאי לבית הלל בתשובה לכך: אין הדברים דומים <strong>לפי שאינו דומה נימוק</strong> (נמעך) הנמצא בבית הערוה <strong>פעם אחת</strong> שהוא הבסיס לחשש שהעליתם, <strong>לנימוק שתי פעמים</strong> ויותר שהוא הבסיס לחשש שלנו.
 <big>ג</big> ועוד במחלוקתם זו, <strong>תניא</strong> <small>[שנויה</small> ברייתא<small>],</small> <strong>אמר ר'</strong> <strong>יהושע: רואה</strong> (מעדיף) <strong>אני את דברי בית שמאי</strong> בענין זה. <strong>אמרו לו תלמידיו: רבי, כמה הארכת</strong> (הכבדת) <strong>עלינו</strong> בפסק זה! <strong>אמר להם: מוטב שאאריך עליכם בעולם הזה, כדי ש</strong>לא תחטאו בביאת איסור ובכך <strong>יאריכו ימיכם לעולם הבא.</strong>
 <strong>אמר ר'</strong> <strong>זירא: מדברי כולם,</strong> הן בית שמאי שלא התירו לשמש שנית אלא לאחר בדיקה, והן בית הלל שהתירו לשמש שנית אף בלא בדיקה וחייבו לבדוק לאחר התשמיש האחרון, <strong>נלמד</strong> (יש ללמוד) כי אין זה אלא בגדר המותר, ואולם כל שהוא <strong>בעל נפש</strong> (הנוהג בחסידות) — <strong>לא יבעול וישנה</strong> (ויחזור) בלא לבדוק בין תשמיש לתשמיש.
  ואילו <strong>רבא אמר:</strong> אף מי שהוא בעל נפש מותר שיהא <strong>בועל ושונה</strong> (חוזר) ובועל אף בלא בדיקה בינתיים. שכן <strong>כי תניא ההיא</strong> <small>[כאשר שנויה אותה]</small> ברייתא בחיוב הבדיקות כשמשמשת כמה פעמים באותו הלילה, הרי זה דווקא <strong>ל</strong>ענין האשה העסוקה ב<strong>טהרות,</strong> ואולם באשר לתשמיש עם בעלה, אין כל חשש.
  ואכן <strong>תניא נמי הכי</strong> <small>[שנויה</small> ברייתא האומרת <small>גם כן כך]:</small> <strong>במה דברים אמורים</strong> שחייבת האשה לבדוק לפני כל תשמיש ולאחריו לשיטת בית שמאי, או אחת לפני התשמיש הראשון ואחת לאחר האחרון לשיטת בית הלל — <strong>לטהרות, אבל לבעלה</strong> — <strong>מותרת</strong> אף שלא בדקה עצמה כלל, ואף אם אינו שואל אותה. <strong>ובמה דברים אמורים</strong> — כ<strong>שהניחה</strong> בשעה שיצא לדרך כשהיא <strong>בחזקת טהרה, אבל</strong> אם בשעה שיצא לדרך <strong>הניחה</strong> כשהיא <strong>בחזקת טמאה</strong> — <strong>לעולם היא בחזקתה</strong> כטמאה, <strong>עד שתאמר לו</strong> במפורש <strong>"טהורה אני".</strong>
 <big>ד</big> ועוד בענין בדיקות שלפני התשמיש בלילה <strong>אמר ר'</strong> <strong>אבא, אמר ר'</strong> <strong>חייא בר אשי, אמר רב: בדקה</strong> האשה עצמה בלילה <strong>בעד, ואבד</strong> עד הבדיקה — <strong>אסורה לשמש</strong> פעם נוספת <strong>עד שתבדוק</strong> עצמה בעד אחר, שמא ראתה דם והיה על עד הבדיקה שאבד. <strong>מתקיף לה</strong> <small>[מקשה עליה,</small> על שמועה זו<small>]</small> <strong>ר' אילא: אילו איתא</strong> <small>[ישנו]</small> לעד הבדיקה הזה, שלא אבד העד, <strong>מי לא</strong> <small>[האם אין]</small> האשה <strong>משמשה</strong> <small>[משמשת]</small> שוב עם בעלה באותו הלילה, על סמך שתעיין בעד רק למחרת, <strong>ואף על גב דלא ידעה</strong> <small>[ואף על פי שאינה יודעת]</small> בשעה שמשמשת בפעם השניה אם יש על עד הבדיקה דם? <strong>השתא נמי</strong> <small>[עכשיו</small> שאבד העד <small>גם כן]</small> <strong>תשמש!</strong>
 <strong>אמר ליה</strong> <small>[לו]</small> <strong>רבא:</strong> יש הבדל בין שני המקרים, שכן במקרה שעד הבדיקה נמצא בידה, הרי <strong>זו</strong> האשה שעד הבדיקה בידה — <strong>מוכיחה</strong> (ההוכחה) אם טהורה היא אם לא <strong>קיים</strong> ועומד, ואם תימצא למחר על פי עד הבדיקה הזה שהיא טמאה, תביא קרבן על ששימשה בטומאה. <strong>ו</strong>אילו <strong>זו</strong> שאבד עד הבדיקה שלה — <strong>אין מוכיחה קיים,</strong> ולעולם לא תדע אם צריכה היא כפרה, ועומדת לעולם בספק חוטאת.
 <big>ה</big> <strong>אמר ר'</strong> <strong>יוחנן: אסור לאדם שישמש מטתו ביום.</strong> <strong>אמר רב המנונא: מאי קרא</strong> <small>[מהו הכתוב]</small> ממנו נלמד דבר זה? — <strong>שנאמר: "יאבד יום אולד בו והלילה אמר הרה גבר"</strong> (איוב ג, ג) — <strong>לילה ניתן להריון, ויום לא ניתן להריון.</strong> <strong>ריש לקיש אמר, מהכא</strong> <small>[מכאן,</small> מכתוב זה<small>]</small> יש להביא ראיה שנאמר: <strong>"בוזה דרכיו ימות"</strong> (משלי יט, טו), שמא לאור היום יראה באשתו דבר מגונה ותתבזה בעיניו.
  ושואלים:  <strong>וריש לקיש, האי קרא</strong> <small>[כתוב זה]</small> שדרשו <strong>ר' יוחנן מאי דריש ביה</strong> <small>[מה</small> הוא <small>דורש בו]?</small> ומשיבים: <strong>מבעי ליה</strong> <small>[צריך אותו]</small> <strong>ל</strong>דרשה אחרת, וכמו <strong>דדריש</strong> <small>[שדרש]</small> <small>ר' חנינא בר פפא.</small> <strong>דדריש</strong> <small>[ש</small>כן <small>דרש]</small> <strong>ר' חנינא בר פפא:</strong> "והלילה אמר הורה גבר" — <strong>אותו מלאך הממונה על ההריון, "לילה" שמו.</strong> <strong>ונוטל</strong> מלאך זה את ה<strong>טפה</strong> של זרע שממנה עתיד להיווצר אדם, <strong>ומעמידה לפני הקדוש ברוך הוא, ואומר לפניו: רבונו של עולם, טפה זו מה תהא עליה?</strong> האם יהיה האדם הנוצר ממנה <strong>גבור או חלש, חכם או טיפש, עשיר או עני?</strong>
 <strong>ואילו רשע או צדיק לא קאמר</strong> <small>[אין הוא אומר],</small> והרי זה <strong>כ</strong>דברי <strong>ר' חנינא.</strong> שכך <strong>אמר ר'</strong> <strong>חנינא: הכל,</strong> כל מדות וקורות האדם לאורך חייו הריהם <strong>בידי שמים, חוץ מיראת שמים,</strong> וכפי <strong>שנאמר: "ועתה ישראל מה ה'</strong> <strong>אלהיך שאל מעמך כי אם ליראה</strong> את ה' אלהיך" (דברים י, יב).
 <strong>ו</strong>אילו <strong>ר' יוחנן</strong> לא דרש כך, משום ש<strong>אם כן</strong> שלכך בא הכתוב, <strong>נכתוב קרא</strong> <small>[שיכתוב הכתוב]</small> "והלילה אמר <strong>גבר הורה", מאי</strong> <small>[מה</small> פירוש<small>]</small> <strong>"הורה גבר"?</strong> — <strong>לילה ניתן להריון, ויום לא ניתן להריון.</strong>
 <strong>ו</strong>שואלים לשיטת <strong>ר' יוחנן: האי קרא</strong> <small>[כתוב זה]</small> שהביאו <strong>ריש לקיש מאי דריש ביה</strong> <small>[מה</small> הוא <small>דורש בו]?</small> ומשיבים: <strong>מבעי ליה</strong> <small>[צריך אותו]</small> <strong>ל</strong>ענין <strong>כדכתיב</strong> <small>[כמו שכתוב]</small> <strong>בספר בן סירא: "שלשה</strong> אנשים <strong>שנאתי, וארבעה לא אהבתי,</strong> ואלו הם: <strong>שר,</strong> ובכל זאת הוא <strong>נרגל</strong> (רגיל להימצא) <strong>בבית המשתאות,</strong> שבכך הוא מבזה את עצמו ("בוזה דרכיו"), ובא לכלל הרס עצמי ("ימות"). <strong>ואמרי לה</strong> <small>[ו</small>יש <small>האומרים אותה]</small> באופן שונה: <strong>שר הנרגן</strong> (מרבה לפטפט) בבית המשתאות. <strong>ואמרי לה</strong> <small>[ו</small>יש <small>האומרים אותה]</small> באופן אחר: <strong>שר הנרגז</strong> (הממהר לרגוז) בהיותו בבית המשתאות,
 <strong>והמושיב שבת במרומי קרת</strong> (בגובהה של עיר, במקום שעיני הכל נשואות שמה). <strong>והאוחז באמה ומשתין מים.</strong> <strong>והנכנס לבית חבירו פתאום.</strong> <strong>אמר ר'</strong> <strong>יוחנן: ו</strong>בכלל זה <strong>אפילו</strong> הנכנס פתאום <strong>לביתו</strong> שלו שמא בני הבית עסוקים באותה שעה בדבר הראוי לצניעות.
 <big>ו</big> ועוד בענין זה, <strong>אמר ר'</strong> <strong>שמעון בן יוחאי: ארבעה דברים הקדוש ברוך הוא שונאן, ואני איני אוהבן.</strong> ואלו הם: <strong>הנכנס לביתו פתאום, ואין צריך לומר</strong> — הנכנס <strong>לבית חבירו.</strong> <strong>והאוחז באמה ומשתין מים,</strong>
## דף יז.
 <strong>ו</strong>האיש ה<strong>משתין מים</strong> כשהוא <strong>ערום לפני מטתו, וה</strong>אדם ה<strong>משמש מטתו בפני כל חי.</strong> <strong>אמר ליה</strong> <small>[לו]</small> <strong>רב יהודה לשמואל:</strong> האם הכוונה בביטוי הכולל "בפני כל חי" לכל בעלי החיים שהם <strong>ואפילו לפני עכברים? אמר ליה</strong> <small>[לו]:</small> <strong>שיננא</strong> <small>[גדול השינים],</small> <strong>לא, אלא</strong> הכוונה ל<strong>כגון</strong> האנשים <strong>של בית פלוני שמשמשין מטותיהן בפני עבדיהם ושפחותיהם.</strong>
 ומבררים: <strong>ואינהו</strong> <small>[והם],</small> אותם אנשי בית פלוני שנהגו כן, <strong>מאי דרוש</strong> <small>[מה</small> מאין דרשו] שמותר לעשות כן? — שכך אמר אברהם לשני עבדיו לפני העקידה: <strong>"שבו לכם פה עם החמור"</strong> (בראשית כב, ה), שבא להשוותם ולומר שהריהם <strong>עם הדומה לחמור.</strong> וסברו אנשי אותו בית שכשם שמותר לשמש לפני בעלי חיים, כך מותר לשמש לפני עבדים ושפחות.
  ומביאים מדרכיהם של חכמים בשמירת הצניעות: ש<strong>רבה בר רב הונא</strong> היה <strong>מקרקש זגי דכילתא</strong> <small>[משמיע קול פעמוני הכילה,</small> החופה על מטתו<small>]</small> בשעת תשמישו, שיידעו כי אין להתקרב לשם. ואילו <strong>אביי</strong> היה אף <strong>באלי דידבי</strong> <small>[מגרש זבובים]</small> שסביב מיטתו, לבל ישמש לפניהם, ואילו <strong>רבא</strong> היה <strong>באלי פרוחי</strong> <small>[מגרש יתושים]</small> שסביב מיטתו בשעת התשמיש.
 <big>א</big> ומביאים עוד ממה ש<strong>אמר ר'</strong> <strong>שמעון בן יוחי</strong> בהנהגות האדם: <strong>חמישה דברים הן שהעושה אותן מתחייב בנפשו ודמו בראשו,</strong> ואלו הן: <strong>האוכל שום קלוף, ובצל קלוף, וביצה קלופה, והשותה משקין מזוגין שעבר עליהן</strong> על כל אחד מהדברים האמורים <strong>הלילה, והלן בבית הקברות, והנוטל צפרניו וזורקן לרשות הרבים, והמקיז דם ומשמש</strong> <strong>מטתו</strong> מיד.
 ומפרטים: <strong>האוכל שום קלוף</strong> ובצל קלוף וביצה קלופה שעבר עליהם הלילה — יש בדבר סכנה, <strong>ואף על גב דמנחי בסילתא ומציירי וחתימי</strong> <small>[ואף על פי שמונחים</small> הדברים הקלופים <small>בסל, וצרורים וחתומים</small> בו<small>]</small> במשך הלילה, לפי שבכגון זה <strong>רוח רעה שורה עליהן.</strong> <strong>ולא אמרן</strong> <small>[אמרנו]</small> שיש באכילתם משום סכנה, <strong>אלא</strong> רק בזמן ש<strong>לא שייר בהן</strong> את <strong>עיקרן</strong> (שורשם) <strong>או</strong> את <strong>קליפתן, אבל</strong> אם <strong>שייר בהן עיקרן או קליפתן</strong> — <strong>לית לן</strong> <small>[אין לנו]</small> <strong>בה</strong> סכנה באכילתם.
 <strong>ו</strong>עוד אמר ר' שמעון בן יוחאי כי <strong>השותה משקין מזוגין שעבר עליהן הלילה</strong> יש בדבר סכנה. <strong>אמר רב יהודה, אמר שמואל:</strong> <strong>והוא</strong> (ובלבד) <strong>שלנו</strong> (ששהו משך לילה) <strong>בכלי מתכות.</strong> <strong>אמר רב פפא: וכלי נתר ככלי מתכות דמו</strong> <small>[נחשבים]</small> לענין זה. <strong>וכן אמר ר'</strong> <strong>יוחנן: והוא שלנו בכלי מתכות, וכלי נתר ככלי מתכות דמו</strong> <small>[נחשבים].</small>
 <strong>ו</strong>עוד אמר ר' שמעון בן יוחאי כי <strong>הלן בבית הקברות</strong> הרי זה מסוכן. ומסבירים: הרי זה אמור במי שלן בבית הקברות <strong>כדי שתשרה עליו רוח טומאה.</strong> וזאת, משום ש<strong>זימנין</strong> <small>[פעמים]</small> כוחות הטומאה המצויים בבית הקברות <strong>מסכנין ליה</strong> <small>[מסכנים אותו]</small> את הלן.
 <strong>ו</strong>עוד אמר ר' שמעון בן יוחאי כי יש סכנה באדם <strong>הנוטל צפרניו וזורקן לרשות הרבים.</strong> והסבר הדבר: <strong>מפני שאשה מעוברת</strong> עלולה שתהיה <strong>עוברת</strong> מ<strong>עליהן, ו</strong>עלול שתהא <strong>מפלת</strong> בשל כך את עוברה. <strong>ולא אמרן</strong> <small>[אמרנו]</small> שיש בדבר זה סכנה <strong>אלא</strong> רק במקרה <strong>דשקיל בגנוסטרי</strong> <small>[שנוטל</small> צפרניו <small>במספריים].</small> <strong>ו</strong>כן <strong>לא אמרן</strong> <small>[אמרנו]</small> שיש סכנה בדבר זה <strong>אלא</strong> רק במקרה <strong>דשקיל דידיה ודכרעיה</strong> <small>[שנוטל</small> צפרני <small>ידו ורגלו].</small> <strong>ולא אמרן</strong> <small>[אמרנו]</small> שיש בדבר זה סכנה <strong>אלא</strong> רק במקרה ש<strong>לא גז מידי בתרייהו</strong> <small>[גזז דבר</small> כלשהו <small>אחריהן],</small> <strong>אבל</strong> אם <strong>גז מידי בתרייהו</strong> <small>[גזז דבר אחריהן]</small> — <strong>לית לן</strong> <small>[אין לנו]</small> <strong>בה</strong> חשש סכנה. ומסכמים: <strong>ולא</strong> כך <strong>היא</strong> הלכה, אלא <strong>לכולה מילתא חיישינן</strong> <small>[לכל הדבר,</small> בכל האופנים, <small>אנו חוששים]</small> לסכנה.
 ועוד בענין ההנהגה בנטילת צפרניים <strong>תנו רבנן</strong> <small>[שנו חכמים]:</small> <strong>שלשה דברים נאמרו ב</strong>נטילת ה<strong>צפרנים:</strong> ה<strong>שורפן</strong> — הריהו <strong>חסיד</strong> שמכלה אותם לגמרי, ה<strong>קוברן</strong> — הריהו בדרגה פחותה ממנו ואינו אלא <strong>צדיק,</strong> שיתכן ויתגלו ויעברו עליהם, ואילו ה<strong>זורקן</strong> סתם — הריהו <strong>רשע.</strong>
 <strong>ו</strong>עוד אמר ר' שמעון בן יוחאי כי יש סכנה באדם <strong>המקיז דם ו</strong>מיד לאחר מכן <strong>משמש מטתו.</strong> ומסבירים, שכן <strong>אמר רב</strong> <small>[החכם]:</small> ה<strong>מקיז דם ו</strong>לאחר מכן <strong>משמש מטתו</strong> — <strong>הויין</strong> <small>[יהיו]</small> <strong>לו</strong> מזיווג זה <strong>בנים ויתקין</strong> <small>[חלושים].</small> ואם <strong>הקיזו</strong> דם <strong>שניהם,</strong> הבעל והאשה, <strong>ושמשו</strong> לאחר מכן — <strong>הויין</strong> <small>[יהיו]</small> <strong>לו בנים בעלי ראתן</strong> (חולי זיבה). <strong>אמר רב: ולא אמרן</strong> <small>[אמרנו]</small> שיש סכנה בדבר <strong>אלא</strong> כש<strong>לא טעים מידי</strong> <small>[טועם דבר]</small> לאחר שהקיז, <strong>אבל</strong> אם <strong>טעים מידי</strong> <small>[טועם דבר]</small> — <strong>לית לן</strong> <small>[אין לנו]</small> <strong>בה</strong> חשש.
 <big>ב</big> ועוד בענין דרך התשמיש, <strong>אמר רב חסדא: אסור לו לאדם שישמש מטתו ביום, שנאמר: "ואהבת לרעך כמוך"</strong> (ויקרא יט, יח). ושואלים: <strong>מאי משמע</strong> <small>[מה,</small> כיצד <small>נשמע]</small> איסור זה מהפסוק? <strong>אמר אביי:</strong> שאם ישמש ביום, יש לחשוש <strong>שמא</strong> אגב כך <strong>יראה בה</strong> הבעל באשתו <strong>דבר מגונה, ותתגנה עליו,</strong> ונמצא עובר על מצות "ואהבת לרעך כמוך". <strong>אמר רב הונא: ישראל קדושים הם, ואין משמשין מטותיהן ביום.</strong>
 <strong>אמר רבא: ואם היה</strong> זה <strong>בית אפל</strong> — <strong>מותר</strong> לשמש בו אף ביום. <strong>ותלמיד חכם</strong> — <strong>מאפיל בכסותו ומשמש</strong> אף ביום, שודאי ישמש מיטתו בצניעות.
  ושואלים:  <strong>תנן</strong> <small>[שנינו</small> במשנתנו<small>]:</small> <strong>או תשמש לאור הנר,</strong> הרי שאין איסור לשמש אף באור! ומשיבים: <strong>אימא</strong> <small>[אמור]</small> ותקן כך בלשון המשנה: <strong>"תבדוק לאור הנר",</strong> אך לא תשמש לאורו.
  ומביאים ראיה, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>אף על פי שאמרו</strong> כי <strong>המשמש מטתו לאור הנר הרי זה מגונה,</strong> מכל מקום בית שמאי אומרים... תשמש לאור הנר! הרי שאף שהוא מגונה, אין בו איסור! ודוחים: <strong>אימא</strong> <small>[אמור]</small> ותקן כך: "אף על פי שאמרו ש<strong>הבודק מטתו</strong> (שבודקת עצמה בעד לצורך תשמיש או לאחריו) <strong>לאור הנר הרי זה מגונה,</strong> שכן בדרך זו אין הבדיקה נעשית כראוי, בית שמאי אומרים... תבדוק לאור הנר".
  ומביאים ראיה אחרת, <strong>תא שמע</strong> <small>[בוא</small> ו<small>שמע]</small> ממה ששנינו: <strong>ושל בית מונבז המלך היו עושין שלשה דברים, ומזכירין</strong> (ומציינים) <strong>אותן</strong> חכמים על כך <strong>לשבח: היו משמשין מטותיהם ביום.</strong> <strong>ו</strong>היו <strong>בודקין מטותיהם ב</strong>בד מילא פרהבא, שהוא לבן ביותר וניכר עליו כל כתם. <strong>ו</strong>היו <strong>נוהגין טומאה וטהרה בשלגים.</strong> מבין שלוש הנהגות משובחות אלו <strong>קתני מיהא</strong> <small>[שנה על כל פנים]</small> אחת מהן שהיו <strong>משמשין מטותיהן ביום,</strong> הרי שאין איסור בדבר!
  ודוחים:  <strong>אימא</strong> <small>[אמור]</small> ותקן בלשון ברייתא זו: שהיו <strong>בודקין מטותיהם ביום.</strong> <strong>הכי נמי מסתברא</strong> <small>[כך גם מסתבר]</small> לומר, <strong>דאי סלקא דעתך</strong> <small>[שאם עולה על דעתך]</small> לומר שהיו <strong>משמשין</strong> ביום, וכי על כך היו חכמים <strong>מזכירין אותן לשבח?</strong> ודוחים: <strong>אין הכי נמי</strong> <small>[כן,</small> אכן <small>כך גם כן]</small> יש צד של שבח במשמש מיטתו ביום, <strong>דאגב דאיכא</strong> <small>[שמתוך שיש]</small> בלילה <strong>אונס</strong> (כורח) של <strong>שינה,</strong> שרוצה הבעל לישון מרוב עייפות היום, עלול הדבר להביא שאשתו הרוצה בתשמיש <strong>מגניא באפיה</strong> <small>[מתגנה בפניו].</small>
 <big>ג</big> <strong>ו</strong>עוד שיבחו חכמים את אנשי בית מונבז, שהיו <strong>בודקין מטותיהן במילא פרהבא.</strong> ומעירים: <strong>מסייע ליה</strong> <small>[לו]</small> מאמר זה <strong>לשמואל,</strong> שכן <strong>אמר שמואל: אין בודקין את המטה אלא ב</strong>בגד העשוי מ<strong>פקולין</strong> <small>[פשתן],</small> <strong>או ב</strong>בגד העשוי מ<strong>צמר נקי ורך.</strong> <strong>אמר רב: היינו דכי הואי התם</strong> <small>[זהו</small> ההסבר למה <small>ש</small>שמעתי <small>כאשר הייתי שם,</small> בארץ ישראל<small>]</small> <strong>בערבי שבתות,</strong> שהוא עונת תלמידי חכמים, ש<strong>הוו אמרי</strong> <small>[היו אומרים]:</small> <strong>מאן בעי פקולי בנהמא</strong> <small>[מי צריך פקולות ב</small>אכילת <small>לחם,</small> שהוא כינוי לתשמיש<small>],</small> <strong>ולא ידענא מאי קאמרי</strong> <small>[ידעתי,</small> הבנתי, <small>מה הם אומרים].</small>
 <strong>אמר רבא: הני שחקי דכיתנא</strong> <small>[</small>בגדים <small>שחוקים אלה של כותנה]</small> הריהם <strong>מעלי מעולים,</strong> טובים<small>]</small> <strong>לבדיקה.</strong> ושואלים על כך: <strong>איני</strong> <small>[האמנם],</small> <strong>והא תנא</strong> <small>[והרי שנה]</small> החכם של <strong>בי</strong> <small>[בית</small> המדרש<small>]</small> של <strong>מנשה: אין בודקין את המטה לא בעד</strong> בדיקה <strong>אדום, ולא בעד שחור, ולא בפשתן, אלא בפקולין או בצמר נקי ורך!</strong>
 ומתרצים: <strong>לא קשיא</strong> <small>[אין</small> הדבר <small>קשה],</small> <strong>הא</strong> <small>[זה]</small> ששנינו שאין בודקים בפשתן — הרי זהו אמור רק <strong>בכיתנא</strong> <small>[בכותנה]</small> כשלעצמה, ואילו <strong>הא</strong> <small>[זה]</small> שאמר רבא שמועילה הכותנה לבדיקה — הרי זה אמור <strong>במאני דכיתנא</strong> <small>[בבגדי כותנה].</small> <strong>ואיבעית אימא</strong> <small>[ואם תרצה אמור]</small> תירוץ אחר: <strong>הא והא</strong> <small>[זה וזה]</small> הן בדברי החכם של בית המדרש של מנשה והן בדברי רבא מדובר <strong>במאני דכיתנא</strong> <small>[בבגדי כותנה],</small> ואולם יש להבחין, <strong>הא</strong> <small>[זה]</small> שאמרנו שאין הכותנה ראויה לבדיקה — הרי זה דווקא <strong>בחדתי</strong> <small>[בחדשים],</small> ואילו <strong>הא</strong> <small>[זה]</small> שאמר רבא שמועילה הכותנה לבדיקה — הרי זה <strong>ב</strong>בגדי כותנה <strong>שחקי</strong> <small>[שחוקים],</small> שהם בהירים יותר.
 <big>ד</big> ועוד שיבחו חכמים את אנשי בית מונבז על שהיו <strong>נוהגין טומאה וטהרה בשלגין.</strong> ובענין זה <strong>תנן התם</strong> <small>[שנינו שם,</small> בתוספתא<small>]:</small> <strong>שלג</strong> כשלעצמו לענין טומאה <strong>אינו</strong> נחשב <strong>לא אוכל ולא משקה.</strong> ואם <strong>חישב עליו לאכילה</strong> — בטלה דעתו, ו<strong>אינו מטמא טומאת אוכלין.</strong> ואולם אם חשב על השלג <strong>למשקה</strong> — הריהו נחשב בכך כמשקה, ו<strong>מטמא</strong> (ראוי הוא לקבל) <strong>טומאת משקין.</strong>
 ואם <strong>נטמא מקצתו</strong> של השלג — <strong>לא נטמא כולו,</strong> אלא המקום שנגע בטומאה בלבד, שאין השלג נחשב כגוש אחד. השלג שנטמא והשיקוהו במקוה, אף שלא נגעו מי המקוה אלא בשלג הנמצא בפי הכלי, כיון שבכך <strong>נטהר מקצתו</strong> של השלג — <strong>נטהר כולו.</strong>
 ודנים בדבר, <strong>הא גופא קשיא</strong> <small>[הרי</small> זה <small>עצמו קשה],</small> שכן בתחילה <strong>אמרת</strong> שאם <strong>נטמא מקצתו</strong> של השלג — <strong>לא נטמא</strong> בכך <strong>כולו,</strong> <strong>והדר תני</strong> <small>[וחזר</small> ו<small>שנה]</small> שאם <strong>נטהר מקצתו</strong> של השלג — <strong>נטהר כולו, למימרא</strong> <small>[האם</small> אין זה בא <small>לומר]</small> שיש אופן בו <strong>נטמא כולו,</strong> אף שלא נגעה הטומאה בכולו?!
 <strong>אמר אביי:</strong> אופן זה שנטמא כולו הריהו <strong>כגון שהעבירו</strong> את השלג <strong>על</strong> (בתוך) <strong>אויר</strong> (חלל) כלי כגון <strong>תנור</strong> שהיתה טומאה בתוכו, שהרי <strong>התורה העידה</strong> בכתוב "כל אשר בתוכו יטמא" (ויקרא יא, לג) <strong>על כלי חרס</strong> שכל שנמצא בתוכו, ואוירו בכלל זה, הריהו טמא.
## דף יז:
 ו<strong>אפילו</strong> היה כלי החרס <strong>מלא</strong> בדברים קטנים כגרגירי זרע ה<strong>חרדל,</strong> שלא נגעו בדפנות הכלי אלא מעט מן הגרגרים הללו, טמאים כל הגרגרים שהיו בתוך הכלי. ואף השלג, משעבר באויר כלי החרס שבו הטומאה, נטמא כולו.
 <big>א משנה</big> מקום בית הערוה באשה מורכב מחלקים שונים, ואין דין דם הנמצא בחלק זה כדין דם הנמצא בחלק אחר. ולכך <strong>משל משלו חכמים</strong> בתיאור מבנה בית הערוה ש<strong>באשה</strong> לחלקיו השונים, כבית: <strong>החדר,</strong> הפנימי מכל החלקים — הוא הרחם שבאשה. <strong>ו</strong>לפני <strong>ה</strong>חדר נמצא <strong>פרוזדור</strong> (מסדרון, המבוא לחדר) — הוא המעבר אל הרחם, <strong>ו</strong>מעל שני אלה נמצאת <strong>העלייה</strong> — חלק בית הערוה הנתון מעל הרחם והפרוזדור.
  ומעתה לדין הדם בכל אחד מאלה המקומות: <strong>דם החדר</strong> — <strong>טמא,</strong> שהרי זה דם המקור. <strong>דם העלייה</strong> שאין זה דם נדה. הדם ה<strong>נמצא בפרוזדור,</strong> שספק יש בו אם בא מן החדר (והוא טמא) או שבא מן העלייה (והוא טהור) — <strong>ספקו</strong> זה גורם לו שהריהו <strong>טמא</strong> טומאה ודאית, הגם שהרי זה ספק. וטעם הדבר: <strong>לפי שחזקתו</strong> של הדם הנמצא, שהוא בא <strong>מן המקור,</strong> ולא מהעליה.
 <big>ב גמרא</big> שנינו במשנתנו כי בבית הערוה של האשה ישנם חלקים המכונים חדר ופרוזדור. ומביאים עוד באותו ענין: <strong>רמי בר שמואל ו</strong>כן <strong>רב יצחק בריה</strong> <small>[בנו]</small> של <strong>רב יהודה תנו</strong> <small>[שנו]</small> את מסכת <strong>נדה</strong> <strong>בי</strong> <small>[</small>ב<small>בית</small> המדרש<small>]</small> של <strong>רב הונא.</strong> <strong>אשכחינהו</strong> <small>[מצאם]</small> <strong>רבה בר רב הונא דיתבי וקאמרי</strong> <small>[שיושבים ואומרים]</small> כך את לשון משנתנו זו: <strong>החדר,</strong> הוא הרחם — נמצא <strong>מבפנים</strong> (פנימה יותר, לכיוון אחורי הגוף). <strong>והפרוזדור</strong> — נמצא <strong>מבחוץ</strong> לו (לכיוון קידמת הגוף). <strong>ו</strong>ה<strong>עלייה בנויה על שתיהן.</strong> <strong>ו</strong>עוד הוסיפו ושנו כי מצוי באותו מקום גם <strong>לול</strong> (חלל) ה<strong>פתוח בין</strong> ה<strong>עלייה לפרוזדור.</strong>
 אם <strong>נמצא</strong> דם במקום שהוא <strong>מן הלול ולפנים</strong> (לכיוון אחורי הגוף) — <strong>ספקו טמא.</strong> נמצא במקום שהוא <strong>מן הלול ולחוץ</strong> (לכיוון קידמת הגוף) — <strong>ספקו טהור.</strong>
 <strong>אתא</strong> <small>[בא]</small> רבה <strong>ואמר ליה לאבוה</strong> <small>[לו לאביו,</small> רב הונא<small>]:</small> האם בדין הדם הנמצא בין הלול ולפנים <strong>"ספקו טמא" אמרת לן מר</strong> <small>[לנו, אדוננו],</small> וכדרך ששמעתי מפי חכמי בית המדרש? <strong>והא אנן</strong> <small>[והרי אנו]</small> <strong>"שחזקתו מן המקור" תנן</strong> <small>[שנינו]</small> מפיך, משמע שטומאה ודאית היא זו. ומעתה במה דברים אמורים? לא בנמצא מן הלול ולפנים ולא בנמצא מן הלול ולחוץ!
 <strong>אמר ליה</strong> <small>[לו]</small> רב הונא לבנו רבה: <strong>אנא הכי קאמינא</strong> <small>[אני כך אמרתי]</small> בדינו של הדם הנמצא בפרוזדור: נמצא הדם במקום שהוא <strong>מן הלול ולפנים</strong> — הרי זה <strong>ודאי טמא,</strong> שחזקתו מן המקור, ובאלה עוסקים דברי משנתנו. נמצא הדם <strong>מן הלול ולחוץ</strong> — <strong>ספקו טמא,</strong> שאף שיש מקום לומר שאילו היה זה דם החדר — לא היה מגיע מן הלול ולחוץ, מכל מקום יש לחשוש שמא התכופפה האשה, ומתוך כך יצא הדם מהחדר מן הלול ולחוץ, ולכך הריהי טמאה מספק.
 <strong>אמר אביי</strong> בשאלה על כך: <strong>מאי שנא</strong> <small>[מה שונה,</small> במה נבדל<small>]</small> הדם הנמצא <strong>מן הלול ולחוץ</strong> ש<strong>ספקו טמא</strong> — <strong>דדלמא</strong> <small>[ששמא]</small> <strong>שחתה</strong> (התכופפה), <strong>ומחדר אתא</strong> <small>[בא]</small> הדם — אם כן אף אם נמצא הדם <strong>מן הלול ולפנים,</strong> שאתה מטמא בודאי <strong>נמי</strong> <small>[גם כן],</small> <strong>אימא</strong> <small>[אמור]:</small> שמא <strong>אזדקרה</strong> <small>[הזדקפה]</small> האשה, <strong>ו</strong>מתוך כך <strong>מעלייה אתא</strong> <small>[בא]</small> הדם לאותו מקום, וטמאה רק מספק!
 <strong>אלא אמר אביי: אי בתר חששא אזלת</strong> <small>[אם אחר חשש</small> שמא הדם הנמצא במקום זה בא בעקבות התכופפות או הזדקפות <small>אתה הולך]</small> — <strong>אידי ואידי</strong> <small>[זה וזה,</small> בין נמצא מן הלול ולפנים ובין מן הלול ולחוץ<small>]</small> — <strong>ספק הוא, ואי בתר</strong> <small>[ואם אחר]</small> <strong>חזקה אזלת</strong> <small>[אתה הולך]</small> — <strong>מן הלול ולפנים</strong> — <strong>ודאי טמא, מן הלול ולחוץ</strong> — <strong>ודאי טהור.</strong>
 <big>ג</big> למדנו איפוא ארבע שיטות חכמים בדין הדם הנמצא בפרוזדור, ותחילה מביאים את מה ש<strong>תני</strong> <small>[שנה]</small> <strong>ר' חייא: דם הנמצא בפרוזדור</strong> — טמא ודאי, ואם נכנסה האשה שראתה דם זה למקדש, <strong>חייבין עליו</strong> (בגללו) <strong>על</strong> איסור <strong>ביאת מקדש</strong> בטומאה, <strong>ושורפין עליו את התרומה</strong> שנגעה בה אשה זו. <strong>ו</strong>אילו <strong>רב קטינא אמר:</strong> אין זו אלא טומאה מספק, ולכך <strong>אין חייבין עליו על ביאת מקדש, ואין שורפין עליו את התרומה.</strong>
 ומעתה יש לברר מה היחס בין ארבע שיטות אלה למחלוקת שבין ר' חייא ורב קטינא: <strong>להך לישנא</strong> <small>[ללשון זו]</small> ש<strong>אמר אביי</strong> ש<strong>אי בתר חששא אזלת</strong> <small>[אם אחר חשש</small> דם המגיע בעקבות התכופפות או הזדקפות <small>אתה הולך],</small> ובכל האופנים הריהו ספק טומאה — <strong>מסייע ליה</strong> <small>[לו]</small> שיטה זו של אביי <strong>לרב קטינא</strong> שאף הוא מטמא מספק דם הנמצא בפרוזדור, <strong>ופליגא</strong> <small>[וחולק]</small> אביי על שיטת <strong>ר' חייא</strong> המטמא בודאי.
  ואילו <strong>להך לישנא</strong> <small>[ללשון זו]</small> של אביי <strong>דאמרת אי בתר</strong> <small>[האומרת אם אחר]</small> <strong>חזקה אזלת</strong> <small>[אתה הולך],</small> לכן בנמצא מן הלול ולפנים הריהי טמאה ודאי, ובנמצא מן הלול ולחוץ הריהי טהורה בודאי — <strong>מסייע ליה</strong> <small>[לו]</small> שיטה זו של אביי <strong>לר' חייא,</strong> שאף הוא סבור כי הריהי טמאה בודאי (שאף דברי ר' חייא לא נאמרו אלא בדם הנמצא מן הלול ולפנים), ולכך חייבים על טומאה זו משום ביאת מקדש ושורפים את התרומה שנגעה בה.
## דף יח.
 <strong>ופליגא</strong> <small>[וחולק]</small> אביי על שיטתו של <strong>רב קטינא</strong> האומר שהריהי טמאה מספק.
 <strong>ול</strong>שיטתו של <strong>רב הונא</strong> האומר שבנמצא מן הלול ולפנים הריהי ודאי טמאה, ובנמצא מן הלול ולחוץ הריהי ספק טמאה — סבורה היא הן כר' חייא והן כרב קטינא, ויש מקום לומר ש<strong>לא פליגי</strong> <small>[אינם חלוקים]</small> הם בעיקרו של דין, אלא שדברו באופנים שונים: <strong>כאן</strong> בדברי ר' חייא המטמא בודאי, מדובר כשנמצא הדם <strong>מן הלול ולפנים.</strong> ואילו <strong>כאן</strong> בדברי רב קטינא המטמא מן הספק, מדובר כשנמצא הדם <strong>מן הלול ולחוץ.</strong>
 <strong>אלא ל</strong>שיטתו של <strong>רמי בר שמואל ול</strong>שיטתו של <strong>רב יצחק בריה</strong> <small>[בנו]</small> של <strong>רב יהודה, דאמרי</strong> <small>[שאומרים]</small> כי דם הנמצא <strong>מן הלול ולחוץ</strong> — <strong>ספקו טהור,</strong> ודם הנמצא <strong>מן הלול ולפנים</strong> — <strong>ספקו טמא, הני במאי מתוקמא</strong> <small>[אלה,</small> ר' חייא ורב קטינא, <small>במה,</small> באיזה מקרה, <small>עומדת,</small> עוסקת מחלוקתם<small>]?</small> — <strong>מן הלול ולפנים,</strong> שהרי לדעת רמי בר שמואל ורב יצחק בנמצא מן הלול ולחוץ הריהו טהור.
  ומעתה <strong>לימא פליגא</strong> <small>[האם נאמר</small> ש<small>חלוקים</small> הם] על שיטת <strong>ר' חייא</strong> המטמא בודאי, בעוד הם מטמאים מספק!
 ודוחים: <strong>לא קשיא</strong> <small>[אין</small> הדבר קשה], שכן יש מקום לומר שרמי בר שמואל ורב יצחק סבורים אף כר' חייא, ולשיטתם לא נחלקו ר' חייא ורב קטינא בעיקרו של דין, אלא שדברו באופנים שונים: <strong>כאן</strong> בדברי ר' חייא המטמא בודאי, מדובר <strong>כשנמצא</strong> הדם <strong>בקרקע פרוזדור,</strong> שבזה יש לומר שבא הדם מהחדר ולא מהעליה. <strong>ו</strong>אילו <strong>כאן</strong> בדברי רב קטינא המטמא מן הספק, מדובר <strong>שנמצא</strong> הדם <strong>בגג פרוזדור,</strong> שבזה יש ספק מהיכן בא הדם אם מן העליה או מן החדר.
 <big>א</big> ובעקבות הלכה זו מביאים מה ש<strong>אמר ר'</strong> <strong>יוחנן: בשלשה מקומות</strong> של ספק <strong>הלכו</strong> (פסקו) <strong>בו חכמים</strong> שהולכים <strong>אחר הרוב, ו</strong>על סמך הרוב <strong>עשאום</strong> (קבעו את דינם של הספקות הללו) <strong>כודאי,</strong> ואלו הם: <strong>מקור, שליא, חתיכה.</strong> ומפרטים: <strong>מקור</strong> — <strong>הא דאמרן</strong> <small>[</small>הלכה <small>זו שאמרנו],</small> שאם נמצא הדם בפרוזדור לפנים מהלול, שדם זה טמא ודאי.
 <strong>שליא</strong> — <strong>דתנן</strong> <small>[ששנינו</small> במשנה בפרק הבא<small>]:</small> <strong>שליא</strong> (איבר בגוף האשה שהעובר נתון בתוכו ומקבל דרכו את מזונו) שנמצאה <strong>בבית,</strong> אף שאין בשליה ולד — <strong>הבית טמא</strong> בטומאת אהל, ככל בית שהמת נתון בתוכו. <strong>ו</strong>טעם הדבר: <strong>לא</strong> מפני <strong>שהשליא</strong> עצמה הינה <strong>ולד, אלא</strong> מפני <strong>שאין</strong> כמעט <strong>שליא בלא ולד,</strong> שברוב השליות יש ולד. ואף בזו ודאי היה ולד, ומת הולד ונמחה לאחר שיצאה השליה מגוף האשה, ולכן אינו נראה עתה. וטמא הבית משום הולד המת שבשליה. ואילו <strong>ר' שמעון אומר:</strong> אין הבית טמא בטומאת אהל, כיון ש<strong>נמוק</strong> (נמחה) <strong>הולד עד שלא</strong> (בטרם) <strong>יצא,</strong> ונעשה לדם, והתערב דם זה בדם הלידה, והתבטל ברוב. ומכל מקום שנינו שלדעת חכמים, טמא הבית טומאת ודאי, אף שנסמך הדבר על רוב שליות.
 <strong>חתיכה</strong> — <strong>דתנן</strong> <small>[ששנינו</small> בתוספתא<small>]: המעוברת</small> <strong>המפלת</strong> צורת <strong>יד חתוכה</strong> (שאצבעותיה חתוכות, מופרדות וניכרות) <strong>ורגל חתוכה</strong> — <strong>אמו טמאה לידה</strong> (שבועיים כיולדת נקבה, מחמת הספק) ככל היולדת (או המפלת) עובר שנגמרה צורתו ואף יש לה ימי טוהר (כזכר בלבד, מחמת הספק). <strong>ואין חוששין שמא מגוף אטום</strong> (שלא נגמרה צורתו, שאין בו חלוקת איברים) <strong>באת</strong> (באה) חתיכה זו ואין לה ימי טוהר. משום שרוב הנשים המעוברות יולדות עובר שנגמרה צורתו, ואף במקרה זה יש לומר שבאה היד או הרגל החתוכה מולד שהיה שלם, ונמחה בלידה. הרי שקבעו חכמים טומאה ודאית, בהסתמך על הרוב.
  ושואלים:  <strong>ותו</strong> <small>[ועוד]</small> מקרים, מלבד שלושה מקומות אלה, שדנו בספק כודאי, בהסתמך על רוב, <strong>ליכא</strong> <small>[אין]?</small> <strong>והאיכא</strong> <small>[והרי יש]</small> דין <strong>תשע חנויות!</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> עיר שיש בה <strong>תשע חנויות</strong> ש<strong>כולן מוכרות בשר</strong> כשר שהוא בשר <strong>שחוטה, ואחת מוכרת בשר נבלה</strong> האסור באכילה, <strong>ולקח</strong> (קנה) אדם <strong>מאחת מהן, ואינו יודע מאיזה מהן לקח</strong> — <strong>ספקו אסור,</strong> שכן בספק זה שהתחיל במקום קבוע, כגון החנויות שבעיר הקבועות במקומן, אין הולכים אחר הרוב.
 <strong>ו</strong>אולם <strong>ב</strong>מקרה שבו לא נוצר הספק לאחר שנלקח הבשר מאחת החנויות, אלא לאחר ש<strong>נמצא</strong> הבשר מוטל בעיר, ואין ידוע מאיזו חנות הגיע — הכלל הוא: <strong>הלך</strong> (לך) <strong>אחר הרוב,</strong> וכיון שרוב החנויות מוכרות בשר כשר, אף חתיכה זו הריהי כשרה בודאי. והרי מקרה נוסף בו עשו את הספק כודאי!
  ומתרצים: מנין המקומות בהם עשו חכמים את הספק כודאי בהסתמך על הכלל שהולכים אחר הרוב, דווקא בעניינים הנוגעים ל<strong>טומאה</strong> הוא ש<strong>קאמרינן</strong> <small>[אומרים אנו]</small> אותו, ואילו בעניינים הנוגעים ל<strong>איסור</strong> כגון זה של חנויות המוכרות בשר שחוטה ונבילה — <strong>לא קאמרינן</strong> <small>[אין אנו אומרים].</small>
 ושואלים עוד: <strong>והאיכא</strong> <small>[והרי יש]</small> מקרה זה של <strong>תשע צפרדעין</strong> מתים (שאינם מטמאים במותם) <strong>ושרץ אחד</strong> מת המטמא ישנו <strong>ביניהם, ונגע באחד מהן,</strong> מהעשרה הללו, <strong>ואינו יודע באיזה מהן נגע</strong> — אם היה הדבר <strong>ברשות היחיד</strong> — <strong>ספקו טמא,</strong> שלמדים ממדרש המקראות שספק טומאה ברשות היחיד הריהו טמא. ואם היה הדבר <strong>ברשות הרבים</strong> — <strong>ספקו טהור.</strong>
 <strong>וב</strong>מקרה שבו אחד מבעלי החיים הללו פרש מתוך הקבוצה ו<strong>נמצא</strong> שלא במקום כולם, ושם נגע בו — הכלל הוא: <strong>הלך אחר הרוב,</strong> ומכיון שהרוב צפרדעים — טהור. הרי שיש עוד מקרה, בענייני טומאה שקבעו בו חכמים שדינו כודאי בהסתמך על הרוב!
  ומתרצים: מנין זה של שלושה מקומות, דווקא בעניינים הנוגעים ל<strong>טומאה</strong> שב<strong>אשה</strong> — <strong>קאמרינן</strong> <small>[אומרים אנו],</small> ואילו בעניינים שב<strong>טומאה בעלמא</strong> <small>[בכלל]</small> — <strong>לא קאמרינן</strong> <small>[אין אנו אומרים].</small>
 ושואלים עוד: <strong>והאיכא הא</strong> <small>[והרי יש</small> דבר <small>זה]</small> ש<strong>אמר ר'</strong> <strong>יהושע בן לוי:</strong> אשה מעוברת ש<strong>עברה בנהר</strong>
## דף יח:
 <strong>והפילה</strong> נפל אל תוך הנהר, ואין ידוע מה הפילה, אם היה זה ולד גמור או ולד שלא הושלם — <strong>מביאה</strong> אשה זו ככל אשה היולדת (או המפלת) עובר שנגמרה צורתו <strong>קרבן</strong> יולדת, עולה וחטאת, <strong>ונאכל</strong> קרבן החטאת שנמלק כדרך חטאת העוף, אף שספק הוא שמא היה זה ולד שלא הושלם, ואין היא חייבת בקרבן זה, וכל עוף שאינו קרבן מליקתו אוסרתו.
  ופסקו כך לפי שכלל הוא: <strong>הלך</strong> (לך, יש ללכת) <strong>אחר רוב</strong> ה<strong>נשים</strong> המעוברות, <strong>ורוב</strong> ה<strong>נשים</strong> המעוברות — <strong>ולד מעליא ילדן</strong> <small>[מעולה,</small> שלם, הן <small>יולדות].</small> וסמכו חכמים על כלל זה, ועשו את דינה של חטאת העוף של זו כדין ודאי, ולכן הוא נאכל. הרי שאף בטומאת אשה יש מקרה נוסף שבו הולכים אחר הרוב לעשות את הספק כודאי, ומדוע מנה ר' יוחנן רק שלושה מקרים בלבד?
  ומתרצים: רק מקרים הנשנים ב<strong>מתניתין קאמרינן</strong> <small>[</small>במשנה או ברייתא <small>אומרים אנו]</small> בכלל מנין זה, ואילו מקרים הנזכרים ב<strong>שמעתתא</strong> <small>[שמועה,</small> דברי חכמים<small>],</small> כגון הלכה זו של ר' יהושע בן לוי — <strong>לא קאמרינן</strong> <small>[אין אנו אומרים].</small>
 ושואלים על הסבר זה: <strong>והא כי אתא</strong> <small>[והרי כאשר בא]</small> <strong>רבין</strong> מארץ ישראל לבבל <strong>אמר</strong> כי מסורת בידו ש<strong>מתיב</strong> <small>[מקשה]</small> <small>ר' יוסי בר ר'</small> <strong>חנינא</strong> על דברי ר' יהושע בן לוי אלו מברייתא העוסקת באשה ה<strong>טועה</strong> (שאינה יודעת מתי ילדה), והוסיף רבין ואמר: <strong>ולא ידענא מאי תיובתיה</strong> <small>[ואין אני יודע מהי קושייתו]</small> מברייתא זו.
  ודנים בכוונת דברי רבין, <strong>מאי לאו</strong> <small>[האם לא]</small> הכוונה היא שדברי ברייתא זו <strong>לא תיובתא</strong> <small>[אינן קושיה]</small> על שיטת ר' יהושע בן לוי, <strong>אלא</strong> דווקא <strong>סייעתא</strong> <small>[סיוע]</small> לה. ואם כן, הרי שלדברי ר' יהושע בן לוי יש משקל לדברי המשנה, וראוי היה איפוא לכוללם נוסף לשלושת המקרים שמנה ר' יוחנן!
  ומשיבים:  <strong>לא,</strong> אין להוכיח מכאן, <strong>דלמא</strong> <small>[שמא]</small> התכוון לומר שלדעתו דברי ברייתא זו אינם <strong>לא תיובתא</strong> <small>[לא קושיה]</small> <strong>ולא סייעתא</strong> <small>[ולא סיוע]</small> לשיטת ר' יהושע בן לוי.
 <big>א</big> ושואלים: מה שאמר ר' יוחנן כי בשלושה מקומות הלכו חכמים אחר הרוב ועשאום כודאי, ומשמע מדבריו שבא להדגיש שאין אלו אלא שלושה מקרים בלבד, מנין זה <strong>למעוטי מאי</strong> <small>[למעט מה]</small> הוא בא?
 <strong>אילימא למעוטי</strong> <small>[אם לומר</small> שבא <small>למעט]</small> ספק שיש בו מן הצד האחד <strong>רובא</strong> לטמא את האשה, ואולם <strong>דאיכא</strong> <small>[שיש]</small> <strong>חזקה בהדיה</strong> <small>[איתו,</small> כלומר, כנגדו<small>]</small> לטהרה, שגורעת החזקה מכוחו של הרוב, ולכן אין הספק מוכרע כודאי, ו<strong>לא שרפינן עליה</strong> <small>[אין שורפים עליו]</small> <strong>את התרומה</strong> — <strong>והא</strong> <small>[והרי]</small> כבר אמרה ר' י <strong>וחנן חדא זימנא</strong> <small>[פעם אחת]</small> בענין שאר טומאות, שאם יש ספק שרוב מטהו לטומאה וחזקה המטה אותו לטהרה, אין הולכים אחר הרוב לעשותו כטומאה ודאי!
 <strong>דתנן</strong> <small>[ש</small>כן <small>שנינו</small> במסכת טהרות<small>]:</small> <strong>תינוק</strong> טמא <strong>הנמצא בצד העיסה</strong> הטהורה <strong>ו</strong>מקצת מן ה<strong>בצק</strong> נתון <strong>בידו,</strong> ואין ידוע אם הוא עצמו לקח חתיכה זו מהעיסה, וטימא אותה בכך, או שאדם אחר, טהור, לקחה מן העיסה ונתנה לו, ואין העיסה טמאה. נחלקו חכמים, ר' מאיר מטהר, <strong>וחכמים מטמאין.</strong> <strong>וטעמם של חכמים, משום</strong> <strong>ש</strong>כן הוא <strong>דרכו של תינוק לטפח</strong> בעיסה הנמצאת לצידו (תוס'), ולכן מניחים אנו שהתינוק הוא שלקח את חתיכת הבצק מן העיסה.
 <strong>ואמרינן</strong> <small>[ואמרנו]:</small> <strong>מאי טעמא</strong> <small>[מה הטעם]</small> של <strong>ר' מאיר</strong> — <strong>קסבר</strong> <small>[סבור הוא]</small> כי אמנם <strong>רוב</strong> ה<strong>תינוקות מטפחין</strong> בעיסה הנמצאת לצידם, <strong>ו</strong>אולם יש <strong>מיעוט</strong> תינוקות ש<strong>אין מטפחין, ו</strong>מכיון ש<strong>עיסה זו בחזקת טהורה עומדת,</strong> לכן אומרים אנו: <strong>סמוך</strong> (צרף) את <strong>מיעוטא</strong> <small>[מיעוט]</small> התינוקות שאין מטפחים <strong>לחזקה</strong> של טהרה — <strong>ואיתרע ליה רובא</strong> <small>[והתרועע,</small> ונחלש <small>לו הרוב].</small> ולכן אין סומכים על הרוב לטמא את העיסה.
 <strong>ו</strong>אילו שיטת <strong>רבנן</strong> <small>[חכמים]</small> היא ש<strong>מיעוטא</strong> <small>[מיעוט]</small> ככלל ביחס לרוב — <strong>כמאן דליתיה דמי</strong> <small>[כמי שאינו</small> קיים הוא <small>נחשב],</small> ומיעוט התינוקות שאינם מטפחים אינו נחשב, ואין לנו אלא רוב תינוקות המטפחים שהוא סיבה לטמא את העיסה, ולעומת זאת יש חזקת טהרה, <strong>ו</strong>כלל הוא: <strong>רובא</strong> <small>[רוב]</small> <strong>וחזקה</strong> — <strong>רובא</strong> <small>[רוב]</small> <strong>עדיף</strong> ולכן הם מטמאים.
 <strong>ו</strong>בהסבר שיטת חכמים במשנה זו <strong>אמר ריש לקיש משום</strong> (בשם) <strong>ר' אושעיא:</strong> חזקה <strong>זו</strong> שרוב התינוקות מטפחים בעיסה <strong>היא חזקה</strong> גמורה, ודינה של העיסה כטמאה ודאי, <strong>ששורפין עליה את התרומה, ו</strong>אילו <strong>ר' יוחנן אמר: אין</strong> חזקה <strong>זו חזקה</strong> גמורה לקבוע את העיסה כטמאה ודאי, <strong>ששורפין עליה את התרומה.</strong> הרי שכבר אמר ר' יוחנן שבמקרה של רוב שניצבת מולו חזקה אין סומכים על הרוב לעשות את הדבר כטמא ודאי, ולא היה צריך איפוא למנות רק שלושה מקרים בהם הספק נחשב לודאי טמא בהסתמך על הרוב!
  ומתרצים: לא בא מנין זה של שלושה מקרים שמנה ר' יוחנן  <strong>אלא למעוטי רובא</strong> <small>[למעט רוב]</small> מסויים וכגון זה שאמרו <strong>ר' יהודה, דתנן</strong> <small>[ש</small>כן <small>שנינו</small> במשנה<small>]:</small> האשה המעוברת <strong>המפלת חתיכה</strong> (גוש בשר חסר צורה), <strong>אם יש עמה</strong> (עם החתיכה הזו, ומחוצה לה) <strong>דם</strong> — הרי האשה <strong>טמאה</strong> טומאת נדה. <strong>ואם לאו</strong> <small>[לא]</small> — <strong>טהורה</strong> היא מנדה והרי זו נחשבת כלידה. <strong>ר' יהודה אומר: בין כך</strong> שיש עם החתיכה דם, <strong>ובין כך</strong> שאין עמה דם — האשה <strong>טמאה</strong> טומאת נדה, שכן ודאי הוא שעם פתיחת הרחם ראתה דם, אף שאינו נראה עתה.
 <strong>ו</strong>בהבנת שיטת ר' יהודה <strong>אמר רב יהודה, אמר שמואל: לא טימא ר'</strong> <strong>יהודה אלא בחתיכה</strong> שהמראה שלה הוא כמראהו <strong>של</strong> אחד מ<strong>ארבע מיני</strong> מראות ה<strong>דמים</strong> המטמאים, השנויים להלן בפרקנו, <strong>אבל</strong> אם היה מראה חתיכה זו כמראה <strong>שאר מיני דמים</strong> שאינם מטמאים — <strong>טהורה.</strong> <strong>ו</strong>אילו <strong>ר' יוחנן אמר:</strong> אם היה מראה חתיכה זו כמראה <strong>של ארבע מיני</strong> ה<strong>דמים</strong> המטמאים — <strong>דברי הכל טמאה,</strong> שאף לדעת חכמים האשה טמאה. <strong>ו</strong>כמו כן אם היה מראה חתיכה זו כמראה <strong>של שאר דמים</strong> — <strong>דברי הכל טהורה,</strong> שאף ר' יהודה מטהר בכך. <strong>לא נחלקו</strong> חכמים ור' יהודה <strong>אלא כשהפילה</strong>
## דף יט.
 <strong>ואינה יודעת מה הפילה,</strong> מה היה מראה חתיכה זו, וכגון שאבדה אותה חתיכה שהפילה, שבמקרה זה <strong>ר' יהודה סבר</strong> <small>[סבור]</small> שכך יש לנהוג בדין זה: <strong>זיל בתר</strong> <small>[לך אחר]</small> המראה של <strong>רוב</strong> ה<strong>חתיכות</strong> שאשה מפילה, <strong>ו</strong>כיון שהמראה של <strong>רוב חתיכות</strong> אלו — מראה <strong>של ארבע מיני דמים הויין</strong> <small>[הינן],</small> הריהי אם כן טמאה. <strong>ו</strong>אילו <strong>רבנן סברי</strong> <small>[חכמים סבורים]</small> שאין מראה רוב החתיכות שהאשה מפלת כשל מראה דמים טמאים, ולכן <strong>זיל בתר</strong> <small>[לך אחר]</small> <strong>רוב חתיכות</strong> — <strong>לא אמרינן</strong> <small>[אין אנו אומרים],</small> ואם כן יש לומר כי המנין של שלושה מקרים שמנה ר' יוחנן, בא למעט הלכה זו של ר' יהודה שפסק טומאה ודאית על פי רוב.
 <big>א משנה</big> <strong>חמשה</strong> מראות <strong>דמים טמאים</strong> יש <strong>באשה,</strong> הנבדלים בצבעיהם, שאם ראתה אחד מסוגי דמים אלו, הריהי טמאה. ואלו הם: <strong>האדום, והשחור, וכקרן</strong> (כצבע בוהק של) צמח ה<strong>כרכום, ו</strong>צבעם של <strong>כמימי</strong> (המים שמציפים בהם) <strong>אדמה</strong> אדומה, <strong>וכ</strong>צבעו של היין האדום ה<strong>מזוג</strong> במים. <strong>בית שמאי אומרים: אף</strong> הדם שמראהו <strong>כמימי</strong> (המים בו שורים) את צמח ה<strong>תלתן, ו</strong>הדם שמראהו <strong>כמימי</strong> (המיצים הנוטפים) מ<strong>בשר</strong> ה<strong>צלי</strong> הם ממראות הדמים הטמאים, ולא רק אותם חמישה. <strong>ו</strong>אילו <strong>בית הלל</strong> <strong>מטהרים</strong> בשני מראות אלה. ובדינו של <strong>ה</strong>דם שמראהו <strong>ירוק</strong> (צהוב) נחלקו חכמים, שכן <strong>עקביא בן מהללאל מטמא,</strong> שלדעתו אף הוא דם נדות, <strong>ו</strong>אילו <strong>חכמים מטהרין,</strong> שלדעתם אין זה דם נדה כלל.
 <strong>אמר ר'</strong> <strong>מאיר: אם אינו מטמא משום כתם,</strong> וכדם הנדה — מכל מקום הריהו דם וככזה הריהו <strong>מטמא</strong> (מכשיר את הזרעים לקבל טומאה, אם נשפך עליהם) <strong>משום</strong> היותו <strong>משקה,</strong> כאחד משבעת המשקים שבנפילתם על הזרעים הם מכשירים אותם לקבל טומאה. <strong>ר' יוסי אומר: לא כך,</strong> כשיטת עקביא בן מהללאל המטמא את הדם שמראהו ירוק בטומאת הנדה, <strong>ולא כך,</strong> כשיטת ר' מאיר המחשיב אותו כמכשיר את הזרעים לקבל טומאה, אלא הריהו טהור לגמרי.
  ומעתה מבררים: <strong>איזהו</strong> הצבע ה<strong>אדום</strong> המטמא — <strong>כ</strong>מראה ה<strong>דם</strong> היוצא מן <strong>המכה.</strong> ואיזהו ה<strong>שחור</strong> המטמא — <strong>כ</strong>צבע ה<strong>חרת</strong> (דיו). ואם מראה הדם <strong>עמוק</strong> (כהה) יותר <strong>מכן,</strong> ששחור הוא יותר מחרת — <strong>טמא,</strong> ואם מראה הדם <strong>דיהה</strong> (בהיר) יותר <strong>מכן,</strong> ששחור פחות מן החרת — <strong>טהור.</strong> <strong>ו</strong>הדם שצבעו קרן כרכום שמטמא — הרי זה דווקא <strong>כ</strong>מראה של העלה ה<strong>ברור</strong> (הזוהר ביותר) <strong>שבו.</strong>
 <strong>ו</strong>זה שצבעו <strong>כמימי אדמה</strong> שהריהו מטמא — הרי זה דווקא אדמה <strong>מבקעת בית כרם, ו</strong>דווקא כשהוא <strong>מיצף</strong> (מציף) אותה ב<strong>מים</strong> עד שהמים צפים עליה. <strong>ו</strong>הדם שמראהו <strong>כ</strong>מראה היין ה<strong>מזוג</strong> המטמא — הרי זה דווקא כאשר מזיגה זו מורכבת מ<strong>שני חלקים מים ו</strong>חלק <strong>אחד יין,</strong> ודווקא <strong>מן היין השרוני</strong> (מאיזור השרון שבארץ ישראל).
 <big>ב גמרא</big> שנינו במשנתנו אלו הם מראות הדמים המטמאים, ומכאן שדם שמראהו אינו כן, אינו מטמא. ושואלים: <strong>מנלן דאיכא</strong> <small>[מנין לנו שיש]</small> בכלל <strong>דם טהור באשה? דלמא</strong> <small>[שמא]</small> <strong>כל דם דאתי מינה</strong> <small>[שבא ממנה]</small> הריהו <strong>טמא!</strong>
 <strong>אמר ר'</strong> <strong>חמא בר יוסף, אמר ר'</strong> <strong>אושעיא, אמר קרא</strong> <small>[הכתוב]</small> בבאים לפני בית הדין: <strong>"כי יפלא ממך דבר למשפט בין דם לדם</strong> בין דין לדין ובין נגע לנגע, דברי ריבות בשעריך וקמת ועלית אל המקום אשר יבחר ה' אלהיך בו" (דברים יז, ח), וכוונת הכתוב "בין דם לדם" — <strong>בין דם טהור לדם טמא,</strong> והרי שיש באשה גם דם טהור.
  ודוחים ראיה זו: לפי הבנה זו שהכתוב עניינו בהבחנה שבין דם טמא לדם טהור, <strong>אלא מעתה</strong> אף האמור בהמשך הכתוב <strong>"בין נגע לנגע", הכי נמי</strong> <small>[כך גם כן]</small> תאמר שכוונתו <strong>בין נגע טמא לנגע טהור? וכי תימא</strong> <small>[ואם תאמר]</small> כי <strong>הכי נמי</strong> <small>[</small>אכן <small>כך גם כן]</small> שבא הכתוב לחלק בין נגעים שונים — <strong>נגע טהור מי איכא</strong> <small>[האם יש]?</small> <strong>וכי תימא</strong> <small>[ואם תאמר]</small> שיש נגע שהוא טהור, והרי זה כאמור בפרשת הנגעים: "וראה הכהן והנה כסתה הצרעת את כל בשרו וטהר את הנגע <strong>"כולו הפך לבן טהור הוא"</strong> (ויקרא יג, יג) — הנגע <strong>ההוא</strong> <small>[אותו]</small> לא "נגע" הוא נקרא, אלא <strong>"בוהק" מקרי</strong> <small>[נקרא],</small> שאין דבר הנקרא נגע אם תפרש שאיננו טמא.
 <strong>אלא</strong> אם תסביר את האמור "ובין נגע לנגע", לענין ש<strong>בין נגעי אדם לנגעי בתים ולנגעי בגדים, ו</strong>אף שחלוקים הם בכמה דברים מכל מקום <strong>כולן טמאין,</strong> אם כן <strong>הכא נמי</strong> <small>[כאן</small> בכתוב "בין דם לדם" <small>גם כן]</small> תאמר כי הכוונה היא לענין ש<strong>בין דם נדה לדם זיבה, וכולן טמאין,</strong> ואין איפוא להביא ראיה מכתוב זה שיש דם היוצא מן האשה שהוא טהור! ושואלים על דחיה זו: הרי בפרשה זו למדנו דינו של זקן ממרא, הוא החכם החולק על פסק דינם של הסנהדרין, כאמור: "והאיש אשר יעשה בזדון לבלתי שמוע..." (שם, יב).
  ומעתה, יש לשאול <strong>האי מאי</strong> <small>[זו</small> ההשוואה בין הלשונות שבפסוק <small>מה</small> טיבה<small>]? בשלמא התם</small> <small>[נניח שם]</small> בלשון "ובין נגע לנגע", אף שכל הנגעים טמאים הם, <strong>איכא לאפלוגי</strong> <small>[יש</small> מקום <small>לחלק]</small> <strong>ב</strong>דינם של <strong>נגעי אדם, ו</strong>אפשר שנחלק הזקן הממרא עם חכמי הסנהדרין <strong>בפלוגתא</strong> <small>[במחלוקת]</small> <strong>ר' יהושע ורבנן</strong> <small>[וחכמים],</small>
 <strong>דתנן</strong> <small>[ש</small>כן <small>שנינו</small> במסכת נגעים<small>]:</small> <strong>אם בהרת</strong> ששיעורה כגריס היתה באדם <strong>קודם לשער</strong> (שתי שערות) בצבע <strong>לבן</strong> — הריהו <strong>טמא,</strong> שהשער הלבן הריהו סימן טומאה. <strong>ו</strong>אולם <strong>אם</strong> ה<strong>שער</strong> ה<strong>לבן קודם לבהרת</strong> — <strong>טהור.</strong> <strong>ואם</strong> <strong>ספק</strong> הוא אם הבהרת קדמה לשער הלבן או להיפך — <strong>טמא.</strong> זו דעת חכמים, <strong>ו</strong>אילו ר' <strong>יהושע אומר</strong> שלא כחכמים, אלא <strong>כהה</strong> (פקפק) בדבר. <strong>ואמר רבה</strong> בדברי ר' יהושע שכך כוונתו שהוא <strong>כהה</strong> על חכמים <strong>ו</strong>לדעתו <strong>טהור</strong> הנגע.
  וכמו כן אפשר לומר שנחלק הזקן ממרא על הסנהדרין <strong>ב</strong>דין <strong>נגעי בתים, כי הא פלוגתא</strong> <small>[כמו מחלוקת זו]</small> שנחלקו בה <strong>ר' אלעזר בר' שמעון ורבנן</strong> <small>[וחכמים],</small> <strong>דתנן</strong> <small>[ש</small>כן <small>שנינו</small> במשנה במסכת נגעים<small>]:</small> <strong>ר' אלעזר בר' שמעון אומר: לעולם אין</strong> נגע <strong>הבית טמא עד שיראה כשני גריסין על שני אבנים</strong> הסמוכות זו לזו כשהן נתונות <strong>בשני כותלים</strong> של הבית <strong>בקרן זוית.</strong> ושיעורו של נגע הבית הזה <strong>ארכו כשני גריסין ורחבו כגריס.</strong>
 ומסבירים, <strong>מאי טעמא</strong> <small>[מה הטעם]</small> של <strong>ר' אלעזר בר' שמעון?</strong> — <strong>כתיב</strong> <small>[נאמר]</small> בכתוב אחד בפרשת נגעי בתים: "ומראיהן שפל מן ה<strong>קיר"</strong> (ויקרא יד, לז), <strong>וכתיב</strong> <small>[ונאמר]</small> בתחילת אותו פסוק: "והנה הנגע ב<strong>קירות</strong> בית", ומעתה <strong>איזהו קיר שהוא כשני קירות</strong> — <strong>הוי אומר: זה קרן זוית.</strong> ולדעת החולק על ר' אלעזר בר' שמעון אין צורך שיראה הנגע בשני כתלים בקרן זוית, על מנת שיטמא הבית.
  וכמו כן אף <strong>בנגעי בגדים</strong> יש מקום לומר כי נחלק הזקן ממרא עם חברי הסנהדרין <strong>בפלוגתא</strong> <small>[במחלוקת]</small> זו שנחלקו בה <strong>ר' יונתן בן אבטולמוס ורבנן</strong> <small>[וחכמים],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יונתן בן אבטולמוס אומר: מנין לפריחת בגדים,</strong> שאם פרחה הצרעת בכל הבגד כולו, <strong>שהיא טהורה?</strong>
 — <strong>נאמר "קרחת" ו"גבחת" בבגדים</strong> (ויקרא יג, נה), <strong>ונאמר "קרחת" ו"גבחת" באדם</strong> (שם מב),
 <strong>מה להלן</strong> באדם, הדין הוא שאם <strong>פרח בכולו</strong> הריהו <strong>טהור</strong> (שם יב) — <strong>אף כאן</strong> בבגדים <strong>נמי</strong> <small>[גם כן]</small> אם <strong>פרח בכולו</strong> הריהו <strong>טהור.</strong> ואילו לשיטת חכמים בגד זה טמא.
 <strong>אלא הכא</strong> <small>[כאן</small> בלשון "בין דם לדם"<small>],</small> <strong>אי</strong> <small>[אם]</small> <strong>דם טהור ליכא</strong> <small>[אין]</small> כלל, נמצא איפוא ש<strong>במאי פליגי</strong> <small>[במה חולקים]</small> הזקן ממרא וחברי הסנהדרין?! הרי שראיה היא זו מכתוב זה שיש דם טהור.
 <big>ג</big> ולאחר שלמדנו כי יש דמים טהורים ודמים טמאים, יש לשאול: <strong>וממאי דהני</strong> <small>[וממה,</small> מנין <small>שאלו]</small> הדמים שאינם אמורים במשנה הם ה<strong>טהורין והני</strong> <small>[ואלו]</small> האמורים במשנה הם הדמים ה<strong>טמאין? אמר ר'</strong> <strong>אבהו:</strong> שכן <strong>אמר קרא</strong> <small>[הכתוב]:</small> <strong>"ויראו מואב</strong> מנגד <strong>את המים אדמים כדם"</strong> (מלכים ב ג, כב). ללמדנו שצבע הדם הוא אדום. ושואלים: <strong>למימרא</strong> <small>[האם לומר]</small> מתוך הכתוב הזה שצבע ה<strong>דם אדום הוא,</strong> אם כן <strong>אימא</strong> <small>[אמור]</small> שרק הצבע שהוא <strong>אדום</strong> כדם המכה יהיה נחשב כמראה הדם המטמא, <strong>ותו</strong> <small>[ועוד],</small> שאר המראות — <strong>לא</strong> ייחשבו?
 <strong>אמר ר'</strong> <strong>אבהו: אמר קרא</strong> <small>[הכתוב]</small> בדין הנדה: "וטהרה ממקור <strong>דמיה"</strong> (ויקרא יב, ז), ולשון "דמיה" בצורת רבים בא להורות על שני דמים. ונאמר עוד בדין הנדה: "ואיש אשר ישכב את אשה דוה... והיא גלתה את מקור <strong>דמיה</strong> ונכרתו שניהם מקרב עמם" (שם כ, יח), שאף כאן נאמר לשון זה בצורת רבים — <strong>הרי כאן</strong> מקור שישנם <strong>ארבעה</strong> דמים טמאים.
  ושואלים על כך: <strong>והא אנן</strong> <small>[והרי אנו]</small> במשנתנו <strong>"חמשה</strong> דמים טמאים באשה" <strong>תנן</strong> <small>[שנינו]!</small> <strong>אמר ר'</strong> <strong>חנינא:</strong> מראה <strong>שחור</strong> — מראה <strong>אדום הוא, אלא שלקה</strong> (שהתקלקל) צבעו, ונראה עתה שחור. והרי איפוא, אף שהמשנה מנתה חמישה מראות דמים, אינם אלא ארבעה.
 <strong>תניא נמי הכי</strong> <small>[שנויה</small> ברייתא <small>גם כן כך]</small> שאין הצבע השחור אלא צבע אדום שלקה: הדם ה<strong>שחור</strong> המטמא — <strong>כחרת,</strong> ואם עמוק (כהה) <strong>מכן</strong> — <strong>טמא,</strong> ואם <strong>דיהה</strong> (בהיר) הוא מכצבע החרת, ו<strong>אפילו</strong> הוא <strong>ככחול</strong> — הרי זה <strong>טהור.</strong> <strong>ו</strong>צבע <strong>שחור זה</strong> של הדם, <strong>לא מתחלתו</strong> בהיותו בגוף <strong>הוא משחיר, אלא</strong> רק <strong>כשנעקר</strong> מן הגוף <strong>הוא משחיר.</strong> <strong>משל</strong> (בדומה) <strong>לדם מכה</strong> (פצע) שמתחילתו הריהו אדום, ואולם <strong>לכשנעקר</strong> מן הגוף <strong>הוא משחיר.</strong>
 <big>ד</big> שנינו במשנתנו כי <strong>בית שמאי אומרים</strong> ש<strong>אף</strong> הדם שמראהו <strong>כמימי תלתן</strong> וכמימי בשר צלי הריהו בכלל הדמים הטמאים. ושואלים על כך: <strong>ולית להו</strong> <small>[ו</small>כי <small>אין להם,</small> לא מקובלת<small>]</small> <strong>לבית שמאי</strong> דרשה זו של ר' אבהו על המלים <strong>"דמיה" "דמיה"</strong> שלמדנו ממנה ש<strong>הרי כאן</strong> (במשמעות המילים הללו) רמוזים <strong>ארבעה</strong> מיני דמים טמאים ולא יותר?!
  ומתרצים:  <strong>איבעית אימא</strong> <small>[אם תרצה אמור]: אכן</small> <strong>לית להו</strong> <small>[אין להם]</small> דרשה זו של ר' אבהו, וסבורים הם שיש יותר מארבעה מיני דמים טמאים. <strong>ואיבעית אימא</strong> <small>[ואם תרצה אמור]:</small> <strong>אית להו</strong> <small>[יש להם]</small> לבית שמאי כדרשה זו של ר' אבהו, ואולם <strong>מי</strong> <small>[האם]</small> <strong>לא אמר ר'</strong> <strong>חנינא</strong> בעניינו של הצבע השחור, שאין הוא צבע נוסף על הארבעה המנויים במשנה, כיון שה<strong>שחור</strong> — <strong>אדום הוא, אלא שלקה,</strong> אם כן, <strong>הכי נמי</strong> <small>[כך גם כן]</small> ביחס למראה כמימי התלתן וכמימי בשר צלי, אפשר לומר שאין אלו מראות נוספים על הארבעה המנויים במשנה, אלא הם כשלעצמם אדומים, אלא ש<strong>מלקא</strong> <small>[ליקוי]</small> <strong>הוא דלקי</strong> <small>[שלקה]</small> הדם ונשתנה צבעו לשני אלה.
 <big>ה</big> <strong>ו</strong>עוד שנינו במשנתנו כי <strong>בית הלל</strong> חולקים על שיטת בית שמאי זו, ו<strong>מטהרין</strong> דם שמראהו כמימי תלתן וכמימי בשר צלי. ושואלים: אם כן שיטת בית הלל זו <strong>היינו</strong> <small>[זוהי]</small> שיטת <strong>תנא קמא</strong> <small>[הראשון]</small> שבמשנתנו!
  ומתרצים:  <strong>איכא בינייהו</strong> <small>[יש ביניהם]</small> הבדל למעשה
## דף יט:
 אם יש <strong>לתלות</strong> (לנהוג דין ספק) בדמים הללו שמראיהם כמימי תלתן או כמימי בשר צלי, או שהם טהורים לגמרי. שלדעת התנא הראשון שבמשנתנו ישנם חמשת מיני מראות דמים שדינם שהם טמאים ודאי, ואילו מראות אחרים, דוגמת שני מראות אלה, הם טמאים מספק. ואילו לשיטת בית הלל מראות אלה טהורים לגמרי.
 <big>א</big> חוץ ממראות הדמים הנזכרים במשנתנו נאמר בדין מראה הדם <strong>הירוק</strong> (צהוב) שלדעת <strong>עקביא בן מהללאל</strong> הריהו <strong>מטמא.</strong> ושואלים: <strong>ו</strong>האם <strong>לית ליה</strong> <small>[אין לו,</small> לא מקובל<small>]</small> <strong>לעקביא</strong> בן מהללאל דרשה זו של ר' אבהו על המלים <strong>"דמיה" "דמיה"</strong> שממנה למדים אנו כי <strong>הרי כאן ארבעה</strong> מיני דמים המטמאים, והוא מוסיף מראה נוסף?
  ומשיבים:  <strong>איבעית אימא</strong> <small>[אם תרצה אמור]</small> שאכן <strong>לית ליה</strong> <small>[אין לו], ולדעתו יש יותר מארבעה מראות דמים המטמאים.</small> <strong>ואיבעית אימא</strong> <small>[ואם תרצה אמור]</small> תירוץ אחר, כי אכן <strong>אית ליה</strong> <small>[יש לו,</small> סבור הוא<small>]</small> כדרשה זו, ואולם <strong>מי</strong> <small>[האם]</small> <strong>לא אמר ר'</strong> <strong>חנינא</strong> ביחס לדם שמראהו <strong>שחור</strong> שכשלעצמו <strong>אדום הוא, אלא שלקה, הכא נמי</strong> <small>[כאן,</small> לענין המראה הירוק, <small>גם כן]</small> אפשר לומר שהדם שמראהו ירוק אינו אלא אדום ביסודו, אלא ש<strong>מלקא</strong> <small>[ליקוי]</small> <strong>הוא דלקי</strong> <small>[שלקה].</small>
 <big>ב</big> <strong>ו</strong>עוד שנינו במשנתנו כי <strong>חכמים</strong> נחלקו על עקביא בן מהללאל, ו<strong>מטהרין</strong> מראה דם ירוק. ושואלים: שיטת חכמים זו <strong>היינו</strong> <small>[</small>הרי <small>זוהי]</small> בדיוק דעת ה<strong>תנא קמא</strong> <small>[הראשון</small> שבמשנתנו<small>],</small> שהרי אף הוא לא מנה את הדם הירוק בין חמשת המראות המטמאים! ומשיבים: <strong>איכא בינייהו</strong> <small>[יש ביניהם]</small> הבדל לענין אם יש <strong>לתלות</strong> (לנהוג דין ספק) בדם הירוק. שלדעת התנא הראשון יש חמישה מיני מראות דמים שהם טמאים ודאי, ואילו מראות אחרים, דוגמת המראה הירוק הינם ספק טמאים. ואילו לשיטת חכמים הדם הירוק טהור לגמרי.
 <big>ג</big> שנינו במשנתנו ש<strong>אמר ר'</strong> <strong>מאיר</strong> בדין הדם הירוק, ש<strong>אם אינו מטמא משום כתם,</strong> הריהו נחשב כמשקה להכשיר זרעים שנפל עליהם לקבל טומאה.
  ובהסבר דברי ר' מאיר <strong>אמר ר'</strong> <strong>יוחנן: ירד</strong> (הלך) <strong>ר' מאיר לשיטת עקביא בן מהללאל</strong> בדין הדם הירוק, <strong>וטימא</strong> משום נדה. <strong>ו</strong>מה שאמר במשנתנו, <strong>הכי קאמר להו לרבנן</strong> <small>[כך אמר להם</small> ר' מאיר <small>לחכמים]:</small> <strong>נהי דהיכא דקא משכחת</strong> <small>[אמנם במקרה שהיא,</small> האשה, <small>מוצאת]</small> <strong>כתם ירוק אמנא</strong> <small>[על הבגד]</small> אתם <strong>לא מטמאיתו</strong> <small>[אינכם מטמאים]</small> אותה בשל כך, שכיון שירוק הוא — יש להניח שלא בא מגופה. ואולם <strong>היכא דקחזיא</strong> <small>[במקרה שהיא רואה]</small> <strong>דם ירוק</strong> ובודאי בא <strong>מגופה</strong> — <strong>תטמא.</strong>
 ושואלים על הסבר זה, <strong>אי הכי</strong> <small>[אם כך]</small> הלשון שאחז בה ר' מאיר במשנתנו <strong>"אם אינו מטמא משום כתם, מטמא משום משקה"</strong> אינה מדוייקת, ו"אם אינו מטמא משום כתם, מטמא <strong>משום רואה" מבעיא ליה</strong> <small>[צריך היה לו]</small> לומר!
 <strong>אלא הכי קאמר להו</strong> <small>[כך הוא,</small> ר' מאיר <small>אמר להם</small> לחכמים<small>]:</small> <strong>נהי היכא דקא חזיא</strong> <small>[אמנם במקרה שהיא רואה]</small> <strong>דם ירוק מעיקרא</strong> <small>[מלכתחילה]</small> — <strong>לא מטמאיתו</strong> <small>[אין אתם מטמאים]</small> אותה בכך, ואולם <strong>היכא דחזיא</strong> <small>[היכן,</small> במקרה <small>שרואה]</small> <strong>דם אדום והדר חזיא</strong> <small>[וחוזרת ורואה]</small> <strong>דם ירוק</strong> — <strong>תטמא, מידי דהוה</strong> <small>[כמו שהריהו]</small> בדין <strong>משקה זב וזבה,</strong> שכל המשקים (נוזלי הגוף, כרוק וכשתן) היוצאים מן הזב ומן הזבה מטמאים, ויהא הדם הירוק היוצא ממנה כמותם.
 <strong>ו</strong>אילו <strong>רבנן</strong> <small>[חכמים]</small> הסבורים שהדם הירוק טהור הוא, לדעתם משקה הנדה המטמא זה שהוא <strong>דומיא</strong> <small>[בדומה]</small> ל<strong>רוק.</strong> ובאופן זה, <strong>מה רוק</strong> דרך יריקתו מפה האדם הוא <strong>ש</strong>בתחילה <strong>מתעגל</strong> (מצטבר לכדי כדור) <strong>ו</strong>לאחר מכן הריהו <strong>יוצא</strong> אל מחוץ לגוף האדם היורקו, <strong>אף כל</strong> משקה אחר המטמא הרי זה בדומה לכך, <strong>ש</strong>אף הוא <strong>מתעגל ויוצא.</strong> <strong>והגדרה זו באה</strong> <strong>לאפוקי האי</strong> <small>[להוציא,</small> למעט את <small>זה]</small> הדם הירוק ש<strong>אין</strong> הוא <strong>מתעגל ויוצא.</strong> ושואלים: <strong>אי הכי</strong> <small>[אם כך]</small> הוא, שאין מטמא אלא המשקה שהוא כעין הרוק המתעגל ויוצא, <strong>שפיר קאמרי ליה רבנן</strong> <small>[יפה אמרו לו חכמים]</small> <strong>לר' מאיר,</strong> ומדוע לשיטת ר' מאיר הריהו מטמא?
 <strong>אלא</strong> יש לומר הסבר אחר בדברי ר' מאיר לחכמים, ו<strong>הכי קאמר להו</strong> <small>[כך הוא אמר להם]:</small> <strong>להוי</strong> <small>[שיהיה]</small> דינו של הדם הירוק לפחות <strong>כמשקה</strong> לענין <strong>להכשיר את הזרעים</strong> עליהם הוא נפל, לקבל טומאה מכאן ולהבא, ומדוע לשיטתם הריהו טהור מכל וכל. <strong>ו</strong>אילו <strong>רבנן</strong> <small>[חכמים]</small> סבורים כי <strong>בעי</strong> <small>[צריך]</small> כל דם הנחשב למשקה המכשיר לקבל טומאה שיהיה כעין הנאמר בכתוב "ו <strong>דם חללים</strong> ישתה" (במדבר כג, כד), שהוא דם שהנפש יוצאת בו, <strong>ו</strong>אילו בדם הירוק <strong>ליכא</strong> <small>[אין כאן]</small> משום דם שהנפש יוצאת בו, ולכן אף אינו מכשיר לקבל טומאה. ושואלים: <strong>אי הכי</strong> <small>[אם כך],</small> <strong>שפיר קאמרי ליה רבנן</strong> <small>[יפה אמרו לו חכמים]</small> <strong>לר' מאיר!</strong>
 <strong>אלא</strong> יש לומר ש<strong>הכי קאמר להו</strong> <small>[כך הוא אמר להם]</small> ר' מאיר לחכמים: <strong>אלפוה</strong> <small>[למדוה]</small> להלכה זו שיהא הדם הירוק מכשיר את הזרעים לקבל טומאה, <strong>בגזרה שוה</strong> זו, שכן <strong>כתיב הכא</strong> <small>[נאמר כאן,</small> בתיאור הרעיה<small>]:</small> <strong>"שלחיך פרדס רמונים"</strong> (שיר השירים ד, יג), שדם נדתה הזב ממנה מתואר בכתוב זה כ"שלחיך", <strong>ו</strong>בצורת לשון דומה <strong>כתיב התם</strong> <small>[נאמר שם]</small> בתיאור המים היורדים על הארץ: "הנותן מטר על פני ארץ <strong>ושולח מים על פני חוצות"</strong> (איוב ה, י). הרי שדם הנדה דומה למים, וכמוהם הריהו מכשיר לטומאה.
 <strong>ו</strong>אילו <strong>רבנן</strong> <small>[חכמים]</small> אין להם גזירה שווה זו, משום ש<strong>אדם דן קל וחומר מעצמו, ואין אדם דן גזרה שוה מעצמו.</strong>
 <big>ד</big> עוד שנינו במשנתנו ש<strong>ר' יוסי אומר</strong> כי דם ירוק דינו <strong>לא כך</strong> כשיטת עקביא בן מהללאל שהריהו מטמא, ולא כך כשיטת ר' מאיר שמכשיר הוא את הזרעים לקבל טומאה, אלא טהור הוא. ושואלים: <strong>היינו</strong> <small>[</small>הרי <small>זוהי]</small> דעת <strong>תנא קמא</strong> <small>[הראשון</small> שבמשנתנו, חכמים שבמשנתנו החולקים על עקביא בן מהללאל<small>],</small> ומה השמיענו ר' יוסי? ומשיבים: <strong>הא קא משמע לן</strong> <small>[</small>דבר <small>זה משמיע לנו]:</small> <strong>מאן</strong> <small>[מיהו]</small> ה<strong>תנא קמא</strong> <small>[הראשון]</small> — <strong>ר' יוסי</strong> הוא, <strong>ו</strong>חשוב לדעת מיהו אומר השמועה, שכן <strong>כל האומר דבר</strong> שמועה <strong>בשם אומרו</strong> — <strong>מביא</strong> בכך <strong>גאולה לעולם.</strong>
 <big>ה</big> שנינו במשנתנו: <strong>איזהו</strong> מראה <strong>אדום</strong> המטמא באשה — <strong>כדם המכה.</strong> ושואלים: <strong>מאי</strong> <small>[מה</small> פירוש<small>]</small> <strong>כדם המכה? אמר רב יהודה, אמר שמואל: כדם שור שחוט.</strong>
 ושואלים: אם כן, <strong>ולימא</strong> <small>[ויאמר]</small> התנא במפורש כי האדום הריהו <strong>כדם שחיטה!</strong> ומשיבים: <strong>אי אמר</strong> <small>[היה אומר]</small> <strong>כדם שחיטה</strong> — <strong>הוה אמינא</strong> <small>[הייתי אומר]</small> שהכוונה <strong>כ</strong>דם היוצא במשך <strong>כולה</strong> <small>[כל]</small> ה<strong>שחיטה,</strong> והרי משתנה צבעו במשך השחיטה. לכן <strong>קא משמע לן</strong> <small>[הוא משמיע לנו]</small> ש<strong>כדם המכה</strong> הכוונה דווקא לדם הבא ב<strong>תחילת הכאה של סכין</strong> השחיטה. ומביאים הגדרות אחרות למראה המתואר במשנתנו כ"דם המכה".
 <strong>עולא אמר: כדם</strong> הזב מ<strong>צפור חיה</strong> שנפצעה. <strong>איבעיא להו</strong> <small>[נשאלה להם,</small> לבני בית המדרש<small>]</small> שאלה זו: האם כשאמר עולא דם צפור <strong>חיה</strong> נתכוין לכך שאינה מתה, <strong>לאפוקי</strong> <small>[להוציא,</small> למעט<small>]</small> דם צפור <strong>שחוט</strong> שאינו בכלל המראה המטמא. <strong>או דלמא</strong> <small>[שמא]</small> כשאמר דם צפור חיה התכוין לכך שהיא בריאה, ובא הדבר <strong>לאפוקי</strong> <small>[להוציא,</small> למעט<small>]</small> דם צפור <strong>כחוש</strong> שאינו בכלל המראה המטמא? לשאלה זו לא נמצא פתרון ולכן <strong>תיקו</strong> <small>[תעמוד]</small> במקומה.
 הגדרה אחרת אמר החכם <strong>זעירי</strong> שכך <strong>אמר ר'</strong> <strong>חנינא: כדם</strong> היוצא מ<strong>מאכולת</strong> (כינה) <strong>של ראש</strong> שנמעכה. <strong>מיתיבי</strong> <small>[מקשים]</small> על כך ממה ששנינו להלן (בפרק שמיני) בדיני כתם דם הנמצא על בגד האשה, שאם <strong>הרגה</strong> האשה <strong>מאכולת</strong> ולאחר מכן נמצא כתם דם על בגדה או גופה — <strong>הרי זה תולה</strong> כתם זה <strong>בה,</strong> בכינה, שאומרים שמדם הכינה הוא זה, והריהי טהורה. <strong>מאי לאו</strong> <small>[האם אין]</small> הכוונה שמדובר בכינה <strong>דכוליה</strong> <small>[של כל]</small> מקום ב<strong>גופה,</strong> בכל כינה שהרגה האשה, ולא רק בכינה של ראש, כדברי ר' חנינא! ודוחים: <strong>לא,</strong> הכוונה דווקא בכינה שעל <strong>ראשה.</strong>
 הגדרה אחרת ל"דם המכה" אמר החכם <strong>אמי ורדינאה</strong> שכך <strong>אמר ר'</strong> <strong>אבהו: כ</strong>צבע ה<strong>דם</strong> הזב מן ה<strong>אצבע</strong> ה<strong>קטנה של</strong> <strong>היד, שנגפה</strong> (נפצעה) <strong>ו</strong>לאחר מכן <strong>חייתה</strong> (הבריאה), <strong>ו</strong>שוב <strong>חזרה ונגפה</strong> (נפצעה). <strong>ולא</strong> באצבעו <strong>של כל אדם, אלא</strong> דווקא באצבעו <strong>של בחור שלא נשא אשה.</strong> <strong>ו</strong>אף בזה לא אמרו בכל בחור, אלא <strong>עד</strong> בן <strong>כמה</strong> הוא — <strong>עד בן עשרים</strong> שנה.
 <strong>מיתיבי</strong> <small>[שואלים]</small> על כך ממה ששנינו באותה משנה שבדיני הכתמים: אם נפצעו בנה או בעלה, <strong>תולה</strong> האשה המוצאת כתם דם על בגדה, את הכתם <strong>בבנה ובבעלה,</strong> וטהורה היא. ויש לדון בדבר: <strong>בשלמא</strong> <small>[נניח]</small> שתולה היא <strong>בבנה</strong> — <strong>משכחת לה</strong> <small>[מוצא אתה אותה</small> אפשרות<small>]</small> שיתקיימו בו בבנה כל אותם תנאים שאמר ר' אבהו (בחור שלא נשא אשה, והריהו בן פחות מעשרים שנה), <strong>אלא</strong> שתולה היא ב<strong>בעלה</strong> — <strong>היכי משכחת לה</strong> <small>[איך מוצא אתה אותה</small> אפשרות<small>],</small> והרי בעלה כבר נשוי?
 <strong>אמר רב נחמן בר יצחק: כגון שנכנסה לחופה, ולא נבעלה</strong> עדיין. והרי הוא בעלה, ואולם נחשב הוא עדיין כבחור שלא נשא אשה לענין זה שאפשר לתלות בו את הכתם הנמצא.
 <strong>רב נחמן אמר</strong> הגדרה אחרת ל"דם המכה" שבמשנתנו: <strong>כדם הקזה</strong> (דם שהנפש יוצאת בו עם השחיטה). <strong>מיתיבי</strong> <small>[שואלים]</small> על כך ממה ששנינו: <strong>מעשה</strong> היה בכתם שנמצא בבגד אשה, <strong>ותלה ר'</strong> <strong>מאיר</strong>
## דף כ.
 <strong>בקילור</strong> (משחת תרופה לעינים), שנתעסקה בה לפני כן האשה, שלדעתו יכולה האשה לתלות את הכתם הנמצא בקילור זה. <strong>ו</strong>כן נמסר כי אף <strong>רבי</strong> נהג כן הלכה למעשה ו<strong>תלה</strong> את הכתם הנמצא <strong>בשרף</strong> היוצא מעץ ה<strong>שקמה,</strong> אם נתעסקה בו האשה קודם לכן. ויש לשאול: <strong>מאי לאו</strong> <small>[האם אין]</small> הכוונה שתלו ר' מאיר ורבי את הכתם שצבעו אדום בקילור ובשרף השקמה משום שאף אלו צבעם <strong>אדום,</strong> ואף שאין הוא אדום כל כך. הרי שאין מקום לכל ההבחנות הללו שהזכירו החכמים שיהא הצבע אדום ביותר!
  ומתרצים:  <strong>לא,</strong> הכוונה שתלו ר' מאיר ורבי בקילור ובשרף השקמה את הכתם שצבעו הוא כ<strong>שאר</strong> ה<strong>דמים</strong> הנזכרים במשנתנו, שהם הדומים לקילור ולשרף השקמה.
  ומסופר כי החכמים <strong>אמימר ומר זוטרא ורב אשי הוו יתבי קמיה אומנא</strong> <small>[היו יושבים לפני אומן,</small> מקיז דם<small>]</small> לצורך הקזת דם לבריאות. <strong>שקלי ליה קרנא קמייתא</strong> <small>[נטלו לו</small> האומן דם ב<small>קרן,</small> כלי ההקזה, פעם <small>ראשונה]</small> <strong>לאמימר, חזייה</strong> <small>[ראה</small> אמימר <small>אותו,</small> את הדם שבקרן<small>],</small> ו<strong>אמר להו</strong> <small>[להם,</small> לחבריו<small>]:</small> <strong>"אדום" דתנן</strong> <small>[ששנינו]</small> במשנתנו — הכוונה למראה דם <strong>כי האי</strong> <small>[כמו זה].</small> לאחר מכן <strong>שקלי ליה אחריתי</strong> <small>[נטלו לו</small> דם בקרן הקזה <small>אחרת  ],</small> ראה אמימר את הדם שבקרן זו, ו<strong>אמר להו</strong> <small>[להם]:</small> <strong>אשתני</strong> <small>[השתנה]</small> מראה דם ממראה הדם הקודם. <strong>אמר רב אשי</strong> שישב אף הוא לפני מקיז הדם, וראה את שני הדמים הללו: כל חכם <strong>כגון אנא, דלא ידענא בין האי להאי</strong> <small>[אני, שאיני יודע</small> להבחין <small>בין</small> דם <small>זה ל</small>דם <small>זה]</small> — <strong>לא מבעי לי למחזי דמא</strong> <small>[איני צריך לראות דם]</small> ולפסוק בו אם טהור או טמא הוא.
 <big>א</big> שנינו במשנתנו בכלל מראות הדמים הטמאים מראה דם שהוא <strong>שחור כחרת.</strong> <strong>אמר רבה בר רב הונא: חרת שאמרו</strong> במשנתנו — הכוונה ל<strong>דיו.</strong> ומציינים: <strong>תניא נמי הכי</strong> <small>[שנויה</small> ברייתא <small>גם כן כך]:</small> מראה <strong>שחור</strong> — <strong>כחרת, ושחור שאמרו</strong> — <strong>דיו.</strong> ושואלים על ברייתא זו: מדוע כפלה לשונה בהגדרת השחור, שהוא כחרת ושחרת הריהו דיו, <strong>ולימא</strong> <small>[ויאמר]</small> בפשטות ששחור הכוונה ל<strong>דיו!</strong> ומשיבים: <strong>אי אמר</strong> <small>[אם</small> התנא שבברייתא <small>היה אומר]</small> רק שחור כ<strong>דיו</strong> — <strong>הוה אמינא</strong> <small>[הייתי אומר]</small> שהכוונה: <strong>כי פכחותא דדיותא</strong> <small>[כמו שקיפות הדיו,</small> חלקו העליון של נוזל הדיו שבקסת שהוא בהיר יותר<small>],</small> לכן <strong>קא משמע לן</strong> <small>[השמיע לנו]</small> בזה שאמר כחרת וכדיו, שהכוונה היא <strong>כי חרותא דדיותא</strong> <small>[כמו חרת,</small> <strong>שחרות</strong> <small>הדיו,</small> חלקו התחתון של נוזל הדיו שבקסת שהוא כהה יותר<small>].</small>
 <strong>איבעיא להו</strong> <small>[נשאלה להם,</small> לבני בית המדרש<small>]</small> שאלה זו: באיזה חרת אמרו חכמים, האם <strong>בלחה או ביבשתא</strong> <small>[ביבשה]?</small> ומביאים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה שנמסר שכך נהג הלכה למעשה <strong>ר' אמי,</strong> שכאשר היה בא לפניו מראה דם שחור היה <strong>פלי קורטא דדיותא ובדיק</strong> <small>[מבקע חתיכת דיו יבש, ובודק]</small> <strong>בה.</strong>
 <big>ב</big> שנינו במשנתנו במראה הדם השחור שאם היה עמוק (כהה) ממראה החרת — הרי זה דם טמא, ואם היה בהיר יותר — הרי זה דם טהור. ובענין זה <strong>אמר רב יהודה, אמר שמואל:</strong> אשה שראתה דם שמראהו <strong>כקיר</strong> (שעוה שחורה), או <strong>כדיו, ו</strong>כן שמראהו <strong>כענב</strong> שחור — הריהי <strong>טמאה, וזוהי</strong> הכוונה במה <strong>ששנינו</strong> במשנתנו <strong>עמוק</strong> יותר <strong>מכן</strong> ממראה החרת — הריהי <strong>טמאה.</strong> ועוד במראה הדם השחור, <strong>אמר ר'</strong> <strong>אלעזר:</strong> אשה שראתה דם שמראהו <strong>כזית,</strong> או <strong>כזפת, ו</strong>כן <strong>כ</strong>מראה ה<strong>עורב</strong> — הרי זה דם <strong>טהור, וזוהי ששנינו</strong> במשנתנו בדם השחור שאם היה <strong>דיהה</strong> (בהיר) יותר <strong>מכן</strong> ממראה החרת — הרי זה דם <strong>טהור.</strong>
 <strong>עולא אמר:</strong> זה ששנינו במשנתנו שהדם השחור טמא, הכוונה שמראהו <strong>כלבושא</strong> <small>[מלבוש]</small> בני המקום <strong>סיואה</strong> שהוא שחור מאד. ומסופר כי <strong>עולא אקלע</strong> <small>[הזדמן]</small> <strong>ל</strong>עיר <strong>פומבדיתא.</strong> <strong>חזייה לההוא טייעא</strong> <small>[ראה ערבי אחד]</small> שהיה <strong>לבוש לבושא אוכמא</strong> <small>[מלבוש</small> שצבעו <small>שחור],</small> <strong>אמר</strong> עולא <strong>להו</strong> <small>[להם]</small> לחכמי פומבדיתא: <strong>"שחור" דתנן</strong> <small>[ששנינו]</small> במשנתנו שדם הנמצא במראה זה הינו טמא — הכוונה לשחור <strong>כי האי</strong> <small>[כמו זה].</small> ומסופר כי כיון שרצו הכל שיהיה בידם דבר שצבעו שחור כעין השחור השנוי במשנתנו, <strong>מרטו מיניה פורתא פורתא</strong> <small>[תלשו ממנו,</small> מאותו בגד שחור, <small>מעט מעט],</small> וכתשלום על אותו בגד שקרעוהו <strong>יהבו ביה ארבע מאה זוזי</strong> <small>[נתנו בו ארבע מאות זוזים].</small>
 <strong>ר' יוחנן אמר:</strong> הדם השחור ששנינו במשנתנו שהריהו טמא, הכוונה שמראהו כ<strong>אלו</strong> ה<strong>כלים</strong> (בגדים) <strong>האוליירין</strong> (של הבלנים) <strong>הבאים ממדינת הים</strong> (מחוצה לארץ). ושואלים על כך: <strong>למימרא דאוכמי נינהו</strong> <small>[האם נאמר</small> מתוך דברי ר' יוחנן אלו, <small>ששחורים הם]</small> כלים האוליירים, <strong>והאמר להו</strong> <small>[והרי אמר להם]</small> <strong>ר' ינאי</strong> בצוואתו <strong>לבניו</strong> קודם פטירתו: <strong>בני, אל תקברוני</strong> כשאני לבוש <strong>לא בכלים שחורים ולא בכלים לבנים.</strong> וטעם הדבר, לא בבגדים <strong>שחורים</strong> — <strong>שמא אזכה</strong> בדין לעולם הבא להיות יושב בין הצדיקים, <strong>ואהיה</strong> נראה בבגדיי השחורים <strong>כאבל</strong> הלבוש שחורים <strong>בין החתנים</strong> הלבושים לבנים. ואל תקברוני בבגדים <strong>לבנים</strong> — <strong>שמא לא אזכה</strong> לבוא בין הצדיקים אלא בין הרשעים הלבושים שחורים, <strong>ואהיה</strong> נראה בבגדיי הלבנים ביניהם <strong>כחתן בין האבלים.</strong> <strong>אלא</strong> הלבישוני בבגדי קבורתי <strong>בכלים האוליירין הבאים ממדינת הים.</strong>
 <strong>אלמא</strong> <small>[מכאן]</small> נסיק כי <strong>לאו אוכמי נינהו</strong> <small>[לא שחורים הם]!</small> ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שמובן מדברי ר' ינאי שכלים האוליירים אינם שחורים — הרי זה <strong>ב</strong>בגד כ<strong>גלימא</strong> (גלימה), ואילו <strong>הא</strong> <small>[זה]</small> שאמרנו שכלים האוליירים הינם שחורים — הרי זה <strong>ב</strong>בגד הניתן על חפץ כ<strong>פתורא</strong> <small>[שולחן]</small> ומיטה.
 ואשר לאופן בדיקת חמשת מראות הדמים הנזכרים במשנתנו <strong>אמר רב יהודה, אמר שמואל: וכולם,</strong> כל המראות הללו, לגווניהם השונים, <strong>אין בודקין</strong> אותם <strong>אלא</strong> כשהם נתונים <strong>על גבי מטלית</strong> בד <strong>לבנה.</strong> שרק באופן זה ניתן לבדוק במדוייק ולבחון את צבעם האמיתי של המראות הללו. <strong>אמר רב יצחק בר אבודימי:</strong> אכן יש להניח את המראות הללו על גבי מטלית בד לבנה, <strong>ו</strong>אולם כדי להבחין במראה <strong>שחור</strong> אם מראהו כחרת — יש להניחו <strong>על גבי</strong> מטלית בד בצבע <strong>אדום.</strong>
 <strong>אמר רב ירמיה מדפתי: ולא פליגי</strong> <small>[ואין</small> שמואל ורב יצחק בר אבודימי <small>חלוקים],</small> שכן <strong>הא</strong> <small>[זה]</small> שאמר רב יצחק בר אבודימי שצריך לבדוק על מטלית בד בצבע אדום — הרי זה דווקא <strong>ב</strong>מראה <strong>שחור,</strong> ואילו <strong>הא</strong> <small>[זה]</small> שאמר שמואל שיש לעשות את הבדיקה על מטלית לבנה — הכוונה <strong>בשאר</strong> ארבעת מראות ה<strong>דמים</strong> הנזכרים במשנתנו. <strong>מתקיף לה</strong> <small>[מקשה עליה,</small> על הסבר זה<small>]</small> <strong>רב אשי: אי הכי</strong> <small>[אם כך],</small> <strong>לימא</strong> <small>[שיאמר]</small> <strong>שמואל</strong> באופן זה: "וכולם <strong>חוץ משחור</strong> אין בודקים אותם אלא על גבי מטלית לבנה"! <strong>אלא אמר רב אשי:</strong> אכן בשחור גופיה קמיפלגי <small>[עצמו הם חלוקים],</small> אם יש לבודקו על גבי מטלית לבנה או אדומה. <strong>אמר</strong>
 <strong>עולא:</strong> ב<strong>כולן,</strong> בכל חמשת המראות הנזכרים במשנתנו — אם היה מראה הדם <strong>עמוק</strong> (כהה) <strong>מכן,</strong> מצבעם האמור במשנה — הריהו דם <strong>טמא,</strong> ואם היה מראה הדם <strong>דיהה</strong> (בהיר) <strong>מכן</strong> — הריהו <strong>טהור,</strong> והוא הדין בכל המראות, ו<strong>כ</strong>דינו של המראה ה<strong>שחור</strong> הנזכר במפורש במשנה.
 <strong>ו</strong>יש לשאול: אם כך <strong>אלא מאי שנא</strong> <small>[מה שונה</small> מיוחד<small>]</small> מראה <strong>שחור</strong> דווקא <strong>דנקט</strong> <small>[שאחז]</small> בו התנא להשמיענו דין הנוהג בכל המראות? — שכן <strong>סלקא דעתך אמינא</strong> <small>[היה עולה על דעתך לומר]:</small> <strong>הואיל ואמר ר'</strong> <strong>חנינא</strong> כי דם <strong>שחור</strong> — <strong>אדום הוא, אלא שלקה, הילכך</strong> (משום כך) יהא דינו ש<strong>אפילו</strong> אם הוא <strong>דיהה מכן נמי ליטמא</strong> <small>[גם כן שיטמא],</small> לכן <strong>קמשמע לן</strong> <small>[השמיע לנו]</small> דין זה שאם דהה יותר מהשיעור הנזכר במשנה הרי הוא טהור, אף בשחור.
 ואילו <strong>ר' אמי בר אבא אמר: ו</strong>ב<strong>כולן,</strong> בכל חמשת המראות הנזכרים במשנתנו, אם היה המראה <strong>עמוק מכן</strong> — <strong>טמא,</strong> וכן אם היה <strong>דיהה מכן</strong> — <strong>נמי</strong> <small>[גם כן]</small> <strong>טמא, חוץ משחור,</strong> שאם הוא דהה מכאן — הרי הוא טהור. ומעתה יש לשאול: <strong>אלא מאי אהני שיעוריה דרבנן</strong> <small>[מה הועילו השיעורים</small> של המראות הנזכרים במשנתנו <small>ש</small>קבעו <small>חכמים],</small> אם טמאים הם בין היו כהים יותר או בהירים יותר? — <strong>לאפוקי</strong> <small>[להוציא,</small> למעט<small>]</small> בארבעת המראות מלבד שחור, מראה <strong>דיהה</strong> של <strong>דיהה,</strong> שכה בהיר הוא, עד שאינו בכלל הדם הטמא.
 <strong>ואיכא דאמרי</strong> <small>[ויש שאומרים]</small> שכך <strong>רמי בר אבא אמר: ו</strong>ב<strong>כולן, עמוק מכן</strong> — <strong>טהור, דיהה מכן</strong> — <strong>טהור, חוץ משחור,</strong> שאם מראה הדם כהה משיעור זה — הריהו טמא. <strong>ולהכי</strong> <small>[ולכך]</small> לקבוע את הגוון המדוייק של המראות, <strong>מהני שיעוריה דרבנן</strong> <small>[הועיל שיעורם של חכמים].</small>
 ואילו <strong>בר קפרא אמר: וכולן, עמוק מכן</strong> — <strong>טמא, דיהה מכן</strong> — <strong>טהור.</strong> <strong>חוץ מ</strong>דם שמראהו כ<strong>מזג</strong> (יין מזוג, המעורב מיין חי וממים), <strong>ש</strong>אם מראהו <strong>עמוק מכן</strong> מהשיעור הנזכר במשנתנו — הריהו <strong>טהור,</strong> וכן אם הוא <strong>דיהה מכן</strong> — הריהו <strong>טהור,</strong> שאינו מטמא אלא אם הוא בדיוק כגוון זה. ומסופר כי רצו לבדוק את <strong>בר קפרא,</strong> ופעם אחת הביאו לפניו דם שמראהו כיין המזוג ו<strong>אדיהו ליה</strong> <small>[הבהירו אותו] —</small> <strong>ודכי</strong> <small>[וטיהר]</small> אותו בר קפרא. ופעם נוספת הביאו לפניו דם שמראהו כיין המזוג ו<strong>אעמיקו ליה</strong> <small>[והכהו אותו]</small> — <strong>ודכי</strong> <small>[וטיהר]</small> אותו. <strong>אמר</strong> על כך <strong>ר' חנינא</strong> בהתפעלות: <strong>כמה נפיש גברא דלביה כמשמעתיה</strong> <small>[גדול</small> הוא <small>האיש אשר</small> הרגש לבו, המבחין בין מראות כה קרובים, הריהו <small>כשמועתו,</small> כפי שפסק<small>]!</small>
 <big>ג</big> <strong>ו</strong>עוד שנינו במשנתנו בין חמשת מראות הדם הטמא, מראה <strong>קרן</strong> צמח ה<strong>כרכום</strong> וכוונת הדברים לחלק הברור שבו. ובפירוש הדברים <strong>תנא</strong> <small>[שנה]</small> החכם בברייתא: כמראה החלק ה<strong>לח</strong> שבכרכום <strong>ולא</strong> כמראה החלק ה<strong>יבש</strong> שבו. ועוד בענין זה שנינו כמה ברייתות.
 <strong>תני חדא</strong> <small>[שנויה</small> ברייתא <small>אחת]:</small> <strong>כ</strong>מראה החלק ה<strong>תחתון</strong> שבצמח זה, ו<strong>לא כ</strong>מראה החלק ה<strong>עליון.</strong> <strong>ותניא אידך</strong> <small>[ושנויה</small> ברייתא <small>אחרת]:</small> <strong>כ</strong>מראה החלק ה<strong>עליון ולא כ</strong>מראה החלק ה<strong>תחתון.</strong> <strong>ותניא אידך</strong> <small>[ושנויה</small> ברייתא <small>אחרת]:</small> <strong>כ</strong>מראה החלק ה<strong>עליון, וכל שכן כ</strong>מראה החלק ה<strong>תחתון.</strong> <strong>ותניא אידך</strong> <small>[ושנויה</small> ברייתא <small>אחרת]:</small> <strong>כ</strong>מראה החלק ה<strong>תחתון, וכל שכן כ</strong>מראה החלק ה<strong>עליון.</strong>
 <strong>אמר אביי</strong> בפירוש הברייתות, שלא תסתורנה זו את זו: <strong>תלתא דרי</strong> <small>[שלוש שורות]</small> עלים יש בכרכום, זו למטה מזו, <strong>ו</strong>כל שורה ושורה <strong>תלתא טרפן הויין</strong> <small>[שלושה עלים הינם]</small> זה למטה מזה.
  ועל מנת לבדוק מראה דם שהוא כמראה קרן כרכום המטמא, <strong>נקוט דרא מציעאה</strong> <small>[אחוז את השורה האמצעית]</small> שהיא השורה הראויה לבדוק בה, <strong>ו</strong>מאותה שורה אחוז את <strong>טרפא מציעתא</strong> <small>[העלה האמצעי]</small> <strong>בידך,</strong> והשווה אותו למראה הדם, שאם דומים הם — הרי זה דם טמא. ואין ארבע הברייתות הללו סותרות זו את זו, שכן שתי הברייתות הראשונות עניינן שורת העלים הנבדקת, ובאופן זה: הברייתא האומרת "כתחתון ולא כעליון" — כוונתה לשורה האמצעית שהיא מתחת לעליונה, ולא לשורה שמעליה. והברייתא האומרת "כעליון ולא כתחתון" — כוונתה לשורה האמצעית שהיא מעל השורה התחתונה, ולא לשורה שמתחתיה. ואילו שתי הברייתות האחרות עניינן בעלים שבתוך השורה האמצעית, ובאופן זה: הברייתא האומרת "כתחתון וכל שכן כעליון" — כוונתה בעלה התחתון, וכל שכן בעלה שמעליו (העלה האמצעי) שבשורה האמצעית. ואילו הברייתא האומרת "כעליון וכל שכן כתחתון" — כוונתה כעלה העליון שבשורה האמצעית וכל שכן שכעלה שמתחתיו (העלה האמצעי). וחלק זה של קרן הכרכום הוא המכונה במשנתנו "בברור שבו".
  ועוד בדיני מראה דם כמראה קרן כרכום נמסר: <strong>כי אתו לקמיה</strong> <small>[כאשר היו באים לפני]</small> <strong>ר' אבהו</strong> לבדיקת דם שמראהו כקרן כרכום, <strong>אמר להו</strong> <small>[היה אומר להם]:</small> דווקא כקרן כרכום כשהיא נתונה עדיין <strong>בגושייהו</strong> <small>[בגושם],</small> שמחוברת עדיין לגוש האדמה בו גדלה <strong>שנינו</strong> במשנתנו. שכן לאחר שנתלש ממקום גידולו, צבעו משתנה.
 <big>ד</big> <strong>ו</strong>עוד שנינו במשנתנו בין מראות הדם הטמאים זה שהוא <strong>כ</strong>מראה <strong>מימי אדמה.</strong> ובענין זה <strong>תנו רבנן</strong> <small>[שנו חכמים]:</small> הבודק מראה דם שמראהו <strong>כמימי אדמה</strong> — הריהו <strong>מביא אדמה שמנה</strong> (דשנה) <strong>מבקעת בית כרם, ומציף עליה מים,</strong> וכמראה מים אלו כך הוא מראה דם המטמא, אלו <strong>דברי ר'</strong> <strong>מאיר.</strong> <strong>ר'</strong> <strong>עקיבא אומר:</strong> מביא אדמה <strong>מבקעת יודפת.</strong> <strong>ר'</strong> <strong>יוסי אומר:</strong> מביא אדמה <strong>מבקעת סכני.</strong> <strong>ר'</strong> <strong>שמעון אומר:</strong> מביא אדמה <strong>אף מבקעת גנוסר וכיוצא בהן.</strong>
 ועוד בדין בדיקת דם שמראהו כמימי אדמה <strong>תניא אידך</strong> <small>[שנויה</small> ברייתא <small>אחרת]:</small> <strong>וכמימי אדמה</strong> — <strong>מביא אדמה שמנה מבקעת בית כרם, ומציף עליה מים</strong> מועטים <strong>כ</strong>עובי <strong>קליפת השום</strong> שהוא מועט ביותר. <strong>ו</strong>זאת מכיון ש<strong>אין שיעור למים, משום</strong> ש<strong>אין שיעור ל</strong>כמות ה<strong>עפר</strong> בו מתבצעת הבדיקה, שדי במעט אדמה ובמעט מים. <strong>ואין בודקין אותן</strong> כאשר מימי האדמה הזו הינם <strong>צלולין</strong> (שקופים), שכן אז אין מראה האדמה ניכר עוד במים אלו, <strong>אלא</strong> כשהם <strong>עכורין</strong> ממראה האדמה שבהם. ואם <strong>צללו</strong> המים, ששקע העפר שבהם — <strong>חוזר ועוכרן, וכשהוא עוכרן.</strong> <strong>אין עוכרן ביד אלא בכלי.</strong>
 <strong>איבעיא להו</strong> <small>[נשאלה להם,</small> לבני בית המדרש<small>]</small> שאלה זו: האם הכוונה במה ששנינו ש<strong>אין עוכרין אותן ביד אלא בכלי</strong> היא ש<strong>לא לרמיה בידיה ולעכרינהו</strong> <small>[</small>שלא ישליכנו את העפר <small>אל תוך ידו ויעכרם</small> בעודו בידו<small>],</small> <strong>אבל</strong> כאשר נמצא העפר <strong>במנא</strong> <small>[בכלי],</small> <strong>כי עכר ליה בידיה</strong> <small>[כאשר עוכר אותו בידו]</small> — <strong>שפיר דמי</strong> <small>[</small>כ<small>יפה,</small> ראוי, <small>נחשב</small> הדבר<small>], או דלמא</small> <small>[שמא]</small> הכוונה היא שאף בהיותם בתוך הכלי <strong>לא לעכרינהו בידיה</strong> <small>[לא יעכרם בידו],</small> <strong>אלא במנא</strong> <small>[בכלי]</small> יעכיר את המים?
 ואומרים, <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>כשהוא בודקן</strong> למימי האדמה — <strong>אין בודקן אלא בכוס.</strong> <strong>ו</strong>שואלים: <strong>עדיין תבעי</strong> <small>[תישאל]</small> <strong>לך:</strong> אכן ה<strong>בדיקה</strong> עצמה צריכה שתיעשה בהיות מימי האדמה <strong>בכוס,</strong> ואולם ה<strong>עכירה במאי</strong> <small>[במה]</small> נעשית, האם דווקא בכלי, או שאפשר לעשותה אף ביד? ומסכמים: <strong>תיקו</strong> <small>[תעמוד]</small> השאלה במקומה בלא פתרון.
  ובענין זה של בדיקה במימי אדמה, נמסר: <strong>כי אתו לקמיה</strong> <small>[כאשר באו לפני]</small> <strong>רבה בר אבוה</strong> לבדוק במימי אדמה, <strong>אמר להו</strong> <small>[היה אומר להם]:</small> דווקא אם הבדיקה נעשית <strong>במקומה</strong> (במקום שממנו נלקחה האדמה) <strong>שנינו,</strong> אבל אם נלקחה האדמה למקום אחר — שוב אין בודקים בה. ועוד נמסר כי <strong>ר' חנינא פלי קורטא דגרגשתא ובדיק ביה</strong> <small>[היה מפורר גוש אדמה ובודק בו]</small> בלא לערבו במים. ומסופר, <strong>לייט עליה</strong> <small>[היה מקלל עליו,</small> על הנוהג כן<small>]</small> <strong>ר' ישמעאל בר' יוסי</strong> שייענש <strong>ב</strong>מחלת ה<strong>אסכרה.</strong>
## דף כ:
 והסביר ר' ישמעאל בר' יוסי שאמנם <strong>ר' חנינא הוא</strong> שרשאי לבדוק כך, משום <strong>דחכים</strong> <small>[שחכם]</small> הוא, ואולם <strong>כולי עלמא</strong> <small>[כל העולם,</small> שאר בני האדם<small>]</small> — <strong>לאו חכימי הכי</strong> <small>[אינם חכמים כך],</small> להבחין בבדיקה כמותו.
  ועוד בענין חכמת ר' חנינא בבדיקת מראות דמים, <strong>אמר ר'</strong> <strong>יוחנן: חכמתא</strong> <small>[חכמתו]</small> של <strong>ר' חנינא גרמא</strong> <small>[גרמה]</small> <strong>לי דלא אחזי דמא</strong> <small>[שלא אראה דמים]</small> לבודקם. שכן כאשר בדקתי בדמים ו<strong>מטמינא</strong> <small>[הייתי מטמא]</small> — הוא היה <strong>מטהר,</strong> וכאשר <strong>מטהרנא</strong> <small>[הייתי מטהר]</small> — הוא היה <strong>מטמא.</strong> ובאופן שונה <strong>אמר ר'</strong> <strong>אלעזר: ענוותנותא</strong> <small>[ענוותנותו]</small> של <strong>ר' חנינא</strong> היא ש<strong>גרמא</strong> <small>[גרמה]</small> <strong>לי דחזאי דמא</strong> <small>[שאראה דמים],</small> שכך אמרתי לעצמי: <strong>ומה ר'</strong> <strong>חנינא</strong> ש<strong>ענותן הוא</strong> — <strong>מחית נפשיה</strong> <small>[הוריד,</small> הכניס <small>עצמו]</small> <strong>לספק וחזי</strong> <small>[וראה]</small> מראות דמים וקבע את דינם, <strong>אנא</strong> <small>[אני]</small> שאיני ענוותן כמותו — <strong>לא אחזי</strong> <small>[אראה]?!</small>
 ועוד מדברי חכמים על עצמם בענין בדיקת מראות דמים, <strong>אמר ר'</strong> <strong>זירא: טבעא</strong> <small>[טבע]</small> בני האדם של <strong>בבל גרמא</strong> <small>[גרם]</small> <strong>לי</strong> ש<strong>לא חזאי דמא</strong> <small>[אראה דמים],</small> <strong>דאמינא</strong> <small>[ש</small>כך <small>אמרתי]</small> לעצמי: אפילו <strong>בטבעא</strong> <small>[בטבע]</small> בני האדם <strong>לא ידענא</strong> <small>[איני יודע],</small> <strong>בדמא ידענא</strong> <small>[בדם יודע אני]?!</small>
 ושואלים על כך: <strong>למימרא</strong> <small>[האם לומר]</small> מתוך דברי ר' זירא אלו <strong>דבטבעא תליא מלתא</strong> <small>[שבטבע</small> האדם תלוי הדבר<small>],</small> שמשתנה צבע הדם לפי טבע האדם, ולכן מי שאינו יודע בטבע האדם, אל יראה דמים, <strong>והא</strong> <small>[והרי]</small> <strong>רבה הוא</strong> ש<strong>ידע בטבעא</strong> <small>[בטבע]</small> האדם <strong>ולא ידע</strong> להבחין <strong>בדמא</strong> <small>[בדמים]</small> השונים! ומשיבים: <strong>כל שכן קאמר</strong> <small>[הוא,</small> ר' זירא <small>אמר</small> לעצמו<small>]:</small> <strong>ומה רבה</strong> ש<strong>ידע בטבעא</strong> <small>[בטבע]</small> האדם — <strong>לא חזא דמא</strong> <small>[לא ראה דמים],</small> <strong>ואנא</strong> <small>[ואני]</small> שאיני יודע בטבע — <strong>אחזי</strong> <small>[אראה]?!</small>
 ומסופר, <strong>עולא אקלע</strong> <small>[הזדמן]</small> <strong>ל</strong>עיר <strong>פומבדיתא</strong> שבבבל מקום מגורי רב יהודה. <strong>אייתו לקמיה דמא</strong> <small>[הביאו לפניו דם]</small> לבדיקה, <strong>ולא חזא</strong> <small>[ולא ראה].</small> ש<strong>אמר</strong> לעצמו: <strong>ומה ר'</strong> <strong>אלעזר דמרא דארעא דישראל הוה</strong> <small>[שאדונה של ארץ ישראל היה],</small> <strong>כי מקלע לאתרא</strong> <small>[כאשר הזדמן למקום]</small> בו גר <strong>ר' יהודה</strong> — <strong>לא חזי דמא</strong> <small>[לא ראה דמים],</small> <strong>אנא</strong> <small>[אני]</small> — <strong>אחזי</strong> <small>[אראה]?!</small>
 <strong>ו</strong>מסבירים: <strong>אמאי קרו ליה</strong> <small>[מדוע קראו לו,</small> לר' אלעזר<small>]</small> <strong>"מרא דארעא דישראל"</strong> <small>[אדונה של ארץ ישראל]?</small> — שכך היה מעשה <strong>דההיא אתתא דאייתא דמא לקמיה</strong> <small>[שאשה אחת שהביאה דם לפני]</small> <strong>ר' אלעזר</strong> לבדיקה. <strong>הוה יתיב</strong> <small>[היה יושב]</small> <strong>ר' אמי קמיה</strong> <small>[לפניו].</small> ראה ר' אמי ש<strong>ארחיה</strong> <small>[הריחו]</small> ר' אלעזר לדם זה, ו<strong>אמר לה</strong> לאשה השואלת אותו: <strong>האי</strong> <small>[זה]</small> <strong>דם חימוד הוא</strong> שנתאותה לבעלה וראתה דם מחמת התאווה ולא דם נדה. ומסופר כי <strong>בתר דנפקה, אטפל לה</strong> <small>[אחר שיצאה</small> מלפני ר' אלעזר, <small>הצטרף אליה]</small> <strong>ר' אמי,</strong> ושאל כיצד ראתה אכן דם זה. <strong>אמרה ליה</strong> <small>[לו]:</small> <strong>בעלי היה בדרך וחמדתיו.</strong> <strong>קרי עליה</strong> <small>[היה</small> ר' אמי <small>קורא עליו,</small> על ר' אלעזר<small>]</small> את הכתוב: <strong>"סוד ה'</strong> <strong>ליראיו</strong> ובריתו להודיעם" (תהלים כה, יד), שהקדוש ברוך הוא מגלה ליראיו דברים נסתרים.
  ועוד מסופר כי <strong>אפרא הורמיז אמיה</strong> <small>[אמו]</small> של <strong>שבור מלכא</strong> <small>[המלך]</small> <strong>שדרה דמא לקמיה</strong> <small>[שלחה דם לפני]</small> <strong>רבא</strong> לבדיקה, שרצתה להתגייר והיתה שומרת דיני נדה, ובאותה שעה <strong>הוה יתיב</strong> <small>[היה יושב]</small> <strong>רב עובדיה קמיה</strong> <small>[לפניו].</small> ראה רב עובדיה ש<strong>ארחיה</strong> <small>[הריחו]</small> רבא לדם זה, ו<strong>אמר לה: האי</strong> <small>[זה]</small> <strong>דם חימוד הוא.</strong> <strong>אמרה ליה לבריה</strong> <small>[לו לבנה]:</small> <strong>תא חזי</strong> <small>[בוא ראה]</small> <strong>כמה חכימי יהודאי</strong> <small>[חכמים</small> הם <small>היהודים]</small> שהרי כפי שאמר כך אכן היה! <strong>אמר לה: דלמא</strong> <small>[שמא]</small> היה רבא באותה שעה <strong>כסומא בארובה</strong> היוצא ממנה אף שאינו יודע ורואה את דרך היציאה, שבמקרה זיהה דם זה, ואין זה מחכמתו.
  ומסופר ש<strong>הדר שדרה ליה שתין מיני דמא</strong> <small>[חזרה שלחה לו</small> אפרא הורמיז לרבא, <small>ששים מיני דמים</small> שונים, טמאים וטהורים<small>],</small> <strong>וכולהו אמרינהו</strong> <small>[וכולם אמרם</small> רבא כפי שהם<small>].</small> ומסופר: <strong>ההוא בתרא</strong> <small>[אותו</small> דם <small>אחרון]</small> ששלחה אפרא הורמיז <strong>דם כנים הוה</strong> <small>[היה],</small> <strong>ולא ידע</strong> רבא מה טיבו. <strong>אסתייע מילתא</strong> <small>[הסתייע הדבר]</small> <strong>ושדר</strong> <small>[ושלח]</small> <strong>לה</strong> כמתנה <strong>סריקותא דמקטלא כלמי</strong> <small>[מסרק ההורג כינים].</small> <strong>אמרה: יהודאי</strong> <small>[יהודים],</small> <strong>בתווני דלבא יתביתו</strong> <small>[בחדרי הלב,</small> בתוך תוכו של האדם, <small>אתם יושבים]!</small>
 <big>א</big> ועוד בדברי חכמים על עצמם בענין בדיקת דמים, <strong>אמר רב יהודה: מרישא הוה חזינא דמא</strong> <small>[בתחילה הייתי רואה דמים]</small> לבדיקה, ואולם <strong>כיון</strong> ש<strong>אמרה לי אמיה</strong> <small>[אמו]</small> של <strong>יצחק ברי</strong> <small>[בני],</small> כלומר, אשתי שכך נוהגת היא: <strong>האי טיפתא קמייתא לא מייתינן לה קמייהו דרבנן</strong> <small>[טפה ראשונה זו</small> של דם שאני רואה <small>אין אני מביאתה לפני חכמים]</small> <strong>משום דזהימא</strong> <small>[שמלוכלכת]</small> היא — <strong>לא חזינא</strong> <small>[אין אני רואה]</small> עוד דם לבדיקה, שהרי ייתכן שלטיפה הראשונה היה מראה טמא ומחמת חשש זה אינני בודק דמים.
  ואולם <strong>בין</strong> דם שראתה האשה היולדת לאחר שנסתיימו ימי הטוהר (ארבעים — ליולדת זכר ושמונים — ליולדת נקבה) ה<strong>טמאה</strong> בו <strong>ל</strong>דם שרואה היולדת בתוך ימי הטוהר שעדיין היא <strong>טהורה</strong> בו, <strong>ודאי חזינא</strong> <small>[רואה אני],</small> וקובע לפי צבעו אם דם טמא או טהור הוא, שהרי ברור שדם הוא זה.
 ומסופר כי <strong>ילתא</strong> אשת ר' נחמן <strong>אייתא דמא לקמיה</strong> <small>[הביאה דם</small> לבדיקה <small>לפני]</small> <strong>רבה בר בר חנה</strong> — <strong>וטמי לה</strong> <small>[וטימא אותה].</small> <strong>הדר אייתא</strong> <small>[חזרה הביאה]</small> את הדם <strong>לקמיה</strong> <small>[לפני]</small> <strong>רב יצחק בריה</strong> <small>[בנו]</small> של <strong>רב יהודה</strong> — <strong>ודכי לה</strong> <small>[וטיהר אותה].</small>
 ושואלים על כך: <strong>והיכי עביד הכי</strong> <small>[וכיצד עשה</small> רב יצחק בנו של רב יהודה <small>כך]?</small> <strong>והתניא</strong> <small>[והרי שנויה</small> ברייתא<small>]:</small> <strong>חכם שטימא</strong> דבר שבא לפניו לדין — שוב <strong>אין חברו רשאי לטהר</strong> אותו דבר. ובדומה לכך, אם החכם הראשון <strong>אסר</strong> — שוב <strong>אין חבירו רשאי להתיר!</strong>
 ומשיבים: <strong>מעיקרא טמויי הוה מטמי לה</strong> <small>[בתחילה</small> אכן אף רב יצחק בנו של רב יהודה <small>טימא אותה],</small> ואולם <strong>כיון</strong> ש<strong>אמרה ליה</strong> <small>[לו]</small> ילתא לרב יצחק בנו של רב יהודה ש<strong>כל יומא</strong> <small>[יום]</small> בכל פעם שהביאה לרבה בר בר חנה דם לבדיקה, הוא <strong>הוה מדכי</strong> <small>[היה מטהר]</small> <strong>לי</strong> בדם <strong>כי האי גונא</strong> <small>[כעין זה],</small> <strong>ו</strong>רק <strong>האידנא</strong> <small>[בזמן זה]</small> <strong>הוא</strong> טימא אותה, משום <strong>דחש בעיניה</strong> <small>[שחושש,</small> סובל <small>בעיניו].</small> ומששמע כך רב יצחק בנו של רב יהודה, <strong>דכי לה</strong> <small>[טיהר אותה].</small>
 ושואלים: <strong>ומי מהימני</strong> <small>[והאם נאמנים]</small> אנשים לטעון כן? ומשיבים: <strong>אין</strong> <small>[כן].</small> ומביאים ראיה לדבר, <strong>והתניא</strong> <small>[והרי שנויה</small> כך ברייתא<small>]:</small> <strong>נאמנת אשה לומר "כזה</strong> (כמראה זה) <strong>ראיתי ואבדתיו</strong> לעד הבדיקה".
  ובענין זה של נאמנות אשה לטעון כך, <strong>איבעיא להו</strong> <small>[נשאלה להם,</small> לבני בית המדרש<small>]</small> שאלה זו: במקרה שאשה אומרת לחבירתה המראה לה דם "מראה <strong>כזה טיהר איש פלוני חכם",</strong> האם נאמנת היא בכך, או לא?
  ומביאים, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>נאמנת אשה לומר "כזה ראיתי ואבדתיו"</strong> והרי שאשה בקיאה ונאמנת במראה דם! ודוחים את הראיה: אין זו ראיה, שהרי <strong>שאני התם</strong> <small>[שונה שם]</small> — <strong>דליתיה לקמה</strong> <small>[שאינו לפניה]</small> ולכן הקלו בה.
  ומביאים עוד, <strong>תא שמע</strong> <small>[בוא</small> ו<small>שמע]</small> פתרון לדבר ממה שמסופר ש<strong>ילתא אייתא דמא לקמיה</strong> <small>[הביאה דם לפני]</small> <strong>רבה בר בר חנה</strong> לבדיקה, <strong>וטמי לה</strong> <small>[וטימא אותה].</small> חזרה והביאה אותו הדם <strong>לקמיה</strong> <small>[לפני]</small> <strong>רב יצחק בריה</strong> <small>[בנו]</small> של <strong>רב יהודה</strong> — <strong>ודכי לה</strong> <small>[וטיהר אותה].</small> <strong>ו</strong>יש לשאול: <strong>היכי עביד הכי</strong> <small>[כיצד עשה כך</small> רב יצחק בנו של רב יהודה<small>]</small> <strong>והתניא</strong> <small>[והרי שנויה</small> ברייתא<small>]:</small> <strong>חכם שטימא</strong> — <strong>אין חבירו רשאי לטהר,</strong> וככל שדנו בדבר למעלה,
 <strong>ואמרינן</strong> <small>[ואמרנו]</small> בהסבר לדבר כי בתחילה אכן רב יצחק בנו של רב יהודה <strong>טמויי</strong> <small>[לטמא]</small> <strong>הוה מטמי לה</strong> <small>[היה מטמא אותה],</small> ואולם <strong>כיון</strong> ש<strong>אמרה ליה</strong> <small>[לו]</small> ש<strong>כל יומא</strong> <small>[יום],</small> בכל פעם שהיתה מביאה לרבה בר בר חנה דם לראייה, <strong>מדכי לה כי האי גונא</strong> <small>[מטהר אותה</small> בדם <small>כעין זה],</small> <strong>ו</strong>רק <strong>האידנא</strong> <small>[הפעם]</small> <strong>הוא</strong> שטימא אותה משום ש<strong>חש בעיניה</strong> <small>[בעיניו]</small> — <strong>הדר דכי לה</strong> <small>[חזר</small> רב יצחק בנו של רב יהודה ו<small>טיהר אותה],</small> ויש להסיק איפוא: <strong>אלמא</strong> <small>[מכאן]</small> ש<strong>מהימנא לה</strong> <small>[נאמנת היא]</small> האשה בכך!
  ודוחים: אין להביא ראיה מכאן, שכן  <strong>רב יצחק בר יהודה</strong> שטיהר אותה — <strong>אגמריה</strong> <small>[על לימודו]</small> <strong>סמך</strong> בזה שטיהרה. ואולם לא רצה לפסוק לה כן בתחילה, משום כבודו של רבה בר בר חנה שטימא אותה. ואולם משעה ששמע את דבריה אלו, פסק לה כפי שסבר. ואין איפוא ראיה מכאן כי נאמנת האשה בדבריה במקום שבו יש ספק בדינה.
 ועוד מסופר כי <strong>רבי ראה דם בלילה</strong> — <strong>וטימא</strong> אותו, וחזר ו<strong>ראה</strong> אותו שוב <strong>ביום</strong> לאחר שהתייבש — <strong>וטיהר</strong> אותו, ושוב חזר ו<strong>המתין שעה אחת</strong> וראהו פעם נוספת — ו<strong>חזר וטימא</strong> אותו. <strong>אמר: אוי לי שמא טעיתי!</strong>
 ותוהים על כך: מדוע אמר רבי <strong>"שמא טעיתי",</strong> והלא <strong>ודאי טעה! דתניא</strong> <small>[ש</small>כן <small>שנויה</small> ברייתא<small>]:</small> <strong>לא יאמר חכם "אילו היה לח</strong> — <strong>היה ודאי טמא",</strong>
 <strong>אלא</strong> כך <strong>אמר</strong> רבי: כלל הוא זה ש<strong>אין לו לדיין אלא מה שעיניו רואות,</strong> ולכן <strong>מעיקרא אחזקיה</strong> <small>[בתחילה החזיקו]</small> רבי את הדם הזה <strong>בטמא, כיון דחזא לצפרא דאשתני</strong> <small>[שראה בבוקר שהשתנה]</small> צבעו <strong>אמר (ליה</strong> <small>[לו]</small><strong>): ודאי טהור הוה</strong> <small>[היה]</small> אף בלילה <strong>ו</strong>אולם <strong>בלילה</strong> סברתי ש<strong>הוא</strong> טמא מפני ש<strong>לא אתחזי שפיר</strong> <small>[לא נראה יפה].</small> ואולם <strong>כיון דחזא דהדר אשתני</strong> <small>[שראה</small> לאחר המתנה קצרה <small>שחזר</small> הדם ו<small>השתנה],</small> <strong>אמר</strong> רבי: <strong>האי</strong> <small>[</small>דם <small>זה]</small> <strong>טמא הוא, ומפכח</strong> <small>[ומתבהר]</small> <strong>הוא דקא מפכח ואזיל</strong> <small>[שהוא הולך ומתבהר].</small>
 ועוד בדרכי ראיית הדם על ידי חכמים מסופר כי <strong>רבי בדיק</strong> <small>[היה בודק]</small> מראה דמים <strong>לאור הנר.</strong> <strong>ר'</strong> <strong>ישמעאל בר' יוסף בדיק</strong> <small>[היה בודק]</small> <strong>ביום המעונן ביני עמודי</strong> <small>[בין עמודי</small> בית המדרש<small>].</small> <strong>אמר רב אמי בר שמואל: וכולן אין בודקין אותן אלא בין חמה לצל.</strong> <strong>רב נחמן אמר</strong> בשם <strong>רבה בר אבוה:</strong> עומד הבודק <strong>ב</strong>מקום בו מאיר אור ה<strong>חמה, ובצל ידו,</strong> שמסוכך בידו על הדם הנבדק, ומטיל עליו צל, שכך נראה הדבר ביותר.
 <big>ב</big> <strong>ו</strong>עוד שנינו במשנתנו בין המראות הטמאים: <strong>כ</strong>יין ה<strong>מזוג</strong> שהוא נמזג מ<strong>שני חלקים</strong> מים וחלק אחד יין, מן היין השרוני. ובענין זה <strong>תנא</strong> <small>[שנה]</small> החכם:
## דף כא.
 יין המזוג <strong>השרוני</strong> לענין בדיקת דמים <strong>נידון כ</strong>יין ה<strong>כרמלי</strong> ה<strong>חי, ולא</strong> ה<strong>מזוג,</strong> ה<strong>חדש</strong> — <strong>ולא</strong> ה<strong>ישן.</strong>
 ועוד בענין זה <strong>אמר רב יצחק בר אבודימי: וכולן,</strong> כל מראה הדמים הנראים כיין המזוג, <strong>אין בודקין אותן אלא בכוס טבריא פשוט.</strong> ובהסבר הדבר <strong>מאי טעמא</strong> <small>[מה הטעם]?</small> <strong>אמר אביי:</strong> כוס רגילה <strong>של כל העולם כולו,</strong> עשויה באופן כזה שהכוס ה<strong>מחזיק</strong> (הנועד להכיל) <strong>לוג</strong> יין בתוכו — <strong>עושין אותו מ</strong>כמות חומר שמשקלה <strong>מנה</strong> (מאה), ואילו הכוס שנועדה להכיל בתוכה <strong>שני לוגין</strong> — <strong>עושין אותו ממאתים.</strong> ולעומת זאת, <strong>כוס טבריא פשוט, אפילו מחזיק שני לוגין</strong> — <strong>עושין אותו ממנה.</strong> <strong>ו</strong>משום כך, <strong>איידי דקליש</strong> <small>[כיון שקלוש]</small> החומר ממנו נעשית הכוס — שקופה היא יותר ולכך <strong>ידיע ביה</strong> <small>[נודע,</small> ניכר <small>בו]</small> מידת האדמומית שבמראה היין שבתוכו <strong>טפי</strong> <small>[יותר],</small> ולכן רק בו יש לבדוק.
 
 <big>א משנה</big> האשה המעוברת <strong>המפלת חתיכה</strong> של בשר ללא צורה מוגדרת, מה דינה? <strong>אם יש עמה</strong> עם החתיכה הזו <strong>דם</strong> — הרי האשה <strong>טמאה</strong> טומאת נדה, <strong>ואם לאו</strong> <small>[לא]</small> — הריהי <strong>טהורה,</strong> שאינה נדה ואינה נחשבת כיולדת בשל הפלת חתיכה זו. <strong>ר' יהודה אומר: בין כך</strong> (שיש עם החתיכה דם), <strong>ובין כך</strong> (שאין עמה דם) — הרי האשה <strong>טמאה</strong> טומאת נדה, שבודאי היה עמה דם ואבד.
 <strong>המפלת</strong> דבר שצורתו <strong>כמין קליפה,</strong> או <strong>כמין שערה,</strong> או <strong>כמין עפר,</strong> או <strong>כמין יבחושין</strong> (ממיני היתושים), והיה מראיהם של כל אלו <strong>אדומים,</strong> מה דינה? <strong>תטיל</strong> אותם <strong>למים, אם נמוחו</strong> (נתמסמסו) — דם הוא זה, והריהי <strong>טמאה</strong> טומאת נדה, <strong>ואם לאו</strong> <small>[לא]</small> — <strong>טהורה.</strong>
 ועוד, <strong>המפלת</strong> חתיכה שצורתה <strong>כמין דגים,</strong> או כ<strong>חגבים,</strong> או כ<strong>שקצים ורמשים,</strong> מה דינה? <strong>אם יש עמהם דם</strong> — <strong>טמאה, ואם לאו</strong> <small>[לא]</small> — <strong>טהורה.</strong>
 <strong>המפלת</strong> דבר שצורתו כ<strong>מין בהמה</strong> או כמין <strong>חיה ו</strong>כן כמין <strong>עוף, בין</strong> אלו בעלי חיים <strong>טמאין בין טהורין, אם</strong> יש בו סימני <strong>זכר</strong> — הרי זו טמאה ו<strong>תשב</strong> עליו ימי טומאה וימי טהרה, כדין <strong>ל</strong>יולדת <strong>זכר, ואם</strong> יש בחתיכה זו סימני <strong>נקבה</strong> — הרי זו טמאה, ו<strong>תשב</strong> ימי טומאה וימי טהרה, כדינים הנוהגים <strong>ל</strong>יולדת <strong>נקבה.</strong>
 <strong>ואם אין ידוע</strong> מינו של הולד שהפילה — הרי זו טמאה ו<strong>תשב לזכר ולנקבה,</strong> שנוהגת לחומרה כיולדת זכר וכיולדת נקבה, והרי היא איפוא טמאה שבועיים (כיולדת נקבה), ונוהגת ימי טהרה שלושים ושלושה ימים בלבד (כיולדת זכר), אלה <strong>דברי ר'</strong> <strong>מאיר, וחכמים אומרים: כל שאין בו מצורת אדם</strong> — <strong>אינו</strong> נחשב <strong>ולד</strong> לענין טומאת לידה.
 <big>ב גמרא</big> שנינו במשנתנו שאשה המפלת חתיכה שאין עמה דם, חכמים מטמאים אותה ור' יהודה מטהר. ובהסבר מחלוקתם <strong>אמר רב יהודה, אמר שמואל: לא טימא ר'</strong> <strong>יהודה</strong> במפלת חתיכה שאין עמה דם משום טומאת לידה, <strong>אלא</strong> משום שנחשבת החתיכה עצמה לדם, ודין זה הוא רק <strong>בחתיכה</strong> שהמראה שלה הוא כמראה <strong>של ארבעת מיני דמים</strong> טמאים, <strong>אבל</strong> המפלת חתיכה שהמראה שלה כ<strong>של שאר מיני דמים</strong> — אף ר' יהודה מודה שהריהי <strong>טהורה.</strong>
 <strong>ו</strong>אילו <strong>ר' יוחנן אמר</strong> שיש להעמיד את מחלוקת ר' יהודה וחכמים באופן אחר: המפלת חתיכה שאין עמה דם, שהמראה שלה הוא כמראה <strong>של ארבעת מיני דמים</strong> — לא נחלקו בדבר, ול<strong>דברי הכל,</strong> ואף לשיטת חכמים, הריהי <strong>טמאה.</strong> וכן במקרה שהמראה של החתיכה הוא כמראה <strong>של שאר מיני דמים</strong> — לא נחלקו בדבר, ול<strong>דברי הכל,</strong> ואף לדברי ר' יהודה, הריהי <strong>טהורה.</strong>
 <strong>לא נחלקו אלא</strong> במקרה <strong>ש</strong>האשה <strong>הפילה</strong> חתיכת בשר שאין עמה צורה, <strong>ו</strong>היא עצמה <strong>אינה יודעת מה הפילה,</strong> שאין החתיכה לפנינו, וכגון שאבדה. ובכך נחלקו: ש<strong>ר' יהודה סבר</strong> <small>[סבור]:</small> <strong>זיל בתר</strong> <small>[לך אחר]</small> <strong>רוב חתיכות, ורוב חתיכות של (מיני) ארבעת מיני דמים הויין</strong> <small>[הינן].</small> <strong>ורבנן סברי</strong> <small>[וחכמים סבורים]:</small> <strong>לא אמרינן</strong> <small>[אין אנו אומרים]</small> <strong>רוב חתיכות של ארבעת מיני דמים.</strong>
 <strong>ושואלים על דרכי ההסבר הללו של שמואל ושל ר' יוחנן:</strong> <strong>איני</strong> <small>[האמנם כך]</small> הוא? <strong>והא כי אתא</strong> <small>[והרי כאשר בא]</small> <strong>רב הושעיא מנהרדעא, אתא ואייתי מתניתא בידיה</strong> <small>[בא והביא ברייתא בידו]</small> שלדברי חכמים בה שנינו: האשה <strong>המפלת חתיכה אדומה,</strong> או <strong>שחורה,</strong> או <strong>ירוקה, ו</strong>כן חתיכה <strong>לבנה, אם יש עמה דם</strong> — הריהי <strong>טמאה, ואם לאו</strong> <small>[לא]</small> — הריהי <strong>טהורה.</strong> ואילו <strong>ר' יהודה אומר</strong> כי <strong>בין כך</strong> (שיש עימה דם) <strong>ובין כך</strong> (שאין עימה דם) — הריהי <strong>טמאה.</strong> ומכאן <strong>קשיא</strong> <small>[קשה]</small> <strong>ל</strong>דרך הסברו של <strong>שמואל בחדא</strong> <small>[ב</small>קושיה <small>אחת],</small> <strong>ול</strong>דרך הסברו של <strong>ר' יוחנן</strong> יש <strong>ב</strong>דברי ברייתא זו <strong>תרתי</strong> <small>[שתי</small> קושיות<small>],</small> ומפרטים: קשה
 <strong>ל</strong>הסברו של <strong>שמואל בחדא</strong> <small>[באחת]</small> — שכן <strong>אמר שמואל</strong> כי <strong>לא טימא ר'</strong> <strong>יהודה אלא בחתיכה של ארבעת מיני דמים</strong> בלבד, ולא בחתיכה ירוקה או לבנה, <strong>והא קתני</strong> <small>[והרי שונה</small> התנא בברייתא<small>]</small> אף חתיכה <strong>ירוקה ולבנה,</strong> שהיא טהורה לדעת חכמים, <strong>ופליג</strong> <small>[וחלק]</small> עליהם <strong>ר' יהודה!</strong>
 <strong>וכי תימא</strong> <small>[ואם תאמר]</small> בדחיית קושיה זו, ש<strong>כי פליג</strong> <small>[כאשר חלק]</small> <strong>ר' יהודה</strong> על חכמים, אין זה אלא בחתיכה <strong>אדומה ושחורה</strong> בלבד, <strong>ו</strong>אילו בחתיכה <strong>ירוקה ולבנה לא</strong> חלק ר' יהודה, שאף הוא מסכים שהן טהורות — אין לומר כן, שהרי <strong>אלא</strong> מעתה שאף ר' יהודה מודה בחתיכה <strong>ירוקה ולבנה,</strong> אם כן, <strong>למאן קתני לה</strong> <small>[ל</small>שיטת <small>מי שנה אותה]?</small>
 <strong>אילימא רבנן</strong> <small>[אם תאמר:</small> לשיטת <small>חכמים]</small> — <strong>השתא</strong> <small>[עכשיו]</small> הרי אף חתיכה <strong>אדומה ושחורה מטהרי רבנן</strong> <small>[מטהרים חכמים],</small> <strong>ירוקה ולבנה מיבעיא</strong> <small>[צריך</small> לומר<small>]</small> שלדעת חכמים היא טהורה? <strong>אלא</strong> האם <strong>לאו</strong> <small>[לא]</small> נשנו הדברים אלא <strong>ל</strong>השמיענו את שיטת <strong>ר' יהודה,</strong> שחכמים מטהרים, <strong>ו</strong>אילו ר' יהודה <strong>פליג</strong> <small>[חולק]</small> עליהם וסבור שטמאה. ושלא כהסברו של שמואל.
 <strong>ו</strong>מלבד קושיה זו על דרך הסברו של שמואל, שהריהי אף שאלה על דרך הסברו של ר' יוחנן, ישנה <strong>תו</strong> <small>[עוד]</small> קושיה מדברי הברייתא הזו <strong>ל</strong>דרך להסברו של <strong>ר' יוחנן</strong> ש<strong>אמר</strong> בדינה של חתיכה <strong>של ארבעת מיני דמים</strong> כי ל<strong>דברי הכל</strong> הריהי <strong>טמאה.</strong> וקשה על כך, שכן <strong>הא קתני</strong> <small>[הרי הוא,</small> התנא שבברייתא, <small>שונה]</small> חתיכה <strong>אדומה ו</strong>חתיכה <strong>שחורה,</strong> שהן בכלל ארבעה מיני דמים, <strong>ו</strong>בכל זאת <strong>פליגי רבנן</strong> <small>[חולקים חכמים]</small> על ר' יהודה המטמא, והריהם מטהרים!
 <strong>וכי תימא</strong> <small>[ואם תאמר]</small> ביישוב קושיה זו ש<strong>כי פליגי רבנן</strong> <small>[כאשר חולקים חכמים]</small> בברייתא על ר' יהודה — הרי זה רק בחתיכה <strong>ירוקה ו</strong>בחתיכה <strong>לבנה, אבל</strong> בחתיכה <strong>אדומה ו</strong>בחתיכה <strong>שחורה</strong> — <strong>לא</strong> חולקים חכמים בדבר, שאף הם סבורים שהריהן טמאות. <strong>אלא</strong> מעתה, <strong>אדומה ושחורה למאן קתני לה</strong> <small>[ל</small>שיטת <small>מי, הוא</small> התנא שבברייתא <small>שנה אותה]?</small>
 <strong>אילימא</strong> <small>[אם תאמר]</small> כי לשיטת <strong>ר' יהודה</strong> נשנו הדברים — אין לומר כן, שהרי <strong>השתא</strong> <small>[עכשיו]</small> סבור ר' יהודה כי חתיכה <strong>ירוקה ולבנה</strong> הריהי <strong>טמאה, אדומה ושחורה מיבעיא</strong> <small>[צריך]</small> ר' יהודה לומר שהיא טמאה? <strong>אלא לאו</strong> <small>[האם לא]</small> נשנו הדברים לשיטת <strong>רבנן</strong> <small>[חכמים],</small> <strong>ו</strong>להשמיענו כי <strong>פליגי</strong> <small>[חולקים]</small> חכמים בדבר זה על ר' יהודה, שהוא מטמא והם מטהרים. והרי זו איפוא קושיה נוספת על דרך הסברו של ר' יוחנן האומר שבחתיכות אלה הכל מודים שהן טמאות.
 <strong>אלא אמר רב נחמן בר יצחק</strong> הסבר אחר במחלוקת חכמים ור' יהודה: <strong>ב</strong>שאלה האם <strong>אפשר ל</strong>מצב זה שתהיה <strong>פתיחת הקבר</strong> (רחם) <strong>בלא</strong> יציאת <strong>דם קמיפלגי</strong> <small>[הם חולקים],</small> <strong>ובפלוגתא דהני תנאי</strong> <small>[ובמחלוקת של אלו התנאים],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>קשתה</strong> (היתה האשה מתקשה ללדת) <strong>שנים</strong> ימים בתוך אחד עשר ימי זיבה, <strong>ול</strong>יום ה<strong>שלישי הפילה, ואינה יודעת מה הפילה</strong> (אם נפל או רוח), ואם יצא ממנה דם כאשר הפילה —
## דף כא:
 <strong>הרי זו</strong> בכלל <strong>ספק לידה</strong> (שמא דינה כיולדת, כיון שהפילה נפל), ובכלל <strong>ספק זיבה</strong> (שמא אין היא יולדת, כיון שהפילה רוח, ואפשר שיצא ממנה דם). ולכך הריהי <strong>מביאה קרבן</strong> (ככל יולדת או זבה), <strong>ו</strong>אולם קרבן זה <strong>אינו נאכל</strong> מפני הספק שמא היא פטורה מהקרבן, ואין חטאת העוף (שדינה במליקה) מותרת באכילה אלא אם היה זה קרבן. שאלמלא כן הרי העוף נבילה. הרי שחכמים סבורים כי אפשר לפתיחת הקבר בלא יציאת דם.
  ואילו <strong>ר' יהושע אומר</strong> ש<strong>מביאה קרבן</strong> (אם משום שהיא יולדת אם משום שהיא זבה), <strong>ונאכל</strong> קרבן זה, כיון שברור לנו שיצא דם, <strong>שאי אפשר לפתיחת הקבר בלא</strong> שתהיה עם כך גם יציאת <strong>דם.</strong> ונמצאנו למדים כי מחלוקת תנאים ראשונים היא אם אפשר לפתיחת הקבר בלא יציאת דם, ובכך נחלקו אף חכמים ור' יהודה שבמשנתנו.
 <big>א</big> <strong>לישנא אחרינא</strong> <small>[לשון אחרת]</small> של מהלך הדברים בסוגיה לעיל, <strong>אמרי לה</strong> <small>[אומרים אותה,</small> את הסוגיה הזו<small>]. בהסבר מחלוקתם של חכמים ור' יהודה במשנתנו</small> <strong>אמר רב יהודה, אמר שמואל: לא טימא ר'</strong> <strong>יהודה</strong> את האשה המפלת חתיכה שאין עמה דם משום טומאת לידה, <strong>אלא</strong> משום שנחשבת החתיכה עצמה לדם, ורק <strong>בחתיכה</strong> שהמראה שלה הוא כמראה <strong>של ארבעה מיני דמים</strong> טמאים, <strong>אבל</strong> המפלת חתיכה שהמראה שלה כ<strong>של שאר מיני דמים</strong> — <strong>טהורה.</strong>
 ושואלים על הסבר זה: <strong>איני</strong> <small>[האמנם כך]</small> הוא? <strong>והא כי אתא</strong> <small>[והרי כאשר בא]</small> <strong>רב הושעיא מנהרדעא, אתא ואייתי מתניתא בידיה</strong> <small>[בא והביא ברייתא בידו]</small> שבה שנינו: האשה <strong>המפלת חתיכה אדומה, ושחורה, ירוקה, ולבנה, אם יש עמה דם</strong> — הריהי <strong>טמאה, ואם לאו</strong> <small>[לא]</small> — הריהי <strong>טהורה.</strong> אלו דברי חכמים, ואילו <strong>ר' יהודה אומר</strong> כי <strong>בין כך</strong> (שיש דם עם החתיכה) <strong>ובין כך</strong> (שאין דם עם החתיכה) — הריהי <strong>טמאה.</strong>
 <strong>קתני</strong> <small>[והרי שונה הוא,</small> התנא בברייתא<small>]</small> מלבד חתיכה שהיא <strong>אדומה ו</strong>חתיכה שהיא <strong>שחורה</strong> אף חתיכה שהיא <strong>ירוקה ו</strong>חתיכה שהיא <strong>לבנה,</strong> שכל אלה הן טהורות לדעת חכמים, <strong>ופליג</strong> <small>[וחלק]</small> עליהם <strong>ר' יהודה!</strong>
 <strong>וכי תימא</strong> <small>[ואם תאמר]</small> בדחיית קושיה זו, ש<strong>כי פליג</strong> <small>[כאשר חלק]</small> <strong>ר' יהודה</strong> על חכמים, אין זה אלא בדינה של חתיכה <strong>אדומה ושחורה</strong> בלבד, <strong>אבל</strong> בחתיכה <strong>ירוקה ולבנה לא</strong> חלק ר' יהודה, שאף הוא סבור באלה שהן טהורות — אין לומר כן, שהרי <strong>אלא</strong> מעתה שאף ר' יהודה מודה בחתיכה <strong>ירוקה ולבנה,</strong> אם כן, <strong>מאן קתני לה</strong> <small>[</small>כשיטת <small>מי שנה אותה]?</small>
 <strong>אילימא לרבנן</strong> <small>[אם תאמר: ל</small>שיטת <small>חכמים]</small> — <strong>השתא</strong> <small>[עכשיו]</small> הרי אף חתיכה <strong>אדומה ושחורה קא מטהרי רבנן</strong> <small>[מטהרים חכמים],</small> <strong>ירוקה ולבנה מיבעיא</strong> <small>[צריך</small> לומר<small>]</small> שלדעתם היא טהורה? <strong>אלא</strong> האם <strong>לאו</strong> <small>[לא]</small> נשנו הדברים אלא <strong>ל</strong>שיטת <strong>ר' יהודה,</strong> שחכמים אמנם מטהרים חתיכה ירוקה ולבנה, <strong>ו</strong>אילו ר' יהודה <strong>פליג</strong> <small>[חולק]!</small> עליהם וסבור שהריהי טמאה. ושלא כשמואל.
 <strong>אלא אמר רב יהודה</strong> הסבר אחר: מחלוקת חכמים ור' יהודה היא <strong>ב</strong>שאלה האם <strong>אפשר לפתיחת הקבר</strong> (רחם) שתהיה <strong>בלא</strong> יציאת <strong>דם קמיפלגי</strong> <small>[הם חולקים],</small> <strong>ובפלוגתא דהני תנאי</strong> <small>[ובמחלוקת של אלו התנאים],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>קשתה</strong> (היתה מתקשה ללדת) <strong>שנים</strong> ימים בתוך אחד עשר ימי זיבה, <strong>ול</strong>יום ה<strong>שלישי הפילה, ואינה יודעת מה הפילה</strong> (אם נפל או רוח) — <strong>הרי זו ספק לידה ספק זיבה, מביאה קרבן ואינו נאכל.</strong>
 <strong>ר'</strong> <strong>יהושע אומר: מביאה קרבן ונאכל, לפי שאי אפשר לפתיחת הקבר בלא דם.</strong>
 <big>ב</big> שנינו במשנתנו שהאשה המפלת חתיכה שאין בה צורת ולד, אם נמצא בה דם הריהי טמאה, ואם לא נמצא בה דם הריהי טהורה. ומביאים עוד מה ש<strong>תנו רבנן</strong> <small>[שנו חכמים]</small> בענין זה: <strong>המפלת חתיכה, סומכוס אומר משום</strong> (בשם) ר' מאיר, וכן היה ר' <strong>שמעון בן מנסיא אומר כדבריו:</strong> החכם הבודק חתיכה זו הריהי <strong>קורעה</strong> (חותכה) ובודק את תוכה: <strong>אם יש דם בתוכה</strong> — הריהי <strong>טמאה, ואם לאו</strong> <small>[לא]</small> נמצא דם בתוכה — הריהי <strong>טהורה.</strong>
 ומשווים הלכה זו שבברייתא לדברי במשנתנו: הלכה זו הריהי <strong>כ</strong>דברי <strong>רבנן</strong> <small>[חכמים</small> שבמשנתנו<small>],</small> <strong>ו</strong>עוד <strong>עדיפא מדרבנן</strong> <small>[עדיפה</small> היא <small>מ</small>הלכה זו שאמרו חכמים]. ומפרטים: הלכה זו הריהי <strong>כ</strong>דברי <strong>רבנן</strong> <small>[חכמים</small> שבמשנתנו<small>],</small> שלא כדברי ר' יהודה — <strong>דאמרי</strong> <small>[ש</small>כן <small>אומרים,</small> סבורים<small>]</small> הם כי <strong>אפשר לפתיחת הקבר בלא דם,</strong> ולכך אם נמצא בחתיכה דם נטמאת בכך האשה. <strong>ו</strong>עוד <strong>עדיפא</strong> <small>[עדיפה]</small> הלכה זו שבברייתא <strong>מדרבנן</strong> <small>[מ</small>הלכה זו שאמרו חכמים] — <strong>דאינהו סברי</strong> <small>[ש</small>כן <small>הם,</small> חכמים שבמשנתנו <small>סבורים]</small> כי דווקא אם נמצא הדם <strong>עמה,</strong> עם החתיכה ומחוצה לה — <strong>אין</strong> <small>[כן]</small> נטמאת האשה. ואולם אם לא נמצא הדם אלא <strong>בתוכה</strong> בלבד — <strong>לא</strong> נטמאת בכך האשה. <strong>ו</strong>אילו <strong>סומכוס</strong> ושאר התנאים שבברייתא <strong>סבר</strong> <small>[סבור]</small> כי <strong>אפילו</strong> אם נמצא הדם <strong>בתוכה</strong> הריהי טמאה.
 <strong>ו</strong>עוד <strong>תניא אידך</strong> <small>[שנויה</small> ברייתא <small>אחרת]</small> בדינה של האשה <strong>המפלת חתיכה</strong> שאין בה צורת ולד, ש<strong>ר' אחא אומר: קורעה</strong> ובודק את פנים החתיכה, <strong>אם תוכה מאדים,</strong> אף שלא נמצא בתוכה דם — הריהי <strong>טמאה, ואם לאו</strong> <small>[לא]</small> היה צבעו של תוכה אדום — הריהי <strong>טהורה.</strong>
 ומשווים הלכה זו לדברי סומכוס שבברייתא הקודמת: הלכה זו <strong>כ</strong>דברי <strong>סומכוס,</strong> שנדרשים אנו לבדיקה של פנים החתיכה. <strong>ו</strong>אולם הריהי <strong>עדיפא</strong> <small>[עדיפה]</small> <strong>מ</strong>הלכה זו שאמר <strong>סומכוס,</strong> שכן לדעת ברייתא זו, אפילו אם נמצא רק מראה אדום בחתיכה, נטמאת בכך האשה.
 <strong>ו</strong>מביאים עוד מדברי חכמים בענין זה, <strong>תניא אידך</strong> <small>[שנויה</small> ברייתא <small>אחרת]</small> בדינה של האשה <strong>המפלת חתיכה, ר'</strong> <strong>בנימין אומר: קורעה</strong> ובודק את תוך החתיכה: <strong>אם יש בה עצם</strong> בתוכה — הרי זה מורה שוולד הפילה, ולכך <strong>אמו טמאה לידה.</strong> <strong>אמר רב חסדא</strong> בהסבר דברי ר' בנימין אלה: <strong>ובחתיכה לבנה</strong> נאמרו הדברים, שהימצאותו של עצם בתוכה הריהי מוכיחה שוולד הפילה. <strong>וכן כי אתא זוגא</strong> <small>[כאשר בא זוג</small> תלמידי חכמים<small>]</small> <strong>מן חדייב, אתא ואייתי מתניתא בידיה</strong> <small>[בא והביא משנה בידו]</small> כי <strong>המפלת חתיכה לבנה</strong> — <strong>קורעה, אם יש בה עצם</strong> — <strong>אמו טמאה לידה.</strong>
 ומביאים עוד מדברי חכמים בענין זה, <strong>אמר ר'</strong> <strong>יוחנן משום (בשם)</strong> <strong>ר' שמעון בן יוחי:</strong> האשה <strong>המפלת חתיכה</strong> שאין בה צורה — <strong>קורעה,</strong> ובודק את תוכה, <strong>אם יש בה דם אגור</strong> (כנוס) — הריהי <strong>טמאה, ואם לאו</strong> <small>[לא]</small> — הריהי <strong>טהורה.</strong> ומשווים את דברי ר' שמעון בן יוחאי לדברי התנאים שהובאו למעלה: הרי זה <strong>כ</strong>דעת <strong>סומכוס</strong> לענין הבדיקה, שיכולה אשה להיטמא גם במציאת דם בתוך החתיכה. <strong>ו</strong>אולם הלכה זו של ר' שמעון בן יוחאי הריהי <strong>קילא מכולהו</strong> <small>[קלה מכולם,</small> מכל דברי החכמים שהובאו למעלה<small>],</small> שלדעת ר' שמעון בן יוחאי אין היא נטמאת אלא אם נמצא דם כנוס בתוך החתיכה, ואילו לדעת החכמים הריהי נטמאת אף אם לא נמצא בתוכה דם כנוס.
 <big>ג</big> ובבירור דברי ר' יוחנן בשם ר' שמעון בן יוחאי מביאים מה ש<strong>בעא מיניה</strong> <small>[שאל ממנו]</small> <strong>ר' ירמיה מר' זירא:</strong> האשה <strong>הרואה דם</strong> שיצא מבית הרחם, <strong>ב</strong>אמצעות <strong>שפופרת,</strong> שהכניסה קנה חלול באותו המקום, ונמצא בתוכו דם, <strong>מהו</strong> דינה להיטמא בדם זה. וצדדי השאלה: מה שנאמר "ואשה כי תהיה זבה דם יהיה זובה בבשרה שבעת ימים תהיה בנדתה..." (ויקרא טו, יט), האם <strong>"בבשרה"</strong> ש<strong>אמר רחמנא</strong> <small>[הכתוב]</small> לשון מיעוט היא ולהורות שהיא נטמאת רק בדם שעבר דרך בשרה, <strong>ולא ב</strong>דם שעבר דרך <strong>שפופרת.</strong> <strong>או דלמא</strong> <small>[שמא],</small> <strong>האי</strong> <small>[זה]</small> הכתוב <strong>"בבשרה" מיבעי ליה</strong> <small>[נצרך לו]</small> ללמדנו הלכה אחרת: <strong>שמטמאה</strong> האשה בראיית דם שנמצא <strong>מבפנים</strong> (בתוך גופה) <strong>כ</strong>דם הנמצא <strong>בחוץ</strong> לגופה. שכיון שיצא הדם מהמקור אל הפרוזדור, גם כשלא יצא הדם לחוץ הריהי טמאה?
 <strong>אמר ליה</strong> <small>[לו]</small> ר' זירא לר' ירמיה: <strong>"בבשרה" אמר רחמנא</strong> <small>[הכתוב]</small> — להורות שנטמאת רק אם ראתה דם שעבר דרך בשרה, <strong>ולא בשפופרת.</strong> והוכחה לדבר, שכך יש לדרוש את הכתוב הזה: <strong>דאי</strong> <small>[שאם]</small> תאמר כי הכתוב <strong>"בבשרה" מבעי ליה</strong> <small>[נצרך לו]</small> ללמדנו רק לענין <strong>שמטמאה מבפנים כבחוץ</strong> — <strong>אם כן נימא קרא</strong> <small>[יאמר הכתוב]</small> <strong>"בבשר", מאי</strong> <small>[מה]</small> בא ללמדנו הכתוב <strong>"בבשרה"? שמע מינה תרתי</strong> <small>[למד מכאן שתי</small> דרשות<small>].</small>
 ושואלים: <strong>והא</strong> <small>[והרי]</small> <strong>אמר ר'</strong> <strong>יוחנן משום</strong> (בשם) <strong>ר' שמעון בן יוחי</strong> בדינה של האשה <strong>המפלת חתיכה</strong> שאין בה צורת ולד, ש<strong>קורעה</strong> ובודק: <strong>אם יש בה דם אגור</strong> — הריהי <strong>טמאה, ואם לאו</strong> <small>[לא]</small> — <strong>טהורה.</strong> הרי שאף שלא נראה הדם אלא בתוך החתיכה הריהי נטמאת בכך. ומעתה, אף הרואה דם דרך שפופרת תיטמא בכך!
  ודוחים:  <strong>הכי השתא</strong> <small>[כך עכשיו,</small> איך אתה משוה<small>],</small> <strong>התם</strong> <small>[שם,</small> בדם הנמצא בחתיכה<small>]</small> — הריהי נטמאת בו, משום שכך הוא <strong>דרכה של אשה לראות דם בחתיכה,</strong> והרי זה בכלל "בבשרה". מה שאין כן <strong>הכא</strong> <small>[כאן,</small> בדם הנמצא בשפופרת<small>]</small> — אין היא נטמאת בו, שהרי <strong>אין דרכה של אשה לראות דם בשפופרת.</strong>
 ומציעים: <strong>לימא</strong> <small>[האם לומר]</small> כי דינו של הדם הנמצא ב<strong>שפופרת,</strong> מחלוקת <strong>תנאי</strong> <small>[תנאים]</small> <strong>היא.</strong> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>המפלת חתיכה, אף על פי ש</strong>החתיכה עצמה <strong>מלאה</strong> בתוכה <strong>דם, אם יש עמה</strong> מבחוץ <strong>דם</strong> — הריהי <strong>טמאה, ואם לאו</strong> <small>[לא]</small> — הריהי <strong>טהורה.</strong> <strong>ר'</strong> <strong>אליעזר אומר:</strong> בא הכתוב "<strong>בבשרה",</strong> ובלשון מיעוט, להורות כי דווקא באופן זה היא נטמאת, <strong>ו</strong>אולם היא <strong>לא</strong> נטמאת בדם הנמצא <strong>בשפיר</strong> (מעטפת העור בה נתון העובר במעי אמו), <strong>ולא</strong> בדם הנמצא <strong>בחתיכה.</strong>
 ולפני שהובאו המשך דברי הברייתא הזו, מבררים: מה הוסיף <strong>ר' אליעזר</strong> על דברי החכם שקדם לו, שהרי מה שאמר <strong>היינו</strong> <small>[זהו]</small> מה שאמר <strong>תנא קמא</strong> <small>[התנא הראשון],</small> שאף הוא לא טימא מחמת דם הנמצא בחתיכה! ומכאן שיש לתקן את לשון דברי ר' אליעזר, שכך <strong>אימא</strong> <small>[אמור]</small> בברייתא: כך היא ההלכה לדעת התנא הראשון, <strong>ש</strong>הרי <strong>ר' אליעזר אומר</strong> כשהכתוב <strong>"בבשרה"</strong> בא למעט: <strong>ולא בשפיר ולא בחתיכה,</strong> שאין הדם הנמצא בהם מטמא. 
 ומביאים את המשך הברייתא, <strong>וחכמים אומרים:</strong> המפלת חתיכה מלאה דם <strong>אין זה דם נדה אלא דם חתיכה.</strong> ושואלים: מה חידשו חכמים? והרי <strong>תנא קמא נמי טהורי מטהר</strong> <small>[התנא הראשון גם כן מטהר]</small> את הדם שבחתיכה! <strong>אלא דפלי פלויי איכא בינייהו</strong> [במקרה שהחתיכה <small>מבוקעת יש ביניהם]</small> הבדל,
 <strong>תנא קמא סבר</strong> <small>[התנא הראשון סבור]</small> שיש לדייק מלשון הכתוב "דם <strong>בבשרה"</strong> מטמא — <strong>ולא</strong> דם כשהוא <strong>ב</strong>תוך <strong>שפיר ולא</strong> דם <strong>בחתיכה. ו</strong>לשיטתו <strong>הוא הדין ל</strong>דם הנמצא ב<strong>שפופרת</strong> שאין הוא מטמא. <strong>ו</strong>אולם <strong>הני מילי</strong> <small>[אלה הדברים]</small> אמורים רק <strong>היכא דשיעא</strong> <small>[היכן ש</small>החתיכה היא <small>חלקה]</small>, והדם אשר בתוכה לא נגע ברחם. <strong>אבל</strong> כאשר החתיכה היא <strong>פלי פלויי</strong> <small>[מבוקעת]</small> — הריהי <strong>טמאה.</strong> ו<strong>מאי טעמיה</strong> <small>[מה הטעם]</small> שנטמאת בחתיכה שכזו? <strong>"בבשרה" קרינא ביה</strong> <small>[קוראים אנו בה]</small>. 
 <strong>ואתו רבנן למימר</strong> <small>[ובאו חכמים לומר]</small> כחולקים על דברים אלה, ש<strong>אף על גב דפלי פלויי</strong> <small>[אף על פי ש</small>החתיכה <small>מבוקעת]</small> — הריהי טהורה, וטעם הדבר: ש<strong>אין זה דם נדה אלא דם חתיכה.</strong> ומכאן נסיק: <strong>הא</strong> <small>[הרי]</small> לדעת חכמים, כל שהוא <strong>דם נדה ודאי,</strong> הריהו <strong>טמא, ואפילו</strong> זה הנמצא <strong>בשפופרת נמי</strong> <small>[גם כן]</small> טמא. הרי איפוא שנחלקו תנאים בדם הנמצא בשפופרת.
 <strong>אמר אביי</strong> בדחיית הצעה זו: בדם הנמצא <strong>בשפופרת</strong> — <strong>כולי עלמא</strong> <small>[כל</small> הדעות<small>]</small> <strong>לא פליגי</strong> <small>[אינן חלוקות]</small> ש<strong>טהורה</strong> היא.
## דף כב.
 אכן <strong>כי פליגי</strong> <small>[כאשר חולקים</small> התנא הראשון בשיטת ר' אליעזר וחכמים<small>]</small> — הרי זה <strong>בחתיכה,</strong> כשהיא מבוקעת. ש<strong>מר</strong> <small>[חכם זה,</small> התנא הראשון, וכר' אליעזר<small>]</small> <strong>סבר</strong> כי <strong>דרכה של אשה לראות דם בחתיכה,</strong> ולכן דם הנראה בבקעים שבחתיכה הריהו דם טמא, והרי זה בכלל הכתוב "בבשרה" (ויקרא טו, יט). <strong>ו</strong>אילו <strong>מר</strong> <small>[חכם זה,</small> חכמים<small>]</small> <strong>סבר</strong> כי <strong>אין דרכה של אשה לראות דם בחתיכה,</strong> והדם הנראה בבקעים שבחתיכה אינו דם נדה.
 <strong>רבא אמר</strong> הצעה אחרת בהסבר מחלוקתם של התנא הראשון וחכמים: <strong>דכולי עלמא</strong> <small>[לדעת הכל]</small> <strong>אין דרכה של אשה לראות דם בחתיכה,</strong> ולכן אין הדם הנראה בבקעים שבחתיכה דם נדה.
 <strong>ו</strong>אולם <strong>הכא</strong> <small>[כאן]</small> עוסקים <strong>באשה</strong> שהיא אמנם <strong>טהורה</strong> ואינה נדה, שאין זו נחשבת ראיה המטמאת. <strong>ו</strong>בשאלה האם ה<strong>מקור</strong> (בית הרחם), <strong>מקומו טמא</strong> כשלעצמו, וטיפת הדם הנמצאת על החתיכה שנגעה במקור נטמאה ומטמאה את האשה (בטומאת ערב), <strong>קמיפלגי</strong> <small>[הם חלוקים].</small> ש<strong>ר' אליעזר סבר</strong> כי אמנם ה<strong>אשה טהורה</strong> מטומאת נדה (שהרי אין זו נחשבת לראיית דם נדה), <strong>ו</strong>אולם ה<strong>דם טמא,</strong> ומטמא את האשה ואת הטהרות שנגעה בהן — <strong>דהא אתי</strong> <small>[שהרי בא]</small> הדם <strong>דרך</strong> ה<strong>מקור,</strong> ונטמא. <strong>ו</strong>אילו <strong>רבנן סברי</strong> <small>[חכמים סבורים]</small> כי ה<strong>אשה טהורה,</strong> שלא נטמאה כלל ואף לא טומאת ערב, <strong>ו</strong>כן אף ה<strong>מקור מקומו</strong> — <strong>טהור,</strong> ולא נטמאו טהרות שנגעה בהן.
 <big>א</big> ומביאים עוד בעיה דומה. <strong>בעא מיניה</strong> <small>[שאל ממנו]</small> <strong>רבה מרב הונא:</strong> איש <strong>הרואה קרי</strong> (שכבת זרע) שיצאה מגופו <strong>ב</strong>אמצעות <strong>קיסם</strong> (חתיכת עץ) שהושחלה אל תוך פי האמה, והוצא הזרע עליה, <strong>מהו</strong> דינו לענין טומאת קרי? וצדדי השאלה: האם כיון שבטומאת קרי <strong>"ממנו" אמר רחמנא</strong> <small>[המקרא]</small> ("איש אשר תצא ממנו שכבת זרע". ויקרא כב, ד) — להדגיש כי רק <strong>עד דנפיק</strong> <small>[שיצא]</small> <strong>מבשרו</strong> הריהו נטמא, <strong>ולא</strong> אם ראה <strong>בקיסם.</strong> <strong>או דלמא</strong> <small>[שמא]</small> נאמר כי <strong>האי</strong> <small>[זה]</small> הכתוב <strong>"ממנו"</strong> בא להורות שהריהו נטמא בכל אופן <strong>עד שתצא טומאתו</strong> ממנו ו<strong>לחוץ, ואפילו</strong> כשיצא <strong>בקיסם נמי</strong> <small>[גם כן]?</small>
 <strong>אמר ליה</strong> <small>[לו]</small> רב הונא: <strong>תיפוק ליה</strong> <small>[ייצא לו,</small> יילמד הדין<small>],</small> שהרי <strong>הוא</strong> (זרע) <strong>עצמו אינו מטמא</strong> בטומאת קרי <strong>אלא ב</strong>זמן שיש בו כשיעור של <strong>חתימת פי האמה,</strong> ואילו ביציאת זרע באמצעות קיסם, אין כדי שיעור זה, ואין הוא נטמא בכך.
  אמר לו רבה לרב הונא: <strong>למימרא</strong> <small>[האם יש לומר]</small> מכאן שאין טומאת קרי משום שראה האדם זרע שיצא ממנו, אלא משום ש<strong>נוגע הוי</strong> <small>[הינו]</small> הזרע בבשר האבר. ואם כן הוא, <strong>אלא מעתה</strong> — הרואה קרי <strong>אל יסתור</strong> (יבטל ימי ספירת שבעה נקיים, להצריך ספירה מחדש) <strong>בזיבה!</strong>
 ו<strong>אלמה תניא</strong> <small>[מדוע שנינו</small> בברייתא<small>]</small> על הכתוב בטומאת הזב <strong>"זאת תורת הזב ואשר תצא ממנו שכבת זרע</strong> לטמאה בה" (שם טו, לב) — השווה הכתוב את הזב ובעל הקרי, ללמדנו: <strong>מה</strong> ראיית <strong>זיבה</strong> בתוך ספירת שבעת ימי נקיים <strong>סותרת</strong> את מנין הימים הנקיים, ומצריכה ספירה נוספת — <strong>אף</strong> ראיית <strong>שכבת זרע</strong> (קרי) בתוך ספירת שבעת ימי נקיים של הזב <strong>נמי</strong> <small>[גם כן]</small> <strong>סותר?</strong>
 <strong>אמר ליה</strong> <small>[לו]</small> רב הונא לרבה בתשובה: אין להקשות מדין <strong>סתירה,</strong> שכן <strong>היינו טעמא</strong> <small>[זהו הטעם]</small> <strong>ש</strong>אף הרואה זרע <strong>סותר</strong> — <strong>לפי שאי אפשר לה</strong> לשכבת זרע היוצאת מן הזב <strong>בלא</strong> שיהיו בה <strong>צחצוחי</strong> (טיפות) <strong>זיבה.</strong>
 ומקשה רבה על כך: <strong>אלא מעתה</strong> לפי טעם זה, <strong>תסתור</strong> ראיית שכבת זרע בזב הסופר שבעה נקיים, את <strong>כל</strong> ימי ה<strong>שבעה,</strong> ולא רק את היום שבו נראתה שכבת הזרע! <strong>אלמה תניא</strong> <small>[מדוע שנינו</small> בברייתא<small>]</small> על הכתוב <strong>"זאת תורת הזב</strong> ואשר תצא ממנו שכבת זרע לטמאה בה" — <strong>מה זיבה סותרת, אף שכבת זרע סותר.</strong>
 <strong>אי</strong> <small>[או]</small> שמא נאמר: <strong>מה זיבה סותרת</strong> את <strong>כל שבעה</strong> הימים, וצריך להתחיל בספירה מחדש של שבעה נקיים, <strong>אף שכבת זרע נמי</strong> <small>[גם כן]</small> תהא <strong>סותר</strong> את <strong>כל</strong> ה<strong>שבעה,</strong> ולא רק אותו היום? לכך <strong>תלמוד לומר</strong> (מלמדנו הנאמר) <strong>"לטמאה בה"</strong> — <strong>אין לך בה</strong> (בסתירה שבראיית שכבת זרע) <strong>אלא מה שאמור בה</strong> (בטומאה שבראיית שכבת זרע), וכשם שטומאת שכבת זרע היא יום אחד בלבד, הריהי אף <strong>סותרת יום אחד</strong> בלבד?
 <strong>אמר ליה</strong> <small>[לו]</small> רב הונא בתשובה: <strong>גזירת הכתוב היא, זיבה גמורה</strong> ש<strong>לא ערבה</strong> (מעורבת) <strong>בה שכבת זרע</strong> — הריהי <strong>סותרת כל שבעה, צחצוחי זיבה</strong> ש<strong>ערבה</strong> (מעורבת) <strong>בה שכבת זרע</strong> — <strong>לא סותרת אלא יום אחד</strong> בלבד.
 <big>ב</big> ובענין דומה <strong>בעא מיניה</strong> <small>[שאל ממנו]</small> <strong>ר' יוסי בר' חנינא מר' אלעזר:</strong> אשה הרואה <strong>דם יבש מהו</strong> דינה, לענין נדה? וצדדי השאלה: האם כיון שבטומאת נדה "ואשה <strong>כי יזוב זב דמה</strong> ימים רבים" (ויקרא טו, כה), <strong>אמר רחמנא</strong> <small>[המקרא]</small> — והרי זה מורה כי אין היא נטמאת אלא <strong>עד דמידב דייב ליה</strong> <small>[ש</small>הדם <small>יזוב,</small> יזל, <small>לו],</small> שלכן כשהוא <strong>לח</strong> — <strong>אין</strong> <small>[כן]</small> מטמא, אבל כשהוא <strong>יבש</strong> — <strong>לא</strong> מטמא. <strong>או דלמא</strong> <small>[שמא]</small> יש לומר כי <strong>האי</strong> <small>[זה]</small> הכתוב <strong>"כי יזוב זב דמה"</strong> לא בדווקא אמר כן אלא רק כי <strong>אורחא דמילתא</strong> <small>[דרך הדבר]</small> <strong>היא</strong> שבאה ראיית האשה בדם הלח, <strong>ו</strong>אולם <strong>לעולם אפילו</strong> בדם ה<strong>יבש נמי</strong> <small>[גם כן]</small> נטמאת האשה?
 <strong>אמר ליה</strong> <small>[לו]</small> ר' אלעזר לר' יוסי בר' חנינא בתמיהה: הרי כבר <strong>תניתוה</strong> <small>[שנינו</small> בברייתא <small>אותה הלכה</small><small>]</small> שדנת בה, שכן שנינו כי <strong>דם הנדה ו</strong>כן <strong>בשר המת מטמאין</strong> בין שהם <strong>לחים ו</strong>בין שהם <strong>יבשים.</strong> <strong>אמר ליה</strong> <small>[לו]</small> ר' יוסי בר' חנינא לר' אלעזר בהסבר בעייתו: בדם שהיה בשעת יציאתו <strong>לח ו</strong>אחר כך <strong>נעשה יבש</strong> — <strong>לא קא מיבעיא</strong> <small>[נשאלה]</small> <strong>לי</strong> שאלתי, וברור שהוא טמא. <strong>כי מיבעיא</strong> <small>[כאשר נשאלה]</small> <strong>לי</strong> שאלתי — בדם שהריהו <strong>יבש מעיקרא</strong> <small>[מתחילה,</small> משעת יציאתו].
 אמר לו ר' אלעזר: אף <strong>הא, נמי תניתוה</strong> <small>[</small>בכגון זה גם כן שנינו אותה]. שכן שנינו במשנה שבתחילת פרקנו בדינה של האשה <strong>המפלת כמין קליפה, כמין שערה, כמין עפר, כמין יבחושין אדומין</strong> — <strong>תטיל למים,</strong>
## דף כב:
 <strong>אם</strong> הם <strong>נמוחו</strong> במים — אשה זו <strong>טמאה.</strong> הרי איפוא פתרון גם לשאלתך זו, שהרי אף שבתחילה היו הדמים הללו יבשים, אם נימוחו רק לאחר מכן, בהטלתם למים — מטמאים הם. ודנים בראיה זו, <strong>אי הכי</strong> <small>[אם כך]</small> הוא הדין, והדם היבש מתחילתו אף הוא מטמא, מעתה יהא הדין שגם <strong>בלא</strong> ש<strong>נמוחו</strong> הדמים הללו במים, <strong>נמי</strong> <small>[גם כן]</small> יטמאו, ומדוע נזקקים אנו לבדיקה זו? <strong>אמר רבה</strong> בתשובה: נזקקים אנו לבדיקה זו, ל<strong>כי</strong> <small>[כאשר]</small> <strong>לא נמוחו</strong> במים, שבכגון זה ודאי אינם דמים, אלא מין <strong>בריה בפני עצמה היא.</strong>
 ושואלים על הנאמר במשנה: <strong>ומי איכא כי האי גוונא</strong> <small>[והאם יש</small> בנמצא <small>כעין זה],</small> שתפיל אשה צורות שכאלה? ומשיבים: אכן <strong>אין</strong> <small>[כן],</small> יש שאשה מפלת צורות שכאלה. <strong>והתניא</strong> <small>[והרי שנויה</small> ברייתא<small>]</small> שעניינה בכעין זה, שכך <strong>אמר ר'</strong> <strong>אלעזר בר' צדוק: שני מעשים</strong> (מקרים שהתרחשו) <strong>העלה</strong> (הביא עמו לדיון לפני חכמים) <strong>אבא,</strong> ר' צדוק, <strong>מ</strong>היישוב <strong>טבעין</strong> שבו התרחשו המקרים <strong>ל</strong>מקום מושבם של חכמים ב<strong>יבנה:</strong>
 <strong>מעשה באשה</strong> אחת <strong>שהיתה מפלת כמין קליפות אדומות, ובאו</strong> אנשי המקום <strong>ושאלו את אבא</strong> אם נטמאת האשה בכך. <strong>ואבא שאל לחכמים, וחכמים שאלו לרופאים</strong> מה הסיבה שבגללה אשה זו מפילה כמין קליפות אדומות. <strong>ואמרו להם</strong> הרופאים לחכמים כי ל<strong>אשה זו מכה</strong> (פצע) <strong>יש לה בתוך מעיה, שממנה</strong> היא <strong>מפלת כמין קליפות</strong> אדומות. ופסקו חכמים כי <strong>תטיל</strong> אותן <strong>למים,</strong> ו<strong>אם</strong> יימצא ש<strong>נמוחו</strong> בהם — הריהי <strong>טמאה.</strong>
 <strong>ושוב</strong> אירע <strong>מעשה באשה</strong> אחת <strong>שהיתה מפלת כמין שערות אדומות, ובאה ושאלה את אבא</strong> מהו דינה, אם נטמאת היא בהן. <strong>ואבא שאל לחכמים, וחכמים</strong> שאלו <strong>לרופאים, ואמרו להם: שומא יש לה בתוך מעיה, שממנה</strong> היא <strong>מפלת כמין שערות אדומות.</strong> וקבעו בה חכמים כי <strong>תטיל</strong> אותן <strong>למים,</strong> ו<strong>אם</strong> יימצא ש<strong>נמוחו</strong> בהם — הריהי <strong>טמאה.</strong>
 <big>א</big> ומביאים עוד בענין בדיקת דברים שהפילה אשה וספק אם דם הם על ידי הטלתם במים, <strong>אמר ריש לקיש: ו</strong>אין נעשית בדיקה זו אלא <strong>ב</strong>מים <strong>פושרין</strong> בלבד. ומביאים ראיה לדבריו, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>תטיל למים, ובפושרין.</strong> <strong>רבן שמעון בן גמליאל אומר: ממעכתו</strong> לדבר הנבדק בלחץ האצבעות של היד האחת, כאשר הוא ניתן <strong>ב</strong>תוך <strong>רוק</strong> הנמצא <strong>על גבי הצפורן</strong> של כף היד השנית. ומבררים: <strong>מאי בינייהו</strong> <small>[מה,</small> איזה הבדל להלכה יש <small>ביניהם,</small> בין חכמים לבין רבן שמעון בן גמליאל<small>]?</small> <strong>אמר רבינא</strong> בתשובה: דינו של הדבר ה<strong>מעוך על ידי הדחק</strong> (בלחץ) <strong>איכא בינייהו</strong> <small>[יש ביניהם].</small> שלדעת חכמים רק אם נימוח מעצמו, הריהו נחשב לדם. ולא אם נימוח כתוצאה מלחיצה עליו. ואילו לדעת רבן שמעון בן גמליאל אף אם נימוח על ידי לחיצה, הריהו נחשב כדם.
 <big>ב</big> ודנים עוד בדיני הבדיקה בהטלה למים. <strong>התם תנן</strong> <small>[שם,</small> במסכתנו להלן נד,ב, <small>שנינו]</small> בדינם של השרץ והנבילה שיבשו, שאין הם מטמאים במצבם זה. ואולם אם שרו אותם במים, ושבה לחותם, כפי שהיתה מקודם, הריהם מטמאים מעתה. ו<strong>כמה</strong> זמן <strong>היא</strong> משך <strong>שרייתן</strong> של השרץ והנבילה שיבשו <strong>ב</strong>מים <strong>פושרין</strong> — <strong>מעת לעת.</strong> ומעתה יש לברר, <strong>הכא</strong> <small>[כאן],</small> לענין בדיקת הדם, <strong>מאי</strong> <small>[מה</small> הדין<small>]?</small> <strong>מי בעינא</strong> <small>[האם צריכים אנו]</small> אף בבדיקה זו להשרותו במים פושרים כדי <strong>מעת לעת, או לא?</strong>
 וצדדי הבעיה: מצד אחד יש לומר, כי דווקא ב<strong>שרץ ונבלה, דאקושי</strong> <small>[שמתקשים]</small> כשהם מתייבשים — <strong>בעינן</strong> <small>[צריכים אנו]</small> משך שהות במים כדי <strong>מעת לעת.</strong> <strong>אבל דם, דרכיך</strong> <small>[שרך]</small> הוא, ואין דרכו להתקשות אף כשהוא מתייבש — <strong>לא</strong> נצרכים אנו למשך זמן כה רב. ואם לא נימוח אף בפחות מעת לעת, יודעים אנו בו שאין הוא דם. <strong>או דלמא</strong> <small>[שמא]</small> יש לומר כי <strong>לא שנא</strong> <small>[לא שונה]</small> דינה של בדיקה זו מדינה של בדיקת השרץ והנבילה שהתייבשו, שאף בבדיקת הדם צריכים אנו להשרותו במים מעת לעת? ומסכמים: בעיה זו לא נפתרה, ו<strong>תיקו</strong> <small>[תעמוד]</small> במקומה.
 <big>ג</big> שנינו במשנתנו כי <strong>המפלת כמין דגים</strong> חגבים שקצים ורמשים, אם יש עמהם דם — הריהי טמאה, ואם לאו — הריהי טהורה. ונשנתה הלכה זו בסתם, וללא חולקים בדבר. ושואלים: <strong>וליפלוג נמי</strong> <small>[ויחלוק גם כן]</small> <strong>ר' יהודה</strong> על חכמים <strong>בהא</strong> <small>[בזה],</small> כדרך שחלק עליהם בראשית המשנה, בענין המפלת חתיכה, שלדעתו בין יש עימה דם ובין עימה דם הריהי טמאה!
 <strong>אמר ריש לקיש</strong> בתשובה: אמנם כן, אף הלכה זו <strong>במחלוקת</strong> חכמים ור' יהודה היא <strong>שנויה, ו</strong>הדעה המובאת במשנתנו דעת <strong>רבנן</strong> <small>[חכמים]</small> <strong>היא,</strong> ושלא כדעת ר' יהודה. <strong>ו</strong>אילו <strong>ר' יוחנן אמר: אפילו תימא</strong> <small>[תאמר]</small> כי הלכה זו הריהי אף כדעת <strong>ר' יהודה.</strong> ואולם יש לומר כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה התם</strong> <small>[שם,</small> בראשית משנתנו<small>],</small> שהאשה המפלת חתיכה טמאה, גם אם לא היה עם החתיכה דם, <strong>אלא</strong> דווקא <strong>גבי</strong> <small>[אצל]</small> <strong>חתיכה</strong> שהפילה האשה — <strong>דעביד</strong> <small>[ש</small>כן <small>עשוי]</small> ה<strong>דם דקריש והוי</strong> <small>[שיקרש ויהיה]</small> <strong>חתיכה, אבל</strong> שיקרש הדם ויהיה לצורה כעין <strong>בריה,</strong> כדמות דגים וחגבים וכיוצא באלה — <strong>לא הוי</strong> <small>[נהיה].</small>
 <strong>ו</strong>מבררים: <strong>להך לישנא</strong> <small>[לאותו לשון]</small> ש<strong>אמר ר'</strong> <strong>יוחנן</strong> בדף הקודם בהסבר מחלוקתם של חכמים ור' יהודה, ש<strong>ב</strong>שאלה האם <strong>אי אפשר לפתיחת הקבר בלא דם קמיפלגי</strong> <small>[הם חולקים],</small> שלדעת ר' יהודה כל פתיחת רחם כרוכה ביציאת דם, מעתה <strong>לפלוג נמי</strong> <small>[שיחלוק גם כן]</small> <strong>ר' יהודה בהא</strong> <small>[בזה,</small> במפלת כמין בריה<small>]!</small>
 ומשיבים: <strong>מאן דמתני הך לישנא</strong> <small>[מי ששונה לשון זו],</small> שאמר ר' יוחנן בהסבר מחלוקתם של ר' יהודה וחכמים בדין המפלת חתיכה, <strong>מתני הכי</strong> <small>[שונה כך]</small> בענייננו, בדין המפלת כמין בריה: <strong>ר' יוחנן וריש לקיש דאמרי תרוייהו</strong> <small>[שאומרים שניהם]</small> כי אין הנאמר במשנתנו דעת הכל, אלא <strong>במחלוקת</strong> היא <strong>שנויה, ו</strong>הנשנה במשנתנו כ<strong>רבנן היא.</strong>
 <big>ד</big> עוד שנינו במשנתנו כי <strong>המפלת כמין בהמה</strong> חיה ועוף, בין טמאים בין טהורים, אם זכר — תשב לזכר, ואם נקבה — תשב לנקבה, ואם אין ידוע — תשב לזכר ולנקבה. אלו דברי ר' מאיר.
  ודנים בדבריו, <strong>אמר רב יהודה, אמר שמואל: מאי טעמא</strong> <small>[מה הטעם]</small> של <strong>ר' מאיר,</strong> שהרי לא הפילה האשה כצורת אדם — <strong>הואיל ו</strong>בתורה במעשה הבריאה, <strong>נאמרה</strong> אף <strong>בו</strong> (בבעלי החיים) הלשון <strong>יצירה כ</strong>דרך שנאמרה בבריאת ה<strong>אדם</strong> ("ויצר ה' אלהים מן האדמה כל חית השדה ואת כל עוף השמים". בראשית ב, יט), וכיון שנאמרה גם בבריאת האדם ("וייצר ה' אלהים את האדם". שם ז), למדים גזירה שווה ללמד מזה לזה.
  ותוהים:  <strong>אלא מעתה,</strong> לטעם זה, אף <strong>המפלת דמות תנין, תהא אמו טמאה לידה, הואיל ונאמר</strong> אף <strong>בו</strong> בבריאת התנין, לשון שמשמעה <strong>יצירה כ</strong>דרך שנאמר בבריאת ה<strong>אדם, ש</strong>כן <strong>נאמר "ויברא אלהים את התנינם הגדולים"</strong> (שם א, כא)!
 <strong>אמרי</strong> <small>[אומרים]</small> בתשובה: <strong>דנין</strong> (למדים בגזירה שווה) דבר שנאמר בו לשון <strong>יצירה מ</strong>דבר שנאמר בו לשון <strong>יצירה, ואין דנין</strong> דבר שנאמר בו לשון <strong>בריאה מ</strong>דבר שנאמר בו לשון <strong>יצירה.</strong>
 ומקשים: <strong>מאי נפקא מינה</strong> <small>[מה יוצא מזה,</small> מה בכך<small>]?</small> <strong>הא תנא דבי</strong> <small>[הרי שנה</small> חכם <small>בית</small> המדרש<small>]</small> של <strong>ר' ישמעאל</strong> גזירה שווה בין הכתוב האמור בנגעי בתים <strong>"ושב הכהן"</strong> (ויקרא יד, לט) לכתוב <strong>"ובא הכהן"</strong> (שם מד) — ללמד: <strong>זו היא שיבה זו היא ביאה</strong> לענין גזירה שווה, שאף שנבדלות הן המלים בצורתן הריהן נדרשות לגזירה שווה. ומעתה, נדרוש כיוצא בזה גם במלים בריאה ויצירה!
 <strong>ועוד</strong> יש לשאול: <strong>נגמר</strong> <small>[נלמד]</small> גזירה שווה לענין המפלת תנין, מן הלשונות הזהות <strong>בריאה</strong> האמורה בבריאת התנין ("ויברא אלהים את התנינים הגדולים"), <strong>מבריאה</strong> האמורה בבריאת האדם, <strong>דכתיב</strong> <small>[ש</small>כן <small>נאמר]</small> <strong>"ויברא אלהים את האדם בצלמו"</strong> (בראשית א, כז)!
 <strong>אמרי</strong> <small>[אומרים]</small> בתשובה: אין למדים גזירה שווה זו, שכן הכתוב <strong>"ויברא"</strong> האמור בבריאת האדם — <strong>לגופיה</strong> <small>[לגופו]</small> הוא נכתב, וללמדנו מעשה בריאת האדם. בעוד שהכתוב <strong>"וייצר"</strong> האמור בבריאת האדם הריהו <strong>לאפנויי</strong> (להיפנות, כפנוי לדרשה ממנו), <strong>ו</strong>לכך <strong>דנין</strong> דבר שנאמר בו לשון <strong>יצירה</strong> (בבריאת בעלי החיים) <strong>מ</strong>דבר שנאמר בו לשון <strong>יצירה</strong> (בבריאת האדם).
  ושואלים:  <strong>אדרבה</strong> <small>[היפך</small> הדברים<small>]:</small> הלשון האמור בבריאת האדם <strong>"וייצר"</strong> — הריהו <strong>לגופיה</strong> <small>[לגופו],</small> ואילו הלשון <strong>"ויברא"</strong> האמור בבריאת האדם — הריהו <strong>לאפנויי</strong> <small>[להיפנות],</small> <strong>ודנין</strong> דבר שנאמר בו לשון <strong>בריאה</strong> כתנינים, <strong>מ</strong>דבר שנאמר בו לשון <strong>בריאה</strong> כאדם!
  ומשיבים:  <strong>אלא</strong> זהו הסברם של דברים: הלשון <strong>"וייצר"</strong> — הריהו <strong>מופנה</strong> (פנוי לדרשה) <strong>משני צדדין, מ</strong><strong>ופנה גבי</strong> <small>[אצל]</small> <strong>אדם ומופנה גבי</strong> <small>[אצל]</small> <strong>בהמה.</strong> בעוד שהלשון <strong>"ויברא"</strong> — רק <strong>גבי</strong> <small>[אצל]</small> <strong>אדם</strong> הוא <strong>מופנה,</strong> ואילו <strong>גבי</strong> <small>[אצל]</small> <strong>תנינים</strong> הוא <strong>אינו מופנה.</strong> ולכך יש לגזור גזירה שווה מאדם לבעלי חיים, ולא מאדם לתנינים.
  ומבררים:  <strong>מאי</strong> <small>[מה,</small> במה<small>]</small> הלשון "וייצר" <strong>מופנה גבי</strong> <small>[אצל]</small> <strong>בהמה? אילימא מדכתיב</strong> <small>[אם תאמר]</small> שכיון שנאמר <strong>"ויעש אלהים את חית הארץ</strong> למינה ואת הבהמה למינה" (שם כה), <strong>וכתיב</strong> <small>[וכתוב]</small> שוב בדומה "וייצר [ה'] <strong>אלהים מן האדמה כל חית השדה",</strong> ולכך הלשון "ויצר" הריהו מופנה אצל הבהמה — <strong>גבי</strong> <small>[אצל]</small> <strong>תנין נמי</strong> <small>[גם כן]</small> הלשון "ויברא" הריהו <strong>אפנויי</strong> <small>[להיפנות]</small> <strong>מופנה, דכתיב</strong> <small>[ש</small>כן <small>כתוב]</small> "ויעש אלהים את חית הארץ למינה ואת הבהמה למינה <strong>ואת כל רמש האדמה</strong> למינהו", <strong>וכתיב</strong> <small>[ו</small>שוב <small>כתוב]</small> <strong>"ויברא אלהים את התנינים הגדולים".</strong> ונמצא איפוא כי גם הלשון "ויברא" הריהו מופנה משני צדדים!
  ומשיבים: הכתוב "ואת כל רמש האדמה" אינו עוסק בתנינים, שכן  <strong>"רמש</strong> האדמה" <strong>דכתיב התם</strong> <small>[שכתוב שם]</small> — של <strong>יבשה הוא.</strong> ולכך נדרשים בעלי החיים מאדם, שגזירה שווה המופנה משני צדדים היא, ואין נדרשים התנינים מאדם, שגזירה שווה המופנה מצד אחד היא. ושואלים: <strong>ומאי נפקא מינה</strong> <small>[ומה יוצא מזה,</small> מה בכך<small>]</small> <strong>בין</strong> גזירה שווה ה<strong>מופנה מצד אחד ל</strong>גזירה שווה ה<strong>מופנה משני צדדין?</strong>
 ומשיבים: <strong>נפקא מינה</strong> <small>[יוצא מכאן,</small> יש חשיבות לדבר<small>]</small> לענין זה ש<strong>אמר רב יהודה אמר שמואל משום</strong> <small>[בשם]</small> <strong>ר' ישמעאל</strong> בכללי לימוד גזירה שווה: <strong>כל גזרה שוה שאינה מופנה כל עיקר</strong> — <strong>אין למדין הימנה</strong> כלל. וכל גזירה שווה ה<strong>מופנה מצד אחד, ל</strong>דעת <strong>ר' ישמעאל</strong> — <strong>למדין</strong> ממנה <strong>ואין מושיבין</strong> (משיבים, מקשים) עליה מן הסברה. ואילו <strong>ל</strong>דעת <strong>רבנן</strong> <small>[חכמים]</small> — אמנם <strong>למדין</strong> ממנה <strong>ו</strong>אולם גם <strong>משיבין</strong> עליה בפירכה שמן הסברה. וכל גזירה שווה ה<strong>מופנה משני צדדין, דברי הכל</strong> — <strong>למדין</strong> ממנה <strong>ואין משיבין</strong> עליה.
 <strong>ו</strong>שואלים: לדעת <strong>ר' ישמעאל, מאי איכא</strong> <small>[מה,</small> איזה הבדל <small>יש]</small> <strong>בין</strong> גזירה שווה ה<strong>מופנה מצד אחד ל</strong>גזירה שווה ה<strong>מופנה משני צדדין,</strong> שהרי לדעתו בזו ובזו למדים ואין משיבים? ומשיבים: <strong>נפקא מינה</strong> <small>[יוצא מכאן,</small> יש חשיבות לדבר<small>]</small> לענין <strong>דהיכא דאיכא</strong> <small>[שהיכן שיש]</small> גזירה שווה ה<strong>מופנה מצד אחד ו</strong>גזירה שווה ה<strong>מופנה משני צדדין</strong> — <strong>שבקינן</strong> <small>[עוזבים,</small> מניחים, <small>אנו]</small> את הגזירה שווה ה<strong>מופנה מצד אחד</strong>
## דף כג.
 <strong>וילפינן</strong> <small>[ולמדים אנו]</small> מן הגזירה השווה ה<strong>מופנה משני צדדין.</strong> <strong>ולהכי אפניה רחמנא</strong> <small>[ולכך הפנתה התורה]</small> לשון <strong>ל</strong>ענין לימוד דין ה<strong>בהמה</strong> מדין האדם בגזירה שווה המופנה <strong>משני צדדין, כי היכי</strong> <small>[כדי]</small> ש<strong>לא נגמר</strong> <small>[נלמד]</small> <strong>מן</strong> גזירה שווה ה<strong>מופנה מצד אחד</strong> ולענין לימוד התנינים מהאדם.
 <big>א</big> למעלה הובאו כללי דרישת גזירה שווה. ומביאים נוסח דברים אחר בענין זה. <strong>רב אחא בריה</strong> <small>[בנו של]</small> <strong>רבא מתני לה משמיה</strong> <small>[שונה אותה משמו]</small> של <strong>ר' אלעזר,</strong> ונוסח זה נוטה יותר <strong>לקולא</strong> <small>[להקל]:</small> <strong>כל גזרה שוה שאינה מופנה כל עיקר</strong> — אמנם <strong>למדין</strong> ממנה, <strong>ו</strong>אולם גם <strong>משיבין</strong> עליה. וכל גזירה שווה ה<strong>מופנה מצד אחד, ל</strong>דעת <strong>ר' ישמעאל</strong> — <strong>למדין</strong> ממנה <strong>ואין משיבין</strong> עליה. ואילו <strong>ל</strong>דעת <strong>רבנן</strong> <small>[חכמים]</small> — אמנם <strong>למדין</strong> ממנה, <strong>ו</strong>אולם גם <strong>משיבין</strong> עליה. וגזירה שווה ה<strong>מופנה משני צדדין,</strong> ל<strong>דברי הכל</strong> — <strong>למדין</strong> ממנה <strong>ואין משיבין</strong> עליה.
 <strong>ו</strong>לנוסח דברים זה, שואלים: <strong>ל</strong>דעת <strong>רבנן</strong> <small>[חכמים],</small> הסבורים שגזירה שווה שאינה מופנה כל עיקר וגזירה שווה המופנה מצד אחד, למדים מהן ומשיבים עליהן, אם כן <strong>מאי איכא</strong> <small>[מה,</small> איזה הבדל <small>יש]</small> <strong>בין</strong> גזירה שווה ה<strong>מופנה מצד אחד ל</strong>גזירה שווה <strong>שאינה מופנה כל עיקר?</strong>
 ומשיבים: <strong>נפקא מינה</strong> <small>[יוצא מזה,</small> יש חשיבות בדבר<small>]</small> לענין <strong>היכא דמשכחת לה</strong> <small>[היכן שנמצאת לה]</small> גזירה שווה ה<strong>מופנה מצד אחד ו</strong>כן גזירה שווה שאינה מופנה כל עיקר, ולאו להאי אית ליה פירכא ולא לזו יש לה פירכה], <strong>ולאו להאי אית ליה פירכא</strong> <small>[ולא לזו יש לה פירכה]</small> — <strong>שבקינן</strong> <small>[עוזבים,</small> מניחים, <small>אנו]</small> את הגזירה שווה <strong>שאינה מופנה כל עיקר, וגמרינן</strong> <small>[ולמדים אנו]</small> <strong>מ</strong>גזירה שווה ה<strong>מופנה מצד אחד.</strong>
 ומסבירים לענייננו: <strong>והכא</strong> <small>[וכאן,</small> בגזירה שווה הנלמדת מהאדם<small>]</small> <strong>מאי פירכא איכא</strong> <small>[מה,</small> איזו <small>פירכה יש]</small> שבגללה אמרו חכמים למעלה שאין ללמוד מגזירה שווה לעניינם של התנינים מהאדם, שכן הוא גזירה שווה המופנה מצד אחד, שיש להשיב עליה. ומסבירים: <strong>משום דאיכא למיפרך</strong> <small>[שיש</small> מקום <small>לפרוך]</small> באופן זה: <strong>מה לאדם</strong> — <strong>שכן</strong> הריהו <strong>מטמא</strong> אף <strong>מחיים</strong> (בהיותו בחיים), תאמר בבעלי חיים, שאין בהם טומאה אלא במותם, לכשייעשו נבילה.
 <big>ב</big> למעלה הובא הסבר שיטתו של ר' מאיר במשנתנו המטמא את האשה המפלת כמין בהמה חיה ועוף, ומוסיפים: <strong>וכן אמר ר'</strong> <strong>חייא בר אבא, אמר ר'</strong> <strong>יוחנן: היינו טעמא</strong> <small>[זהו הטעם]</small> בשיטת <strong>ר' מאיר</strong> — <strong>הואיל ונאמרה בו,</strong> בבריאת בעלי החיים הללו, הלשון <strong>"יצירה" כ</strong>מו שנאמר בבריאת ה<strong>אדם.</strong>
 <strong>אמר ליה</strong> <small>[לו]</small> <strong>ר' אמי: אלא מעתה,</strong> לפי טעם זה האשה <strong>המפלת</strong> כ<strong>דמות הר,</strong> תהא <strong>אמו טמאה לידה,</strong> ככל יולדת ולד, <strong>ש</strong>הרי אף בבריאת ההרים <strong>נאמר</strong> לשון "יצירה", שכן כתוב <strong>"כי הנה יוצר הרים ובורא רוח"</strong> (עמוס ד, יג)! <strong>אמר ליה</strong> <small>[לו]</small> ר' חייא בר אבא לר' אמי בדחיית שאלתו: וכדמות <strong>הר מי קא</strong> <small>[האם היא]</small> <strong>מפלת?</strong> שהרי החתיכה שמפילה האשה אינה יכולה להיות גדולה כל כך, אלא כדמות <strong>אבן</strong> בלבד <strong>היא דקא</strong> <small>[שהיא]</small> <strong>מפלת,</strong> ו<strong>ההוא</strong> <small>[אותו]</small> אבן <strong>"גוש"</strong> היא <strong>איקרי</strong> <small>[נקראת]</small> ולא "הר".
  הוסיף ושאל ר' אמי את ר' חייא בר אבא, <strong>אלא מעתה,</strong> לפי טעם זה בהסבר שיטתו של ר' מאיר, אף <strong>המפלת רוח,</strong> חתיכה שעדיין לא נקבעה צורתה, שטרם נרקמו איברים, <strong>תהא אמו טמאה לידה,</strong> כיולדת ולד, <strong>הואיל ונאמרה בו,</strong> בבריאת הרוח, הלשון <strong>"בריאה" כ</strong>דרך שנאמר בבריאת ה<strong>אדם, דכתיב</strong> <small>[ש</small>כן <small>כתוב]</small> <strong>"ובורא רוח"! וכי תימא</strong> <small>[ואם תאמר]</small> שאין לדרוש כן, מפני שהיא גזירה שווה <strong>לא מופנה,</strong> שכן נדרש הכתוב הזה לעצמו, להשמיענו ענין בריאת הרוח — אין זה כך, שהרי <strong>מדהוה ליה למכתב</strong> <small>[מתוך שהיה לו לכתוב]</small> <strong>"יוצר הרים ורוח", וכתיב</strong> <small>[וכתוב]</small> "יוצר הרים <strong>ובורא רוח",</strong> <strong>שמע מינה לאפנויי</strong> <small>[למד ממנה</small> כי בא הכתוב הנוסף <small>להיפנות]!</small>
 <strong>אמר ליה</strong> <small>[לו]</small> ר' חייא בר אבא לר' אמי, בתשובה: אין גוזרים גזירה שווה שכזו, שכן כלל הוא ש<strong>דנין</strong> (למדים בגזירה שווה) <strong>דברי תורה מדברי תורה, ואין דנין</strong> (למדים בגזירה שווה) <strong>דברי תורה מדברי קבלה</strong> (הנביאים והכתובים), ואף פסוק זה, "ובורא רוח" מן הנביאים הוא.
 <big>ג</big> ומביאים עוד הסבר בשיטתו של ר' מאיר המטמא את המפלת דמות בהמה חיה ועוף. (אמר) רבה בר בר חנה, אמר ר' <strong>יוחנן: היינו טעמא</strong> <small>[זהו הטעם]</small> של <strong>ר' מאיר</strong> — <strong>הואיל ועיניהם</strong> של בריות אלה הריהן <strong>דומות כ</strong>עיניהם <strong>של</strong> בני <strong>אדם.</strong>
 ושואלים: <strong>אלא מעתה,</strong> לפי טעם זה, אף <strong>המפלת</strong> כ<strong>דמות נחש תהא אמו טמאה לידה, הואיל וגלגל עינו</strong> של נחש הריהי <strong>עגולה כשל אדם! וכי תימא</strong> <small>[ואם תאמר]:</small> <strong>הכי נמי</strong> <small>[אכן כך]</small> הוא דינה של המפלת כדמות נחש, <strong>ליתני</strong> <small>[שישנה]</small> אם כן התנא במשנתנו <strong>נחש!</strong>
 ומשיבים: לא שנה כן התנא במשנתנו, שכן <strong>אי תנא</strong> <small>[אם היה שונה]</small> <strong>נחש</strong> במשנתנו, <strong>הוה אמינא</strong> <small>[הייתי אומר]</small> כי דווקא <strong>ב</strong>מפלת כדמות <strong>נחש הוא דפליגי רבנן עליה</strong> <small>[שחולקים חכמים עליו],</small> על <strong>ר' מאיר</strong> — שהרי <strong>לא כתיב ביה</strong> <small>[נאמר בו]</small> לשון <strong>"יצירה", אבל</strong> המפלת כדמות <strong>בהמה וחיה</strong> — <strong>לא פליגי</strong> <small>[אינם חולקים]</small> על ר' מאיר, <strong>דכתיבא ביה</strong> <small>[ש</small>כן <small>כתובה בו]</small> הלשון <strong>"יצירה".</strong>
 <strong>ו</strong>שואלים עוד: כיצד אומרים אנו שעיניהן של הבהמות הריהן כעיניו של אדם, <strong>הא גבי</strong> <small>[הרי אצל]</small> הלכות <strong>מומין קתני לה</strong> <small>[שנינו אותה]</small> הלכה: <strong>את שגלגל עינו עגול כשל אדם</strong> הריהו בעל מום. הרי שאין עיניהן דומות לעיניהם של בני אדם! ומשיבים: <strong>לא קשיא</strong> <small>[</small>זה <small>לא קשה],</small> שכן יש להבדיל, <strong>הא</strong> <small>[זה]</small> ששנינו שעיניהן של הבהמות הריהן דומות לעיניהם של בני אדם — הרי זה דווקא <strong>באוכמא</strong> <small>[ב</small>חלק <small>השחור</small> שבעין, באישון<small>],</small> ואילו <strong>הא</strong> <small>[זה]</small> ששנינו שאין עיני הבהמות דומות לעיניהם של בני אדם — הרי זה <strong>בציריא</strong> <small>[מקום מושבה של העין].</small>
 <big>ד</big> <strong>ר' ינאי אמר</strong> הסבר אחר בשיטתו של ר' מאיר המטמא את המפלת דמות חיה בהמה ועוף: <strong>היינו טעמא</strong> <small>[זהו הטעם]</small> של <strong>ר' מאיר</strong> — <strong>הואיל ועיניהם</strong> של בריות אלה <strong>הולכות לפניהם</strong> (מתבוננות קדימה להן), <strong>כשל</strong> עיניהם של בני <strong>אדם,</strong> מה שאין כן בדגים ובנחש. ושואלים על כך: <strong>והרי עוף,</strong> ש<strong>אין עיניו הולכות לפניו, ו</strong>בכל זאת <strong>קאמר</strong> <small>[אמר]</small> <strong>ר' מאיר</strong> ש<strong>טמא! אמר אביי</strong> בתשובה: אכן לשיטת ר' מאיר מדובר רק <strong>ב</strong>זו המפלת דמות כשל העופות <strong>קריא וקיפופא,</strong> שעיניהם של אלה מתבוננות קדימה, <strong>ו</strong>אילו <strong>בשאר עופות</strong> — <strong>לא</strong> טימא ר' מאיר.
 <strong>מיתיבי</strong> <small>[מקשים]</small> על תירוץ זה, ממה ששנינו, ר' חנינא בן אנטיגנוס אומר: נראין דברי ר' <strong>מאיר</strong> מדברי חכמים <strong>ב</strong>דינה של המפלת כדמות <strong>בהמה וחיה, ו</strong>נראים <strong>דברי חכמים</strong> מדברי ר' מאיר <strong>ב</strong>מפלת כדמות <strong>עופות.</strong>
 ומעתה יש לדון בדברים: <strong>מאי</strong> <small>[מהן]</small> <strong>עופות</strong> אלה השנויים בדבריו? <strong>אילימא</strong> <small>[אם תאמר]</small> שמדובר <strong>בקריא וקיפופא, מאי שנא</strong> <small>[במה שונה,</small> נבדל<small>]</small> דינם של <strong>בהמה וחיה,</strong> שהכריע בהן כדעת ר' מאיר — שכן <strong>עיניהן הולכות לפניהן כשל אדם,</strong> ב<strong>קריא וקיפופא</strong> — <strong>נמי</strong> <small>[גם כן]</small> יש להכריע כדברי ר' מאיר, שהרי אף אלה עיניהם הולכות לפניהם!
 <strong>אלא פשיטא</strong> <small>[פשוט]</small> הוא שהכוונה <strong>בשאר עופות</strong> — <strong>מכלל</strong> <small>[מכאן נסיק]</small> כי <strong>ר' מאיר פליג</strong> <small>[חולק]</small> על חכמים אף <strong>בשאר עופות,</strong> שאין עיניהם הולכות לפניהם!
  ומשיבים: אין להקשות מדברי ברייתא זו, שכן  <strong>חסורי מיחסרא והכי קתני</strong> <small>[חסרים</small> דבריה, <small>וכך היא שנויה</small> כתיקנה<small>]:</small> <small>ר' חנינא בן (אנטיגנוס) אומר: נראין דברי ר'</small> <strong>מאיר בבהמה וחיה, והוא הדין לקריא וקיפופא, ו</strong>נראים <strong>דברי חכמים בשאר עופות, שאף ר'</strong> <strong>מאיר לא נחלק עמהם אלא בקריא וקיפופא, אבל בשאר עופות</strong> — <strong>מודי להו</strong> <small>[מודה להם].</small>
 <strong>ו</strong>כראיה להסברו זה של אביי, מצאנו כי <strong>התניא</strong> <small>[הרי שנינו</small> בברייתא<small>],</small> <strong>אמר ר'</strong> <strong>אלעזר בר' צדוק: המפלת מין בהמה וחיה, לדברי ר'</strong> <strong>מאיר</strong> — הרי זה כ<strong>ולד, ולדברי חכמים</strong> — <strong>אינו ולד.</strong> והמפלת <strong>ב</strong>דמות <strong>עופות</strong> — הרי זו החתיכה <strong>תיבדק.</strong>
 ויש לברר: <strong>ל</strong>דברי <strong>מאן</strong> <small>[מי]</small> שנינו ש<strong>תיבדק? לאו</strong> <small>[האם לא]</small> <strong>לדברי ר'</strong> <strong>מאיר,</strong> ש<strong>אמר</strong> כי המפלת כדמות <strong>קריא וקיפופא</strong> — <strong>אין</strong> <small>[כן]</small> נטמאת בכך, ואילו המפלת כדמות <strong>שאר עופות</strong> — <strong>לא</strong> נטמאת, ולכך צריכים אנו לבדוק לאלו מן העופות הריהי דומה, שאם עיניה בקידמת פניה הריהי טמאה.
 <strong>אמר רב אחא בריה</strong> <small>[בנו]</small> של <strong>רב איקא: לא,</strong> אין זו ראיה. שכן אפשר לומר כי הכוונה היא ש<strong>תיבדק ל</strong>דעתם של <strong>רבנן</strong> <small>[חכמים],</small> <strong>דאמרי</strong> <small>[שאמרו]</small> כי המפלת כדמות <strong>קריא וקיפופא</strong> — <strong>אין</strong> <small>[כן]</small> מטמאת, אף שאין המפלת בהמה וחיה מטמאת, ואילו המפלת כדמות <strong>שאר עופות</strong> — <strong>לא</strong> מטמאת,
 <strong>ומאי שנא</strong> <small>[ובמה שונה,</small> נבדל<small>]</small> האשה המפלת כדמות <strong>קריא וקיפופא</strong> שנטמאת לדעת חכמים, <strong>מ</strong>המפלת כדמות <strong>בהמה וחיה</strong> שאינה נטמאת לדעת חכמים? — <strong>הואיל ויש להן</strong> לקריא וקיפופא <strong>לסתות כ</strong>דרך שיש לבני <strong>אדם.</strong>
 <big>ה</big> ודנים עוד בשיטת ר' מאיר המטמא את המפלת כדמות בהמה, שלדעתו נחשב הוא כולד. <strong>בעא מיניה</strong> <small>[שאל ממנו]</small> <strong>ר' ירמיה מר' זירא: ל</strong>שיטתו זו של <strong>ר' מאיר,</strong> ש<strong>אמר</strong> כי <strong>בהמה</strong> הנמצאת <strong>במעי אשה, ולד מעליא</strong> <small>[מעולה,</small> גמור<small>]</small> <strong>הוא,</strong> מעתה יש לברר דעתו במקרה ש<strong>קבל בה אביה</strong> (של אותו ולד, בדמות בהמה, ממין נקבה) מאיש <strong>קידושין</strong> (כסף שעל ידו מתקדשת היא לו), <strong>מהו</strong> הדין. והסביר את שאלתו: <strong>למאי נפקא מינה</strong> <small>[מה יוצא מכך,</small> לענין מה<small>]?</small> — <strong>לאיתסורי</strong> <small>[להיאסר]</small> מעתה האיש המקדש אותה <strong>באחותה,</strong> שהרי אחות אשתו היא.
  ותוהים:  <strong>למימרא דחיי</strong> <small>[האם נאמר</small> מכאן <small>שחיה]</small> היא אותה חתיכה שבדמות בהמה, שהרי אין איסור אחות אשתו אלא בחיי אשתו. <strong>והאמר</strong> <small>[והרי אמר]</small> <strong>רב יהודה, אמר רב: לא אמרה ר' מאיר</strong> את שיטתו זו, שהמפלת כמין בהמה הריהי נטמאת בה, <strong>אלא</strong> רק <strong>הואיל ובמינו מתקיים.</strong> וכגון בהמה גמורה מתקיימת, ובמינו הוא שמתקיים, אבל עובר בהמה במעי אשה, אינו מתקיים! <strong>אמר רב אחא בר יעקב: עד כאן</strong> (כך, על ידי שאלתו זו) <strong>הביאו ר' ירמיה לר' זירא לידי גיחוך,</strong> שאף ר' ירמיה לא שאל כן אלא רק כדי להביא שחוק לר' זירא, <strong>ו</strong>אולם ר' זירא <strong>לא גחיך</strong> <small>[גיחך].</small>
 <big>ו</big> למעלה הובאו דברי רב בהסבר שיטתו של ר' מאיר, וכדחיה לשאלתו של ר' ירמיה, ועתה דנים בהם <strong>גופא</strong> <small>[לגופם].</small> <small>אמר רב יהודה, אמר רב: לא אמרה ר' מאיר אלא הואיל ובמינו מתקיים.</small> <strong>אמר רב ירמיה מדפתי:</strong>
## דף כג:
 <strong>אף אנן נמי תנינא</strong> <small>[אנו גם כן שנינו]</small> שאין חתיכה בדמות בהמה חיה ועוף המצויה במעי האשה מתקיימת, שכן שנינו במשנה במסכת בכורות בכלל אלה שנחשבים כבכור לענין ירושה, ולא לענין פדיון אצל הכהן, גם את האשה <strong>המפלת</strong> חתיכה הנראית <strong>כמין בהמה</strong> או כמין <strong>חיה ו</strong>כן כמין <strong>עוף (</strong>שכן ולד מעליא <small>[מעולה,</small> גמור<small>]</small> <strong>הוא</strong> זה<strong>),</strong> והילד הנולד אחריו בכור לענין נחלה, אבל לא לענין פדיון בכור, אלו <strong>דברי ר'</strong> <strong>מאיר.</strong> <strong>וחכמים אומרים</strong> כי אין הראשון פוטר את הבא אחריו מפדיון <strong>עד שיהא בו מצורת אדם.</strong> שכל שאין לו צורת אדם, אינו נחשב לולד להחשיבו כ"פטר רחם" האמור במצות פדיון בכור (שמות יג, ב).
 <strong>ו</strong>הכל מודים כי האשה <strong>המפלת</strong> חתיכה כמין <strong>סנדל</strong> (ולד חסר צורה), <strong>או שליא</strong> (מעין כיס שהעובר מצוי בתוכו ברחם אמו), בלא ולד, <strong>או שפיר</strong> (עובר) <strong>מרוקם,</strong> שניכרת בו צורת ולד, <strong>ו</strong>כן אם הפילה ולד <strong>היוצא מחותך,</strong> שחתכוהו בעודו ברחם אמו מפני שסיכן את חייה, או מפני שלא הצליחו לילד את אמו — <strong>הבא</strong> (הנולד) <strong>אחריו</strong> הריהו נחשב <strong>בכור ל</strong>ענין <strong>נחלה</strong> (ירושה), שכן הקודם לו אינו נחשב כבכור לאב, לרשת נחלה. <strong>ו</strong>אולם <strong>אינו</strong> נחשב <strong>בכור ל</strong>ענין פדיונו בידי <strong>כהן,</strong> מפני שאינו בכלל "פטר רחם". <strong>ו</strong>מעתה <strong>אי סלקא דעתך דחיי</strong> <small>[אם עולה על דעתך</small> לומר <small>שיכול לחיות]</small> הדבר שצורתו כמין בהמה חיה ועוף, <strong>הבא אחריו בכור לנחלה מי הוי</strong> <small>[האם</small> אמנם <small>הינו</small> בכור לכך<small>]? אמר רבא</small>
 בדחיית ראייתו של רב ירמיה מדפתי: <strong>לעולם</strong> יש מקום לומר <strong>דחיי</strong> <small>[שחי,</small> מתקיים<small>]</small> הדבר שצורתו כמין חיה בהמה ועוף, <strong>ו</strong>הטעם שאינו נחשב כבכור לענין נחלה, שכן <strong>שאני התם</strong> <small>[שונה,</small> מיוחד הוא הדין <small>שם,</small> לענין בכורה לנחלה<small>],</small> שכן <strong>אמר קרא</strong> <small>[הכתוב]</small> בדין בכורה לנחלה "לתת לו פי שנים בכל אשר ימצא לו כי הוא <strong>ראשית אונו</strong> לו משפט הבכורה" (דברים כא, יז) — אין הדברים אמורים אלא ב<strong>מי שלבו</strong> של האב <strong>דוה</strong> (אבל) <strong>עליו</strong> אם מת ("אונו" במשמעות אנינות ואבלותו), <strong>יצא זה</strong> הנפל בצורת בהמה חיה ועוף, <strong>שאין לבו</strong> של האב <strong>דוה עליו.</strong>
 <big>א</big> ודנים עוד בשיטת ר' מאיר. <strong>בעא מיניה</strong> <small>[שאל ממנו]</small> <strong>רב אדא בר אהבה מאביי: ל</strong>שיטת <strong>ר' מאיר,</strong> ש<strong>אמר</strong> כי חתיכה בדמות <strong>בהמה</strong> הנמצאת <strong>במעי אשה</strong> — כ<strong>ולד מעליא</strong> <small>[מעולה,</small> גמור<small>]</small> <strong>הוא</strong> נחשב, יש לברר, דמות <strong>אדם</strong> הנמצאת <strong>במעי בהמה</strong> כשרה <strong>מאי</strong> <small>[מה]</small> דינה? ומסבירים: <strong>למאי נפקא מיניה</strong> <small>[מה יוצא מזה,</small> לאיזה ענין המדובר — <strong>לאשתרויי</strong> <small>[להתירה]</small> את אותה חתיכה <strong>באכילה,</strong> אם נשחטה הבהמה, וכדין עובר הנמצא במעי אמו שנשחטה שמותר באכילה, אף שהוא עצמו לא נשחט.
  ומציעים:  <strong>ותפשוט ליה מהא</strong> <small>[ותיפתר לו</small> לרב אדא בר אהבה שאלתו, <small>מ</small>הלכה <small>זו]</small> שאמר <strong>ר' יוחנן,</strong> שכך <strong>אמר ר'</strong> <strong>יוחנן: השוחט את הבהמה, ומצא בה דמות יונה</strong> — <strong>אסורה באכילה.</strong> שאין שחיטת האם מועילה אלא לעובר שהוא בן מינה, ולא לנמצא במעיה שאינו בן מינה. ומכאן שאף דמות אדם הנמצאת במעי בהמה אינה ניתרת באכילה על ידי שחיטת האם!
  ודוחים:  <strong>הכי השתא</strong> <small>[כך עכשיו</small> אתה משווה את הדברים<small>]?</small> <strong>התם</strong> <small>[שם,</small> בדמות יונה הנמצאת במעי הבהמה<small>]</small> — <strong>לא פרסות</strong> (פרסה שסועה הנראית כשתים) <strong>איכא</strong> <small>[יש]</small> ליונה, <strong>ולא פרסה</strong> אחת איכא <small>[יש]</small> לה. אבל <strong>הכא</strong> <small>[כאן,</small> בדמות אדם במעי הבהמה<small>]</small> — <strong>נהי</strong> <small>[אכן]</small> <strong>פרסות ליכא</strong> <small>[אין]</small> לו לאדם, ואולם <strong>פרסה מיהא איכא</strong> <small>[לפחות יש]</small> לאדם. ולא נפתרה איפוא בעיה זו.
 <big>ב</big> <strong>ו</strong>עוד שנינו במשנתנו כי <strong>חכמים</strong> חולקים על ר' מאיר הסבור כי המפלת נפל שצורתו כדמות בהמה חיה ועוף הריהי טמאת לידה, ואילו הם <strong>אומרים</strong> כי <strong>כל שאין בו</strong> מצורת אדם — אין הוא נחשב ולד. ובהסבר מחלוקתם <strong>אמר רב ירמיה בר אבא, אמר רב: הכל</strong> (ואף חכמים) <strong>מודים</strong> שאם היה <strong>גופו</strong> של הדבר שהפילה האשה כשל <strong>תייש ו</strong>אולם <strong>פניו</strong> היו כשל <strong>אדם</strong> — הרי זה נחשב כוולד <strong>אדם,</strong> ונטמאת בו טומאת לידה, אף לדעת חכמים. וכן הכל (אף ר' מאיר) סבורים כי אם היה <strong>גופו</strong> כשל <strong>אדם ו</strong>אולם <strong>פניו</strong> כשל <strong>תייש</strong> — הרי זה נחשב כ<strong>ולא כלום,</strong> שהרי פניו של נפל זה אינם כשל אדם.
 <strong>לא נחלקו אלא שפניו</strong> של הדבר שהפילה היו אמנם כשל <strong>אדם, ו</strong>אולם <strong>נברא בעין אחת כבהמה,</strong> ובעין השנית כאדם. <strong>ש</strong>בזה <strong>ר' מאיר אומר</strong> כי מאחר ויש בו חלק <strong>מצורת אדם,</strong> הריהו נחשב כולד אדם, ונטמאת בו. <strong>ו</strong>אילו <strong>חכמים אומרים</strong> שאינו נחשב כולד אדם אלא אם כן היו בפניו <strong>כל צורת אדם,</strong> ואין האשה נטמאת בכך.
 <strong>אמר לו לרב ירמיה בר אבא</strong> בשאלה על דבריו: <strong>והא איפכא תניא</strong> <small>[והרי ההיפך</small> מדבריך, <small>שנינו</small> בברייתא<small>],</small> שכך שנינו, <strong>ר' מאיר אומר:</strong> אין האשה נטמאת אלא אם כן היה בדבר שהפילה <strong>כל צורת</strong> אדם. <strong>וחכמים אומרים</strong> שהריהי נטמאת אף אם היה בו חלק <strong>מצורת</strong> אדם. והרי איפוא ש"כל צורת אדם" משמעו: כל שהוא מצורת אדם, ואפילו כל פניו היו כשל תייש אלא שנברא בעין אחת או בלסת אחת כשל אדם. ואילו לדעת חכמים האומרים "מצורת אדם", משמעו: שאין האשה נטמאת אלא אם כן היה בדבר שהפילה מקצת צורת אדם הניכרת, וכגון שהיה חצי פרצופו כשל אדם! <strong>אמר להו</strong> <small>[להם]</small> רב ירמיה בר אבא לחכמים: <strong>אי תניא</strong> <small>[אם</small> כך היא <small>שנויה]</small> — כך היא <strong>תניא</strong> <small>[שנויה],</small> שאני שמעתי מפי רב כפי שאמרתי, ואולם אתם שישנה ברייתא זו בידכם, לכו אחריה.
 <big>ג</big> למעלה הובאו שתי הצעות פירוש במחלוקת ר' מאיר וחכמים, של רב ושל הברייתא. ומביאים עוד בענין זה. <strong>אמר ר'</strong> <strong>ירמיה בר אבא, אמר ר'</strong> <strong>יוחנן:</strong> אין האשה המפילה ולד נטמאת בו אלא אם כן היו פניו דומים לפני אדם בכל חלקי הפנים. שאם היו בפניו ה<strong>מצח, והגבינים</strong> (גבות העינים), <strong>והעינים, והלסתות, וגבות הזקן</strong> (סנטר), אינה נטמאת <strong>עד שיהו כולם כאחד</strong> דומים לשל אדם. <strong>רבא אמר</strong> שכך אמר החכם <strong>חסא</strong> בענין זה: האשה שהפילה דמות שבפניו <strong>מצח, והגבן, והעין, והלסת, וגבת הזקן</strong> אינה טמאה <strong>עד שיהו כולם כאחת</strong> דומים לשל אדם. ואולם אין צורך שיהיו שתי גבותיו ושתי עיניו ולסתותיו דומות לשל אדם, שלענין זה די במראה אדם מצד אחד של פניו.
  ומסבירים:  <strong>ולא פליגי</strong> <small>[חלוקים]</small> ר' יוחנן וחסא, ששניהם סבורים כדעת חכמים החולקים על ר' מאיר, ואולם <strong>הא</strong> <small>[זה,</small> ר' יוחנן<small>]</small> שאמר שהריהי נטמאת רק כאשר היה מראה פניו של הולד דומה בכל חלקיו לשל אדם — הריהו <strong>כמאן דאמר</strong> <small>[כמי שאמר]</small> בהסבר דברי חכמים שהאשה נטמאת רק כאשר היה בולד <strong>כל צורת</strong> פנים של אדם. ואילו <strong>הא</strong> <small>[זה,</small> חסא] שאמר שהריהי נטמאת אף שהיה דומה בעין אחת ובלסת אחת — הריהו <strong>כמאן דאמר</strong> <small>[כמי שאמר]</small> בהסבר דברי חכמים שהאשה נטמאת אף כאשר היה בולד מראה של חלק <strong>מצורת</strong> פני אדם.
 <strong>מיתיבי</strong> <small>[מקשים]</small> על דברי חסא שצריך שיהיה לפחות צד אחד של הפנים, על כל איבריו, דומה לשל אדם, כדי שתיטמא בכך האשה. ממה ששנינו בברייתא: <strong>צורת פנים</strong> של הולד, <strong>שאמרו</strong> בה חכמים שנטמאת בה האשה — הכוונה היא, <strong>אפילו פרצוף אחד מן הפרצופין, ח</strong> <strong>וץ מן האוזן.</strong> ודנים בדברי הברייתא: <strong>למימרא דמחד נמי סגי</strong> <small>[האם</small> אין כוונת הדברים <small>לומר ש</small>אבר <small>אחד</small> בפרצוף הדומה לשל אדם <small>גם כן די</small> בו<small>]</small> כדי להחשיבו כולד ולטמא את אמו!
 <strong>אמר אביי</strong> בתשובה: <strong>כי תניא</strong> <small>[כאשר נשנתה</small> הברייתא<small>]</small> <strong>ההיא</strong> רק <strong>לעכב תניא</strong> <small>[נשנתה].</small> שאין די שצורת צד אחד של פני הולד דומה לשל אדם, כדי שתיטמא האשה בכך. אלא חייב שיהיו באותו צד כל האיברים דומים לשל אדם. ואם היה אחד בהם אינו דומה לשל אדם, אין האשה נטמאת בכך. <strong>וכמאן דאמר</strong> <small>[וכמי שאומר]</small> כי לדעת חכמים אינה נטמאת עד שיהיו פני הולד דומים ב<strong>כל</strong> לצורת פני אדם. <strong>ואיבעית אימא</strong> <small>[ואם תרצה אמור</small> תירוץ אחר<small>]:</small> <strong>לעולם</strong> סבורה ברייתא זו <strong>כמאן דאמר</strong> <small>[כמי שאומר]</small> שהאשה נטמאת אף כאשר היו פני הולד דומים כחלק <strong>מצורת</strong> פני אדם, <strong>ומאי</strong> <small>[ומה]</small> פירוש השנוי בברייתא "אפילו פרצוף <strong>אחד" —</strong> <strong>אחד אחד</strong> מכל האיברים הכפולים בפני אדם, שדי בעין אחת ובלסת אחת ובגבה אחת.
 <big>ד</big> ועוד בענין דומה, <strong>אמר רבא:</strong> הפילה ולד ש<strong>נברא בעין אחת</strong> בלבד, <strong>ובירך אחד</strong> בלבד, אם נמצאות עין זו וירך זו <strong>מן הצד</strong> של הגוף, וכדרך שנמצאים הם בגופו של אדם רגיל — <strong>אמו טמאה</strong> טומאת לידה, שולד אדם הוא. ואם נמצאות הן <strong>באמצע</strong> הגוף — הרי <strong>אמו טהורה,</strong> שאינו נחשב כולד אדם.
  ועוד בענין זה, <strong>אמר רבא:</strong> אם הפילה ולד ש<strong>ושטו נקוב,</strong> אף שהוא נחשב כטריפה — <strong>אמו טמאה</strong> טומאת לידה, ואולם אם <strong>ושטו אטום</strong> (סתום) — <strong>אמו טהורה,</strong> שכאמור הלאה — אינו נידון כאדם.
 <big>ה</big> ומביאים עוד בענין זה. <strong>תנו רבנן</strong> <small>[שנו חכמים</small> בברייתא<small>]:</small> <strong>המפלת גוף אטום</strong> (סתום) — <strong>אין אמו טמאה לידה.</strong> <strong>ו</strong>מסבירים: <strong>איזהו גוף אטום? רבי אומר:</strong> כל שחסר בו איבר חיוני עד <strong>כדי שינטל</strong> כרגיל <strong>מן</strong> האדם החי וימות כתוצאה מכך.
 ומפרטים: <strong>וכמה</strong> (איזה שיעור) <strong>ינטל מן החי, ו</strong>על ידי כך <strong>ימות,</strong> שאי אפשר לו לגוף להתקיים באופן זה? <strong>ר' זכאי אומר:</strong>
## דף כד.
 ברגל — אם נחתכה זו <strong>עד</strong> למעלה מן <strong>הארכובה</strong> (ברך) בבעל החיים, הריהו מת בכך, ואף גוף אטום נחשב כמת, ואין המפלת דמות שכזו נטמאת בטומאת לידה. ואילו <strong>ר' ינאי אומר:</strong> בעל החיים נחשב למת, רק כאשר נחתכו רגליו <strong>עד ל</strong>מקום <strong>נקביו.</strong> ואילו <strong>ר' יוחנן אומר משום</strong> <small>[בשם]</small> <strong>ר' יוסי בן יהושע</strong> כי אין בעל החיים נחשב כמת אלא אם כן נחתכו רגליו <strong>עד מקום טבורו.</strong>
 ומסבירים במה נחלקו חכמים אלה: <strong>בין ר'</strong> <strong>זכאי לר' ינאי איכא בינייהו</strong> <small>[יש ביניהם]</small> הבדל זה, האם ה<strong>טרפה</strong> (מי שסופה למות בשל מכה שישנה באחת מאיבריה) <strong>חיה</strong> (עשויה לחיות מעבר לשנים עשר חדשים), ש<strong>מר סבר</strong> <small>[חכם זה,</small> ר' ינאי, <small>סבור]</small> כי ה<strong>טרפה חיה,</strong> ולכן אם נחתכו רגלי בעל חי רק עד למעלה מהברך אף שהוא טריפה, אינו נחשב כמת, והמפלת כדמותו טמאה טומאת לידה. ואולם אם נחתכו רגליו עד למקום נקביו, כיון שיצור חי מת בכך, אף המפלת כדמותו אינה נטמאת בכך טומאת לידה. <strong>ו</strong>אילו <strong>מר סבר</strong> <small>[חכם זה,</small> ר' זכאי, <small>סבור]</small> כי <strong>טרפה אינה חיה,</strong> ומשום כך אף המפלת כדמות זה שנחתכו רגליו עד למעלה מהארכובה אינה טמאה.
  ואולם <strong>בין ר'</strong> <strong>ינאי לר' יוחנן</strong> אף ששניהם סבורים כי הטריפה חיה, <strong>איכא בינייהו</strong> <small>[יש ביניהם]</small> הבדל לענין שיטתו של <strong>ר' אלעזר,</strong> שכן <strong>אמר ר'</strong> <strong>אלעזר</strong> שכל בהמה ש<strong>ניטל ירך וחלל שלה</strong> — הריהי נחשבת כ<strong>נבלה,</strong> לענין טומאת נבילות. שר' ינאי סבור כר' אלעזר, ולכך אם נחתכו הרגלים עד למקום הנקבים הריהו נחשב כמת בכך. ואילו לדעת ר' יוחנן אין בעל החיים נחשב כמת אלא כן ניטלו רגליו עד מקום טבורו.
  ועוד בהסבר מחלוקתם של ר' זכאי ור' ינאי ור' יוחנן, <strong>אמר רב פפא</strong> ה<strong>מחלוקת</strong> היא רק באופן שנחתך גופו של בעל החיים <strong>מלמטה ל</strong>כיוון <strong>מעלה,</strong> מרגליו כלפי ראשו. <strong>אבל</strong> כאשר נחתך הגוף <strong>מלמעלה ל</strong>כיוון <strong>מטה</strong> — <strong>אפילו</strong> נחתך <strong>כל דהו</strong> <small>[שהוא]</small> מגולגלתו, המפלת דמות שכזו הינה <strong>טהורה.</strong> שודאי שאין זה חי. ומוסיפים: <strong>וכן אמר רב גידל, אמר ר'</strong> <strong>יוחנן: המפלת את</strong> הדבר <strong>שגולגלתו אטומה</strong> (חסרה) — הרי <strong>אמו טהורה</strong> (שאינה טמאה טומאת לידה).
 <strong>ו</strong>מביאים עוד בדבר זה משמו של ר' יוחנן, <strong>אמר רב גידל, אמר ר'</strong> <strong>יוחנן: המפלת</strong> דבר שמראהו <strong>כמין אפקתא דדיקלא</strong> <small>[מוצאי הדקל,</small> החלק המפוצל שבו<small>]</small> — <strong>אמו טהורה.</strong>
 <big>א</big> <strong>איתמר</strong> <small>[נאמר]</small> שנחלקו חכמים בדינה של האשה <strong>המפלת מי שפניו מוסמסים</strong> (מעוכים במקצת), ש<strong>ר' יוחנן אמר</strong> שהריהו נחשב כולד, ולכך <strong>אמו טמאה</strong> טומאת לידה, ואילו <strong>ריש לקיש אמר</strong> כי אין הוא נחשב כולד, ולכך <strong>אמו טהורה</strong> מטומאת לידה.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו בברייתא: האשה <strong>המפלת יד חתוכה</strong> (שניכרים בה עיצובי האצבעות) <strong>ו</strong>כן המפלת <strong>רגל חתוכה</strong> — <strong>אמו טמאה לידה,</strong> שודאי באו אלה מן הדבר שהיה בראשיתו ולד גמור, <strong>ואין חוששין שמא מגוף אטום</strong> (חסר, שאינו ולד) <strong>באתה</strong> (באה יד או רגל זו). <strong>ו</strong>יש לדון בדברים הללו: <strong>אם איתא</strong> <small>[יש]</small> מקום לומר כדבריך, שהמפלת מי שפניו מוסמסים אינה נטמאת בכך — <strong>ליתני</strong> <small>[שישנה]</small> התנא בברייתא "אין חוששים <strong>שמא מגוף אטום או ממי שפניו מוסמסין</strong> באה"!
  ובהסבר המחלוקת <strong>אמר רב פפי: ב</strong>אשה המפלת מי ש<strong>פניו מוסמסין</strong> — <strong>כולי עלמא לא פליגי</strong> <small>[הכל,</small> הן ר' יוחנן והן ריש לקיש, <small>אינם חלוקים</small> בדבר<small>],</small> שאמו <strong>טמאה</strong> בכך. ואולם <strong>כי פליגי</strong> <small>[כאשר נחלקו] — הרי זה</small> <strong>ב</strong>מפלת מי ש<strong>פניו טוחות</strong> (שאין כל צורה ניכרת בהן), <strong>ו</strong>עוד הוסיף רב פפא, כי <strong>איפכא איתמר</strong> <small>[</small>באופן <small>הפוך נאמר]</small> הדבר, ש<strong>ר' יוחנן אמר</strong> כי <strong>אמו</strong> של המפלת מי שפניו טוחות <strong>טהורה, ו</strong>אילו <strong>ריש לקיש אמר</strong> ש<strong>אמו טמאה.</strong>
 ושואלים: <strong>ולותביה</strong> <small>[ויקשה לו]</small> <strong>ריש לקיש לר' יוחנן מהא</strong> <small>[מ</small>ברייתא <small>זו]</small> באופן שהקשה ר' יוחנן לריש לקיש בלשון הקודמת, שאם אכן המפלת מי שפניו טוחות הריהי טהורה, היה לברייתא לומר שאין חוששים באשה המפלת יד חתוכה שמא באה מגוף אטום או ממי שפניו טוחות! ומתרצים: <strong>משום דשני ליה</strong> <small>[שיכול היה,</small> ר' יוחנן, <small>להשיב לו,</small> לריש לקיש<small>]</small> ולומר: לא אמרה כן הברייתא, כי <strong>היינו</strong> <small>[זהו]</small> <strong>גוף אטום, היינו</strong> <small>[זהו]</small> <strong>מי שפניו טוחות.</strong>
 ומוסרים כי <strong>בני ר'</strong> <strong>חייא נפיק לקרייתא</strong> <small>[יצאו לכפרים]</small> להשגיח על שדות אביהם. כששבו, <strong>אתו לקמיה דאבוהון</strong> <small>[באו לפני אביהם],</small> <strong>אמר להם: כלום בא מעשה</strong> שיש לדון בו <strong>לידכם? אמרו לו:</strong> מקרה של אשה שהפילה מי שצורת <strong>פנים טוחות</strong> לו, <strong>בא לידינו, וטימאנוה</strong> בטומאת לידה.
 <strong>אמר להם: צאו וטהרו מה שטמאתם.</strong> <strong>שכן</strong> <strong>מאי דעתייכו</strong> <small>[מה</small> היתה <small>דעתכם]</small> כשטמאתם אותה — כי <strong>לחומרא</strong> <small>[להחמיר]</small> באתם, ואולם <strong>חומרא דאתיא</strong> <small>[החמרה שבאה]</small> <strong>לידי קולא</strong> <small>[הקלה]</small> <strong>היא</strong> זו, <strong>דקיהביתו</strong> <small>[ש</small>כן <small>נותנים אתה]</small> <strong>לה</strong> בכך <strong>ימי טוהר,</strong> שתיחשב כשאר היולדות, ואם תראה דם בשלושים ושלושה הימים שלאחר ימי טומאתה, הריהי טהורה (כדינה של היולדת זכר).
 <big>ב</big> ועוד <strong>איתמר</strong> <small>[נאמר]</small> שנחלקו חכמים בדינה של <strong>המפלת בריה שיש לה שני גבים ושני שדראות.</strong> <strong>אמר רב:</strong> לענין טומאת לידה <strong>באשה</strong> המפילה ולד שכזה — <strong>אינו</strong> נחשב כ<strong>ולד,</strong> ואינה נטמאת בו. ו<strong>בבהמה</strong> ולד כזה — <strong>אסור באכילה.</strong> <strong>ו</strong>אילו <strong>שמואל אמר</strong> כי <strong>באשה</strong> — הריהו נחשב <strong>ולד,</strong> ונטמאת בו אמו. וכן <strong>בבהמה</strong> — הריהו <strong>מותר באכילה.</strong>
 ומסבירים, <strong>במאי קמיפלגי</strong> <small>[במה הם חולקים]?</small> — <strong>ב</strong>דעתו של <strong>רב חנין בר אבא,</strong> שכן <strong>אמר רב חנין בר אבא:</strong> נאמר "אך את זה לא תאכלו ממעלי הגרה וממפריסי הפרסה השסועה" (דברים יד, ח). ו<strong>"השסועה"</strong> שאמר הכתוב זו <strong>בריה שיש לה שני גבין ושני שדראות.</strong>
 ובדבר זה נחלקו, ש<strong>רב אמר</strong> כי סוג כזה של <strong>בריה בעלמא</strong> <small>[בעולם,</small> בחיים<small>]</small> — <strong>ליתא</strong> <small>[איננו],</small> <strong>וכי אגמריה רחמנא</strong> <small>[וכאשר לימ    דו הקדוש ברוך הוא]</small> <strong>למשה</strong> את ההלכה הזו — לענין בריה הנמצאת <strong>במעי אמה אגמריה</strong> <small>[לימד    ו],</small> שהיא אסורה באכילה. <strong>ו</strong>אילו <strong>שמואל אמר:</strong> סוג כזה של <strong>בריה בעלמא</strong> <small>[בעולם]</small> <strong>איתא</strong> <small>[ישנו],</small> <strong>וכי אגמריה רחמנא</strong> <small>[וכאשר לימ    דו הקדוש ברוך הוא]</small> <strong>למשה</strong> שאסורה היא בריה שכזו — לענין בריה המצויה <strong>בעלמא אגמריה</strong> <small>[בעולם לימ    דו],</small> שהיא אסורה באכילה, <strong>אבל</strong> בריה כזו הנמצאת <strong>במעי אמה</strong> — <strong>שריא</strong> <small>[מותרת]</small> באכילה.
 <strong>איתיביה</strong> <small>[הקשה לו]</small> <strong>רב שימי בר חייא לרב</strong> ממה ששנינו בדיני הכהן בעל המום, ש<strong>ר' חנינא בן אנטיגנוס אומר</strong> כי <strong>כל</strong> כהן <strong>שיש לו שני גבין ושני שדראות</strong> — הריהו <strong>פסול לעבודה,</strong> <strong>אלמא דחיי</strong> <small>[הרי נסיק</small> מכאן <small>שחי]</small> הוא יצור שכזה שיש לו שני גבים ושתי שדרות, אלא שבעל מום הוא! <strong>וקשיא</strong> <small>[וקשה]</small> איפוא <strong>לרב.</strong> <strong>אמר ליה</strong> <small>[לו]</small> רב לרב שימי, בתשובה לשאלתו: <strong>שימי את</strong> <small>[אתה],</small> שיפה שאלת. אבל אין דברי ר' חנינא בן אנטיגנוס אמורים במי שיש לו שתי שדרות, שהרי בריה שכזו אינה חיה, אלא במי <strong>ששדרתו עקומה,</strong> ונראה כמי שיש לו שתי שדרות.
 <strong>מיתיבי</strong> <small>[מקשים]</small> עוד ממה ששנינו בברייתא: <strong>יש בעוברין</strong> שיצאו לאויר העולם <strong>שהן אסורין</strong> באכילה משום איסור נבילה. ואלה הם: העובר שנולד בהיותו רק <strong>בן ארבעה</strong> חדשים להריונו <strong>ל</strong>בהמה ה<strong>דקה</strong> (צאן, עזים וכבשים), וכן זה הנולד בהיותו רק <strong>בן שמנה</strong> חדשים להריונו <strong>ל</strong>בהמה ה<strong>גסה</strong> (בקר, פרים ופרות). ואין הדברים אמורים אלא בעובר זה שנולד <strong>הימנו</strong> (בשיעור זמן זה) <strong>ולמטה</strong> (ופחות) מכך — הריהו <strong>אסור</strong> באכילה. <strong>יצא</strong> מכלל דינם של שאר עוברים, <strong>מי שיש לו שני גבין ושני שדראות.</strong>
 <strong>מאי</strong> <small>[מה</small> פירוש<small>]</small> <strong>"יצא"? לאו</strong> <small>[האם לא]</small> הכוונה היא ש<strong>יצא</strong> זה שיש לו שני גבים ושתי שדרות <strong>מכלל עוברין, שאפילו במעי אמן</strong> הריהם <strong>אסורין,</strong> ושלא כשיטת שמואל המתיר עובר שכזה באכילה.
  ומסבירים: את הברייתא הזו,  <strong>רב מתרץ לטעמיה</strong> <small>[מסביר לטעמו,</small> לשיטתו<small>],</small> <strong>ו</strong>כן <strong>שמואל מתרץ לטעמיה</strong> <small>[מסביר לטעמו,</small> לשיטתו<small>].</small> ומפרטים: <strong>רב מתרץ לטעמיה</strong> <small>[מסביר לטעמו,</small> לשיטתו<small>],</small> ובאופן זה: <strong>בן ארבעה</strong> חדשים <strong>ל</strong>בהמה <strong>דקה,</strong> וכן בן שמונה חדשים <strong>ל</strong>בהמה <strong>גסה, הימנו ולמטה</strong> — הריהו <strong>אסור.</strong>
 <strong>במה דברים אמורים?</strong> — רק <strong>כשיצא</strong> כבר העובר <strong>לאויר העולם, אבל</strong> כל עוד הוא <strong>במעי אמו</strong> — הריהו <strong>שרי</strong> <small>[מותר]</small> באכילה. <strong>יצא מי שיש לו שני גבין ושני שדראות,</strong> ש<strong>אפילו</strong> בהיותו <strong>במעי אמו</strong> — <strong>נמי</strong> <small>[גם כן]</small> הריהו <strong>אסור</strong> באכילה.
## דף כד:
 <strong>ו</strong>כן <strong>שמואל מתרץ לטעמיה</strong> <small>[מסביר</small> את הברייתא <small>לטעמו,</small> לשיטתו<small>],</small> ובאופן זה: <strong>בן ארבעה</strong> חדשים <strong>ל</strong>בהמה ה<strong>דקה,</strong> וכן <strong>בן שמנה</strong> חדשים <strong>ל</strong>בהמה ה<strong>גסה,</strong> כל ש<strong>הימנו ולמטה</strong> (פחות מכך) — הריהו <strong>אסור</strong> באכילה. <strong>במה דברים אמורים?</strong> — דווקא <strong>ב</strong>זה <strong>שלא כלו לו חדשיו, אבל כלו לו חדשיו</strong> — הריהו <strong>מותר</strong> באכילה. ואולם <strong>יצא</strong> מכלל זה <strong>מי שיש לו שני גבין ושני שדראות,</strong> ש<strong>אף על גב</strong> ש<strong>כלו לו חדשיו, אם יצא לאויר העולם</strong> — הריהו <strong>אסור</strong> באכילה, וכל עוד הוא <strong>במעי אמו</strong> — הריהו <strong>שרי</strong> <small>[מותר]</small> באכילה.
 <big>א</big> ובאותו ענין <strong>תני תנא קמיה</strong> <small>[שנה שונה המשניות לפני]</small> <strong>רב: המפלת בריית גוף שאינו חתוך,</strong> שאין בו חיתוך איברים וצורה, אלא הריהו חלק ושטוח, <strong>ו</strong>כן המפלת <strong>בריית ראש שאינו חתוך, יכול</strong> ש<strong>תהא אמו טמאה לידה?</strong> <strong>תלמוד לומר "אשה כי תזריע וילדה זכר</strong> וטמאה שבעת ימי כימי נדת דוותה תטמא. <strong>וביום השמיני ימול</strong> בשר ערלתו" (ויקרא יב, ב—ג) — דין טומאת לידה נאמר רק על לידת
 מי שראוי להגיע <strong>לברית</strong> מילתו ב<strong>שמנה</strong> ימים ללידתו. <strong>יצאו</strong> מכלל דין טומאת הלידה <strong>אלו, שאינן ראויין</strong> להתקיים עד <strong>לברית שמנה.</strong> <strong>אמר ליה</strong> <small>[לו]</small> <strong>רב</strong> לשונה המשניות שלפניו: <strong>וסיים בה,</strong> בברייתא זו, <strong>הכי</strong> <small>[כך],</small> "יצאו אלו <strong>ו</strong>מי <strong>שיש לו שני גבין ושני שדראות.</strong> שלדעת רב המפלת ולד שיש לו שני גבים ושתי שדרות אינה נטמאת בכך.
  ומסופר כי <strong>ר' ירמיה בר אבא סבר למעבד עובדא כוותיה</strong> <small>[חשב לעשות,</small> לקבוע הלכה <small>למעשה כמותו,</small> כשיטתו<small>]</small> של שמואל, ולטמא אשה שילדה מי שיש לו שני גבים ושתי שדרות, <strong>אמר ליה</strong> <small>[לו]</small> <strong>רב הונא</strong> לר' ירמיה: <strong>מאי דעתיך</strong> <small>[מה דעתך]</small> שאתה מבקש להורות כך — שכן רצונך <strong>ל</strong>נהוג <strong>חומרא</strong> <small>[החמרה]?</small> ואולם <strong>חומרא דאתי</strong> <small>[החמרה שבאה]</small> <strong>לידי קולא</strong> <small>[הקלה]</small> <strong>הוא, דקיהבת</strong> <small>[ש</small>כן <small>נתת]</small> <strong>לה</strong> בכך דמי טוהר, שאם תראה אותה אשה דם בשלושים ושלושה הימים (ביולדת זכר) שלאחר ימי טומאתה תבוא לטהר עצמה. <strong>עביד מיהא כותיה</strong> <small>[עשה לפחות כמותו,</small> כשיטתו<small>]</small> של <strong>רב, דקיימא לן</strong> <small>[ש</small>כלל <small>עומד,</small> מקובל <small>לנו]:</small> <strong>הלכתא</strong> <small>[הלכה]</small> <strong>כרב באיסורי</strong> <small>[באיסורים],</small> <strong>בין לקולא</strong> <small>[להקלה]</small> <strong>בין לחומרא</strong> <small>[להחמרה].</small>
 <big>ב</big> למעלה הובאו דברי הברייתא בדינם של עוברים הנולדים קודם זמנם לבהמה הדקה ולבהמה הגסה. ובענין זה מביאים עוד מה ש<strong>אמר רבא: הרי אמרו</strong> חכמים כי <strong>אשה יולדת</strong> כרגיל <strong>לתשעה</strong> חדשי הריון <strong>ו</strong>כן <strong>יולדת לשבעה</strong> חדשי הריון, ואילו היולדת לשמונה חדשי הריון — אין הולד מתקיים, שנפל הוא. וכן ב<strong>בהמה</strong> ה<strong>גסה</strong> שהיא <strong>יולדת לתשעה</strong> חדשי עיבור, ואם ילדה לשמונה חדשי עיבור, אין הולד מתקיים, שנפל הוא. ומעתה יש לברר האם אף הבהמה הגסה <strong>יולדת לשבעה, או</strong> שהיא <strong>לא ילדה</strong> <small>[יולדת]</small> לשבעה חדשי עיבור?
 <strong>אמר רב נחמן בר יצחק: תא שמע</strong> <small>[בוא</small> ושמע] ראיה לדבר ממה ששנינו בברייתא זו: <strong>הימנו ולמטה</strong> (פחות מכך) — הולד <strong>אסור</strong> באכילה משום איסור נבילה. <strong>מאי לאו</strong> <small>[האם לא]</small> מתייחסים הדברים לבהמה ה<strong>גסה?!</strong> והרי איפוא ראיה שאין הבהמה הגסה יולדת לשבעה! ודוחים: <strong>לא,</strong> הדברים מתייחסים רק לבהמה ה<strong>דקה,</strong> שדרכה ללדת לחמישה חדשי עיבור.
  ותוהים על הדחיה: <strong>האי מאי</strong> <small>[זה מה</small> תשובה היא<small>]?</small> שכן <strong>אי אמרת בשלמא</strong> <small>[נניח אם אתה אומר]</small> שדברי הברייתא מתייחסים לבהמה ה<strong>גסה</strong> — מעתה מובן מדוע <strong>אצטריך</strong> <small>[הוצרך]</small> הדבר להיאמר, שכן <strong>סלקא דעתך אמינא</strong> <small>[היה עולה על דעתך לומר]:</small> <strong>הואיל ובאשה</strong> הנולד בפחות מתשעה חדשי הריון הריהו <strong>חיי</strong> <small>[חי],</small> וכדרך הנולד לשבעה, אם כן מסתבר לומר כי הנולד <strong>בבהמה</strong> הגסה קודם זמן עיבורו הרגיל, <strong>נמי חיי</strong> <small>[גם כן חי],</small> ולא ייאסר באכילה. לכן <strong>קא משמע לן</strong> <small>[הוא,</small> התנא בברייתא, <small>משמיע לנו]</small> <strong>דלא חיי</strong> <small>[שאינו חי].</small>
 <strong>אלא אי אמרת אדקה איתמר</strong> <small>[אם אומר אתה שעל</small> בהמה <small>דקה נאמר],</small> <strong>פשיטא</strong> <small>[פשוט]</small> הדבר, וכי זו הנולדת <strong>בת תלתא ירחי</strong> <small>[שלשה חודשים]</small> של עיבור <strong>מי קא חיי</strong> <small>[האם היא חיה]?</small>
 ומשיבים: יש מקום להעמיד את הדברים כמתייחסים לבהמה הדקה, ועדיין <strong>אצטריך</strong> <small>[נצרך]</small> הדבר להיאמר, שכן <strong>סלקא דעתך אמינא</strong> <small>[היה עולה על דעתך לומר]:</small> ש<strong>כל</strong> הנולד <strong>בציר תרי ירחי חיי</strong> <small>[פחות שני חודשים חיה],</small> כזה הנולד לשלושה חדשי עיבור, לכן <strong>קא משמע לן</strong> <small>[הוא,</small> התנא שבברייתא, <small>משמיע לנו]</small> שאין זה חי, ולכך הריהו אסור באכילה כנבילה.
 <big>ג</big> ועוד בדיני המפלת ולד שאין צורתו מוגמרת. <strong>אמר רב יהודה, אמר שמואל: המפלת דמות לילית</strong> (שדה, שיש לו פרצוף אדם ויש לו כנפיים) — <strong>אמו טמאה לידה.</strong> שכן <strong>ולד הוא</strong> זה, <strong>אלא שיש לו כנפים.</strong> ומביאים ראיה לדבר, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אמר ר'</strong> <strong>יוסי: מעשה</strong> שאירע בישוב <strong>סימוני ב</strong>אשה <strong>אחת שהפילה דמות לילית, ובא מעשה לפני חכמים</strong> לדון בו, <strong>ואמרו</strong> חכמים: <strong>ולד הוא, אלא שיש לו כנפים.</strong>
 ועוד כיוצא בזה, בדינה של <strong>המפלת</strong> כ<strong>דמות נחש, הורה חנינא בן אחיו של ר'</strong> <strong>יהושע</strong> כי <strong>אמו טמאה לידה.</strong> ומסופר כי הלך ר' י <strong>וסף וספר</strong> את הדברים (שכך הורה חנינא בן אחיו של ר' יהושע) <strong>לפני רבן גמליאל, שלח לו</strong> רבן גמליאל ל<strong>ר' יהושע: הנהג</strong> (קח אתך) את <strong>בן אחיך ובא</strong> אלי, שרצה לנזוף בו על הוראתו זו!
  ומסופר כי <strong>ב</strong>עת <strong>הליכתן</strong> לרבן גמליאל <strong>יצתה</strong> (יצאה) כלת (ר') <strong>חנינא לקראתו</strong> של ר' יהושע, <strong>אמרה לו</strong> בשאלה: <strong>רבי,</strong> אשה <strong>המפלת כמין נחש מהו</strong> דינה לענין טומאת לידה? <strong>אמר לה: אמו טהורה.</strong> <strong>אמרה לו: והלא משמך אמרה לי חמותי</strong> כי <strong>אמו</strong> של המפלת כמין נחש <strong>טמאה? ו</strong>הוסיפה חמותי ואמרה לי כי ר' יהושע <strong>אמר לה</strong> <strong>מאיזה טעם</strong> הורה כן — <strong>הואיל וגלגל עינו</strong> של הנחש הריהו <strong>עגול כשל אדם! מתוך דבריה נזכר ר'</strong> <strong>יהושע</strong> שאכן כך הורה. עמד ו<strong>שלח לו לרבן גמליאל: מפי הורה חנינא.</strong>
 <strong>אמר אביי, שמע מינה</strong> <small>[למד ממנה,</small> ממעשה זה<small>]</small> כי <strong>צורבא מרבנן</strong> <small>[תלמיד חכם]</small> ש<strong>אמר מילתא</strong> <small>[דבר]</small> הלכה — <strong>לימא</strong> <small>[שיאמר]</small> <strong>בה</strong> גם <strong>טעמא</strong> <small>[הטעם]</small> לדבר זה שאמר, משום <strong>דכי מדכרו ליה</strong> <small>[שכאשר יזכירו לו]</small> — על ידי כך הריהו <strong>מדכר</strong> <small>[נזכר],</small> וכדדך שאירע כן לר' יהושע.
 <big>ד משנה</big> <strong>ה</strong>אשה ה<strong>מפלת שפיר</strong> (מעטפת העור בה שרוי העובר במעי אמו) והוא <strong>מלא מים,</strong> או שהוא <strong>מלא דם,</strong> או שהוא <strong>מלא גנונים</strong> (גוונים שונים) — הרי זו <strong>אינה חוששת</strong> שמא היה זה <strong>ולד.</strong> <strong>ו</strong>אולם <strong>אם היה</strong> שפיר זה בשלב התפתחות שהוא כבר <strong>מרוקם</strong> (שנרקמה בו צורת עובר) — הרי זו נוהגת ככל יולדת ולד. ומאחר שספק הוא מהו מינו של עובר זה, יש להחמיר בה שתנהג הן כיולדת זכר והן כיולדת נקבה. ולכן <strong>תשב</strong> ימי טהרה כמו <strong>ל</strong>יולדת <strong>זכר,</strong> שלושים ושלושה ימים בלבד, <strong>ו</strong>אולם <strong>ל</strong>ענין ימי טומאה תשב כיולדת <strong>נקבה,</strong> שבועיים ולא שבעה ימים בלבד. האשה <strong>המפלת</strong> חתיכת בשר ללא צורת פני אדם אלא כ<strong>סנדל או</strong> המפלת <strong>שליא</strong> (הנרתיק בו מונח העובר בהיותו במעי אמו) — אף זו מחמירים בה מן הספק, ויהא דינה ש<strong>תשב</strong> ימי טומאה וטהרה כמו <strong>ל</strong>יולדת <strong>זכר ול</strong>יולדת <strong>נקבה.</strong>
 <big>ה גמרא</big> שנינו במשנתנו שהמפלת שפיר מלא מים או מלא דם, או מלא גנונים — אינה חוששת לולד. ושואלים על כך: <strong>בשלמא</strong> <small>[זה נוח,</small> מובן<small>]</small> שאין חוששים לולד בשפיר המלא <strong>דם, ו</strong>כן בשפיר המלא <strong>מים,</strong> שהרי <strong>לא כלום היא,</strong> שאין דבר זה סימן לולד. <strong>אלא</strong> המפלת שפיר מלא <strong>גנונים</strong> — <strong>ניחוש</strong> <small>[נחשוש]</small> בו <strong>שמא ולד הוה</strong> <small>[היה]</small> <strong>ונימוח? אמר אביי:</strong> אין לחשוש שנימוח הולד, משום ש<strong>כמה יין חי</strong> שהוא מרוכז מאוד, ויש בו כדי לפגוע בעובר שמעי אמו <strong>שתת</strong> (שתתה) <strong>אמו של זה</strong> שגרם <strong>שנימוח עוברה בתוך מעיה?</strong>
 <strong>רבא אמר</strong> הסבר אחר: <strong>"מלא</strong> גנונים" <strong>תנן</strong> <small>[שנינו]</small> במשנתנו, ובמודגש ללמדנו שנוהג דין זה דווקא שהשפיר מלא, <strong>ו</strong>משום ש<strong>אם איתא דאתמוחי אתמח</strong> <small>[אם יש</small> מקום לומר <small>שנמוח]</small> — הרי הוא היה <strong>מחסר חסר</strong> <small>[נחסר]</small> ולא היה מלא. <strong>רב אדא בר אהבה אמר</strong> הסבר אחר: <strong>"גוונים" תנן</strong> <small>[שנינו],</small> <strong>ואם איתא דאתמוחי אתמח</strong> <small>[יש</small> מקום לומר <small>שנמוח]</small> — <strong>כולה בחד גוונא הוי קאי</strong> <small>[הכל בגוון אחד היה עומד].</small>
 <big>ו</big> ובענין השפעת היין על גוף האדם, <strong>תניא</strong> <small>[שנויה</small> ברייתא<small>],</small> <strong>אבא שאול אומר: קובר מתים הייתי, והייתי מסתכל</strong> (מתבונן) <strong>בעצמות של</strong> ה<strong>מתים.</strong> וראיתי כי <strong>ה</strong>אדם שבחייו היה <strong>שותה יין חי</strong> — גרם הדבר לכך ש<strong>עצמותיו שרופין,</strong> וזה השותה יין <strong>מזוג</strong> במים — <strong>עצמותיו סכויין</strong> (שחורות), ואילו זה השותה יין <strong>כראוי</strong> — <strong>עצמותיו משוחין</strong> (שמנות, לא יבשות). <strong>ו</strong>עוד למדתי מהתבוננות בעצמות המתים כי <strong>כל מי ששתייתו מרובה מאכילתו</strong> — <strong>עצמותיו שרופין,</strong> ומי ש<strong>אכילתו מרובה משתייתו</strong> — <strong>עצמותיו סכויין,</strong> ואילו זה שאכילתו ושתייתו הינן <strong>כראוי</strong> — <strong>עצמותיו משוחין.</strong>
 ועוד <strong>תניא</strong> <small>[שנויה</small> ברייתא<small>],</small> <strong>אבא שאול אומר, ואיתימא</strong> <small>[ויש שאומר</small> דבר זה<small>]</small> בשמו של ר' יוחנן: קובר מתים הייתי. <strong>פעם אחת רצתי אחר צבי, ונכנסתי ב</strong>תוך <strong>קולית</strong> (עצם הירך) <strong>של מת</strong> שהיתה כה גדולה עד ש<strong>רצתי אחריו</strong> עוד <strong>שלש פרסאות</strong> בתוך עצם הקולית, <strong>ו</strong>אל ה<strong>צבי לא הגעתי, ו</strong>אילו ה<strong>קולית לא כלתה.</strong> <strong>כשחזרתי לאחורי,</strong> וסיפרתי הדברים לחכמים, <strong>אמרו לי:</strong> קולית זו <strong>של עוג מלך הבשן היתה.</strong>
 ועוד <strong>תניא</strong> <small>[שנויה</small> ברייתא<small>]</small> בדומה, <strong>אבא שאול אומר: קובר מתים הייתי.</strong> <strong>פעם אחת נפתחה מערה</strong> המשמשת לקבורה <strong>תחתי</strong> וצנחתי אל תוכה, <strong>ו</strong>נמצא ש<strong>עמדתי ב</strong>תוך <strong>גלגל עינו של מת עד חוטמי,</strong> שכה גדולה היתה עין זו. ו<strong>כשחזרתי לאחורי,</strong> וסיפרתי הדברים לחכמים, <strong>אמרו</strong> לי: <strong>עין של אבשלום היתה</strong> זו.
 <strong>ושמא תאמר: אבא שאול ננס הוה</strong> <small>[היה],</small> ולכן אירע לו כך — אל תאמר כן, שהרי <strong>אבא שאול ארוך בדורו הוה</strong> <small>[היה],</small> <strong>ור' טרפון</strong> היה <strong>מגיע</strong> רק עד <strong>לכתפו, ור' טרפון</strong> עצמו <strong>ארוך בדורו הוה</strong> <small>[היה],</small> <strong>ור' מאיר</strong> היה <strong>מגיע</strong> רק עד <strong>לכתפו,</strong> ו<strong>ר' מאיר ארוך בדורו הוה</strong> <small>[היה]</small> <strong>ורבי מגיע לכתפו,</strong> ו<strong>רבי ארוך בדורו הוה</strong> <small>[היה]</small>
 <strong>ור' חייא מגיע לכתפו, ור' חייא ארוך בדורו הוה</strong> <small>[היה]</small> <strong>ורב מגיע לכתפו,</strong> ו<strong>רב ארוך בדורו הוה</strong> <small>[היה]</small> <strong>ורב יהודה מגיע לכתפו, ורב יהודה ארוך בדורו הוה</strong> <small>[היה]</small> <strong>ואדא דיילא</strong> <strong>(השמש) מגיע לכתפו,</strong>
## דף כה.
 <strong>פרשתבינא</strong> <small>[מושל</small> העיר<small>]</small> <strong>פומבדיתא קאי ליה</strong> <small>[היה עומד לו]</small> בצידו של <strong>אדא דיילא,</strong> והיה מגיע רק <strong>עד פלגיה</strong> <small>[מחציתו],</small> <strong>וכולי עלמא קאי לפרשתבינא דפומבדיתא</strong> <small>[שהכל היו עומדים ל</small>צידו של <small>מושל פומבדיתא]</small> זה, והיו מגיעים רק <strong>עד חרציה</strong> <small>[מתניו].</small> ומכאן נסיק כמה גבוה היה אבא שאול, וכמה ענק היה גלגל עין זה של אבשלום.
 <big>א</big> שנינו במשנתנו דין המפלת שפיר המלא מים או דם או גנונים. ובענין דומה <strong>שאלו</strong> התלמידים היושבים <strong>לפני רבי: המפלת שפיר מלא בשר מהו</strong> דינה לענין טומאת לידה? <strong>אמר להם: לא שמעתי</strong> מפי רבותי.
 <strong>אמר לפניו ר'</strong> <strong>ישמעאל בר' יוסי: כך אמר אבא</strong> (ר' יוסי בן חלפתא, שהיה מרבותיו של רבי): הפילה שפיר <strong>מלא דם</strong> — <strong>טמאה</strong> טומאת <strong>נדה,</strong> ואם הפילה שפיר <strong>מלא בשר</strong> — הריהי <strong>טמאה</strong> טומאת <strong>לידה.</strong>
 <strong>אמר ליה</strong> <small>[לו]:</small> <strong>אילמלי</strong> (אילו) מסורת זו שבידיך היתה כולה <strong>דבר חדש</strong> (שלא אמרו חכם אחר), ואותה בלבד <strong>אמרת לנו משום</strong> (בשם) <strong>אביך</strong> — <strong>שמענוך</strong> (היינו מקבלים ממך). ואולם <strong>עכשיו</strong> שאמרת לנו בשמו שני דברים, דין המפלת שפיר מלא דם ודין המפלת שפיר מלא בשר —
 <strong>מדהא קמייתא כיחידאה קאמר</strong> <small>[מ</small>תוך <small>שזו,</small> ההלכה <small>הראשונה,</small> בדין המפלת שפיר מלא דם, <small>כ</small>חכם <small>יחיד הוא אמר],</small> <strong>כסומכוס שאמר</strong> כן <strong>משום</strong> <small>[בשם]</small> <strong>ר' מאיר,</strong> אף שחלוקים עליו חכמים, <strong>הא נמי</strong> <small>[</small>ב<small>זו,</small> בהלכה השניה, בדין המפלת שפיר מלא בשר <small>גם כן]</small> יש מקום לומר <strong>שמא כ</strong>שיטת חכם יחידי אחר, <strong>ר' יהושע, אמרה</strong> אביך, ואין הלכה כר' יהושע.
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>המפלת שפיר שאינו מרוקם</strong> (שטרם נרקמה בו צורת עובר לאיבריו) — <strong>ר' יהושע אומר:</strong> אף שטרם נרקמו איבריו הריהו נחשב <strong>ולד</strong> בשל עורו, וטמאה אמו בטומאת לידה. <strong>וחכמים אומרים:</strong> כיון שלא נרקמו איבריו, <strong>אינו</strong> נחשב כ<strong>ולד.</strong> ומעתה יש מקום לומר שכשיטת ר' יהושע אמר אביך ר' יוסי את דבריו בענין השפיר המלא בשר, שנחשב לוולד, וכיון שחלוקים חכמים על ר' יהושע, ואין הלכה כמותו, אפשר שאף מסורת זו שבידך אין הלכה כמותה.
 <big>ב</big> ובהסבר מחלוקת זו שבין ר' יהושע וחכמים, <strong>אמר ר'</strong> <strong>שמעון בן לקיש משום</strong> <small>[בשם]</small> <strong>ר' אושעיא: מחלוקת</strong> זו הריהי דווקא <strong>ב</strong>שפיר שטרם נרקמו איבריו, ומי השפיר <strong>עכור.</strong> שלדעת ר' יהושע מסתבר שהיה בשפיר ולד, ונימוח, והרי אלו מימיו, והאשה טמאה לידה. ולדעת חכמים אין בכך כדי להוכיח. <strong>אבל ב</strong>מקרה שמי השפיר הינם <strong>צלול</strong> — ל<strong>דברי הכל,</strong> ואף לר' יהושע, <strong>אינו</strong> נחשב ל<strong>ולד.</strong> <strong>ור' יהושע בן לוי אמר:</strong> דווקא <strong>בצלול</strong> היא המחלוקת שבין ר' יהושע וחכמים.
  ודנו התלמידים בהבנת הסברו, וזו השאלה ש<strong>איבעיא להו</strong> <small>[נשאלה להם]:</small> מה כוונת דבריו של ר' יהושע בן לוי, האם דווקא <strong>בצלול</strong> היא ה<strong>מחלוקת</strong> שבין ר' יהושע לחכמים, <strong>אבל בעכור</strong> — ל<strong>דברי הכל,</strong> ואף לשיטת חכמים, הרי זה נחשב <strong>ולד, או דלמא</strong> <small>[שמא]</small> <strong>בין בזה</strong> (בעכור) <strong>ובין בזה</strong> (בצלול) <strong>מחלוקת,</strong> שאף בעכור סבורים חכמים שאינו ולד. והשמיענו ר' יהושע בן לוי שר' יהושע סובר שאף בצלול הרי זה נחשב ולד. ונותרה שאלה זו ללא ממענה, ומסכמים: <strong>תיקו</strong> <small>[תעמוד]</small> במקומה, ללא פתרון. ודנים עתה בהסבריהם של ריש לקיש ור' יהושע בן לוי במחלוקת ר' יהושע וחכמים.
 <strong>מיתיבי</strong> <small>[מקשים]</small> ממה ששנינו בברייתא, <strong>את זו דרש ר' יהושע בן חנניא: "ויעש ה' אלהים לאדם ולאשתו כתנות עור וילבשם"</strong> (בראשית ג, כא) — הרי <strong>מלמד</strong> כתוב זה <strong>שאין הקדוש ברוך הוא עושה עור לאדם אלא אם כן נוצר</strong> תחילה האדם, שקודם נוצרו האדם ואשתו, ורק לאחר מכן ניתן להם העור ("לאדם ולאשתו כתנות עור").
  ונסיק מכאן: <strong>אלמא</strong> <small>[הרי איפוא]:</small> לשיטת ר' יהושע (הוא ר' יהושע בן חנניה שדרש כן) <strong>בעור תליא מילתא</strong> <small>[תלוי הדבר],</small> ו<strong>לא שנא</strong> <small>[משנה]</small> הדבר אם מימי השפיר <strong>עכור ולא שנא</strong> <small>[משנה]</small> אם הוא <strong>צלול.</strong>
 ומעתה, <strong>אי אמרת בשלמא</strong> <small>[זה נוח אם אומר אתה]</small> כהסבר ר' יהושע בן לוי במחלוקת ר' יהושע וחכמים ש<strong>בצלול</strong> היא ה<strong>מחלוקת</strong> בין ר' יהושע לחכמים, — הרי איפוא שלשיטת ר' יהושע נחשב השפיר כולד, בין בצלול ובין בעכור, ו<strong>היינו דאיצטריך קרא</strong> <small>[זהו שהוצרך הכתוב]</small> להשמיענו שכל שיש בו עור הריהו נחשב ולד. <strong>אלא אי אמרת</strong> <small>[אם אומר אתה]</small> כהסברו של ריש לקיש בשיטת ר' יהושע ש<strong>בעכור</strong> היא ה<strong>מחלוקת</strong> בין ר' יהושע לחכמים, אבל בצלול מודה ר' יהושע שאינו נחשב ולד — <strong>למה לי קרא</strong> <small>[כתוב]</small> להשמיענו זאת? והלא <strong>סברא בעלמא</strong> <small>[סתם]</small> <strong>הוא,</strong> שנחשב ולד, ותטמא בו אמו בטומאת לידה! <strong>אלא שמע מינה</strong> <small>[למד ממנה,</small> מכאן<small>]</small> כי <strong>בצלול</strong> היא ה<strong>מחלוקת</strong> שבין ר' יהושע וחכמים, וכהסברו של ר' יהושע בן לוי. ומסכמים: אכן, <strong>שמע מינה</strong> <small>[למד ממנה]</small> שכך הוא.
  ומעירים:  <strong>וכן</strong> כהסברו זה של ריש לקיש במחלוקת ר' יהושע וחכמים, <strong>אמר רב נחמן</strong> שכך <strong>אמר רבה בר אבוה: מחלוקת</strong> זו היא דווקא <strong>ב</strong>מפלת שפיר <strong>עכור, אבל ב</strong>מפלת שפיר <strong>צלול</strong> — ל<strong>דברי הכל אינו ולד.</strong>
 <strong>איתיביה</strong> <small>[הקשה]</small> על כך <strong>רבא לרב נחמן</strong> ממה ששנינו במשנה במסכת בכורות שלא רק ולד ממש הנולד לבהמה המבכירה פוטר את הנולד אחריו מן הבכורה, <strong>אלא אמרו</strong> חכמים שאף סימן ולד פוטר אותו. ומהו <strong>סימן ולד</strong> זה? <strong>בבהמה דקה</strong> — <strong>טינוף</strong> (דם מזוהם המופרש מן הרחם) הריהו משמש כסימן לולד שהיה במעיה, ונמחה. ו<strong>ב</strong>בהמה <strong>גסה</strong> — יציאתה של <strong>שליא</strong> (נרתיק בו נמצא העובר במעי אמו). ואילו סימן לולד <strong>באשה</strong> — יציאת <strong>שפיר ו</strong>כן יציאת <strong>שליא.</strong>
 ונדייק בדברים אלו: דווקא יציאת שליה פוטרת מן הבכורה את הוולד הנולד אחר כך בבהמה גסה, <strong>ואילו</strong> יציאת <strong>שפיר בבהמה</strong> גסה — <strong>לא פטר</strong> <small>[אינה פוטרת].</small> ומעתה יש לשאול: <strong>אי אמרת בשלמא</strong> <small>[זה נוח אם אתה אומר]</small> ש<strong>ב</strong>שפיר <strong>צלול</strong> היא ה<strong>מחלוקת</strong> של ר' יהושע וחכמים — <strong>משום הכי</strong> <small>[כך]</small> אפשר להבין מדוע כך הוא הדין בבהמה גסה, שכן ב
 <strong>אשה דרבי</strong> <small>[שריבה]</small> <strong>בה קרא</strong> <small>[הכתוב]</small> האמור למעלה, "לאדם ולאשתו כתנות עור" והרי שבעור תלוי הדבר, שכיון שיש לו עור הריהו נחשב כולד, אף בצלול. ומעתה נאמר: באשה שיש בה לימוד מיוחד זה — <strong>פטר</strong> <small>[פוטר]</small> <strong>בה</strong> ה<strong>שפיר</strong> את הנולד אחריו מן הבכורה, ואילו <strong>בבהמה</strong> ש<strong>לא רבי</strong> <small>[ריבה]</small> בה <strong>קרא</strong> <small>[הכתוב]</small> — <strong>לא פטר</strong> <small>[פוטר]</small> <strong>בה</strong> ה<strong>שפיר</strong> את הנולד אחריו מקדושת בכורה.
 <strong>אלא אי אמרת</strong> <small>[אומר אתה]</small> ש<strong>בעכור</strong> היא <strong>מחלוקת</strong> ר' יהושע וחכמים, ור' יהושע מן הסברה אמר שהשפיר העכור נחשב כולד, ואילו חכמים סבורים שאינו נחשב כולד, <strong>מכדי</strong> <small>[מכיון]</small> ש<strong>סברא הוא</strong> יסוד שיטותיהם, <strong>מאי שנא</strong> <small>[במה שונה,</small> מיוחדת<small>]</small> היא ה<strong>אשה</strong> שהשפיר פוטר בה את הנולד אחריו, <strong>ומאי שנא</strong> <small>[ובמה שונה]</small> היא ה<strong>בהמה</strong> שאין השפיר פוטר בה את הנולד אחריו מן הבכורה?
  ודוחים:  <strong>מי סברת</strong> <small>[האם סבור אתה]</small> שר' יהושע מפשט פשיט ליה <small>[פשוט לו]</small> שהשפיר העכור נחשב ולד? אין זה כך, אלא <strong>ר' יהושע ספוקי מספקא ליה</strong> <small>[מסופק לו]</small> בדינו של השפיר העכור, <strong>ואזיל הכא לחומרא</strong> <small>[והולך כאן להחמיר],</small> <strong>והכא לחומרא</strong> <small>[וכאן להחמיר],</small> ובאופן זה:
 <strong>גבי</strong> <small>[אצל,</small> בענין<small>]</small> ה<strong>אשה</strong> שהפילה שפיר עכור, כיון שענין <strong>דממונא</strong> <small>[של ממון]</small> <strong>הוא,</strong> אם חייבים לפדות את הבן הנולד לאחר יציאת שפיר זה — הרי כלל הלכתי הוא שב<strong>ספק ממונא</strong> <small>[ממון]</small> — נוהגים <strong>לקולא</strong> <small>[להקל],</small> ומן הספק פוטר שפיר זה את הנולד אחריו מפדיונו.
  ואילו <strong>גבי</strong> <small>[אצל]</small> <strong>בהמה,</strong> שענין <strong>דאיסורא</strong> <small>[של איסור]</small> <strong>הוא דאיכא</strong> <small>[שיש]</small> ביחס לולד שיוולד אחריו לבהמה זו, לגבי (לענין) ה<strong>גיזה ו</strong>ה<strong>עבודה</strong> בו, שכן אין גוזזים ואין עובדים בבכור בהמה — כלל הלכתי הוא: בכל <strong>ספק איסורא</strong> <small>[איסור]</small> — נוהגים <strong>לחומרא</strong> <small>[להחמיר].</small> ולכן אין השפיר העכור פוטר את הנולד אחריו מן הבכורה. ו<strong>הכי נמי גבי</strong> <small>[כך גם כן אצל]</small> ה<strong>אשה</strong> היולדת שפיר, אף שהקל בה לענין הנתינה לכהן, ביחס ל<strong>ספק טומאה</strong> שיש בה — נוהגים בו <strong>לחומרא</strong> <small>[להחמיר].</small>
 ושואלים על הסבר זה: <strong>ומי מספקא ליה</strong> <small>[והאם מסופק הוא]</small> ר' יהושע בעניינה של היולדת שפיר, <strong>והא קרא קאמר</strong> <small>[והרי מקרא הוא אמר],</small> שממנו למד שנוהגת היא בשפיר ככל היולדת ולד! ומשיבים: דינו זה של ר' יהושע הוא רק <strong>מדרבנן</strong> <small>[מדברי חכמים],</small> <strong>וקרא</strong> <small>[ומקרא]</small> זה שהביא — <strong>אסמכתא בעלמא</strong> <small>[סמך בלבד]</small> <strong>הוא.</strong>
 <big>ג</big> ולאחר שהובאו שיטותיהם השונות של חכמים בדין האשה המפלת שפיר מלא בשר, מביאים מה ש<strong>אמר ליה</strong> <small>[לו]</small> <strong>רב חנינא בר שלמיא לרב: הא</strong> <small>[זו]</small> היא שיטת <strong>רבי</strong> שענה לתלמידיו שלא שמע מרבותיו מה דינה של המפלת שפיר מלא בשר. ו<strong>הא</strong> <small>[זו]</small> היא שיטת <strong>ר' ישמעאל בר' יוסי</strong> שאמר בשם אביו שהמפלת שפיר מלא בשר טמאה טומאת לידה. <strong>והא</strong> <small>[וזו]</small> היא שיטת <strong>ר' אושעיא</strong> הסבור שנחלקו ר' יהושע וחכמים בשפיר שאינו מרוקם שהוא עכור, ולא שהוא צלול. <strong>והא</strong> <small>[וזו]</small> היא שיטת <strong>ר' יהושע בן לוי</strong> הסבור שנחלקו ר' יהושע וחכמים במפלת שפיר שאינו מרוקם שהוא צלול, ומעתה יש לשאול: <strong>מר, כמאן סבירא ליה</strong> <small>[אדוני, כ</small>שיטת <small>מי הוא סבור]?</small>
 <strong>אמר ליה</strong> <small>[לו]:</small> <strong>אני אומר</strong> ש<strong>אחד זה ואחד זה,</strong> שבין שהוא עכור ובין שהוא צלול — האשה המפלת שפיר זה <strong>אינה חוששת</strong> שהוא ולד.
 <strong>ו</strong>אילו <strong>שמואל אמר: אחד זה ואחד זה</strong> — <strong>חוששת.</strong> <strong>ו</strong>מסבירים את שיטת שמואל, <strong>אזדא</strong> <small>[הולך]</small> <strong>שמואל לטעמיה</strong> <small>[לטעמו,</small> לשיטתו<small>],</small> <strong>דכי אתא</strong> <small>[ש</small>כן <small>כאשר בא]</small> <strong>רב דימי</strong> והביא עמו מסורות הלכתיות רבות, <strong>אמר: מעולם לא דכו</strong> <small>[טיהרו]</small> חכמים אשה שהפילה <strong>שפיר</strong> מטומאת לידה <strong>בנהרדעא</strong> עירו של שמואל, <strong>לבר מההוא שפירא דאתא לקמיה</strong> <small>[מלבד שפיר אחד שבא לפני]</small> <strong>שמואל, דמנח עליה</strong> <small>[שהניח עליו]</small> <strong>חוט השערה מהאי גיסא</strong> <small>[מצד זה]</small> של השפיר, <strong>וחזיא מהאי גיסא</strong> <small>[וראהו מצד זה],</small> שכל כך שקוף היה השפיר הזה. <strong>אמר</strong> שמואל: על סמך בדיקה זו: <strong>אם איתא</strong> <small>[יש]</small> ש<strong>ולד הואי</strong> <small>[היה]</small> — <strong>לא הוה זיג כולי האי</strong> <small>[לא היה שקוף כל כך].</small>
 <big>ד</big> <strong>ו</strong>עוד שנינו במשנתנו ש<strong>אם היה</strong> השפיר שהפילה כבר <strong>מרוקם</strong> — הריהי טמאה טומאת לידה, ומספק יושבת ימי טומאה וימי טהרה כיולדת זכר וכיולדת נקבה. ובענין זה עוד <strong>תנו רבנן</strong> <small>[שנו חכמים</small> בתוספתא<small>]:</small> <strong>איזהו שפיר</strong> המוגדר <strong>כמרוקם? אבא שאול אומר:</strong> העובר <strong>תחלת ברייתו</strong> (בריאתו, היווצרותו) הינה <strong>מראשו, ושתי עיניו</strong> הריהן <strong>כשתי טיפין</strong> (טיפות) <strong>של זבוב,</strong> כשתי עיניו. ומעירים באשר להגדרה זו של השפיר המרוקם, <strong>תני</strong> <small>[שנה]</small> <strong>ר' חייא:</strong> ובלבד שתהיינה שתי עיניו של השפיר המרוקם <strong>מרוחקין זה מזה.</strong> וממשיכים בתיאור השפיר המרוקם: <strong>שני חוטמין</strong> (נחירי האף) של השפיר המרוקם הריהם <strong>כשתי טיפים של זבוב.</strong>
 ואף בהגדרה זו <strong>תני</strong> <small>[שנה]</small> ומסייג אותה <strong>ר' חייא: ו</strong>בלבד שיהיו נחירי האף <strong>מקורבין זה לזה.</strong> ועוד בהגדרת השפיר המרוקם: <strong>ו</strong>צורת <strong>פיו</strong> הריהי כסדק צר מאוד ה<strong>מתוח</strong> הנמתח לרוחב <strong>כ</strong>אילו היה <strong>חוט השערה.</strong> <strong>וגויתו</strong> (איבר המין הזכר), אם מזהים בו סימן מין, הריהו <strong>כעדשה, ואם היתה</strong> זו ממין <strong>נקבה</strong> — <strong>נדונה</strong> (מובחנת) הוא סימן מינה בדמיונה <strong>כשעורה</strong> הסדוקה <strong>לארכה.</strong>
 <strong>ו</strong>עוד בהגדרתו: בשלב זה של התפתחות העובר, מלבד הראש המתפתח שבו, <strong>חתוך</strong> (חיטוב) <strong>ידים ורגלים</strong> עדיין <strong>אין לו.</strong> <strong>ועליו,</strong> על העובר בשלב זה <strong>מפורש בקבלה: "הלא כחלב תתיכני וכגבינה תקפיאני עור ובשר תלבישני ועצמות וגידים תסוככני חיים וחסד עשית עמדי ופקדתך שמרה רוחי"</strong> (איוב י, י).
 <strong>ו</strong>כאשר מבקשים לדעת מהו מינו, אם זכר או נקבה, <strong>אין בודקין אותו ב</strong>שטיפה ב<strong>מים,</strong> משום <strong>שהמים עזין</strong> (פעולתם חזקה מדי),
## דף כה:
 <strong>ו</strong>כתוצאה מכך, הריהם <strong>טורדין</strong> (ממעכים) <strong>אותו</strong> את השפיר, <strong>אלא בודקין אותו ב</strong>אמצעות <strong>שמן</strong> — משום <strong>שהשמן</strong> הריהו <strong>רך ומצחצחו</strong> (מנקה ומבריק) את הדבר עליו הוא נמשח, וכך ניתן לראות היטב מהו מינו של שפיר זה. <strong>ו</strong>עוד בדין בדיקה זו: <strong>אין רואין</strong> (בוחנים את השפיר) <strong>אלא ב</strong>אור ה<strong>חמה.</strong>
 ושואלים: <strong>כיצד בודקין אותו?</strong> ותוהים על עצם השאלה: <strong>כיצד בודקין אותו?</strong> והרי זה <strong>כדאמרינן</strong> <small>[כמו שאמרנו]!</small> <strong>אלא</strong> מסבירים את השאלה: <strong>במה בודקין אותו לידע אם זכר הוא אם נקבה היא?</strong>
 <strong>אבא שאול בר נש, ואמרי לה</strong> <small>[ויש האומרים אותה]</small> בשמו של <strong>אבא שאול בר רמש, אומר:</strong> האדם הבודק את השפיר <strong>מביא קיסם</strong> (כפיס עץ דק) <strong>שראשו חלק, ומנענע</strong> (מניע) אותו <strong>באותו מקום</strong> (מקום הערוה), ורואה: <strong>אם</strong> הקיסם <strong>מסכסך</strong> (נתקל ומופרע) בזמן שמניעים אותו שם — <strong>בידוע שזכר הוא,</strong> ואיבר המין הוא שמפריע לתנועת הקיסם. <strong>ואם לאו</strong> <small>[לא],</small> שתנועת הקיסם אינה מופרעת — <strong>בידוע שנקבה היא.</strong>
 <strong>אמר רב נחמן אמר רבה בר אבוה: לא שנו</strong> חכמים אופן בדיקה זה <strong>אלא</strong> רק כשמניעים אותו <strong>מלמטה למעלה.</strong> <strong>אבל</strong> אם הניעו את הקיסם <strong>מן הצדדין</strong> (מצד לצד), אף אם הופרעה התנועה של הקיסם — אין זה מעיד שזכר הוא, שכן <strong>אימא</strong> <small>[</small>יש מקום <small>לומר]</small> שנקיבה היא, ו<strong>כותלי בית הרחם נינהו</strong> <small>[הם]</small> שהפריעו לתנועתו.
 <big>א</big> שנינו בברייתא זו בסימני השפיר המרוקם, שאם היה איבר המין כצורת שעורה לאורכה, הרי זו נקבה. ועל כך <strong>אמר רב אדא בר אהבה:</strong> כך <strong>תנא</strong> <small>[שנה]</small> החכם בנוסח שלם של הדברים: <strong>"אם היתה נקבה</strong> — <strong>נדונה כשעורה סדוקה</strong> לאורכה". <strong>מתקיף לה</strong> <small>[מקשה עליה]</small> <strong>רב נחמן: ודילמא</strong> <small>[ושמא]</small> אין שעורה סדוקה זו אלא <strong>חוט של ביצים</strong> (כעין חוט המפריד בין ביצי הזכר ונראה כסדק עמוק) המצוי בזכר <strong>נינהו</strong> <small>[הן]?</small> <strong>אמר אביי:</strong> אין לומר כן, שהרי <strong>השתא</strong> <small>[עכשיו]</small> בשלב זה של ההתפתחות ה<strong>ביצים גופייהו לא ידיעי</strong> <small>[עצמן אינן ידועות,</small> ניכרות<small>],</small> <strong>חוט של ביצים ידיע</strong> <small>[ידוע,</small> ניכר<small>]?</small>
 <big>ב</big> עוד שנינו בברייתא כי בתחילת התפתחותו של העובר עדיין אין לו חיתוך ידים ורגלים, ועל כך <strong>אמר רב עמרם, תנא</strong> <small>[שנה]</small> החכם עוד, כי כאשר מתחילות להיווצר ידים ורגלים של עובר, <strong>שתי ירכותיו</strong> נראות <strong>כשני חוטין של זהורית</strong> (גזיר אריג צמר הצבוע בצבע אדום). <strong>ו</strong>עוד <strong>אמר רב עמרם</strong> והוסיף <strong>עלה</strong> <small>[עליה,</small> על הברייתא<small>]:</small> שתי ירכותיו של העובר נראות <strong>כשל</strong> שני חוטי ה<strong>ערב</strong> שבמסכת האריג. <strong>ושני זרועותיו</strong> של העובר נראות <strong>כשני חוטין של זהורית, ואמר רב עמרם עלה</strong> <small>[עליה]:</small> <strong>כשל</strong> חוטי ה<strong>שתי</strong> שבמסכת האריג.
 <big>ג</big> ו<strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים],</small> <strong>לא תעביד עובדא</strong> <small>[אל תעשה מעשה,</small> אל תקבע<small>]</small> בבדיקה זו שהעובר נחשב ולד, אלא <strong>עד שישעיר</strong> (שתופענה בולד שערות בראשו). ושואלים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל</strong> בעניינה של המפלת שפיר כי <strong>אחת</strong> (הן) <strong>זו</strong> שהפילה שפיר שתוכו הינו עכור <strong>ואחת</strong> (והן) <strong>זו</strong> שהפילה שפיר שתוכו הינו צלול — הריהי <strong>חוששת</strong> שולד הוא שהפילה, וטמאה מספק!
  ומשיבים:  <strong>אמר רב אמי בר שמואל, לדידי מפרשא</strong> <small>[לי עצמי מתפרש]</small> <strong>לי מיניה</strong> <small>[ממנו]</small> <strong>דמר שמואל</strong> בהסבר כוונת דבריו: <strong>לחוש</strong> (לחשוש) שמא היה זה ולד — הריהי <strong>חוששת,</strong> ואולם <strong>ימי טהרה</strong> (כיולדת ולד) — <strong>לא יהבינן</strong> <small>[אין אנו נותנים]</small> <strong>לה,</strong> אלא <strong>עד שישעיר.</strong> שכן כל עוד לא השעיר הולד, אין בידינו הבקיאות כדי לקבוע שהשפיר הינו ולד.
  ושואלים:  <strong>למימרא דמספקא ליה</strong> <small>[האם לומר שמסופק היה לו]</small> <strong>לשמואל</strong> בדבר זה, <strong>והא ההוא שפירא דאתאי לקמיה</strong> <small>[והרי</small> מעשה היה ב<small>שפיר אחד שהובא לפני]</small> <strong>דמר שמואל</strong> לקבוע בו אם ולד הוא אם לאו. ו<strong>אמר</strong> שמואל בו כי <strong>הא בר ארבעין וחד יומא</strong> <small>[זה</small> העובר הינו <small>בן ארבעים ואחד יום].</small> <strong>ו</strong>נמסר כי <strong>חשיב</strong> <small>[חישב]</small> שמואל את מספר הימים שעברו <strong>מיומא דאזלא</strong> <small>[מהיום שהלכה]</small> אותה אשה <strong>לטבילה עד ההוא יומא</strong> <small>[אותו היום],</small> <strong>ו</strong>נמצא כי <strong>לא הוה</strong> <small>[לא היה]</small> מספר הימים <strong>אלא ארבעין יומין</strong> <small>[ארבעים ימים].</small>
 <strong>ואמר להו</strong> <small>[להם]</small> שמואל: <strong>האי</strong> <small>[זה,</small> הבעל<small>]</small> <strong>ב</strong>זמן שאשתו היתה <strong>נדה בעל! כפתיה</strong> <small>[כפתו],</small> <strong>ואודי</strong> <small>[והודה]</small> שכך היה. הרי שבקי היה שמואל היטב בהתפתחות העובר, וכיצד זה מסופק היה בטיבו של השפיר, שלא השעיר? ומשיבים: <strong>שאני</strong> <small>[שונה,</small> מיוחד בדבר זה<small>]</small> הוא <strong>שמואל, דרב גובריה</strong> <small>[ש</small>כן <small>כוחו גדול].</small> והוא עצמו ידע היטב, ומה שהורה — לא היתה זו אלא הוראה לרב יהודה שלא היה בקי כמותו, שלא יקבע בטיבו של העובר עד שישעיר.
 <big>ד</big> שנינו במשנתנו כי <strong>המפלת סנדל</strong> או שליה יושבת לזכר ולנקבה. ומביאים ממה ש<strong>תנו רבנן</strong> <small>[שנו חכמים</small> בברייתא<small>]:</small> <strong>סנדל דומה לדג</strong> <strong>של ים,</strong> ששמו "סנדל". <strong>מתחלתו</strong> עובר זה <strong>ולד הוא, אלא שנרצף</strong> (נמעך). <strong>רבן שמעון בן גמליאל אומר</strong> בתיאור צורתו של ה<strong>סנדל</strong> כי הריהו <strong>דומה ללשון של שור הגדול.</strong> ועוד בתיאור צורתו של הסנדל, <strong>משום</strong> <small>[בשם]</small> <small>רבותינו העידו כי</small> <strong>סנדל צריך</strong> שתתקיים בו <strong>צורת פנים.</strong> שאם אין בו צורת פנים — אין זה סנדל הנחשב כולד.
  ובדבר זה <strong>אמר רב יהודה, אמר שמואל: הלכה, סנדל צריך צורת פנים.</strong> ועוד <strong>אמר רב אדא, אמר רב יוסף, אמר ר'</strong> <strong>יצחק: סנדל צריך צורת פנים, ו</strong>אם יש בו צורת פנים — הריהו נחשב כסנדל, <strong>אפילו</strong> אם הם אינם במקומם אלא <strong>מאחוריו.</strong> וטעם הדבר: <strong>משל לאדם שסטר את חבירו, ו</strong>מכח הסטירה <strong>החזיר</strong> הנסטר את <strong>פניו לאחוריו.</strong> ואף הסנדל, מחמת כוח שהופעל עליו במעי אמו, זזו פניו לאחור.
  ומסופר כי <strong>בימי ר'</strong> <strong>ינאי בקשו לטהר את הסנדל שאין לו צורת פנים, אמר להם ר'</strong> <strong>ינאי: טיהרתם את הוולדות!</strong> שכן לדעתו הסנדל הריהו ולד, אף שאין בו צורת פנים.
  ותוהים:  <strong>והתניא</strong> <small>[והרי שנויה</small> ברייתא<small>],</small> <strong>משום</strong> <small>[בשם]</small> <strong>רבותינו העידו</strong> כי ה<strong>סנדל צריך</strong> שתהיה בו <strong>צורת פנים</strong> כדי שייחשב כולד! ומשיבים: <strong>אמר רב ביבי בר אביי, אמר ר'</strong> <strong>יוחנן:</strong> עדות זו משם רבותינו, <strong>מעדותו של ר'</strong> <strong>נחוניא נשנית משנה זו,</strong> והרי זו איפוא דעת יחיד, ואין להקשות ממנה. ומעירים כי <strong>אמר ר'</strong> <strong>זעירא: זכה בה רב ביבי</strong> בר אביי, שהביא את דברי ר' יוחנן הללו, <strong>בשמעתיה</strong> <small>[בשמועתו],</small> למוסרה לפני חכמים. <strong>דאנא</strong> <small>[ש</small>כן <small>אני]</small> <strong>והוא הוינא יתבינן קמיה</strong> <small>[היינו יושבים</small> יחד, כתלמידים <small>לפני]</small> <strong>ר' יוחנן כי</strong> <small>[כאשר]</small> <strong>אמרה</strong> ר' יוחנן <strong>להא שמעתא</strong> <small>[את השמועה הזו],</small> <strong>וקדם איהו</strong> <small>[הוא]</small> אותי <strong>ואמר, וזכה בה.</strong>
 <big>ה</big> שנינו במשנתנו כי המפלת סנדל תשב עליו לזכר ולנקבה. ושואלים: <strong>למה הזכירו</strong> במשנה <strong>סנדל,</strong> שבשל כך הריהי יושבת עליו לזכר ולנקבה? <strong>והלא אין סנדל שאין עמו ולד,</strong> והרי אמו טמאת לידה מחמת אותו ולד, וכיון שאין ידוע מה הפילה צריכה היא לשבת לזכר ולנקבה!
  ומשיבים:  <strong>אי דאתילידא</strong> <small>[אם</small> אכן מדובר כ<small>שנולדה]</small> <strong>נקבה בהדיה</strong> <small>[אתו,</small> עם הסנדל<small>],</small> ואז היולדת צריכה לשבת שבועיים על לידתה של זו — <strong>הכי נמי</strong> <small>[אכן כן],</small> לא היה צורך לכתוב במשנתנו סנדל. ואולם <strong>הכא במאי עסקינן</strong> <small>[כאן במה אנו עוסקים]</small> — <strong>דאתיליד</strong> <small>[שנולד]</small> <strong>זכר בהדיה</strong> <small>[אתו,</small> עם הסנדל<small>],</small> ומעתה צריכה האשה לשבת רק שבעה ימים לימי טומאת לידתה, ומעתה
 <strong>מהו דתימא</strong> <small>[שתאמר,</small> היה מקום לומר<small>]:</small> <strong>הואיל ואמר רב יצחק בר אמי</strong> כי כאשר ה<strong>אשה מזרעת תחילה</strong> בשעת התשמיש — הריהי <strong>יולדת זכר,</strong> וכאשר ה<strong>איש</strong> הוא ה<strong>מזריע תחלה</strong> בשעת התשמיש — הריהי <strong>יולדת נקבה,</strong> <strong>מדהא</strong> <small>[מ</small>תוך <small>שזה]</small> הנולד עם הסנדל הריהו <strong>זכר</strong> — <strong>הא נמי</strong> <small>[זה,</small> הסנדל הריהו <small>גם כן]</small> <strong>זכר,</strong> ולא תשב אלא לזכר בלבד.
  לכך <strong>קא משמע לן</strong> <small>[הוא,</small> תנא של משנתנו, <small>משמיע לנו]</small> כי <strong>אימא</strong> <small>[אמור]</small> ש<strong>שניהם הזריעו בבת אחת,</strong> ולכך <strong>האי</strong> <small>[זה,</small> הולד שעמו<small>]</small> הריהו אמנם <strong>זכר, ו</strong>אילו <strong>האי</strong> <small>[זה,</small> הסנדל<small>]</small> הריהו <strong>נקבה.</strong>
 <strong>דבר אחר:</strong> טעם הדבר שכתבה המשנה סנדל, לענין <strong>שאם תלד נקבה לפני שקיעת החמה</strong> (שהוא נחשב עדיין כיום זה), <strong>ו</strong>את ה<strong>סנדל לאחר שקיעת החמה</strong> (שנחשב ליום הבא) — דינה הוא שתהא
 <strong>מונה</strong> את מנין שמונים הימים (ככל יולדת נקבה) מיום זה, ויום השמונים ואחד (הבא לאחר גמר מנין ימי טהרה) הריהו <strong>תחלת נדה</strong> (תחילת הימים שאם תראה בהם דם, הריהי נחשבת לנדה וטמאה שבעת ימים), ומנין זה הריהו נספר <strong>ל</strong>לידת ה<strong>ראשון</strong> (הנקבה). ואולם כיון שאפשר שהסנדל הריהו נקבה, והסתיימו אם כן שמונים הימים רק למחרת היום (שהרי הסנדל נולד למחרת היום שנולדה בו הנקבה שאתו), נמצא איפוא ש<strong>תחלת</strong> ימי <strong>נדה</strong> נמנים <strong>ל</strong>לידת ה<strong>אחרון,</strong> הסנדל. משום כך נצרכה להשמיענו גם סנדל.
  ומתוך ששאלו לענין הזכרת סנדל במשנתנו, שואלים עוד כיוצא בזה לענין הזכרת סנדל במשניות אחרות: <strong>סנדל דתנן</strong> <small>[ששנינו],</small>
## דף כו.
 <strong>גבי</strong> <small>[אצל]</small> דין <strong>בכורות</strong> (בכורות מו,א) שהמפלת סנדל — הבא אחריו הריהו בכור לירושה, ונוטל פי שנים מאחיו, ואין הוא בכור לכהן (שהרי הסנדל נחשב כמי שפטר את רחם אמו), <strong>למאי הלכתא</strong> <small>[למה,</small> לאיזו <small>הלכה]</small> נשנה, שהרי ברור שכל הנולד אחריו איננו נחשב כפטר רחם, שהרי אף בלא הסנדל, כבר פטר הולד שעמו (שאינו סנדל) את הבא אחריו?
  ומסבירים: נשנה הדבר,  <strong>ל</strong>עניינו של זה ש<strong>בא אחריו</strong> באותה לידה. שכיון שהסנדל יצא בתחילה ממעי אמו — הולד הנולד אחריו הוא אמנם <strong>בכור לנחלה ו</strong>אולם <strong>אין</strong> הוא <strong>בכור לכהן.</strong>
 ומבררים עוד: <strong>סנדל דתנן גבי</strong> <small>[ששנינו אצל]</small> דין <strong>כריתות</strong> (כריתות ז,ב) לענין קרבן יולדת, שהיולדת סנדל מביאה קרבן יולדת, <strong>למאי הלכתא</strong> <small>[למה,</small> לאיזו <small>הלכה]</small> נשנה, שהרי אף בלא הסנדל, משום הולד שעמו צריכה היא להביא קרבן. ובקרבן זה נפטר אף הסנדל, שהיולדת מביאה קרבן אחד אף על לידת ולדות רבים.
  ומשיבים: נצרך הדבר להישנות, לענין  <strong>שאם תלד</strong> את ה<strong>ולד</strong> שעמו שלא בדרך הרגילה אלא <strong>דרך דופן</strong> ("ניתוח קיסרי"), ואין מביאים קרבן יולדת אלא על לידה שבה נולד הולד דרך פתח הרחם. <strong>ו</strong>אילו את ה<strong>סנדל</strong> ילדה <strong>דרך</strong> ה<strong>רחם</strong> — <strong>דמייתא</strong> <small>[שמביאה]</small> <strong>קרבן</strong> על ה<strong>סנדל,</strong> אף שעל הולד שנולד עמו אינה מביאה קרבן.
  ושואלים:  <strong>ול</strong>שיטת <strong>ר' שמעון</strong> ש<strong>אמר</strong> כי הולד הנולד כ<strong>יוצא דרך דופן</strong> — <strong>ולד מעליא</strong> <small>[מעולה,</small> גמור<small>]</small> <strong>הוא</strong> נחשב, <strong>מאי איכא למימר</strong> <small>[מה יש לומר],</small> מדוע הזכירה המשנה את הסנדל, שהרי חייבת האשה להביא קרבן יולדת משום לידת הולד שעם הסנדל?!
 <strong>אמר ר'</strong> <strong>ירמיה</strong> בהסבר הדברים: צריך הדבר להישנות, כדי ללמדנו <strong>שאם תלד</strong> את ה<strong>ולד בהיותה</strong> עדיין <strong>גויה,</strong> שאינה נוהגת בשלו טומאת לידה, והתגיירה לאחר מכן, ומעתה נוהגים בה דיני טומאת לידה, <strong>ו</strong>את ה<strong>סנדל</strong> ילדה <strong>לאחר שנתגיירה.</strong> <strong>דמייתא</strong> <small>[שמביאה,</small> שצריכה להביא] <strong>קרבן</strong> על ה<strong>סנדל.</strong>
 ונמסר כי <strong>אמרוה רבנן</strong> <small>[חכמים]</small> להסברים אלה <strong>קמיה</strong> <small>[לפני]</small> <strong>רב פפא,</strong> ושאלוהו: <strong>ומי איתנהו להני שינויי</strong> <small>[והאם ישנם,</small> מתקיימים <small>התירוצים הללו,</small> המסבירים שמדובר כשנולד הסנדל לפני הולד שעמו<small>]?</small> <strong>והא תניא</strong> <small>[והרי שנויה</small> ברייתא<small>]:</small> <strong>כשהן</strong> (הסנדל והולד שעמו) <strong>יוצאין</strong> ממעי אמם — <strong>אין</strong> הם <strong>יוצאין אלא כרוכין</strong> זה בזה!
 <strong>אמר רב פפא: שמע מינה</strong> <small>[למד מכאן],</small> כי אין הם שוכבים זה אצל זה (שכן באופן זה לא יתכן שיצא זה קודם לזה), אלא <strong>מכרך כריך ליה</strong> <small>[כורך הוא]</small> ה<strong>ולד לסנדל אפלגיה</strong> <small>[על מחציתו],</small> שראשו של הולד תחוב כנגד טבורו של הסנדל, <strong>ומשלחיף ליה</strong> <small>[ודוחף</small> הולד <small>אותו]</small> <strong>כלפי רישיה</strong> <small>[בראשו]</small> אל מחוץ למעי האם. <strong>גבי</strong> <small>[אצל]</small> זה ששנינו במסכת <strong>בכורות,</strong> שיצא הסנדל תחילה — מדובר <strong>כגון שיצאו דרך ראשיהם,</strong> שה<strong>סנדל קדים ונפיק</strong> <small>[קדם ויצא]</small> לפני הולד שעמו. ואילו <strong>גבי</strong> <small>[אצל]</small> זה ששנינו במסכת <strong>כריתות</strong> — מדובר כש<strong>שיצאו דרך מרגלותיהם,</strong> שה<strong>ולד קדים ונפיק</strong> <small>[קדם ויצא]</small> לפני הסנדל.
 <strong>רב הונא בר תחליפא משמיה</strong> <small>[בשמו]</small> של <strong>רבא אמר</strong> הסבר אחר: <strong>אפילו</strong> אם <strong>תימא</strong> <small>[תאמר]</small> ששניהם שוכבים זה בצד זה <strong>מצומצמין</strong> (דחוקים יחד), אפשר להסביר את הדברים. <strong>ואיפוך שמעתתא</strong> <small>[והפוך</small> את <small>השמועה]</small> שאמר רב פפא, ובדרך זו: <strong>גבי</strong> <small>[אצל]</small> זו ששנינו במסכת <strong>בכורות</strong> — מדובר כ<strong>שיצאו דרך מרגלותיהם,</strong> ה<strong>ולד דאית ביה חיותא</strong> <small>[שיש בו</small> רוח <small>חיים]</small> — <strong>סריך</strong> <small>[נסרך,</small> אוחז בידיו<small>]</small> כלפי מעלה, ואין הוא ממהר לצאת, <strong>ולא נפיק</strong> <small>[ואינו יוצא]</small> עדיין. ואילו ה<strong>סנדל, דלית ביה חיותא</strong> <small>[שאין בו</small> רוח <small>חיים]</small> — הריהו <strong>שריק ונפיק</strong> <small>[מחליק ויוצא]</small> קודם לולד. ואילו <strong>גבי</strong> <small>[אצל]</small> זו ששנינו במסכת <strong>כריתות</strong> — מדובר כ<strong>שיצאו דרך ראשיהן,</strong> ה<strong>ולד, דאית ביה חיותא</strong> <small>[שיש בו</small> רוח <small>חיים]</small> — <strong>מ</strong>שעה <strong>דנפיק רישיה, הויא</strong> <small>[שהוציא ראשו, הריהי]</small> נחשבת כ<strong>לידה.</strong> ואילו ה<strong>סנדל</strong> — אין זו נחשבת כלידה אלא <strong>עד דנפיק רוביה</strong> <small>[שיצא רובו].</small>
 <big>א משנה</big> <strong>שליא</strong> (האיבר דרכו מקבל העובר את מזונו במעי אמו, והוא נתון בו כבנרתיק) הנמצאת <strong>בבית</strong> — <strong>הבית טמא</strong> בטומאת אהל, כאילו הוא מאהיל על המת. ובהסברו של דין זה: <strong>לא שהשליא</strong> נחשבת כ<strong>ולד</strong> ובגללה נטמא הבית, <strong>אלא שאין שליא בלא ולד,</strong> וודאי שהיה בשליה זו ולד, אלא שנימוח לאחר שיצאה השליה מן האשה, ומשום אותו ולד נטמא הבית.
 <strong>ר' שמעון אומר:</strong> אין הבית מיטמא בטומאת אהל, משום שאף שהיה ולד בשליה, הרי <strong>נימוק הולד</strong> ונעשה לדם <strong>עד שלא</strong> (בטרם) <strong>יצא</strong> ממעי אמו. ואותו הדם התערב בדם הלידה, ובטל בו ברוב.
 <big>ב גמרא</big> שנינו במשנה דינה של השליה, ומביאים מה ש<strong>תנו רבנן</strong> <small>[שנו חכמים</small> בתוספתא<small>]:</small> כיצד נראית ה<strong>שליא?</strong> ב<strong>תחלתה,</strong> בראשית ההריון — הריהי דקה ביותר ו<strong>דומה לחוט</strong> <strong>של ערב</strong> (חוט הרוחב במארג, העובר בין חוטי השתי). <strong>ו</strong>ב<strong>סופה —</strong> הריהי הולכת ומתרחבת ו<strong>דומה כתורמוס</strong> (מסוגי הקטניות). <strong>וחלולה</strong> היא השליה <strong>כחצוצרת.</strong> <strong>ואין שליא</strong> שהיא <strong>פחותה</strong> בגודלה <strong>מטפח.</strong> <strong>רבי שמעון בן גמליאל אומר: שליא דומה לקורקבן</strong> (קיבת העוף הטוחנת את המזון שנאכל) <strong>של תרנגולין, ש</strong>המעיים <strong>הדקין יוצאין ממנה.</strong>
 ואגב מה שאמרו בשליה, ששיעורה הינו לפחות טפח, מביאים, <strong>תניא</strong> <small>[שנויה</small> ברייתא<small>]</small> בפי <strong>ר' אושעיא זעירא דמן חבריא</strong> <small>[הקטן שבין החברים]:</small> <strong>חמשה</strong> דברים <strong>שיעורן</strong> לפחות <strong>טפח, ואלו הן:</strong> ה<strong>שליא,</strong> וה<strong>שופר</strong> לתקיעה בראש השנה, וה<strong>שדרה</strong> של הלולב לנטילת לולב בסוכות, ו<strong>דופן סוכה</strong> כשרה, <strong>והאזוב</strong> המשמש לטהרת המצורע, והמשמש לעשיית אפר פרה אדומה ולהזאה על טמא מת.
  ומפרטים:  <strong>שליא</strong> — <strong>הא דאמרן</strong> <small>[</small>כהלכה <small>זו שאמרנו]</small> למעלה. <strong>שופר</strong> — <strong>דתניא</strong> <small>[ש</small>כן <small>שנויה</small> ברייתא<small>],</small> <strong>כמה יהא שיעור</strong> ה<strong>שופר</strong> הכשר לתקיעה בראש השנה? <strong>פירש ר' שמעון בן גמליאל:</strong> שיהא בו <strong>כדי שיאחזנו</strong> התוקע <strong>ב</strong>ארבע אצבעות <strong>ידו ו</strong>עוד כדי ש<strong>יראה</strong> מן השופר <strong>לכאן ולכאן</strong> משני צידי ידו, והרי זה לפחות כשיעור <strong>טפח.</strong>
 <strong>שדרה</strong> של לולב <strong>מה היא</strong> עניינה? שכן <strong>אמר ר'</strong> <strong>פרנך, אמר ר'</strong> <strong>יוחנן: שדרו של לולב צריך שיהא יוצא מן</strong> (מתרומם) מעל <strong>ההדס</strong> האגוד עמו לפחות <strong>טפח.</strong> <strong>דופן סוכה</strong> מה עניינו? — <strong>דתניא</strong> <small>[ש</small>כן <small>שנויה</small> ברייתא<small>]:</small> הסוכה הכשירה צריכה שתהיינה בה לפחות <strong>שתים</strong> דפנות <strong>כהלכתן</strong> (שאורכן לפחות שבעה טפחים), ואילו שיעור הדופן ה<strong>שלישית</strong> — <strong>אפילו טפח,</strong> ובפחות מטפח — אינה כשרה. <strong>אזוב</strong> מה עניינו? — <strong>דתני</strong> <small>[ש</small>כן <small>שנה]</small> <strong>ר' חייא: אזוב</strong> המשמש לטהרת מצורע ולעשיית אפר פרה אדומה ולהזאה על טמא מת — שיעורו לא פחות מ<strong>טפח.</strong>
 ובענין זה של חמשת הדברים הללו, <strong>אמר ר'</strong> <strong>חנינא בר פפא</strong> שכך <strong>דריש</strong> <small>[דרש]</small> החכם <strong>שילא איש כפר תמרתא</strong> כסימן לדבר: <strong>תלת</strong> <small>[שלוש]</small> מההלכות הללו — <strong>מתניתא</strong> <small>[משניות]</small> הן (השליה, השופר, ודופן הסוכה), <strong>ותרתי</strong> <small>[שתים]</small> — <strong>שמעתתא</strong> <small>ושמועות]</small> הן (שדרת הלולב, והאזוב), ש<strong>שיעורא</strong> <small>[שיעור]</small> כולם הוא לפחות <strong>טפח.</strong> ושואלים על סימן זה: <strong>תרתי</strong> <small>[שתיים]</small> הן הלכות שמועה? והלא רק <strong>חדא</strong> <small>[אחת]</small> <strong>היא</strong> ההלכה בשדרת הלולב, שהרי את שיעור האזוב שנה ר' חייא בברייתא! <strong>אמר אביי</strong> בתשובה: <strong>אימא</strong> <small>[אמור,</small> תקן<small>]</small> גירסתך, שלא שנה ר' חייא את דין האזוב כברייתא אלא ש<strong>אמר ר'</strong> <strong>חייא</strong> שדין ה<strong>אזוב</strong> לא פחות מ<strong>טפח,</strong> ואף זו הריהי איפוא דבר שמועה.
  ושואלים על דברי ר' זעירא דמן חבריה שחמישה דברים הם ששיעורם הריהו לפחות טפח: <strong>ותו ליכא</strong> <small>[ועוד אין]?</small> <strong>והאיכא</strong> <small>[והרי יש]</small> הלכה זו ששנינו במשנה במסכת אהלות בדין שיעור האהל המביא את הטומאה, שכל שיש באהל אורך <strong>טפח על</strong> רוחב <strong>טפח על רום</strong> (בגובה) <strong>טפח מרובע</strong> — אם נמצא שם כדי שיעור מן המת הראוי לטמא, הרי אהל זה המאהיל עליו <strong>מביא את הטומאה</strong> על כל הנמצא תחתיו, אף אם אינו נוגע במת, <strong>וחוצץ</strong> (חוסם) <strong>בפני הטומאה</strong> מלטמא את הנמצא מעל גביו של אהל זה.
  ומתרצים: מנין זה של חמשת הדברים שמנינו — של דברים ששיעורם  <strong>טפח</strong> הוא ש<strong>קאמרינן</strong> <small>[אמרנו],</small> אבל דברים ששיעורם הוא <strong>טפח על טפח</strong> — <strong>לא קאמרינן</strong> <small>[אמרנו].</small>
 ושואלים עוד: <strong>והא איכא</strong> <small>[והרי יש]</small> הלכה זו ששנינו במשנה במסכת כלים ש<strong>אבן היוצא</strong> (הבולטת החוצה) <strong>מן התנור,</strong> ומשמשת לו כעין ידית להגבהה ולטלטול, ושיעורה <strong>טפח, ו</strong>כן האבן הבולטת החוצה <strong>מן הכירה</strong> ששיעורה הוא <strong>שלש אצבעות</strong> — הרי אלו נחשבות יד, הנצרכת לתנור ולכיריים, ונחשב הדבר להן כ<strong>חבור</strong> לענין זה שאם נטמא התנור — אף הן נטמאות.
  ומתרצים:  <strong>כי קאמרינן</strong> <small>[כאשר אמרנו]</small> אותו מנין של חמשת הדברים — הרי זה <strong>היכא דבציר</strong> <small>[היכן,</small> במקרה <small>שפחות]</small> <strong>מטפח לא חזי</strong> <small>[אינו ראוי],</small> ורק משיעור טפח הריהו בכלל הלכה זו, <strong>אבל הכא</strong> <small>[כאן</small> בדין האבן היוצאת מהתנור או מהכיריים<small>],</small> <strong>כל שכן</strong> אם שיעור האבן הזו הינו <strong>בציר</strong> <small>[פחות]</small> <strong>מטפח</strong> — <strong>יד תנור הוא.</strong>
 ועוד שואלים: <strong>והאיכא</strong> <small>[והרי יש]</small>
## דף כו:
 <strong>תנורי</strong> ה<strong>בנות</strong> הקטנות, העשויים למשחק. <strong>דתניא</strong> <small>[ש</small>כן <small>שנינו</small> במשנה במסכת כלים<small>]:</small> ה<strong>תנור</strong> של חרס מקבל טומאה ב<strong>תחלתו</strong> (לאחר גמר מלאכתו) אם הוא בן <strong>ארבעה</strong> טפחים. <strong>ו</strong>כן אם נטמא התנור, ונשבר, ויש בין <strong>שיריו</strong> (שבריו) שבר שגודלו <strong>ארבעה</strong> טפחים — הריהו עדיין טמא, ולא יצא מכדי טומאתו, אלו <strong>דברי ר'</strong> <strong>מאיר,</strong>
 <strong>וחכמים אומרים: במה דברים</strong> אלה <strong>אמורים</strong> — דווקא <strong>ב</strong>תנור <strong>גדול,</strong> <strong>אבל ב</strong>תנור <strong>קטן,</strong> דינו כך: ב<strong>תחלתו</strong> הריהו מקבל טומאה אף ששיעורו <strong>כל שהוא משתגמר מלאכתו, ושיריו</strong> — עדיין טמאים הם, עד שישבר <strong>ברובו.</strong>
 <strong>ו</strong>מסבירים: <strong>כמה</strong> הוא שיעור זה הנקרא <strong>"כל שהוא"? אמר ר'</strong> <strong>ינאי: טפח, שכן</strong> כך <strong>עושין תנורי בנות</strong> בשיעור <strong>טפח.</strong> הרי איפוא שיש עוד דברים, מלבד החמישה שמנה ר' אושעיה זעירא דמן חבריא, ששיעורם טפח! ומתרצים: מנין זה של חמישה דברים הריהו בדברים המוסכמים על הכל, אבל בדברים הנתונים <strong>בפלוגתא</strong> <small>[במחלוקת],</small> כגון זה בשיעור התנור — <strong>לא קמיירי</strong> <small>[אינו עוסק].</small>
 ומעירים: <strong>השתא דאתית להכי</strong> <small>[עכשיו שבאת לכך],</small> לתירוץ זה, שאין המנין כולל דברים שבמחלוקת, <strong>הא נמי</strong> <small>[</small>אף <small>זו,</small> בדין האבן היוצאת מן התנור <small>גם כן]</small> <strong>פלוגתא</strong> <small>[מחלוקת]</small> <strong>היא,</strong> ולכן לא נכללה במנין חמשת הדברים ששיעורם טפח. ומהי מחלוקת זו? <strong>דקתני סיפא</strong> <small>[ש</small>הרי <small>הוא</small> התנא <small>שונה</small> ב<small>סוף המשנה</small> במסכת כלים<small>],</small> <strong>אמר ר'</strong> <strong>יהודה, לא אמרו</strong> חכמים שרק עד <strong>טפח</strong> הריהו חיבור בתנור, <strong>אלא</strong> רק כאשר נתונה האבן הזו בצד ש<strong>מן</strong> (בין) <strong>התנור ולכותל.</strong> שכן במקרה זה, כל שבולט יותר מטפח עומד להיחתך, כדי שיוכל התנור להינתן סמוך לכותל, ולכן אין הוא חיבור. אבל אם היתה האבן בולטת לצד פנים הבית, ולא לצד כתליו, אף אם שיעורה יותר מטפח הריהי נחשבת כחיבור לתנור.
  וממשיכים ושואלים על דברי ר' אושעיה זעירא דמן חבריא: <strong>והאיכא</strong> <small>[והרי יש]</small> את <strong>מסגרת</strong> שולחן לחם הפנים שבמקדש שנאמר ששיעורה <strong>טפח!</strong> ומשיבים: <strong>ב</strong>דברים <strong>דכתיבן</strong> <small>[שכתובים]</small> שיעורם במפורש במקרא <strong>לא קא מיירי</strong> <small>[אין הוא מדבר].</small> ושואלים: <strong>והאיכא</strong> <small>[</small>והרי <small>יש]</small> את ה<strong>כפורת</strong> ששיעורה <strong>טפח,</strong> ואין שיעורה נזכר במפורש במקרא! ומתרצים: <strong>בקדשים לא קמיירי</strong> <small>[אינו עוסק].</small>
 ושואלים: <strong>והאיכא</strong> <small>[</small>והרי <small>יש]</small> הלכה בדין המבוי בשבת, לענין שמותר הטלטול בו על ידי תיקון קורה, ושנינו בה כי <strong>דיה לקורה</strong> זו <strong>שהיא רחבה טפח</strong> שתתיר את הטלטול במבוי! ומתרצים: <strong>ב</strong>דברים שהם מ<strong>דרבנן</strong> <small>[דברי חכמים]</small> <strong>לא קמיירי</strong> <small>[אינו עוסק],</small> <strong>אלא</strong> רק <strong>ב</strong>דברים <strong>דכתיבן ולא מפרשי שיעורייהו</strong> <small>[שכתובים</small> בתורה, <small>ו</small>אולם <small>אין מפורש שיעורם].</small>
 <big>א</big> שנינו במשנה כי המפלת שליה הריהי יושבת ימי טומאה וימי טהרה כיולדת זכר וכיולדת נקבה. ועוד בענין זה נמסר: <strong>יתיב</strong> <small>[ישב]</small> <strong>רב יצחק בר שמואל בר מרתא קמיה</strong> <small>[לפני]</small> <strong>רב כהנא, ויתיב וקאמר</strong> <small>[וישב ואמר]</small> שכך <strong>אמר רב יהודה, אמר רב:</strong> יצאה שליה מן האשה היולדת אם היה זה <strong>כל שלשה ימים הראשונים</strong> שלאחר לידת הולד — <strong>תולין</strong> (מייחסים) <strong>את השליא</strong> הזו <strong>בולד</strong> שנולד, שבשליה זו היה הולד נתון, ואולם אם יצאה השליה <strong>מכאן ואילך,</strong> יותר משלושה ימים שלאחר הלידה — <strong>חוששין לולד אחר</strong> שהיה בשליה זו, ונוהגים בה דיני האשה המפלת שליה.
 <strong>אמר ליה</strong> <small>[לו]</small> רב כהנא לרב יצחק: <strong>ומי</strong> <small>[והאם]</small> אכן <strong>אמר רב הכי</strong> <small>[כך]?</small> <strong>והאמר</strong> <small>[והרי אמר]</small> <strong>רב</strong> עצמו: <strong>אין הולד</strong> הנולד שני <strong>מתעכב</strong> במעי אמו ל<strong>אחר</strong> לידת <strong>חבירו</strong> (העובר שקדם לו) <strong>כלום! אישתיק</strong> <small>[שתק]</small> רב יצחק בר שמואל, ולא השיב על שאלה זו. <strong>אמר ליה</strong> <small>[לו]</small> רב כהנא לרב יצחק בר שמואל: ו<strong>דלמא</strong> <small>[שמא]</small> אין זו סתירה בין דברי רב, שכן ניתן לומר ש<strong>כאן</strong> שאמר רב שיש שהולד השני יוצא אף לאחר שלושה ימים מלידת קודמו — הרי זה <strong>בנפל,</strong> שלא נולד בתחילה ולד בן קיימא. ואילו <strong>כאן</strong> שאמר רב שאין הולד השני מתעכב אחר לידת הולד שקדם לו — הרי זה <strong>ב</strong>שנולד בתחילה <strong>בן קיימא?</strong>
 <strong>אמר ליה</strong> <small>[לו]</small> רב יצחק בר שמואל לרב כהנא: וכי <strong>את אמרת לשמעתתיה</strong> <small>[אתה האומר את שמועתו]</small> זו של <strong>רב,</strong> ומפרשה לפי סברתך? <strong>בפירוש אמר רב הכי</strong> <small>[כך]:</small> <strong>הפילה נפל ואחר כך הפילה שליא</strong> — <strong>כל שלשה ימים תולין את השליא בולד, מכאן ואילך</strong> — <strong>חוששין לולד אחר.</strong> <strong>ילדה</strong> בן קיימא, <strong>ואחר כך הפילה שליא</strong> — <strong>אפילו מכאן ועד עשרה ימים אין חוששין לולד אחר.</strong>
 <big>ב</big> בענין זה מסופר: <strong>שמואל, ותלמידי רב, ורב יהודה הוו יתבי</strong> <small>[היו יושבים].</small> <strong>חליף ואזיל</strong> <small>[חלף והלך]</small> <strong>רב יוסף בריה</strong> <small>[בנו]</small> של <strong>רב מנשיא מ</strong>המקום <strong>דויל לאפייהו באלי ואתי</strong> <small>[לקראתם</small> כשהוא <small>ממהר ובא],</small> <strong>אמר</strong> שמואל: הנה <strong>אתי לן גברא</strong> <small>[בא אלינו אדם]</small> <strong>דרמינן ליה בגילא דחטתא</strong> <small>[שרואים אותו נופל בקש החיטה,</small> כלומר, בדבר קל<small>] ומרמי ומדחי</small> <small>[</small><small>ו</small>הוא <small>נופל ונדחה],</small> כלומר אינו יכול להשיב אף על קושיה קלה,
 <strong>אדהכי אתא</strong> <small>[בתוך כך</small> הוא <small>בא].</small> <strong>אמר ליה</strong> <small>[לו]</small> <strong>שמואל: מאי</strong> <small>[מה,</small> איזה<small>]</small> חידוש <strong>אמר רב ב</strong>ענין המפלת <strong>שליא? אמר ליה</strong> <small>[לן]:</small> <strong>הכי</strong> <small>[כך]</small> <strong>אמר רב:</strong> הפילה האשה ולד ולאחר מכן הפילה שליה, <strong>אין תולין את השליא</strong> בולד, <strong>אלא ב</strong>אופן שהולד הוא <strong>דבר של קיימא</strong> (שהיה יכול לחיות אם היו מסתיימים ימי עיבורו), אבל אם לא היה הולד בר קיימא (שאם היו מסתיימים ימי הריונו של הולד לא היה חי) — יש לחשוש שמא ולד אחר היה בשליה. <strong>שיילינהו</strong> <small>[שאל אותם]</small> <strong>שמואל לכל תלמידי רב</strong> שהיו נוכחים במקום, האם אכן כך אמר רב, <strong>ואמרי ליה</strong> <small>[ואמרו לו]:</small> אכן <strong>הכי</strong> <small>[כך]</small> אמר רב. <strong>הדר</strong> <small>[החזיר</small> פניו<small>] שמואל</small> <strong>חזייה</strong> <small>[התבונן]</small> ב<strong>רב יהודה בישות</strong> <small>[שלא בטובה],</small> שכן אף רב יהודה מתלמידי רב היה, והקפיד עליו שמואל על שלא מסר דברים אלה לשמואל רבו, לאחר פטירת רב.
 <big>ג</big> ועוד בענין האשה המפלת, <strong>בעא מיניה</strong> <small>[שאל ממנו]</small> <strong>ר' יוסי בן שאול מרבי: המפלת דמות עורב ושליא מהו</strong> דינה, האם יש לייחס את השליה לדמות עורב זו, או שמא יש לחשוש לולד אחר שהיה בשליה זו? <strong>אמר ליה</strong> <small>[לו]:</small> <strong>אין תולין אלא בדבר שיש במינו שליא,</strong> וכיון שאין בעורב שליה, אין לייחס לו שליה זו.
  הוסיף ר' יוסי בן שאול ושאל: היתה השליה <strong>קשורה בו</strong> בדמות העורב <strong>מהו</strong> דינה. <strong>אמר ליה</strong> <small>[לו]:</small> <strong>דבר שאינו</strong> בנמצא כלל <strong>שאלת.</strong> <strong>איתיביה</strong> <small>[הקשה עליו]</small> ר' יוסי בן שאול: והרי שנינו: <strong>המפלת מין בהמה</strong> או <strong>חיה ו</strong>כן <strong>עוף ושליא עמהן,</strong> <strong>בזמן שהשליא קשורה עמהן</strong> — <strong>אין חוששין לולד אחר,</strong> ובזמן ש<strong>אין</strong> ה<strong>שליא קשורה עמהן</strong> — <strong>חוששין לולד אחר,</strong> ובמקרה זה <strong>הריני מטיל עליהן</strong>
## דף כז.
 <strong>חומר</strong> (חומרות) <strong>שני ולדות, ש</strong>כיון שאין השליה קשורה בהם, יש מקום לומר שהיה ולד נוסף. ומעתה מן הספק <strong>אני אומר</strong> כי שני חששות הם: האחד, <strong>שמא</strong> היה ולד נוסף ו<strong>נמוח</strong> ה<strong>שפיר</strong> (הקרום המשמש כנרתיק לעובר המתפתח) <strong>של</strong> ה<strong>שליא</strong> זו שלפנינו, ונמוח העובר בה. והשני, שמא היתה שליה נוספת ובה עובר, <strong>ונמוח שליא של שפיר.</strong> ויש איפוא לחשוש שהיו שתי שליות, ובהן שני ולדות. ועוד זאת, שמא הולד האחד היה זכר והשני היה נקבה. הרי שיש איפוא מצב שכזה, שבו עוף קשור בשליה, והרי זו קושיה לרבי שאמר שאין דבר כזה מתרחש כלל. ומסכמים: אכן הרי זו <strong>תיובתא</strong> <small>[קושיה חמורה].</small>
 <big>א</big> ועוד בענין שליה היוצאת לאחר זמן לידת ולד, <strong>אמר רבה בר שילא, אמר רב מתנה, אמר שמואל: מעשה</strong> כגון זה היה, <strong>ותלו</strong> (ייחסו) <strong>את השליא</strong> הזו <strong>בולד</strong> שנולד לפניה. וזהו דווקא אם יצאה השליה <strong>עד עשרה ימים</strong> מאז הלידה. ומוסיף עוד שמואל בדין זה: <strong>ולא אמרו</strong> חכמים ש<strong>תולין</strong> את השליה בולד שכבר נולד, <strong>אלא</strong> דווקא <strong>בשליא הבאה אחר הולד,</strong> אבל שליה שיצאה קודם לידת הולד — אין מייחסים אותה לולד זה.
 <big>ב  ועוד מסורת הלכה בדין זה,</big> <strong>אמר רבה בר בר חנה, אמר ר'</strong> <strong>יוחנן: מעשה</strong> היה <strong>ותלו</strong> חכמים <strong>את השליא</strong> שיצאה <strong>בולד</strong> שנולד קודם לכן, <strong>עד</strong> שעברו <strong>עשרים ושלשה ימים</strong> מאז הלידה. <strong>אמר ליה</strong> <small>[לו]</small> <strong>רב יוסף</strong> בתיקון הדברים: <strong>עד עשרים וארבעה</strong> מאז לידת הולד <strong>אמרת לן</strong> <small>[לנו]</small> בפעם אחרת.
 <strong>אמר רב אחא בריה</strong> <small>[בנו]</small> של רב עוירא, אמר רב יצחק: מעשה היה וילדה אשה תאומים, <strong>ונשתהה הולד</strong> השני מלצאת ממעי אמו <strong>אחר חבירו שלשים ושלשה יום.</strong> <strong>אמר ליה</strong> <small>[לו]</small> <strong>רב יוסף</strong> בתיקון מסורת זו: <strong>שלשים וארבעה</strong> ימים <strong>אמרת לן</strong> <small>[לנו]</small> בפעם אחרת.
  ושואלים על דברים אלה של רב יצחק: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שהאשה ה<strong>יולדת לתשעה</strong> חודשי הריונה, יש ו<strong>יולדת</strong> היא גם <strong>למקוטעין</strong> (בשלב מוקדם מכך של ההריון), שכן <strong>משכחת לה</strong> <small>[מוצא אתה אותה</small> אפשרות<small>]</small> של לידת תאומים בהפרש כה רב בין לידה ללידה. שהולד ה<strong>אחד</strong> (הראשון) <strong>נגמרה צורתו לסוף שבעה</strong> חודשי הריון, ואז הוא נולד. <strong>ו</strong>אילו ה<strong>אחד</strong> (הנולד אחריו) <strong>נגמרה צורתו לתחלת תשעה</strong> חודשי הריון, ואז הוא נולד. וכך יש בין לידה זו ללידה שאחריה שלושים וארבעה ימים. <strong>אלא למאן דאמר</strong> <small>[ל</small>שיטת <small>מי שאומר]</small> כי האשה ה<strong>יולדת לתשעה אינה יולדת למקוטעין,</strong> אלא הריהי משלימה הריון של תשעה חודשים, <strong>מאי איכא למימר</strong> <small>[מה יש לומר]?</small>
 ומתרצים: <strong>איפוך שמעתתא</strong> <small>[הפוך</small> את <small>השמועה],</small> וגרוס בה כך: מנין זה של <strong>שלשים ושלשה</strong> ימים לאחר הלידה הקודמת — הרי זה <strong>ל</strong>ענין ה<strong>שליא</strong> שיצאה לאחר לידת הולד, ומנין זה של <strong>עשרים ושלשה</strong> שמייחסים ללידה הקודמת — הרי זה <strong>ל</strong>ענין ה<strong>ולד</strong> שנולד לאחר לידת ולד קודם לו.
 <big>ג  בענין הולד הנולד באיחור זמן לאחר לידת ולד הקודם לו מסופר, ש</big> <strong>אמר ר'</strong> <strong>אבין בר רב אדא, אמר רב מנחם איש כפר שערים, ואמרי לה</strong> <small>[ויש האומרים</small> בגירסת <small>אותה</small> שמועה<small>]</small> שהיה מכפר <strong>בית שערים: מעשה</strong> היה <strong>ונשתהה ולד אחד</strong> מלהיוולד <strong>אחר חבירו שלשה חדשים, והרי הם</strong> שני הילדים הללו שנולדו <strong>יושבים לפנינו בבית המדרש.</strong> <strong>ומאן נינהו</strong> <small>[ומי הם]?</small> <strong>יהודה וחזקיה בני ר'</strong> <strong>חייא.</strong>
 ושואלים על כך: כיצד יכלה אימם של אלו להתעבר פעמיים, <strong>והא</strong> <small>[והרי]</small> <strong>אמר מר</strong> <small>[החכם]:</small> <strong>אין אשה מתעברת וחוזרת ומתעברת! אמר אביי:</strong> שניהם נוצרו מהריון אחד, ובאותו הריון <strong>טיפה</strong> זרע <strong>אחת היתה ונתחלקה לשתים,</strong> ה<strong>אחד</strong> מהם <strong>נגמרה צורתו בתחלת שבעה</strong> חודשים להריון, <strong>ו</strong>ה<strong>אחד</strong> נגמרה צורתו <strong>בסוף תשעה</strong> חודשים להריון, וכך היה הפרש שלושה חודשים בין לידותיהם.
 <big>ד</big> שנינו במשנתנו שאם היתה <strong>שליא בבית</strong> — <strong>הבית טמא</strong> בטומאת אהל. ובענין זה שנינו עוד, <strong>תנו רבנן</strong> <small>[שנו חכמים]:</small> היתה <strong>שליא בבית</strong> — <strong>הבית טמא.</strong> ו<strong>לא</strong> משום <strong>שהשליא</strong> נחשבת כ<strong>ולד, אלא</strong> משום <strong>שאין שליא שאין ולד עמה,</strong> ומשום אותו ולד נטמא הבית בטומאת אהל. אלו <strong>דברי ר'</strong> <strong>מאיר.</strong> ואילו <strong>ר' יוסי ור' יהודה ור' שמעון מטהרין</strong> את הבית שנמצאה בו שליה.
 <strong>אמרו לו</strong> חכמים אלו <strong>לר' מאיר:</strong> וכי <strong>אי</strong> (אין) <strong>אתה מודה שאם הוציאוהו</strong> את השליה הזו כשהיא נתונה כולה <strong>ב</strong>כלי כגון <strong>ספל</strong> ממקום זה <strong>לבית</strong> (לחדר) <strong>החיצון</strong> שבבית, <strong>שהוא</strong> אותו חדר <strong>טהור? אמר להן: אבל</strong> (אמנם כן). <strong>ולמה?</strong> — <strong>לפי שאינו,</strong> שעם הטילטול של השליה ממקומה, שוב אין בה עוד מן הולד שהיה בה, שנמק ובטל בה.
 <strong>אמרו לו</strong> חכמים אלו: אם כך, <strong>כשם שאינו</strong> כשהוא <strong>בבית החיצון</strong> משום שנימוק על ידי שטולטל ממקומו, <strong>כך</strong> גם אינו כשהוא עדיין <strong>בבית הפנימי,</strong> כיון שנימוק בטילטולו ממעי אמו למקום זה שבבית! <strong>אמר להן: אינו דומה</strong> זה שנתון במקום זה שהרי <strong>נמוק פעם אחת</strong> בלבד, <strong>ל</strong>זה שטולטל ממקום זה למקום אחר, ובכך <strong>נמוק שתי פעמים.</strong>
 <big>ה</big> ונמסר כי <strong>יתיב</strong> <small>[ישב]</small> <strong>רב פפא</strong> בבית המדרש <strong>אחורי רב ביבי קמיה</strong> <small>[לפני]</small> <strong>רב המנונא</strong> רבם, <strong>ויתיב וקאמר</strong> <small>[וישב</small> רב המנונא <small>ואמר]:</small> <strong>מאי טעמא</strong> <small>[מה הטעם]</small> של <strong>ר' שמעון</strong> במשנתנו ובברייתא כי בית שנמצאת בו שליה טהור מטומאת אהל, משום ש<strong>קסבר</strong> <small>[סבור הוא]</small> ש<strong>כל טומאה שנתערב בה ממין אחר</strong> — <strong>בטלה,</strong> והרי נתערב הולד שנימוח בדם הלידה, ובטל בכך מלטמא.
 <strong>אמר להו</strong> <small>[להם]</small> <strong>רב פפא</strong> לרב ביבי שהיה גדול ממנו ולרב המנונא רבו: <strong>היינו נמי טעמייהו</strong> <small>[זהו גם כן טעמם]</small> של <strong>ר' יהודה ור' יוסי</strong> המובאים בברייתא זו, שאחזו כשיטת ר' שמעון. <strong>אחיכו עליה</strong> <small>[חייכו,</small> צחקו <small>עליו],</small> ואמרו: <strong>מאי שנא</strong> <small>[מה שונה,</small> מה חידוש בדבריך<small>]?</small> והרי <strong>פשיטא</strong> <small>[פשוט]</small> הוא הדבר!
 <strong>אמר רב פפא</strong> בעקבות מעשה זה: <strong>אפילו כי הא מילתא</strong> <small>[כמו דבר זה]</small> שפשוט הוא — <strong>לימא איניש</strong> <small>[שיאמר אדם],</small> <strong>ולא נשתוק קמיה רביה</strong> <small>[ולא ישתוק לפני רבו],</small> אף שייתכן וילעגו על דבריו. <strong>משום שנאמר: "אם נבלת בהתנשא ואם זמות יד לפה"</strong> (משלי ל, לב). שאם מתבזה אדם ("נבלת") על דברי תורה — סופו בא לידי גדולה, ומשמיע דבריו ברבים ("בהתנשא"). ואולם אם הוא עוצר בעדו מלומר דברים ("ואם זמות") — סופו בא לידי היאלמות, שאין בידו להשיב לשואליו ("יד לפה").
  ומעירים:  <strong>ואזדא</strong> <small>[והולך]</small> <strong>ר' שמעון</strong> הסבור ששליה הנמצאת בבית אינה מטמאת את הבית בטומאת אהל, משום שכל טומאה שהתערב בה ממין אחר, הרי היא בטלה, <strong>לטעמיה</strong> <small>[לטעמו,</small> לשיטתו<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מלא תרוד</strong> (כף גדולה המשמשת לרוב לבחישת המתבשל) <strong>רקב</strong> (רקבובית המת), שהוא השיעור המטמא באהל, <strong>שנפל לתוכו עפר כל שהו</strong> — <strong>טמא</strong> הבית שנמצא בו רקב זה, שהרי יש בו שיעור טומאה באהל. <strong>ו</strong>אילו <strong>ר' שמעון מטהר.</strong>
 ושואלים: <strong>מאי טעמא</strong> <small>[מה הטעם]</small> של ר' שמעון? אמר רבה: <strong>אשכחתינהו לרבנן דבי</strong> <small>[מצאתי את חכמי בית</small> המדרש<small>]</small> של <strong>רב דיתבי וקאמרי</strong> <small>[שישבו והיו אומרים]</small> בטעם שיטתו: משום שלאחר שנפל לתוך הרקב מעט עפר, <strong>אי אפשר שלא</strong> יהיה מצב שבו במקום מסויים בתערובת זו <strong>ירבו שתי פרידות</strong> (גרגרי) <strong>עפר על פרידה אחת של רקב,</strong> והתבטל איפוא אותו גרגיר של רקב, <strong>ו</strong>נמצא איפוא ש<strong>חסיר ליה</strong> <small>[וחסר לו]</small> מהשיעור של מלוא תרוד הנדרש לטמא באהל.
 <strong>ואמינא להו</strong> <small>[ואמרתי להם]</small> בתשובה לדבר: <strong>אדרבה</strong> (להיפך), יש לומר באופן הפוך, ש<strong>אי אפשר שלא ירבו שתי פרידות רקב על</strong>
## דף כז:
 <strong>פרידה</strong> <small>[גרגיר]</small> <strong>אחת עפר,</strong> ומתבטלת בכך פרידת העפר ומצטרפת לשיעור הרקב, ובכך <strong>(ונפיל) ליה שיעורא</strong> <small>[(ויפול),</small> וירבה <small>לו השיעור]</small> של הרקב!
 <strong>אלא אמר רבה: היינו טעמא</strong> <small>[זהו הטעם]</small> של <strong>ר' שמעון,</strong> שאנו אומרים שיהא דין <strong>סופו</strong> של הרקב <strong>כ</strong>דין <strong>תחלתו,</strong> כשאך החל הרקב להיעשות. ומעתה, <strong>מה</strong> ב<strong>תחלתו</strong> — אם התערב דבר אחר, שאינו מגוף המת עם גוף המת — <strong>נעשה לו דבר אחר</strong> זה <strong>גנגילון</strong> (ביטול) לרקב המת, שכן אין רקב המת מטמא אלא אם כן נעשה מן המת בלבד, <strong>אף</strong> ב<strong>סופו</strong> שכבר יש רקב המת, אם נתערב בו דבר אחר — <strong>נעשה לו דבר אחר</strong> זה <strong>גנגילון.</strong>
 ושואלים: <strong>מאי</strong> <small>[מה]</small> <strong>היא</strong> אותה הלכה שנסמך עליה לימוד זה, שאין רקב המת נחשב אלא לעצמו, ובלא תערובת? <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>איזהו מת שיש לו רקב</strong> (שהרקב שלו מטמא), <strong>ואיזהו מת שאין לו רקב</strong> (שהרקב שלו אינו מטמא)? אם <strong>נקבר</strong> המת כשהוא <strong>ערום בארון של שיש, או על גבי רצפה של אבנים,</strong> וכיוצא באלו שאין דבר חיצוני המגיע אליו מבעד לארון של שיש או רצפה של אבנים — <strong>זהו מת שיש לו רקב.</strong>
 <strong>ואיזהו מת שאין לו רקב?</strong> זה ש<strong>נקבר בכסותו, או בארון של עץ, או על גבי רצפה של לבנים,</strong> שבכל אלו מתערב ברקבון הגופה דבר שאינו מגוף המת — <strong>זהו מת שאין לו רקב.</strong> <strong>ו</strong>עוד בהגדרה ההלכתית של רקב המת: <strong>לא אמרו</strong> חכמים שנוהג דין <strong>רקב</strong> המת <strong>אלא למת</strong> מעצמו <strong>בלבד,</strong> ובא הדבר ללמדנו כי יש <strong>למעוטי</strong> <small>[למעט]</small> מכלל דין זה את ה<strong>הרוג</strong> שיצא מקצת מדמו כשנהרג. שכיון שאין הוא מת שלם, שהרי נחסר מגופו, <strong>לא.</strong>
 <big>א</big> עתה דנים בברייתא שהובאה קודם לצורך בירור שיטת ר' שמעון, ל<strong>גופא</strong> <small>[גופה,</small> לעצמה<small>]</small> ובהרחבה. שיעור <strong>מלא תרוד רקב</strong> המת, שהוא השיעור המטמא בטומאת אוהל, <strong>שנפל לתוכו עפר כל שהוא</strong> — טמא, ור' שמעון מטהר. <strong>מלא תרוד רקב שנתפזר בבית,</strong> והריהו נמצא עתה במקומות שונים בבית — <strong>הבית טמא,</strong> שהרי יש באוהל כשיעור המטמא אותו, אף שאינו במקום אחד. <strong>ו</strong>אילו <strong>ר' שמעון מטהר</strong> אף במקרה זה.
  ומעירים:  <strong>וצריכא</strong> <small>[וצריך]</small> שייאמרו שני הדינים הללו. משום <strong>דאי אשמעינן קמייתא</strong> <small>[שאם השמיע לנו</small> שנחלקו רק בדין <small>הראשון]</small> — הייתי אומר כי דווקא <strong>בההיא קאמרי רבנן</strong> <small>[באותו</small> מקרה הוא ש<small>אמרו חכמים]</small> שהבית טמא — <strong>משום דמכניף</strong> <small>[שכנוס]</small> הוא רקב המת במקום אחד. <strong>אבל</strong> אם <strong>נתפזר</strong> רקב המת — <strong>אימא מודו</strong> <small>[אמור</small> ש<small>מודים]</small> <strong>לו לר' שמעון</strong> שאינו מטמא באהל, משום <strong>אין מאהיל וחוזר ומאהיל,</strong> שאין הדבר המאהיל על רקב שאין בו כדי שיעור המטמא מצטרף לדבר המאהיל אף הוא על רקב שאין בו כדי שיעור.
 <strong>ו</strong>כמו כן מצד שני, <strong>אי אשמעינן בהא</strong> <small>[אם היה משמיענו</small> רק <small>בזה,</small> בנתפזר הרקב<small>]</small> — הייתי אומר כי דווקא <strong>בהא</strong> <small>[בזה]</small> <strong>אמר ר'</strong> <strong>שמעון</strong> שהבית טהור, משום ש<strong>אין מאהיל וחוזר ומאהיל, אבל בהא</strong> <small>[בזה,</small> בנפילת עפר לתוך רקב<small>]</small> <strong>אימא</strong> <small>[אמור]</small> ש<strong>מודה</strong> ר' שמעון <strong>להו לרבנן</strong> <small>[להם לחכמים]</small> שהבית טמא, לכן <strong>צריכא</strong> <small>[צריך]</small> שייאמרו שני המקרים.
 <big>ב</big> ועוד במחלוקות ר' שמעון וחכמים בדין רקב המת, <strong>תניא אידך</strong> <small>[שנויה</small> משנה <small>אחרת</small> במסכת אהלות<small>]:</small> היה בבית שיעור <strong>מלא תרוד ועוד</strong> של <strong>עפר בית הקברות</strong> — הרי הבית <strong>טמא</strong> באוהל, <strong>ור' שמעון מטהר.</strong> ומבררים: <strong>מאי טעמייהו דרבנן</strong> <small>[מה טעמם של חכמים</small> המטמאים<small>]?</small> <strong>לפי שאי אפשר למלא תרוד ועוד עפר בית הקברות שאין בו</strong> כדי שיעור <strong>מלא תרוד רקב,</strong> והרי יש בו איפוא כשיעור רקב המטמא באוהל.
  ושואלים:  <strong>השתא</strong> <small>[עכשיו]</small> ש<strong>אמרת</strong> כי <strong>טעמא</strong> <small>[הטעם]</small> של <strong>ר' שמעון</strong> המטהר את הבית מטומאת אוהל ברקב המת שהתערב בו עפר <strong>משום סופו כתחלתו,</strong> אם כן <strong>גבי</strong> <small>[אצל,</small> בדין<small>]</small> <strong>שליא</strong> הנמצאת בבית שר' שמעון מטהר בה משום טומאת אהל, <strong>מאי טעמא</strong> <small>[מה הטעם]?</small> <strong>אמר ר'</strong> <strong>יוחנן: משום בטול ברוב נגעו בה,</strong> שכן הולד שנימוח בתוך השליה בטל בדמי הלידה המרובים.
 <big>ג</big> ומסבירים את שיטת ר' יוחנן: <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו, לשיטתו],</small> שכך <strong>אמר ר'</strong> <strong>יוחנן: ר'</strong> <strong>שמעון ור' אליעזר בן יעקב אמרו דבר אחד.</strong> ומפרט: <strong>ר' שמעון</strong> — <strong>הא דאמרן</strong> <small>[</small>כהסבר <small>זה שאמרנו]</small> שבטל מיחוי הולד בדם הלידה המרובה ממנו, ואילו <strong>ר' אליעזר</strong> — <strong>דתניא</strong> <small>[ש</small>כן <small>שנויה</small> משנה במסכת בכורות<small>],</small> <strong>ר' אליעזר בן יעקב אומר: בהמה גסה</strong> כגון פרה, שלא ילדה עד כה ולד, <strong>ששפעה</strong> (שהפילה) <strong>חררת</strong> (חתיכת) <strong>דם</strong> — <strong>הרי זו</strong> החתיכה <strong>תקבר,</strong> שנוהגים בה כבקדושת בכור, <strong>ופטורה</strong> בהמה זו <strong>מן הבכורה</strong> בולד הבא שיוולד לה.
 <strong>ותני</strong> <small>[ושנה]</small> <strong>ר' חייא עלה</strong> <small>[עליה,</small> על משנה זו<small>]:</small> חתיכת דם זו <strong>אינה מטמאה לא במגע ולא במשא,</strong> שאין אנו חוששים שהיה בחתיכה זו ולד המטמא באלו. ודנים בדברי ר' חייא: <strong>ו</strong>כי <strong>מאחר ש</strong>חתיכת דם זו <strong>אינה מטמאה לא במגע ולא במשא, אמאי</strong> <small>[מדוע]</small> <strong>תקבר?</strong> ומשיבים: אף שאין בה באמת קדושת בכורה, עושים כן <strong>כדי לפרסמה שהיא פטורה מן הבכורה</strong> בולד הבא שיוולד לה.
  ושואלים על תירוץ זה: אם אכן חתיכת דם זו פוטרת מן הבכורה, <strong>אלמא</strong> <small>[נסיק מכאן]</small> כי <strong>ולד מעליא</strong> <small>[מעולה,</small> שלם<small>]</small> <strong>הוא, ו</strong>אם כן <strong>אמאי תני</strong> <small>[מדוע שנה]</small> <strong>ר' חייא</strong> ש<strong>אינה מטמאה לא במגע ולא במשא? אמר ר'</strong> <strong>יוחנן</strong> בתשובה: זה שאין החתיכה מטמאה באלו, אינו משום שאינה ולד, אלא שמיחוי ולד זה התערב בדם החתיכה, ו<strong>משום בטול ברוב נגעו בה.</strong>
 <big>ד</big> ודנים עוד בשיטת ר' שמעון המטהר מטומאת האוהל את הבית שנמצאת בו שליה, <strong>אמר ר'</strong> <strong>אמי</strong> שכך <strong>אמר ר'</strong> <strong>יוחנן: ומודה ר'</strong> <strong>שמעון שאמו טמאה לידה.</strong>
 <strong>אמר ההוא סבא</strong> <small>[זקן,</small> חכם <small>אחד]</small> <strong>לר' אמי: אסברא</strong> <small>[אסביר]</small> <strong>לך</strong> את <strong>טעמא</strong> <small>[טעם]</small> דבריו אלה של <strong>ר' יוחנן,</strong> שכן <strong>אמר קרא</strong> בדין טומאת לידה: <strong>"אשה כי תזריע וילדה זכר</strong> וטמאה שבעת ימים כימי נדת דוותה תטמא" (ויקרא יב, ב) — <strong>אפילו לא ילדה אלא כעין שהזריעה,</strong> שהיה הולד שנמחה כזרע בלבד — <strong>טמאה לידה.</strong>
 <big>ה</big> ועוד בדין הולד הנימוח לענין טומאת אוהל, <strong>ריש לקיש אמר:</strong> ה<strong>שפיר</strong> (העובר) הנתון במי השפיר <strong>שטרפוהו</strong> (שטלטלוהו בחוזקה ומחוהו) <strong>במימיו</strong> (שנמחקה) <strong>צורתו,</strong> והרי הוא כמי שאינו קיים עוד, ואינו מטמא באוהל. <strong>אמר</strong>
 <strong>ליה</strong> <small>[לו]</small> <strong>ר' יוחנן לריש לקיש:</strong> ו<strong>מת שנתבלבלה צורתו מנלן</strong> <small>[מנין לנו]</small> שהוא <strong>טהור? אילימא</strong> <small>[אם תאמר]</small> שנלמד הדבר <strong>מהא</strong> <small>[מ</small>דבר <small>זה]</small> ש<strong>אמר ר'</strong> <strong>שבתאי</strong> שכך <strong>אמר ר'</strong> <strong>יצחק מגדלאה, ואמרי לה</strong> <small>[ויש האומרים אותה]</small> ש<strong>אמר</strong> זאת ר' <strong>יצחק מגדלאה</strong> שכך <strong>אמר ר'</strong> <strong>שבתאי: מת שנשרף ושלדו קיימת</strong> — <strong>טמא.</strong> ו<strong>מעשה</strong> שכזה <strong>היה, וטמאו לו</strong> (מחמתו) את הנמצא תחת ה<strong>פתחים</strong> ה<strong>גדולים</strong> בבית שהיה בו מת זה, שכן ראויים הם להוציא דרכם את המת אל מחוץ לבית.
## דף כח.
 <strong>וטהרו לו</strong> שאין מטמאים ה<strong>פתחים</strong> ה<strong>קטנים</strong> מארבעה טפחים. <strong>וקא</strong> <small>[והרי]</small> <strong>דייקת מינה</strong> <small>[ממנה]:</small> <strong>טעמא</strong> <small>[הטעם דווקא]</small> שמטמאים את הפתחים הגדולים הוא משום שאותו מת שנשרף <strong>שלדו קיימת, הא לאו הכי</strong> <small>[הרי</small> אם <small>לא כך]</small> הוא, שאין השלד קיים ("התבלבלה צורתו") — <strong>טהור.</strong>
 ויש לדחות: <strong>אדרבה</strong> (להיפך), <strong>דוק מינה להאי גיסא</strong> <small>[דייק ממנה לצד זה]:</small> דווקא במקרה זה של המת שנשרף, משום ש<strong>שלדו קיימת</strong> — <strong>הוא</strong> ש<strong>טהרו לו פתחים קטנים,</strong> שאין ראוי להוציא את המת הזה אלא דרך הפתחים הגדולים, ומכאן נסיק: <strong>הא לאו הכי</strong> <small>[הרי,</small> אם <small>לא כך]</small> הוא, שאף השלד אינו קיים — <strong>פתחים קטנים נמי</strong> <small>[גם כן]</small> <strong>טמאין,</strong> משום ש<strong>כל חד וחד</strong> <small>[אחד ואחד]</small> מהפתחים הללו הריהו <strong>חזי לאפוקי חד חד</strong> <small>[ראוי להוציא</small> דרכו <small>אחד אחד]</small> <strong>אבר,</strong> ואין איפוא מכאן ראיה לשיטת ריש לקיש!
 <strong>אמר ליה</strong> <small>[לו]</small> <strong>רבינא לרב אשי: ר'</strong> <strong>יוחנן</strong> ש<strong>אמר</strong> כי המת שהתבלבלה צורתו מטמא באוהל. <strong>כ</strong>שיטת <strong>מאן</strong> <small>[מי]</small> מן התנאים אמר את שיטתו זו — <strong>כ</strong>שיטת ר' אליעזר. <strong>דתנן</strong> <small>[ש</small>כן <small>שנינו</small> במשנה במסכת אהלות<small>],</small> <strong>אפר</strong> אנשים <strong>שרופין,</strong> שאין בו אלא מגופות האנשים, בלא שהתערב בהם אפרם של עצים, מהו שיעורו לענין שיטמא באהל? <strong>ר' אליעזר אומר: שיעוריה</strong> <small>[שיעורו]</small> לטמא באהל הוא <strong>ברובע</strong> הקב. הרי שסובר ר' אליעזר שאף המת שהתבלבלה צורתו (כגון אפר הנשרפים) מטמא באוהל, וכמותו סובר ר' יוחנן.
  ומבררים את דברי המשנה הללו: <strong>היכי דמי</strong> <small>[איך הוא בדיוק]</small> מצב זה של <strong>מת שנשרף ושלדו קיימת? אמר אביי: כגון ששרפו על גבי קטבלא</strong> (עור מעובד וקשה, שאינו נשרף עם המת שעליו), שאף אם נשרף המת עליו צורתו וחיתוך איבריו ניכרים, <strong>רבא אמר: כגון ששרפו על גבי אפודרים</strong> (אבן שיש). <strong>רבינא אמר: כגון</strong> שלא נשרף ממש, אלא <strong>דאיחרכי אחרוכי</strong> <small>[שנחרך]</small> המת, ולא נעשה אפר ממש, והשלד נשאר קיים.
 <big>א</big> ועוד בענין דין המפלת, <strong>תנו רבנן</strong> <small>[שנו חכמים]: המעוברת</small> <strong>המפלת</strong> צורת <strong>יד חתוכה</strong> (שאצבעותיה חתוכות, מופרדות וניכרות) <strong>ו</strong>כן אם הפילה <strong>רגל חתוכה</strong> — <strong>אמו טמאה לידה</strong> ככל היולדת עובר שנגמרה צורתו. <strong>ואין חוששין שמא מגוף אטום</strong> (שלא נגמרה צורתו, שאין בו חלוקת איברים) <strong>באו</strong> חתיכות אלה, והאשה טהורה. משום שרוב הנשים יולדות עובר שנגמרה צורתו, ואף במקרה זה יש לומר שבאה היד או הרגל החתוכה מולד שהיה שלם, ונמחה בלידה.
  ובדינה של זו <strong>רב חסדא ורבה בר רב הונא דאמרי תרוייהו</strong> <small>[שאמרו שניהם]:</small> אף שיושבת היא ימי טומאה, כשאר יולדות, <strong>אין נותנין לה ימי טוהר</strong> כשאר יולדות, שאם ראתה בהם דם הריהי טהורה. <strong>מאי טעמא</strong> <small>[מה הטעם]</small> — אף שמניחים אנו כי באו החתיכות הללו מולד שהיה שלם, ואולם מאחר שאין אנו יודעים אם הפילה איברים נוספים מאותו ולד, ומתי הפילתם. וכלל הוא שאין ימי הטומאה והטהרה הניתנים ליולדת מתחילים אלא לאחר שהפילה רוב איבריו של העובר, משום כך <strong>אימא</strong> <small>[</small>יש מקום <small>לומר]</small> כי <strong>הרחיקה לידתה</strong> שכבר מזמן מרובה הסתיימה לידתה זו שהפילה רוב איברי העובר, וכבר הסתיימו להם ימי הטהרה.
 <strong>מתיב</strong> <small>[מקשה]</small> <strong>רב יוסף</strong> מן המשנה להלן: <strong>המפלת ואין ידוע מה הפילה</strong> — <strong>תשב</strong> ימי טומאה וימי טהרה כמו <strong>ל</strong>יולדת <strong>זכר ולנקבה.</strong> <strong>ואי סלקא דעתך,</strong> <small>[ואם עולה בדעתך]</small> לומר שב<strong>כל</strong> מקרה <strong>כהאי גוונא אימא</strong> <small>[כעין זה</small> יש <small>לומר]: הרחיקה לידתה</small> — <strong>לתני</strong> <small>[שישנה]</small> התנא במשנה זו מלבד שמחמירים בה ויושבת מן הספק ימי טומאה כיולדת נקבה (שבועיים) וימי טהרה כיולדת זכר (שלושים ושלושה ימים בלבד), <strong>ו</strong>גם שמחמירים בה כאילו לא ילדה כלל ויהא דינה אם רואה דם בימי טהרה אלה ככל <strong>נדה,</strong> שהרי אפשר שילדה מזמן, וכבר הסתיימו ימי טהרה. <strong>אמר</strong>
 <strong>אביי</strong> בתשובה: <strong>אי תנא</strong> <small>[אם היה שונה]</small> גם שמחמירים בה <strong>לנדה, הוה אמינא</strong> <small>[הייתי אומר]</small> שכיון שמחמירים בה כנדה מן הספק, הרי זה איפוא משום שחוששים שמא לא ילדה כלל. ואם כן אף שהיא אכן <strong>מביאה</strong> מן הספק הזה <strong>קרבן</strong> ככל יולדת, <strong>ו</strong>אולם יהא דינו של קרבן זה מן הספק ש<strong>אינו נאכל</strong> שמא לא ילדה כלל ואינה חייבת בו. והרי חטאת העוף הבאה לקרבן יולדת נמלקת היא, ואם אין זה קרבן של חיוב, הרי זו נבילה האסורה באכילה. לכן <strong>קא משמע לן</strong> <small>[הוא משמיע לנו]</small> בכך ששמט מלהזכיר שמחמירים בה כנדה, שמביאה קרבן יולדת ודאי, שוודאי ילדה ולד, וקרבן זה דינו ש<strong>נאכל.</strong>
 <big>ב</big> <strong>אמר רב הונא: הוציא</strong> ה<strong>עובר את ידו</strong> ממעי אמו, ושב <strong>והחזירה</strong> — הוצאת יד זו נחשבת כלידה, ו<strong>אמו טמאה</strong> בה טומאת <strong>לידה</strong> כיולדת ולד שלם. וטעמו של דבר, <strong>ש</strong>כן <strong>נאמר</strong> בתמר אשת יהודה: <strong>"ויהי בלדתה ויתן יד"</strong> (בראשית לח, כח).
 <strong>מתיב</strong> <small>[מקשה]</small> על כך <strong>רב יהודה</strong> ממה ששנינו: <strong>הוציא</strong> ה<strong>עובר את ידו</strong> ממעי אמו — <strong>אין אמו חוששת</strong> בשל כך לנהוג כיולדת <strong>לכל דבר!</strong> <strong>אמר רב נחמן</strong> כהסבר לדברי רב הונא אלה: <strong>לדידי מיפרשא לי מיניה</strong> <small>[לי עצמי מתפרש לי ממנו,</small> מדברי<small>]</small> <strong>רב הונא,</strong> שזו כוונת דבריו: <strong>לחוש</strong> לנהוג כיולדת לענין ימי טומאה — אמנם <strong>חוששת,</strong> ואולם אף לתת לה <strong>ימי טוהר</strong> שתנהג כיולדת על סמך הוצאה זו — <strong>לא יהבינן לה</strong> <small>[אין אנו נותנים]</small> <strong>לה</strong> <strong>עד דנפיק רוביה</strong> <small>[שיצא רובו]</small> של הולד ממעי אמו.
  ושואלים על הסבר זה: <strong>והא</strong> <small>[והרי]</small> <strong>"אין אמו חוששת לכל דבר" קאמר</strong> <small>[</small>רב הונא <small>אמר],</small> ומשמע שאף לענין ימי טומאה אמר כן! <strong>אמר אביי</strong> הסבר זה בדברי רב הונא: אשה זו אמנם <strong>אינה חוששת לכל דבר</strong> — <strong>מדאורייתא</strong> <small>[מן התורה],</small> <strong>אבל מדרבנן</strong> <small>[מדברי חכמים]</small> — הריהי <strong>חוששת.</strong> ושואלים על כך: <strong>והא קרא קאמר</strong> <small>[והרי מקרא הוא</small> רב הונא <small>אמר]</small> להביא ראיה לשיטתו שנחשבת זו ללידה! ומתרצים: <strong>מדרבנן</strong> <small>[מדברי חכמים]</small> הוא, <strong>וקרא</strong> <small>[והמקרא]</small> — <strong>אסמכתא בעלמא</strong> <small>[סמך בלבד]</small> הוא.
 <big>ג משנה</big> האשה <strong>המפלת</strong> או היולדת <strong>טומטום</strong> (שאין נראים בו סימני מין, של זכר או של נקבה) <strong>ו</strong>כן המפלת <strong>אנדרוגינוס</strong> (שמצויים בו סימני מין של זכר ושל נקבה), כיצד תנהג בדין ימי טומאה וטהרה? — הריהי מחמירה לנהוג בעצמה הן כיולדת זכר והן כיולדת נקיבה, ו<strong>תשב</strong> ימי טהרה כמו <strong>ל</strong>יולדת <strong>זכר,</strong> שלושים ושלושה ימים בלבד, <strong>ו</strong>אולם <strong>ל</strong>ענין ימי טומאה תשב כיולדת <strong>נקבה,</strong> שבועיים.
  וכמו כן האשה היולדת תאומים, הולד האחד <strong>טומטום</strong> (שאין מינו ברור) <strong>ו</strong>הולד השני <strong>זכר</strong> ודאי, וכן אם ילדה ולד אחד שהוא <strong>אנדרוגינוס ו</strong>ולד שני שהוא <strong>זכר</strong> ודאי — תחמיר ו<strong>תשב</strong> ימי טומאה וימי טהרה כמו <strong>ל</strong>יולדת <strong>זכר ולנקבה.</strong> אבל אם ילדה האשה תאומים שהאחד מהם הוא <strong>טומטום ו</strong>השני הוא <strong>נקבה,</strong> וכן אם ילדה תאומים שהאחד הוא <strong>אנדרוגינוס ו</strong>השני הוא <strong>נקבה</strong> — <strong>תשב נקבה בלבד,</strong> שהרי אף אם הטומטום והאנדרוגינוס הינם זכרים, נכללים שבעת ימי טומאתם בתוך ארבעה עשר ימי טומאה שנוהגת בהם כיולדת נקבה, ושלושים ושלושת ימי טהרתם נכללים בתוך ששים וששה ימי הטהרה הנוהגים ביולדת נקבה.
 <strong>יצא</strong> הוולד מן הרחם <strong>מחותך</strong> (בשלבים), לא שלם אלא איבר אחר איבר, <strong>או</strong> שיצא כשהוא שלם אבל <strong>מסורס</strong> (הפוך), לא דרך ראשו אלא דרך רגליו. משיצא רובו — <strong>הרי הוא</strong> נחשב <strong>כילוד</strong> לענין טומאת לידה. ואם הולד <strong>יצא כדרכו</strong> של ולד רגיל, דרך ראשו — אינו נחשב כילוד <strong>עד שיצא רוב ראשו.</strong> <strong>ואיזהו</strong> (ומהו) <strong>רוב ראשו?</strong> — <strong>משיצא פדחתו</strong> (מצחו).
 <big>ד גמרא</big> שנינו במשנתנו שאם הפילה האשה טומטום או אנדרוגינוס הריהי נוהגת לחומרא, כיולדת כזכר לענין ימי טהרה וכיולדת נקבה לענין ימי טומאה. וכן הדין ביולדת תאומים כשאחד מהם הוא טומטום או אנדרוגינוס. ושואלים: <strong>השתא</strong> <small>[עכשיו]</small> בענין היולדת <strong>טומטום לחודיה</strong> <small>[לבד]</small> <strong>ו</strong>כן היולדת <strong>אנדרוגינוס לחודיה</strong> <small>[לבד]</small> <strong>אמר</strong> התנא במשנתנו ש<strong>תשב לזכר ולנקבה,</strong> הדין גם ביולדת תאומים שאחד מהם הוא <strong>טומטום ו</strong>האחר <strong>זכר,</strong> או ביולדת תאומים שהאחד מהם הוא <strong>אנדרוגינוס ו</strong>האחר <strong>זכר מיבעיא</strong> <small>[נצרך]</small> לומר?
  ומשיבים:  <strong>איצטריך</strong> <small>[נצרך]</small> לומר זאת, משום ש<strong>מהו דתימא</strong> <small>[שתאמר],</small> היה מקום לומר כך: <strong>הואיל ואמר ר'</strong> <strong>יצחק:</strong> אם בשעת הזיווג ה<strong>אשה מזרעת תחלה</strong> — <strong>יולדת זכר,</strong> ואם ה<strong>איש</strong> <strong>מזריע תחלה</strong> — <strong>יולדת נקבה,</strong> ומעתה <strong>אימא</strong> <small>[</small>יש מקום <small>לומר]</small> ביולדת תאומים שאחד מהם טומטום (או אנדרוגינוס) והשני זכר: <strong>מ</strong>תוך <strong>דהאי</strong> <small>[שזה]</small> הוא <strong>זכר</strong> הרי הוכחה שהאשה היא שהזריעה תחילה, ואם כן יש מקום לומר ש<strong>האי נמי</strong> <small>[זה</small> הולד הנוסף, הטומטום, הוא <small>גם כן]</small> <strong>זכר,</strong> ותנהג איפוא האשה כדין יולדת זכר, לכן <strong>קא משמע לן</strong> <small>[הוא</small> תנא חוזר ו<small>משמיע לנו]</small> שאין אנו אומרים כן, אלא <strong>אימא</strong> <small>[</small>יש מקום <small>לומר]</small> ש<strong>שניהם,</strong> הבעל והאשה, <strong>הזריעו בבת אחת, זו</strong> האשה שהזריעה גרמה לכך שיוולד הולד שמינו <strong>זכר, וזה</strong> הבעל שהזריע גרם לכך שיוולד הטומטום שמינו הוא <strong>נקבה,</strong> ולכן נוהגת האשה במקרה זה כיולדת זכר ונקבה.
 <big>ה</big> ועוד בדיני הטומטום והאנדרוגינוס. <strong>אמר רב נחמן אמר רב:</strong> ה<strong>טומטום ו</strong>ה<strong>אנדרוגינוס</strong> שספק הוא מה מינם, אם זכר או נקבה, <strong>שראו</strong> זיבה שצבעה <strong>לובן</strong> הדומה לקרי, שהאיש נטמא בה, <strong>או</strong> שראו זיבה שצבעה <strong>אודם</strong> כדם נדות, שהאשה נטמאת בה, אם נכנסו למקדש — <strong>אין חייבין על</strong> כך להביא קרבן (אם נכנסו בשוגג) או מלקות (אם התרו בהם ונכנסו במזיד) משום איסור <strong>ביאת מקדש</strong> בטומאה, שהרי יתכן שלפי מינם טהורים הם. <strong>ו</strong>כן אם נגעו בתרומה — <strong>אין שורפין עליהם את התרומה</strong> כדין כל תרומה שנטמאה, שהרי ספק הוא.
  ואם הטומטום או האנדרוגינוס <strong>ראו לובן ואודם כאחד</strong> — <strong>אין חייבין על ביאת מקדש, אבל שורפין עליהם את התרומה,</strong> שהרי ודאי טמאים הם משום אחד מהמראות. וטעם הדבר שאין חייבים על ביאת מקדש, אף שבודאי טמאים הם, משום <strong>שנאמר</strong> במצוה זו: <strong>"מזכר ועד נקבה</strong>
## דף כח:
 <strong>תשלחו</strong> אל מחוץ למחנה תשלחום ולא יטמאו את מחניהם אשר אני שוכן בתוכם" (במדבר ה, ג), ומן הפירוט "מזכר ועד נקבה" למדים אנו שנוהג דין שילוח הטמאים מן המקדש דווקא במי שהוא <strong>זכר ודאי,</strong> ובמי שהיא <strong>נקבה ודאית, ולא</strong> במי שאינו כן, כגון <strong>טומטום ואנדרוגינוס.</strong>
 ומציעים: <strong>לימא</strong> <small>[האם נאמר]</small> ש<strong>מסייע ליה</strong> <small>[לו]</small> לדברי רב אלו ממה ששנינו בברייתא: <strong>טומטום ואנדרוגינוס שראו</strong> זיבה שמ ראה <strong>לובן או</strong> שמראה <strong>אודם</strong> ונכנסו למקדש קודם שנטהרו או אכלו קדשים — <strong>אין חייבין על ביאת מקדש</strong> ולא על אכילת קדשים, <strong>ואין שורפין עליהם את התרומה</strong> אם נגעו בה. ואולם אם <strong>ראו</strong> זיבה שמראה <strong>לובן ואודם כאחת</strong> — אף ש<strong>אין חייבין על ביאת מקדש, אבל שורפין עליהם את התרומה,</strong> שהרי הם בודאי טמאים, בין אם הם זכר בין אם נקבה.
  ומבררים:  <strong>מאי טעמא</strong> <small>[מה הטעם]</small> של הלכה זו שבברייתא שאין חייבים על ביאת מקדש, אף שבודאי טמאים הם? <strong>לאו</strong> <small>[</small>האם <small>לא]</small> <strong>משום שנאמר "מזכר ועד נקבה תשלחו"</strong> — דווקא ב<strong>זכר ודאי,</strong> ו<strong>נקבה ודאית, ולא</strong> ב<strong>טומטום ואנדרוגינוס,</strong> והרי זה כשיטת רב. <strong>אמר עולא: לא,</strong> אין מכאן סיוע לשיטת רב, שכן <strong>הא מני</strong> <small>[</small>ברייתא <small>זו</small> כשיטת <small>מי היא]?</small> — כשיטת <strong>ר' אליעזר היא,</strong>
 <strong>דתנן</strong> <small>[ש</small>כן <small>שנינו</small> במשנה במסכת שבועות<small>],</small> <strong>ר' אליעזר אומר:</strong> נאמר בענין החייבים קרבן עולה ויורד: "או נפש אשר תגע בכל דבר טמא... או בנבלת <strong>שרץ</strong> טמא <strong>ונעלם ממנו"</strong> (ויקרא ה, ב) ויש לדייק: <strong>על העלם</strong> ידיעה לאחר שנגע ב<strong>שרץ</strong> ונטמא וידע שנטמא, ובעת שנכנס למקדש נשכח ממנו הדבר <strong>הוא חייב</strong> קרבן עולה ויורד בטומאת מקדש וקדשיו, <strong>ואינו חייב</strong> קרבן <strong>על העלם מקדש</strong> שעמד להכנס למקדש מתוך ידיעה שזה מקדש, וכשנכנס נעלם ממנו שזה מקדש וכשיצא נזכר.
 ובדומה לכך <strong>ר' עקיבא אומר:</strong> נאמר <strong>"ונעלם ממנו והוא טמא"</strong> (שם) — להדגיש: <strong>על העלם טומאה הוא חייב</strong> קרבן, <strong>ואינו חייב על העלם מקדש.</strong>
 <strong>ואמרינן</strong> <small>[ואומרים אנו]</small> בבירור שיטות אלה: <strong>מאי בינייהו</strong> <small>[מה</small> ההבדל המעשי <small>ביניהם],</small> שהרי שניהם מסכימים להלכה אחת? <strong>ואמר חזקיה:</strong> כשהיו לפניו <strong>שרץ ונבלה</strong> ונגע באחד מהם ואינו יודע במי <strong>איכא בינייהו</strong> <small>[יש ביניהם]</small> הבדל. ובכך נחלקו, ש<strong>ר' אליעזר סבר</strong> <small>[סבור]</small> שכדי לחייבו בקרבן <strong>בעינן</strong> <small>[צריכים אנו]</small> <strong>עד</strong> ש<strong>ידע</strong> תחילה בבירור <strong>אי</strong> <small>[אם]</small> <strong>בשרץ איטמי</strong> <small>[נטמא],</small> <strong>אי</strong> <small>[אם]</small> <strong>בנבילה איטמי</strong> <small>[נטמא],</small> ואם אינו יודע — אינו מביא קרבן זה. <strong>ו</strong>אילו <strong>ר' עקיבא סבר</strong> <small>[סבור]</small> שכיון שידע שנטמא <strong>לא בעינן</strong> <small>[אין אנו צריכים]</small> שידע בדיוק באיזו טומאה נטמא.
  ומכאן נסיק, <strong>לאו</strong> <small>[</small>האם <small>לא]</small> <strong>אמר ר'</strong> <strong>אליעזר התם</strong> <small>[שם]</small> בענין ידיעת טומאה כי כדי לחייבו קרבן <strong>בעינן</strong> <small>[צריכים אנו]</small> ש<strong>ידע אי</strong> <small>[אם]</small> <strong>בשרץ איטמי</strong> <small>[נטמא],</small> <strong>אי</strong> <small>[אם]</small> <strong>בנבלה איטמי</strong> <small>[נטמא],</small> <strong>הכא נמי</strong> <small>[כאן גם כן]</small> לענין חיוב קרבן כשרואה הטומטום או האנדרוגינוס זיבה <strong>בעינן</strong> <small>[צריכים אנו]</small> ש<strong>ידע אי</strong> <small>[אם]</small> <strong>בלובן איטמי</strong> <small>[נטמא],</small> <strong>אי</strong> <small>[אם]</small> <strong>באודם איטמי</strong> <small>[נטמא].</small> ולכן אינו חייב אף בראיית לובן ואודם כאחת, לשיטת ר' אליעזר.
 <strong>אבל ל</strong>שיטת <strong>ר' עקיבא,</strong> ש<strong>אמר</strong> ש<strong>משום</strong> ידיעת ה<strong>טומאה</strong> כשלעצמה <strong>מיחייב</strong> <small>[מתחייב],</small> אף שאינו יודע בדיוק איזו טומאה היא זו, <strong>הכא נמי</strong> <small>[כאן גם כן],</small> לעניין ראיית לובן ואודם כאחת, <strong>משום טומאה מיחייב</strong> <small>[מתחייב],</small> אף שאינו יודע אם משום טומאת נקיבה או משום טומאת זכר.
 ושואלים: <strong>ו</strong>לשיטת <strong>רב</strong> שאינו חייב קרבן על ביאת מקדש ואכילת קדשים בראיית אודם ולובן, ואולם שורפים את התרומה שנגע בה, <strong>מאי שנא</strong> <small>[במה שונה]</small> <strong>ביאת מקדש</strong> ש<strong>לא</strong> מתחייב בה קרבן — משום <strong>דכתיב</strong> <small>[שנאמר]</small> <strong>"מזכר ועד נקבה תשלחו"</strong> — <strong>זכר ודאי, נקבה ודאית, ולא טומטום ואנדרוגינוס.</strong>
 <strong>אי הכי</strong> <small>[אם כך],</small> את ה<strong>תרומה</strong> שנגע בה <strong>נמי</strong> <small>[גם כן]</small> ש<strong>לא נשרוף</strong> אף לדעתו, שכך נדרוש לענין מגע תרומה של טומטום ואנדרוגינוס באופן דומה, <strong>דכתיב</strong> <small>[ש</small>כן <small>נאמר]</small> בדין הטמאים: "זאת תורת הזב ואשר תצא ממנו שכבת זרע לטמאה בה. והדוה בנדתה <strong>והזב את זובו לזכר ולנקבה"</strong> (ויקרא טו, לב—לג) והרי פירוט זה בא ללמד שאין דינים אלה נוהגים אלא במי שהוא <strong>זכר ודאי,</strong> ובמי שהיא <strong>נקבה ודאית, ולא</strong> במי שהוא <strong>טומטום</strong> או אנדרוגינוס!
 ומשיבים: המקרא <strong>ההוא מבעי ליה</strong> <small>[נצרך לו]</small> <strong>ל</strong>לימוד אחר, ו<strong>כ</strong>דרשתו של <strong>ר' יצחק,</strong> שכן <strong>אמר ר'</strong> <strong>יצחק:</strong> הכתוב <strong>"לזכר"</strong> — בא <strong>לרבות את המצורע</strong> שהריהו מטמא באב הטומאה אדם וכלים אף <strong>למעינותיו</strong> (מקורות נוזלים שבו, כרוקו ומי רגליו). וכן הכתוב <strong>"ולנקבה"</strong> — בא <strong>לרבות את המצורעת למעינותיה.</strong>
 <strong>ושואלים:</strong> <strong>האי</strong> <small>[</small>כתוב <small>זה]</small> שבפרשת טומאת מקדש וקדשיו "מזכר עד נקבה תשלחו" שדרש בו רב שאין חייבים על כך אלא זכר ודאי ונקבה ודאית ולא טומטום ואנדרוגינוס, <strong>נמי מבעי ליה</strong> <small>[גם כן נצרך לו]</small> לדרשה אחרת, והיא: שאין דין שילוח טמאים מן המקדש נוהג אלא <strong>במי שיש לו טהרה במקוה, פרט לכלי חרס</strong> שנטמא שאין לו טהרה במקוה, אלו <strong>דברי ר'</strong> <strong>יוסי,</strong> ואין מקום לדרשתו של רב מאותו כתוב!
  ומשיבים:  <strong>אם כן</strong> שהכתוב בא להשמיענו רק דרשת ר' יוסי, <strong>נכתוב רחמנא</strong> <small>[תכתוב התורה]</small> <strong>"אדם</strong> תשלחו", שדי בו כדי ללמדנו שאין כלי חרס בכלל שילוח. ומתוך שהרחיבה ואמרה "מזכר עד נקבה" הרי זה בא ללמדנו אף את דינו של רב.
 <strong>וכי תימא</strong> <small>[ואם תאמר]</small> לדחות זאת: <strong>אי כתב רחמנא</strong> <small>[אם היתה כותבת התורה]</small> בלשון <strong>"אדם</strong> תשלחו" <strong>הוה אמינא</strong> <small>[הייתי אומר]</small> שאף <strong>כלי מתכות</strong> שנטמאו <strong>לא</strong> משולחים מן המקדש, שהרי לא אמר הכתוב דין זה אלא באדם, יש להשיב על כך: אף אם היה נאמר בכתוב "אדם תשלחו" לא הייתי ממעט כלי מתכות מדין שילוח, משום שדינם לענין זה <strong>מ</strong>הכתוב בפסוק הקודם בפרשה זו: "וישלחו מן המחנה כל צרוע וכל זב ו<strong>כל טמא לנפש" נפקא</strong> <small>[יוצא,</small> נלמד<small>],</small> ואם כן פירוט זה האמור בפסוק הבא <strong>"זכר" ו"</strong> <strong>נקבה" למה לי,</strong> שהרי יכול היה הכתוב לומר בכללות "אדם" — הרי זה בא <strong>ל</strong>השמיענו <strong>כ</strong>דרשתו של <strong>רב,</strong> שאין טומטום ואנדרוגינוס בכלל זה.
 <strong>ו</strong>שואלים מעתה, <strong>אימא</strong> <small>[אמור]</small> ש<strong>כוליה</strong> <small>[כל]</small> הכתוב רק <strong>ל</strong>השמיענו <strong>כ</strong>דרשתו של <strong>רב הוא דאתא</strong> <small>[שבא],</small> ואין מקום לדרשתו של ר' יוסי! ומשיבים: אילו הכתוב בא רק לדרשתו של רב, <strong>אם כן, נכתוב</strong> <small>[תכתוב]</small> התורה <strong>"זכר נקבה</strong> תשלחו", <strong>מאי</strong> <small>[מה]</small> מלמדנו הכתוב <strong>"מזכר ועד נקבה"</strong> — התוספת <strong>"עד"</strong> באה ללמדנו ש<strong>כל דבר</strong> טמא מזכר ועד נקבה, כל <strong>שיש לו טהרה במקוה,</strong> הרי הוא בכלל מצות שילוח.
  ודנים בעיקר דינו של רב: <strong>אי הכי</strong> <small>[אם כך],</small> שאין הטומטום והאנדרוגינוס בכלל המשולחים מהמקדש בטומאתם, ואין הם חייבים קרבן על כניסה למקדש בטומאה, <strong>כי איטמי</strong> <small>[כאשר נטמאו]</small> הטומטום והאנדרוגינוס לא רק בזיבה, אלא אף <strong>בשאר טומאות,</strong> וכגון בטומאת שרץ או בטומאת מת, שגם אז <strong>לא לישלחו</strong> <small>[לא ישולחו]</small> מהמקדש, ולא יתחייבו קרבן על כניסה בטומאתם למקדש. שהרי בפרשה זו ממנה למד רב את דינו, נזכרו טומאות שונות, כאמור: "וישלחו מן המחנה כל צרוע וכל זב וכל טמא לנפש. מזכר ועד נקבה תשלחו אל מחוץ למחנה! ומשיבים: <strong>אמר קרא</strong> <small>[המקרא]</small> בפירוט <strong>"מזכר"</strong> — ללמדנו שאין הדברים אמורים אלא <strong>מטומאה הפורשת מן הזכר,</strong> שהיא הזיבה.
  ושואלים עוד על דרשתו של רב: <strong>וכל היכא דכתיב</strong> <small>[מקום שנאמר]</small> <strong>"מזכר עד נקבה" למעוטי</strong> <small>[למעט]</small> <strong>טומטום ואנדרוגינוס הוא דאתא</strong> <small>[שבא]</small> <strong>והא גבי</strong> <small>[והרי אצל]</small> פרשת <strong>ערכין, דכתיב</strong> <small>[שנאמר]</small> "והיה ערכך <strong>"הזכר...</strong> חמשים שקל בשקל הקודש.
  ואם נקבה היא והיה ערכך שלשים שקל" (ויקרא כז, ג—ד), <strong>ותניא</strong> <small>[ושנויה</small> ברייתא<small>]:</small> <strong>"הזכר"</strong> — <strong>ולא טומטום ואנדרוגינוס.</strong> <strong>יכול לא יהא</strong> הטומטום והאנדרוגינוס <strong>בערך איש</strong> שהוא חמישים שקל, <strong>אבל יהא בערך אשה</strong> שהוא שלושים שקל? <strong>תלמוד לומר: "הזכר...</strong> <strong>ואם נקבה"</strong> — דינים אלו אמורים דווקא במי שהוא <strong>זכר ודאי,</strong> ובמי שהיא <strong>נקבה ודאית, ולא</strong> ב<strong>טומטום ו</strong>ב<strong>אנדרוגינוס.</strong>
 ויש לדייק: <strong>טעמא</strong> <small>[הטעם]</small> למעט טומטום ואנדרוגינוס הוא משום <strong>דכתיב</strong> <small>[שנאמר]</small> בפרשה זו <strong>"הזכר...</strong> <strong>ואם נקבה",</strong> שלכל אחת מהמלים הללו תוספת הבאה ללמד (שנאמר "הזכר" ולא "זכר" בלבד, וכן "ואם נקבה" ולא "נקבה" בלבד), <strong>הא</strong> <small>[הרי]</small> ש<strong>מ</strong>המלים <strong>"זכר" ו</strong>כן <strong>"נקבה"</strong> כשלעצמן — הכתוב <strong>לא ממעט!</strong> ומשיבים: אין לדייק כן מדרשה זו שבפרשת ערכין, משום שדי ב"זכר" ו"נקבה" כשלעצמן ללמדנו שאין טומטום ואנדרוגינוס בכלל, אלא שבפרשת ערכין אין למדים מהן כשלעצמן משום שהכתוב <strong>ההוא מבעי ליה</strong> <small>[נצרך לו]</small> לעצם דין הערכין,
## דף כט.
 שיש <strong>לחלק בין ערך איש לערך אשה.</strong>
 <big>א</big> שנינו במשנתנו שאם <strong>יצא</strong> הולד מרחם אמו כשהוא <strong>מחותך</strong> (איברים איברים) <strong>או</strong> שהוא שלם אבל <strong>מסורס</strong> (הפוך, שיצא דרך רגליו ולא דרך ראשו) דינו הוא שמשעה שיצא רובו הריהו נחשב לענין טומאת לידה כילוד. ובהגדרת "רובו" של היוצא מחותך, נחלקו חכמים. שכן <strong>אמר ר'</strong> <strong>אלעזר: אפילו</strong> אם יצא <strong>הראש עמהן</strong> עם שאר האיברים, ולא יצא עדיין רובו — אינו נחשב כילוד.
 <strong>ו</strong>אילו <strong>ר' יוחנן אמר: לא שנו</strong> במשנתנו שהולד נחשב כילוד רק אם יצא רובו <strong>אלא</strong> בזמן <strong>שאין הראש עמהן</strong> עם האיברים שיצאו, <strong>אבל</strong> אם יצא <strong>הראש עמהן</strong> — <strong>הראש פוטר</strong> (לענין בכורה), והריהו נחשב כילוד, אף שלא יצאו עדיין רוב איבריו.
  ומציעים:  <strong>לימא</strong> <small>[אמור]</small> ש<strong>ב</strong>שיטת <strong>שמואל קמיפלגי</strong> <small>[הם חולקים],</small> שכן <strong>אמר שמואל</strong> בדין קדושת בכור: היולדת תאומים, והוציא האחד תחילה את ראשו וחזר למעי אמו — <strong>אין הראש</strong> שיצא <strong>פוטר</strong> את הולד הבא אחריו מן הבכורה, ואמורים הדברים דווקא <strong>בנפלים,</strong> שהולד הראשון שהוציא את ראשו היה נפל, והבא אחריו הריהו ולד בן קיימא. ואולם בלידת ולדות שאינם נפלים, לידת הראש הריהי נחשבת לידה. ומעתה נאמר, כי ר' אלעזר סבור כשמואל, שאין הוצאת הראש בנפלים נחשבת כלידה, ואילו ר' יוחנן סבור כי הוצאת הראש נחשבת לידה אף בנפלים, שלא כשמואל.
  ודוחים: אין להסיק כן, שהרי אפשר לומר כי  <strong>ב</strong>נפל הנולד כשהוא <strong>שלם</strong> — <strong>דכולי עלמא לא פליגי</strong> <small>[כולם,</small> הן ר' אלעזר והן ר' יוחנן <small>אינם חולקים]</small> שהוצאת הראש נחשבת ללידה, וחלוקים שניהם על שמואל. ו<strong>כי פליגי</strong> <small>[כאשר נחלקו]</small> הרי זה <strong>ב</strong>נפל שנולד <strong>מחותך.</strong> ובכך נחלקו, ש<strong>מר</strong> <small>[חכם זה,</small> ר' אלעזר<small>]</small> <strong>סבר</strong> <small>[סבור]</small> כי דווקא <strong>ב</strong>נולד כשהוא <strong>שלם הוא דקחשיב</strong> <small>[שהוא נחשב]</small> לידת הראש כלידה, אבל <strong>במחותך</strong> — <strong>לא קחשיב</strong> <small>[נחשב].</small> <strong>ו</strong>אילו <strong>מר</strong> <small>[חכם זה]</small> <strong>סבר</strong> <small>[סבור]</small> כי <strong>במחותך נמי חשיב</strong> <small>[גם כן נחשב].</small>
 <strong>לישנא אחרינא</strong> <small>[לשון אחרת]</small> נשנית בסוגיה זו, ובאופן זה: <strong>טעמא</strong> <small>[הטעם]</small> שאין בהוצאת הראש כשלעצמו להחשיבו כלידה אם לא יצא רובו, הריהו דווקא בנפל ש<strong>יצא מחותך או מסורס, הא</strong> <small>[הרי]</small> אם היה <strong>כתקנו</strong> (שלם ויצא בדרך הרגילה) — <strong>הראש פוטר,</strong> ונמצא ש<strong>תרוייהו לית להו</strong> <small>[שניהם אין להם,</small> אינם סבורים<small>]</small> כדעת <strong>שמואל,</strong> שכן <strong>אמר שמואל: אין הראש פוטר</strong> כלל <strong>בנפלים.</strong>
 <big>ב</big> <strong>איכא דמתני לה להא שמעתתא באפי נפשה</strong> <small>[יש ששונים אותה, את השמועה הזו, בפני עצמה],</small> ולא כמתייחסת אל משנתנו, ובאופן זה, <strong>אמר ר'</strong> <strong>אלעזר: אין</strong> יציאת <strong>הראש</strong> של הנפל נחשבת <strong>כ</strong>יציאת <strong>רוב אברים, ו</strong>אילו <strong>ר' יוחנן אמר:</strong> יציאת <strong>הראש</strong> נחשבת כיציאת <strong>רוב אברים,</strong> והריהו כילוד. <strong>ו</strong>מסבירים את מחלוקתם, <strong>קמיפלגי</strong> <small>[חלוקים הם]</small> <strong>ב</strong>שיטת <strong>שמואל,</strong> שר' אלעזר סבור כשיטת שמואל, ור' יוחנן אינו סבור כמותה.
  ושואלים:  <strong>תנן</strong> <small>[שנינו</small> במשנתנו<small>]:</small> <strong>יצא מחותך או מסורס, משיצא רובו</strong> — <strong>הרי הוא כילוד.</strong> ויש לדייק בלשון זו: <strong>מדקאמר</strong> <small>[מ</small>מה <small>שאמר]</small> התנא "מחותך או <strong>מסורס" מכלל</strong> הדברים אתה למד שה<strong>מחותך</strong> הנדון במשנתנו הוא שנולד איברים איברים, אבל אופן הלידה כשלעצמו היה <strong>כתקנו,</strong> שיצא תחילה הראש, <strong>וקאמר</strong> <small>[והוא</small> התנא <small>אמר]</small> בדינו של זה שרק <strong>משיצא רובו</strong> — <strong>הרי זה כילוד.</strong> הרי זה איפוא <strong>קשיא</strong> <small>[קשה]</small> <strong>ל</strong>שיטת <strong>ר' יוחנן</strong> הסבור שביציאת הראש נחשב כילוד!
  ומשיבים:  <strong>אמר</strong> <small>[יכול לומר]</small> <small>לך ר' י</small> <strong>וחנן</strong> בתשובה לשאלה זו: <strong>אימא</strong> <small>[אמור,</small> בהבנת משנתנו<small>]:</small> <strong>"יצא מחותך ומסורס",</strong> אבל אילו יצא מחותך ואינו מסורס, שראשו יצא תחילה — די בכך, כדי להחשיבו כילוד, אף שלא יצאו רוב איברים.
 ומקשים על כך: <strong>והא</strong> <small>[והרי]</small> "מחותך <strong>או</strong> מסורס" <strong>קתני</strong> <small>[שנינו]</small> במשנתנו, ולא "מחותך ומסורס"! ומשיבים: <strong>הכי קאמר</strong> <small>[כך הוא אומר,</small> זו כוונת דברי התנא<small>]: יצא</small> כשהוא <strong>מחותך</strong> (איברים איברים) <strong>או</strong> בגוף <strong>שלם,</strong> <strong>וזה וזה,</strong> בשני מקרים אלה, מדובר כשיצא <strong>מסורס</strong> — דינו הוא שרק <strong>משיצא רובו הרי זה כילוד.</strong> ואולם אם יצא ראשו — די בכך להחשיבו כילוד.
  ועוד במחלוקת זו של ר' אלעזר ור' יוחנן, <strong>אמר רב פפא:</strong> מחלוקת זו של האמוראים הריהי <strong>כ</strong>מחלוקת שנחלקו בה <strong>תנאי</strong> <small>[תנאים].</small> שכך שנינו: <strong>יצא מחותך או מסורס</strong> — <strong>משיצא רובו הרי הוא כילוד.</strong> <strong>ר'</strong> <strong>יוסי אומר: משיצא כתקנו.</strong> ויש לדון בדברי ר' יוסי, <strong>מאי קאמר</strong> <small>[מה הוא אומר],</small> שמדבריו נראה שרק משיצא כתקנו הריהו נחשב כילוד, ואם לא יצא כתקנו אינו נחשב כילוד ואפילו יצאו רוב איבריו.
 <strong>אמר רב פפא, הכי קאמר</strong> <small>[כך הוא אומר,</small> זו כוונת דברי התנאים<small>]:</small> <strong>יצא מחותך ומסורס</strong> — <strong>משיצא רובו הרי הוא כילוד,</strong> וכל זאת משום שיצא מסורס, ומכאן נסיק לשיטת חכמים: <strong>הא</strong> <small>[הרי]</small> מכאן שאם יצא <strong>כתקנו,</strong> וראשו יצא תחילה — <strong>הראש פוטר</strong> את הבא אחריו מקדושת בכורה. ועל כך בא <strong>ר' יוסי</strong> ו<strong>אומר:</strong> אין המחותך נחשב כילוד אלא <strong>משיצא רובו, כתקנו.</strong> ומעתה נמצאנו איפוא למדים, לשיטת רב פפא זו, כי מחלוקת ר' אלעזר ור' יוחנן הריהי כמחלוקת תנאים זו. ששיטת ר' יוחנן הריהי כשיטת חכמים שאפילו הנולד מחותך, יציאת הראש מחשיבתו כילוד. ואילו שיטת ר' אלעזר הריהי כשיטת ר' יוסי שכל שנולד מחותך, אפילו יצא הראש בתחילה (כתקנו) אינו נחשב בכך כילוד.
 <strong>מתקיף לה</strong> <small>[מקשה עליה,</small> על הבנה זו של רב פפא<small>]</small> <strong>רב זביד:</strong> זה שאמר ר' יוסי שאין המחותך נחשב כילוד אלא אם כן יצאו רוב איבריו כתקנו, <strong>מכלל</strong> הדברים אתה למד ש<strong>ב</strong>נולד <strong>מסורס,</strong> שאין ראשו יוצא בתחילה — <strong>רובו נמי</strong> <small>[גם כן]</small> <small>לא פוטר, וקשה, שכן</small> <strong>הא קיימא לן</strong> <small>[הרי</small> כלל <small>קיים לנו]</small> כי <strong>רובו</strong> של דבר הריהו נחשב <strong>ככולו,</strong> ואף כאן צריך להיחשב כילוד, כיון שיצאו רוב איבריו, אף שנולד כשהוא מחותך ומסורס!
 <strong>אלא אמר רב זביד, הכי קאמר</strong> <small>[כך הוא אומר,</small> זו כוונת דבריהם<small>]:</small> <strong>יצא מחותך ומסורס</strong> — <strong>משיצא רובו הרי זה כילוד,</strong> ומכאן נסיק: <strong>הא</strong> <small>[הרי]</small> אם נולד <strong>כתקנו</strong> — ביציאת <strong>הראש</strong> כשלעצמו הריהו <strong>פוטר</strong> את הבא אחריו מן הבכורה. ואילו <strong>ר' יוסי אומר:</strong> אף בנולד כתקנו, אין יציאת הראש מחשיבתו כילוד, אלא <strong>משיצא כתקנו לחיים,</strong> אבל הנולד שלא לחיים, כנולד מחותך באיברים איברים, אינו פוטר ביציאת הראש, אלא רק ביציאת רוב איבריו.
  ומביאים ראיה להסברו של רב זביד, <strong>תניא נמי הכי</strong> <small>[שנויה</small> ברייתא <small>גם כן כך]</small> כשיטת הסבר זו: <strong>יצא מחותך (או) מסורס</strong> — <strong>משיצא רובו הרי זה כילוד, הא</strong> <small>[הרי]</small> נלמד מכאן שאם יצא <strong>כתקנו</strong> — <strong>הראש פוטר.</strong> <strong>ר'</strong> <strong>יוסי אומר: משיצא כתקנו לחיים.</strong>
 ומעתה נדון: <strong>ואיזהו</strong> הנולד שהוא בכלל הגדרה זו של "<strong>כתקנו לחיים"</strong> — <strong>משיצא רוב ראשו.</strong> <strong>ואיזהו רוב ראשו? ר'</strong> <strong>יוסי אומר: משיצאו צדעיו</strong> (רקותיו). <strong>אבא חנן משום</strong> (בשם) <strong>ר' יהושע אומר: משיצא פדחתו</strong> (החלק הקדמי של הגולגולת, המצח). <strong>ויש אומרים: משיראו קרני ראשו</strong> (גובה ראשו שבצד העורף).
 <big>ג משנה</big> <strong>המפלת</strong> ולד, <strong>ו</strong>אולם <strong>אין ידוע מהו</strong> מינו, אם זכר או נקבה — <strong>תשב</strong> ימי טהרה שלושים ושלושה ימים, כדין <strong>ל</strong>יולדת <strong>זכר, ו</strong>תשב ימי טומאה ארבעה עשר ימים, כדין <strong>ל</strong>יולדת <strong>נקבה.</strong> האשה המפלת ו<strong>אין ידוע</strong> מה הפילה, <strong>אם ולד היה</strong> ואפשר שהיה זכר או נקבה, ו<strong>אם לאו</strong> <small>[לא],</small> שלא היה זה כלל ולד אלא רוח — <strong>תשב</strong> ימי טהרה <strong>לזכר ו</strong>ימי טומאה <strong>לנקבה, ולנדה</strong> שאם תראה לאחר שבועיים של ימי טומאה, הרי היא טמאה טומאת נדה, שאין לה ימי טהרה.
 <big>ד גמרא</big> שנינו במשנתנו דינה של האשה המפלת ולד ואינה יודעת מה הפילה, אם זכר או נקבה או רוח, לענין ימי טומאה וימי טהרה. ובענין זה <strong>אמר ר'</strong> <strong>יהושע בן לוי: עברה</strong> האשה ב<strong>נהר והפילה</strong> שם, ואין ידוע מה היה טיבו של הולד שהפילה — הריהי נוהגת ככל יולדת ו<strong>מביאה קרבן</strong> יולדת, ואין חוששים שמביאה חולין לעזרה, <strong>ו</strong>קרבן זה <strong>נאכל</strong> ככל קרבן יולדת ודאי. וטעם הדבר: משום ש<strong>הלך</strong> (לך) בדין <strong>אחר רוב</strong> ה<strong>נשים, ורוב</strong> ה<strong>נשים ולד מעליא ילדן</strong> <small>[מעולה</small> הן <small>יולדות].</small>
 ודנים בדבריו: <strong>תנן</strong> <small>[שנינו</small> במשנתנו<small>]</small> שהמפלת ו<strong>אין ידוע אם ולד היה</strong> — <strong>תשב לזכר ולנקבה ולנדה.</strong> ומעתה יש מקום להקשות על ר' יהושע בן לוי: <strong>אמאי</strong> <small>[מדוע]</small> <strong>תשב לנדה? לימא</strong> <small>[אמור]:</small> <strong>הלך אחר רוב נשים, ורוב נשים ולד מעליא ילדן</strong> <small>[מעולה יולדות],</small> ויש לה איפוא ימי טהרה (לאחר שתשב ארבעה עשר של ימי טומאה כיולדת נקבה), ככל יולדת ולד שלם, ומדוע אם ראתה דם לאחר ימי טומאה הריהי טמאת נדה?
  ומשיבים: אין להקשות ממשנתנו, שכן  <strong>מתניתין</strong> <small>[משנתנו]</small> עוסקת <strong>ב</strong>מקרה <strong>שלא הוחזקה</strong> האשה כ<strong>עוברה</strong> (הרה), <strong>וכי קאמר</strong> <small>[וכאשר אמר]</small> <strong>ר' יהושע בן לוי,</strong> הרי זה דווקא <strong>כשהוחזקה עוברה.</strong>
 ודנים עוד בשיטת ר' יהושע בן לוי, <strong>תא שמע</strong> <small>[בא</small> ושמע] ממה ששנינו בברייתא: <strong>בהמה</strong> טהורה שטרם המליטה, והעובר הראשון שתמליט יהיה בקדושת בכור, <strong>שיצאה</strong> מן הדיר אל מקום המרעה כשהיא <strong>מלאה</strong> (מעוברת), <strong>ו</strong>לאחר מכן, באותו יום <strong>באה</strong> (חזרה) כשהיא <strong>ריקנית</strong> (ללא עובר במעיה), ואין ידוע מה הפילה, אם ולד (ואין הולד הבא אחריו בכור) או רוח (והנולד אחריו הריהו בכור) — <strong>הבא אחריו</strong> הריהו <strong>בכור מספק.</strong>
 <strong>ו</strong>לשיטת ר' יהושע בן לוי יש לשאול: <strong>אמאי</strong> <small>[מדוע</small> כן הדין]? והרי יש לנהוג לפי הכלל: <strong>הלך אחר רוב בהמות, ורוב בהמות ולד מעליא ילדן</strong> <small>[מעולה יולדות],</small> <strong>והאי</strong> <small>[וזה]</small> שהפילה היה ולד שלם, והבא אחריו <strong>פשוט</strong> (שאינו בכור) <strong>הוא!</strong>
 <strong>אמר רבינא</strong> בתירוץ לשאלה זו: <strong>משום דאיכא למימר</strong> <small>[שיש</small> מקום <small>לומר]</small> ש<strong>רוב בהמות</strong> אכן <strong>יולדות</strong> ולד שלם שהוא <strong>דבר הפוטר מבכורה</strong> את הנולד אחריו, <strong>ו</strong>אולם <strong>מעוטן יולדות דבר שאינו פוטר מבכורה.</strong> <strong>ו</strong>אולם על כך יש להוסיף גורם נוסף, שכן <strong>כל</strong> הבהמות <strong>היולדות</strong> — <strong>מטנפות</strong> (מפרישות לכלוכים שונים) לפני ההמלטה, <strong>ו</strong>אילו הבהמה ה<strong>זו</strong> שיצאה אל המרעה, <strong>הואיל ולא טנפה</strong> לפני שיצאה, בכך <strong>אתרע לה רובא</strong> <small>[התקלקל,</small> נחלש <small>לו הרוב],</small> ויש לנהוג איפוא בבהמה זו כבספק, והבא אחריו הריהו בכור מספק.
  ושואלים על דברי רבינא אלו: <strong>אי</strong> <small>[אם]</small> כדבריו ש<strong>כל היולדות מטנפות</strong> לפני הלידה, אם כן יש להסיק כי <strong>הא</strong> <small>[זו]</small> הבהמה <strong>מ</strong>זה ש<strong>לא מטנפה</strong> <small>[טנפה],</small> ראיה היא שלא ילדה ולד ממש, והבא אחריו <strong>בכור מעליא</strong> <small>[מעולה,</small> שלם<small>]</small> <strong>הוא! אלא אימא</strong> <small>[אמור]</small> כך בדברי רבינא, ש<strong>רוב</strong> ה<strong>יולדות מטנפות, וזו הואיל ולא טנפה</strong> — <strong>אתרע לה רובא</strong> <small>[התקלקל לו הרוב].</small>
 ועוד בשיטת ר' יהושע בן לוי, נמסר: <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר: מתיב</strong> <small>[מקשה]</small> <strong>ר' יוסי בר' חנינא</strong> על שיטת ר' יהושע בן לוי מענין <strong>טועה, ו</strong>הוסיף רבין ואמר: ואולם <strong>לא ידענא מאי תיובתא</strong> <small>[אין אני יודע מה הקושיה],</small> ומסבירים: <strong>מאי</strong> <small>[מה]</small> <strong>היא</strong> אותה קושיה, <strong>דתניא</strong> <small>[ש</small>כן <small>שנויה</small> ברייתא<small>],</small>
## דף כט:
 <strong>אשה שיצתה</strong> (שיצאה) מביתה כשהיא <strong>מלאה</strong> (הרה), <strong>ו</strong>לאחר זמן רב <strong>באה</strong> (חזרה) כשהיא <strong>ריקנית,</strong> והרי שילדה בתוך תקופה זו, ואולם אין היא יודעת דבר באשר ללידה זו, מתי ילדה ומה ילדה. <strong>והביאה</strong> (ומזמן שבאה) <strong>לפנינו</strong> חלפו עליה <strong>שלשה שבועין</strong> (שבועות) <strong>טהורין</strong> (שלא ראתה בהם כל דם). <strong>ו</strong>לאחר שלושת השבועות הללו עברו עליה <strong>עשרה שבועות,</strong> שבהם היה שבוע <strong>אחד טמא</strong> (שראתה בו בכל יום ויום) <strong>ו</strong>שבוע <strong>אחד טהור</strong> (שלא ראתה בו כלל), מה דינה של זו?
 <strong>משמשת</strong> עם בעלה רק <strong>לאור</strong> (בליל) בתחילת היום <strong>השלשים וחמש</strong> לבואה, שהוא סוף השבוע החמישי, ושוב אינה משמשת. <strong>ומטבילין אותה תשעים וחמש טבילות</strong> של מצוה, אלו <strong>דברי בית שמאי.</strong> <strong>ובית הלל אומרים:</strong> דיה ב<strong>שלשים וחמש</strong> טבילות. <strong>ר' יוסי בר' יהודה אומר: דיה לטבילה</strong> אחת <strong>שתהא באחרונה.</strong>
 ומעתה לשיטתו זו של ר' יהושע בן לוי שהאשה שהוחזקה כהרה, הולכים בדינה אחר רוב יולדות היולדות ולד שלם, יש לשאול: <strong>בשלמא</strong> <small>[זה נוח,</small> מובן<small>]</small> מדוע האשה הזו ב<strong>שבוע ראשון לא משמשת</strong> עם בעלה, אף שלא ראתה בשבוע זה — שכן <strong>אימר</strong> <small>[</small>יש מקום <small>לומר]:</small> <strong>יולדת זכר היא,</strong> וילדה אותו סמוך מאד לחזרתה לכאן, ושבוע ראשון זה הריהו משבעת ימי טומאה ליולדת זכר. וכמו כן מובן גם כן מדוע אינה משמשת עם בעלה ב<strong>שבוע</strong> ה<strong>שני</strong> לחזרתה לכאן — שכן <strong>אימר</strong> <small>[</small>יש מקום <small>לומר]:</small> <strong>יולדת נקבה היא,</strong> ושמא שבועיים אלה הינם בכלל שבועיים ימי טומאה של יולדת נקבה.
  וכמו כן מובן מדוע אינה משמשת עם בעלה גם ב<strong>שבוע</strong> ה<strong>שלישי</strong> לחזרתה לכאן — שכן <strong>אימר</strong> <small>[</small>יש מקום <small>לומר]:</small> <strong>יולדת נקבה בזוב</strong> (שהיתה זבה שלושה ימים לפני הלידה, ולא בגלל צער הלידה) <strong>היא,</strong> שצריכה למנות שבעה נקיים רק לאחר שבועיים של ימי טומאה הנוהגים בלידת נקבה.
 <strong>אלא שבוע רביעי, אף על גב דקא חזיא</strong> <small>[אף על פי שהיא רואה]</small> בו <strong>דם,</strong> מדוע לא <strong>תשמש</strong> בו עם בעלה, <strong>דהא</strong> <small>[שהרי]</small> ודאי <strong>דם טהור הוא,</strong> שהרי אם הולכים אנו רוב נשים היולדות ולד שלם, אף אשה זו יש לה ימי טהרה כשאר יולדות, ובשבוע הרביעי הריהי בתוך ימים אלה! <strong>לאו</strong> <small>[האם לא]</small> נסיק מכאן שטעם הדבר הוא <strong>משום דלא אזלינן בתר רובא</strong> <small>[שאין אנו הולכים אחר רוב],</small> וקשה לשיטת ר' יהושע בן לוי.
 <strong>אלא</strong> מעתה יש להסביר את דברי רבין, <strong>מאי</strong> <small>[מה</small> פירוש<small>] "לא ידענא מאי תיובתא"</small> <small>["איני יודע מה הקושיה"]?</small> שכן <strong>אימר</strong> <small>[</small>יש מקום <small>לומר]:</small> אכן הולכים אחר רוב הנשים היולדות ולד מעולה, ואשה זו בחזקת מי שילדה, ואולם אין הוכחה שילדה ביום שלפני בואה, ואפשר ש<strong>הרחיקה לידתה,</strong> שהיה יום לידתה בזמן מרוחק הרבה לפני חזרתה לביתה, והסתיימו להם ימי טהרה זה מכבר.
 <big>א</big> ושבים לדון בברייתא זו לגופה. לאחר שהוסבר מדוע אינה משמשת עם בעלה בארבעת השבועות הראשונים מאז חזרתה, יש לברר: <strong>הך</strong> <small>[זה]</small> ה<strong>שבוע</strong> ה<strong>חמישי</strong> ש<strong>טהור הוא</strong> — <strong>תשמש</strong> בו, ומדוע הותרה לשמש רק בליל יום השלושים וחמישה, שהוא סופו של שבוע זה.
 ומסבירים: טעם הדבר משום ש<strong>הך</strong> <small>[זה]</small> ה<strong>שבוע</strong> ה<strong>רביעי,</strong> שראתה בו בכל יום, ב<strong>כל יומא ויומא</strong> <small>[יום ויום]</small> שבו <strong>מספקין</strong> <small>[מסופקים אנו]</small> מה טיבה של ראייה זו שראתה, שמא חלה <strong>בסוף</strong> תקופת ימי טוהר <strong>לידה ו</strong>הריהי איפוא <strong>בתחלת</strong> ימי <strong>נדה,</strong> וצריכה למנות שבעה ימי נדה מיום זה. <strong>ו</strong>משום כך אף ביום <strong>עשרין ותמניא גופיה</strong> <small>[עשרים ושמונה עצמו],</small> כלומר, ביום האחרון של השבוע הרביעי מאז חזרה האשה, יש להסתפק בו ו<strong>אימר</strong> <small>[ואמור,</small> נאמר] שמא כל ראיותיה עד יום זה היו בימי טהרה של לידה, וראייה זו <strong>תחלת נדה היא, ו</strong>לכן <strong>בעיא למיתב</strong> <small>[צריכה לשבת]</small> <strong>שבעה</strong> ימים <strong>לנדתה</strong> בשבוע הבא, השבוע החמישי לחזרתה. ולכן רק בליל היום השלושים וחמישה מותרת לשמש עם בעלה.
  ושואלים עוד: מדוע אסורה לשמש בכל שלושת השבועות הראשונים מאז בואה, והרי האיסור עליה לשמש בשבוע האחרון אינו אלא משום החשש של לידה בזוב, ואולם הזבה יכולה להיטהר ביום השביעי לספירתה, ולטבול בו, ונמצאת איפוא ש<strong>ב</strong>יום ה<strong>עשרים וחד</strong> <small>[ואחד]</small> בבוקר יכולה היא ש<strong>תשמש</strong> (אחר שתטבול)!
  ומשיבים: ברייתא זו כשיטת  <strong>ר' שמעון היא,</strong> ש<strong>אמר: אסור לעשות כן,</strong> לשמש לאחר הטבילה ביום השביעי, וטעם הדבר: <strong>שמא תבא</strong> האשה לאחר ששימשה מבעוד יום <strong>לידי ספק,</strong> שתראה מבעוד יום, ונסתר בכך מנין שבעת הנקיים שספרה, ונמצא ששימשה באיסור. ושואלים: אם כן אל תשמש בבוקר של יום העשרים ואחד, ואולם <strong>לאורתא</strong> <small>[בערב]</small> של יום זה <strong>תשמש,</strong> שהרי לא ראתה במשך היום דבר שיסתור את מנין שבעת ימי הנקיים שמנתה! ומשיבים: מדובר בברייתא זו <strong>כשראתה בערב.</strong>
 <big>ב</big> <strong>ו</strong>דנים עוד בדברי הברייתא. שנינו בה כי לשיטת בית שמאי <strong>מטבילין אותה תשעים וחמש טבילות.</strong> והסבר הדבר: <strong>שבוע קמא</strong> <small>[ראשון]</small> — <strong>מטבילין אותה</strong> כל יום <strong>בלילותא</strong> <small>[בלילות],</small> שכן כיון שאין אנו יודעים את זמן הלידה ולא את מין הוולד, <strong>אימר</strong> <small>[</small>יש מקום <small>לומר]:</small> <strong>יולדת זכר היא</strong> זו, ובכל לילה יש מקום לומר שבו הסתיימו שבעת ימי הטומאה של יולדת זכר, וצריכה היא לטבול ככל המסיימת ימי טומאה.
  ב<strong>שבוע שני</strong> — <strong>מטבילין אותה</strong> כל יום ויום <strong>בלילותא</strong> <small>[בלילות],</small> שכן <strong>אימר</strong> <small>[</small>יש מקום <small>לומר]</small> באופן דומה לזה שנאמר ביחס לשבוע הראשון, שמא <strong>יולדת נקבה היא</strong> זו, ובכל יום ויום בשבוע זה הסתיימו ארבעה עשר ימי הטומאה של יולדת נקבה, וצריכה היא לטבול בלילה טבילה זו של מצוה. ומלבד טבילות אלה של לילה שטובלת בשבוע השני, טובלת היא בו אף <strong>ביממא</strong> <small>[בימים,</small> בבקרים<small>],</small> שכן <strong>אימר</strong> <small>[</small>יש מקום <small>לומר]:</small> שמא אשה זו <strong>יולדת זכר בזוב היא,</strong> ובכל אחד מימי השבוע הראשון יש לומר שבו הסתיימו שבעת ימי טומאה של היולדת זכר והחלו שבעת ימי נקיות של היולדת זכר בזוב ומסתיימים במהלך השבוע השני. ומשום כך, בכל יום בבוקרו של השבוע השני צריכה היא לטבול טבילת זבה, שדינה לטבול בבוקר.
  וכמו כן ב<strong>שבוע שלישי מטבילין לה ביממא</strong> <small>[אותה בימים]</small> מאותה סיבה שכן <strong>אימר</strong> <small>[</small>יש מקום <small>לומר]</small> ש<strong>יולדת נקבה בזוב היא,</strong> והסתיימו ימי טומאתה בשבוע השני, והחלה ספירת ימי נקיים של זבה לאחריהם, ומסתיימים הם במהלך השבוע השלישי, וטובלת היא בבוקרו של כל יום בשבוע זה משום זבה.
  וגם <strong>בלילותא</strong> <small>[בלילות]</small> טובלת שכן <strong>בית שמאי לטעמייהו</strong> <small>[לטעמם,</small> לשיטתם<small>],</small> <strong>דאמרי</strong> <small>[ש</small>הם <small>אומרים]</small> בסוף מסכת נדה כי <strong>טבולת יום ארוך</strong> (לאחר שהשלימה ששים וששה ימי טהרה הבאים לאחר ארבעה עשר ימי טומאה שלאחר לידת נקבה) <strong>בעי</strong> <small>[צריכה]</small> <strong>טבילה,</strong> ולכן גם בכל לילה מלילי השבוע השלישי צריכה היא לטבול, שמא בדיוק בלילה זה הסתיימו שמונים הימים הללו. נמצא מספר הטבילות לחשבון זה שלושים וחמישה, וכן מוסיפה היא לטבול בלילות הבאים עד לכדי תשעים וחמש טבילות, מחשש שמא דווקא בלילות הבאים מסתיימים.
## דף ל.
 ושואלים: <strong>מכדי</strong> <small>[הרי],</small> <strong>ימי טהרה</strong> אלו שיש לחשוש שאולי הסתיימו עתה וצריכה לטבול במלאת שמונים הימים ללידה, לשיטת בית שמאי, <strong>כמה הוו</strong> <small>[הינם]</small> — <strong>שתין ושיתא</strong> <small>[ששים וששה],</small> <strong>דל</strong> <small>[הפחת]</small> ממנין הימים הללו את מנין שבע הטבילות ב<strong>שבוע</strong> ה<strong>שלישי,</strong> שהרי כבר נמנו טבילות אלה שכן <strong>אטבלינן לה</strong> <small>[מטבילים אנו אותה]</small> בהם בשל החשש שיולדת נקבה בזוב היא, אם כן <strong>פשו להו שתין נכי חדא</strong> <small>[נשארו להם ששים פחות אחת,</small> חמישים ותשע<small>]</small> טבילות, ואולם אם נצרף את <strong>שתין נכי חדא</strong> <small>[ששים חסר אחת]</small> הטבילות הללו <strong>ותלתין וחמשא</strong> <small>[ושלושים וחמש]</small> הטבילות האחרות שטובלת בשלושת השבועות הללו, נמצא שכלל כל הטבילות — <strong>תשעין וארבע הויין</strong> <small>[הינן],</small> <strong>תשעין וחמש מאי עבידתייהו</strong> <small>[תשעים וחמש</small> טבילות שאמרו בית שמאי <small>מה מעשיהם,</small> מה טיבם<small>]?</small>
 <strong>אמר רב ירמיה מדפתי</strong> בתשובה: מדובר כאן ב<strong>כגון שבאת</strong> (שבאה) אשה זו <strong>לפנינו</strong> בשעה שהיא <strong>בין השמשות,</strong> שהוא ספק יום ספק לילה, <strong>דיהבינן</strong> <small>[שנותנים,</small> שמחייבים, <small>אנו]</small> <strong>לה טבילה יתירתא</strong> <small>[נוספת]</small> בשל החשש שאולי שעה זו שבאה היא כבר יום המחר.
 <strong>ו</strong><strong>שואלים:</strong> <strong>לבית הלל דאמרי</strong> <small>[שאומרים]</small> הם ש<strong>טבולת יום ארוך לא בעי</strong> <small>[אינה צריכה]</small> <strong>טבילה, תלתין וחמשא מאי עבידתייהו</strong> <small>[שלושים וחמש</small> טבילות <small>מה מעשיהם,</small> מה טיבם<small>]?</small>
 ומשיבים: <strong>עשרים ותמניא</strong> <small>[ושמונה]</small> טבילות — הרי אלו <strong>כדאמרן</strong> <small>[כמו שאמרנו]</small> בהסבר שיטת בית שמאי, משום החששות השונים: ליולדת זכר, ליולדת נקבה, ליולדת זכר בזוב, וליולדת נקבה בזוב. ואילו <strong>הך</strong> <small>[זה]</small> ה<strong>שבוע חמישי מטבלינן</strong> <small>[מטבילים אנו</small> אותה<small>]</small> <strong>כל ליליא וליליא</strong> <small>[לילה ולילה],</small> שכן <strong>אימר</strong> <small>[</small>יש מקום <small>לומר]:</small> <strong>סוף נדה היא.</strong>
 <big>א</big> עוד שנינו בברייתא כי אשה זו שבשלושת השבועות הראשונים לבואה לא ראתה כל דם, ולאחר מכן עברו עשרה שבועות שבהם היה שבוע אחד טמא, שראתה בו כל יום, ושבוע אחד טהור שלא ראתה בו כלל, מצריכים אותה לטבול תשעים וחמש טבילות. ודנים בדבר, <strong>עשרה שבועין</strong> <small>[שבועות]</small> ששנינו, כדי ללמדנו כיצד בית שמאי הגיעו למנין תשעים וחמש טבילות, <strong>למה לי? בתמניא ופלגא סגי</strong> <small>[בשמונה וחצי מספיק],</small> שהרי לכשנצרף שמונה וחצי שבועות לשלושת השבועות הראשונים, הרי לפנינו כבר שמונים ימים, שבהם צריכה היא לטבול בכל יום בשל החשש שמא זה היום המסיים את שמונים הימים מאז ילדה!
  ומשיבים: אכן די היה לשנות בברייתא רק שמונה וחצי שבועות נוספים, ואולם  <strong>איידי דתנא פלגא</strong> <small>[מתוך ששנה מחצית]</small> <strong>שבוע, מסיק ליה</strong> <small>[השלים אותו]</small> כבר לשבוע שלם, והרי זה איפוא עולה לתשעה שבועות. <strong>ואיידי דתנא</strong> <small>[ומתוך ששנה]</small> בדבריו <strong>"שבוע טמא"</strong> שהוא השבוע התשיעי, <strong>תנא נמי</strong> <small>[שנה גם כן]</small> <strong>"שבוע טהור",</strong> שהוא השבוע העשירי.
 <big>ב</big> ודנים עוד בדברי הברייתא, ושואלים: לשיטת בית הלל שאין אשה זו טובלת אלא שלושים וחמש טבילות, וכפי שהוסברו הדברים, <strong>והאיכא</strong> <small>[והרי יש]</small> עוד טבילות, שהן <strong>טבילת</strong> ה<strong>זבה,</strong> שהרי היא בגדר ספק זבה למן השבוע הששי, שכן אינה יודעת אם ראיית השבוע הרביעי היא דם טהרה וראיית השבוע השישי היא ראיית נדה, או שראיית השבוע הרביעי היא ראיית נדה וראיית השבוע הששי היא אם כן ראיית זיבה, וצריכה לטבול עליה בסוף השבוע השביעי. וכיוצא בדבר, בשבוע השמיני, ובשבוע העשירי. ונמצא איפוא שיש לה ארבע טבילות נוספות, שבסוף השבוע השביעי, ובסוף השבוע התשיעי, ובסוף השבוע האחד עשר ובסוף השבוע השלושה עשר!
  ומשיבים: רק טבילה ש<strong>לפני</strong> ה<strong>תשמיש</strong> שמותרת בו ביום, השלושים וחמישה <strong>קחשיב</strong> <small>[הוא</small> התנא בשיטת בית הלל מחשיב] במנין הטבילות, ואילו טבילה ש<strong>לאחר</strong> יום ה<strong>תשמיש</strong> הזה — <strong>לא קחשיב</strong> <small>[אין הוא מחשיב].</small>
 ושואלים: <strong>ול</strong>שיטת <strong>בית שמאי, דחשיב</strong> <small>[שמחשיבים]</small> הם בכלל תשעים וחמש הטבילות שטובלת אשה זו אף טבילות ש<strong>לאחר</strong> יום ה<strong>תשמיש, ניחשוב נמי</strong> <small>[נחשיב גם כן]</small> <strong>טבילת זבה,</strong> והרי איפוא ארבע טבילות נוספות למניינם! ומשיבים: <strong>ב</strong>טבילות הקשורות ל<strong>לידה</strong> — <strong>קמיירי</strong> <small>[מדובר],</small> ואילו בטבילות אחרות, וכגון <strong>בזיבה</strong> — <strong>לא קמיירי</strong> <small>[מדובר].</small>
 ושואלים על כך: <strong>והאיכא</strong> <small>[והרי יש]</small> בכלל מנין הטבילות שמנו בית שמאי <strong>יולדת בזוב,</strong> הרי שאף טבילת זבה נכללת במנין הטבילות הללו! ומתרצים: טבילת <strong>יולדת בזוב</strong> — <strong>קחשיב</strong> <small>[הוא</small> התנא לשיטת בית שמאי <small>מונה]</small> במנין הטבילות, שטבילה זו נדחתה עד לאחר גמר מנין ימי טומאה של הלידה, וקשורה ללידה, ואולם טבילה משום <strong>זיבה גרידתא</strong> <small>[כשלעצמה]</small> — <strong>לא קחשיב</strong> <small>[אין הוא מונה].</small>
 <big>ג</big> ועוד בבירור דברי הברייתא. למדנו כי בשבוע הראשון מטבילים אותה בכל לילה מימי השבוע בשל החשש שיולדת זכר היא והסתיימו בלילה זה שבעת ימי טומאה. ושואלים: <strong>שבועתא קמא דאתיא לקמן</strong> <small>[</small>באותו <small>שבוע ראשון שבאה לפנינו],</small> מלבד הטבילות שטובלת בלילות, <strong>ליטבלה ביומא</strong> <small>[שתטבול</small> גם <small>בימים]</small> <strong>דילמא</strong> <small>[שמא]</small> ב<strong>כל יומא ויומא</strong> <small>[יום ויום]</small> בשבוע זה, <strong>שלימו</strong> <small>[מלאו]</small> <strong>לה ספורים</strong> (ספירת שבעת ימי נקיים של הזבה, הטובלת ביום) <strong>דידה</strong> <small>[שלה]</small> שכן אפשר שהיתה זבה קודם שבאה לפנינו, ומלאו ימיה בשבוע הראשון. ועם טבילות אלה יתווספו למנין הטבילות שהיא טובלת עוד שבע טבילות!
  ומשיבים:  <strong>הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>ר' עקיבא היא,</strong> ש<strong>אמר: בעינן</strong> <small>[צריכים אנו]</small> שיהיו ימי ספירת הנקיים של הזבה <strong>ספורים בפנינו,</strong> שהיא זבה בודאות, וזו אין אנו יודעים אם היתה זבה קודם שבאה לפנינו.
  ושואלים עוד: ב<strong>סוף שבוע קמא</strong> <small>[הראשון],</small> ולאחר שספרה בפנינו שבעה נקיים, <strong>ליטבלה</strong> <small>[שיטבילוה]</small> כזבה בבוקר היום השביעי, והרי לפנינו עוד טבילה נוסף למנין הנזכר! ומשיבים: בטבילה של <strong>חד</strong> <small>[</small>יום <small>אחד]</small> <strong>בשבוע לא קמיירי</strong> <small>[מדובר].</small>
 ושואלים עוד: ב<strong>יומא קמא דאתיא לקמן, ליטבלה</strong> <small>[יום ראשון שבאה לפנינו, שיטבילוה]</small> משום <strong>דילמא</strong> <small>[שמא]</small> היא זבה קטנה (שראתה זיבה יום או יומיים בלבד) שדינה ש<strong>שומרת יום כנגד יום היא!</strong> ומשיבים: <strong>בזבה גדולה</strong> (שראתה בימי זיבתה שלושה ימים רצופים), שהיא סופרת שבעה נקיים — <strong>קמיירי</strong> <small>[מדובר],</small> ואילו <strong>בזבה קטנה</strong> — <strong>לא קמיירי</strong> <small>[לא מדובר].</small>
 <big>ד</big> ובסופו של בירור דברי הברייתא הזו, מסכמים: <strong>שמע מינה</strong> <small>[למד מכאן]</small> מכלל הדיונים <strong>תלת</strong> <small>[שלוש]</small> מסקנות: האחת, <strong>שמע מינה</strong> <small>[למד מכאן]</small> כי ברייתא זו כשיטת <strong>ר' עקיבא היא,</strong> ש<strong>אמר: בעינן</strong> <small>[צריכים אנו]</small> בזבה שיהיו שבעת ימי הנקיים <strong>ספורים בפנינו.</strong>
 <strong>ו</strong>עוד <strong>שמע מינה</strong> <small>[למד מכאן]</small> כי ברייתא זו כשיטת <strong>ר' שמעון היא,</strong> ש<strong>אמר:</strong> אף שרשאית הזבה לשמש ביום השביעי, לאחר שטבלה בבוקרו, <strong>אבל אמרו חכמים</strong> ש<strong>אסור לעשות כן,</strong> משום החשש <strong>שמא תבא</strong> במהלך היום השביעי <strong>לידי ספק</strong> בראיית דם, ונמצאת איפוא ששימשה בזבות.
 <strong>ו</strong>עוד <strong>שמע מינה</strong> <small>[למד מכאן]</small> כי <strong>טבילה בזמנה</strong> הריהי <strong>מצוה,</strong> ומשום כך טובלת היא בכל יום, אף שאסורה לשמש. <strong>ו</strong>אילו <strong>ר' יוסי בר' יהודה אומר: דיה לטבילה באחרונה</strong> לכשתהיה מותרת לשמש עם בעלה, <strong>ולא אמרינן</strong> <small>[ואין אנו אומרים]</small> שטבילה <strong>בזמנה מצוה,</strong> ולשיטת ר' יוסי בר' יהודה טובלת רק טבילה אחרונה זו.
 <big>ה משנה</big> האשה <strong>המפלת ליום</strong> ה<strong>ארבעים</strong> לטבילתה, שבו שימשה עם בעלה — <strong>אינה חוששת ל</strong>שמא היה זה <strong>ולד</strong> ונטמאה בהפלתו, שאין גמר יצירתו של הולד במעי אמו אלא לסוף ארבעים יום משעה שנזרעה. ואולם המפלת <strong>ליום</strong> ה<strong>ארבעים ואחד</strong> לטבילתה — יש לחשוש שהיה זה ולד, וכיון שאין ידוע מה מינו, <strong>תשב</strong> ימי טהרה כמו <strong>ל</strong>יולדת <strong>זכר</strong> (שבעה ימי טומאה ושלושים ושלושה ימי טהרה), <strong>ו</strong>שבועיים ימי טומאה כמו <strong>ל</strong>יולדת <strong>נקבה, ולנדה</strong> שאם תראה לאחר שבועיים של ימי טומאה דם, הרי היא נידה, שאין לה לענין זה ימי טהרה.
 <strong>ר' ישמעאל אומר:</strong> המפלת ב<strong>יום ארבעים ואחד</strong> מטבילתה — <strong>תשב</strong> ימי שבעת ימי טומאה בלבד, כמו <strong>ל</strong>כל היולדת <strong>זכר.</strong> <strong>ול</strong>ענין שאם תראה לאחר מכן דם, הריהי טמאה ככל <strong>נדה.</strong> ואם הפילה ב<strong>יום שמונים ואחד</strong> מטבילתה — <strong>תשב לזכר ולנקבה ולנדה.</strong> וטעמו של דבר, <strong>ש</strong>כן <strong>הזכר נגמר</strong> מעשה יצירתו <strong>לארבעים ואחד</strong> יום, <strong>ו</strong>אילו מעשה יצירתה של <strong>הנקבה</strong> נגמר <strong>לשמונים ואחד</strong> יום, ואם הפילה לפני כן, אין לה לחשוש שמא היתה זו נקבה. <strong>וחכמים אומרים: אחד בריית</strong> (בריאת) <strong>הזכר ואחד בריית הנקבה</strong> — <strong>זה וזה ארבעים ואחד.</strong>
 <big>ו גמרא</big> שנינו במשנתנו כי המפלת ביום הארבעים ואחד לטבילתה עליה לנהוג כיולדת זכר וכיולדת נקבה, וגם כמי שלא ילדה כלל ולד (לענין טומאת נדה). ושואלים: אם ראתה דם לאחר ימי טומאה של היולדת נקבה, שהם ארבעה עשר, הריהי טמאת נדה, אם כן <strong>למה הוזכר</strong> שנוהגת כיולדת <strong>זכר?</strong>
 <strong>אי</strong> <small>[אם]</small> <strong>ל</strong>ענין שבעת <strong>ימי טומאה</strong> — <strong>הא קתני</strong> <small>[הרי שנה]</small> שנוהגת כיולדת <strong>נקבה,</strong> ובכלל ארבעה עשר ימי טומאה גם שבעה ימים לזכר, <strong>ואי</strong> <small>[ואם]</small> <strong>ל</strong>ענין <strong>ימי טהרה,</strong> שאין לה אלא ארבעים יום כשאר יולדת זכר —
## דף ל:
 <strong>הא קתני</strong> <small>[הרי שנה]</small> <strong>נדה,</strong> שיש לה לחשוש בכל ראיית דם שתראה, לנהוג בטומאת נדה, שאין לה כלל ימי טהרה!
  ומשיבים: הוזכר במשנתנו שנוהגת אף כיולדת זכר, לענין זה  <strong>שאם תראה</strong> דם ב<strong>יום</strong> ה<strong>שלושים וארבעה</strong> מאז שהפילה, <strong>ותחזור ותראה</strong> שוב דם ב<strong>יום</strong> ה<strong>ארבעים ואחד</strong> מאז שהפילה — דינה הוא ש<strong>תהא מקולקלת</strong> (פסולה, ואסורה בטבילה ובתשמיש) <strong>עד</strong> יום ה<strong>ארבעים ושמונה</strong> מאז ההפלה. שאף שנוהגת מן הצד האחד לחומרא בראיית היום השלושים וארבעה כנדה, יש גם לחשוש שראיית יום השלושים וארבעה (אף שנוהגת מן הצד האחד לחומרא, כנדה) חלה בימי טהרה שלה כיולדת זכר שאין ראייה זו מטמאתה, ולא נטמאה בטומאת נדה אלא בראיית היום הארבעים ואחד, ואינה טובלת איפוא אלא ביום הארבעים ושמונה משהסתיימו שבעת ימי נדות אלה.
 <strong>וכן</strong> בדומה לכך קיים חשש זה גם <strong>לענין</strong> שנוהגת כיולדת <strong>נקבה, שאם תראה</strong> ב<strong>יום</strong> ה<strong>שבעים וארבעה</strong> להפלה, <strong>ותחזור ותראה</strong> שוב ב<strong>יום</strong> ה<strong>שמונים ואחד</strong> להפלה — יש לחשוש, שראיית יום השבעים וארבעה (אף שנוהגת מן הצד האחד לחומרא, כנדה) חלה בימי טהרה שלה כיולדת נקבה, ואין היא טמאת נדה אלא בראיית יום השמונים ואחד, ו<strong>תהא</strong> איפוא <strong>מקולקלת</strong> (מנועה) מלטבול ולשמש <strong>עד</strong> יום ה<strong>שמונים ושמונה</strong> משיסתיימו שבעה ימי נדות אלה.
 <big>א</big> שנינו במשנתנו כי <strong>ר' ישמעאל אומר</strong> שהיולדת ב<strong>יום ארבעים ואחד תשב לזכר ולנדה</strong> ולא לנקבה, שיצירת הזכר נגמרת לארבעים יום, ואילו יצירת הנקבה נגמרת לשמונים יום. ובענין זה <strong>תניא</strong> <small>[שנויה</small> ברייתא<small>],</small> <small>ר' ישמעאל אומר:</small> <strong>הכתוב</strong> <strong>טימא</strong> (נתן ימי טומאה שבעה ימים), <strong>וטיהר</strong> (נתן ימי טהרה שלושים ושלושה ימים) <strong>ב</strong>יולדת <strong>זכר,</strong> ובכללם הם ארבעים יום. <strong>ו</strong>כמו כן הכתוב <strong>טימא</strong> ארבעה עשר ימי טומאה <strong>וטיהר</strong> ששים וששה ימי טהרה <strong>ב</strong>יולדת <strong>נקבה,</strong> ובכללם הם שמונים יום.
  ויש להשוות ביניהם: <strong>מה כשטימא וטיהר בזכר</strong> ארבעים יום אלו — משך ימי <strong>יצירתו</strong> <strong>כיוצא בו,</strong> ארבעים יום, <strong>אף כשטימא וטיהר בנקבה</strong> שמונים הימים הללו — משך ימי <strong>יצירתה כיוצא בה,</strong> שמונים יום. <strong>אמרו לו</strong> חכמים: <strong>אין למדין</strong> משך ימי <strong>יצירה מ</strong>משך ימי <strong>טומאה,</strong> ואף יצירת הנקבה הריהי בארבעים יום.
  ועוד ראיה לדבריהם, <strong>אמרו לו</strong> חכמים <strong>לר' ישמעאל: מעשה בקליאופטרא מלכת אלכסנדרוס שנתחייבו שפחותיה</strong> מסיבה כל שהיא <strong>הריגה למלכות.</strong> וכיון שכך, נמצאה לה הזדמנות לבדוק מהו זמן יצירתו של העובר. זיווגה אותן, ולאחר מכן פתחו את בטנן, <strong>ובדקן</strong> את מצב העוברים, <strong>ומצאן זה וזה,</strong> זכר ונקבה, שנגמרה יצירתם <strong>לארבעים ואחד</strong> יום מן הזיווג! <strong>אמר להן: אני מביא לכם ראייה מן התורה, ואתם מביאין לי ראייה מן השוטים?</strong>
 ומבררים: <strong>מאי</strong> <small>[מה</small> איזו<small>]</small> <strong>ראיה מן התורה</strong> הביא להם ר' ישמעאל, <strong>אילימא</strong> <small>[אם תאמר]</small> שכוונתו ללימוד זה שהזכיר כי <strong>טימא וטיהר בזכר וטימא וטיהר בנקבה</strong> — <strong>הא קאמרי ליה</strong> <small>[הרי אמרו לו]</small> בתשובה לדבר כי <strong>אין דנין יצירה מטומאה!</strong>
 ומסבירים: הכוונה לדרשה אחרת: <strong>אמר קרא</strong> <small>[הכתוב]</small> ביולדת "אשה כי תזריע וילדה זכר... ואם נקבה <strong>תלד"</strong> (ויקרא יב, ב—ה) — <strong>הוסיף לה הכתוב</strong> לשון <strong>לידה אחרת</strong> (נוספת על זו האמורה בזכר) <strong>בנקבה</strong> ללמד שימי יצירתה של הנקבה הנולדת כפולים מזה של הזכר.
 <strong>ו</strong>עוד מבררים, <strong>מאי</strong> <small>[</small>ב<small>מה]</small> ראיה זו שהביאו חכמים ממעשה קליאופטרה המלכה הריהו לדעת ר' ישמעאל <strong>ראיה מן השוטים?</strong> — שכן <strong>אימר</strong> <small>[</small>יש מקום <small>לומר]</small> כי ה<strong>נקבה</strong> שנמצאה במעי השפחה לאחר ארבעים יום מזיווגה, <strong>קדים ואיעבור ארבעין יומין קמי</strong> <small>[קדמה והתעברה ארבעים יום לפני]</small> שנזרע העובר ה<strong>זכר,</strong> ולא היתה יצירתה לארבעים יום, אלא לשמונים יום.
  ושואלים:  <strong>ורבנן</strong> <small>[וחכמים]</small> מה הם משיבים על טענה זו? — לדעתם לא כך היה, משום שהמלכה קליאופטרה <strong>סמא דנפצא אשקינהו</strong> <small>[סם ניפוץ השקתה אותן]</small> לפני זיווגן זה, ואילו היתה מעוברת לפני כן, היה העובר מושמד על ידי סם זה. ושואלים: <strong>ור' ישמעאל</strong> מה משיב הוא על טענה זו? <strong>איכא גופא</strong> <small>[יש גוף]</small> ש<strong>לא מקבל סמא</strong> <small>[סם]</small> שכזה, שאין סם זה משפיע עליו, ויתכן איפוא שכבר היתה מעוברת לפני כן בעובר נקבה, והסם לא פגע בה.
 ועוד ברייתא שנינו בנוסח אחר: <strong>אמר להם ר'</strong> <strong>ישמעאל</strong> לחכמים, כראיה לשיטתו: <strong>מעשה</strong> היה <strong>בקלפטרא מלכת יוונית שנתחייבו שפחותיה הריגה למלכות, ובדקן</strong> (ערכה בהן ניסוי) לדעת מהו משך יצירת הולד, <strong>ומצאן</strong> שנוצר עובר <strong>זכר לארבעים ואחד</strong> יום מיום הזיווג, <strong>ו</strong>העובר שמינו <strong>נקבה</strong> נוצר <strong>לשמונים ואחד</strong> יום, והרי איפוא ראיה שמשך יצירתה של הנקבה הוא בשמונים ואחד יום! <strong>אמרו לו</strong> חכמים בתשובה לכך: <strong>אין מביאין ראיה מן השוטים.</strong>
 ומסבירים: <strong>מאי טעמא</strong> <small>[מה הטעם]</small> שזו היא ראיה מן השוטים? — לדעתם <strong>הך</strong> <small>[זה]</small> העובר שמינו <strong>נקבה</strong> כך נוצר: שבתחילה אמנם זיווגו את אמו, ואולם היא לא נתעברה מזיווג זה, ולאחר מכן <strong>אייתרה ארבעין יומין</strong> <small>[המתינה ארבעים ימים],</small> <strong>והדר איעבר</strong> <small>[וחזרה</small> והזדווגה שוב ורק אז <small>התעברה],</small> ונמצא איפוא שבשעה שהרגוה ומצאו את העובר הנקבה שבמעיה, אף זה נגמרה יצירתו בארבעים ואחד יום.
  ושואלים:  <strong>ור' ישמעאל,</strong> מה משיב הוא לטענה זו? — לדעתו אין לומר כן, משום ש<strong>לשומר מסרינהו</strong> <small>[מסרו אותן,</small> את השפחות הללו<small>],</small> ולא יכלו להיבעל בתוך תקופת הניסיון שלהן. ושואלים: <strong>ורבנן</strong> <small>[וחכמים],</small> מה משיבים לדברים אלו? — אין בשמירתו של השומר להבטיח שלא נזדווגה בתוך התקופה הזו, שכן <strong>אין אפוטרופוס</strong> (משגיח) נאמן <strong>לעריות,</strong> ו<strong>אימא</strong> <small>[אמור,</small> הנח] כי ה<strong>שומר גופיה</strong> <small>[עצמו]</small> <strong>בא עליה</strong> בתוך הזמן.
 וחוזרים ושואלים על שיטת ר' ישמעאל: <strong>ודילמא אי קרעוהו להך</strong> <small>[ושמא אם היו קורעים אותו את</small> העובר <small>הזה]</small> שנמצא <strong>נקבה</strong> לפני כן, <strong>בארבעין וחד</strong> <small>[ב</small>מלאת <small>ארבעים ואחד]</small> יום מאז הזיווג גם כן <strong>הוה משתכחא</strong> <small>[היה נמצא]</small> שמינו נקבה, והרי איפוא שמשך יצירת הנקבה <strong>כ</strong>משך יצירת ה<strong>זכר? אמר אביי:</strong> אין לומר כן, משום שכשנמצאו שני העוברים הללו, הזכר והנקבה, ביום הארבעים ואחד לזיווג השני, וזה ביום השמונים ואחד לזיווג השני, נמצאו <strong>בסימניהון</strong> <small>[בסימניהם]</small> המלמדים על גילם (כגון שערותיהם וצפורניהם) <strong>שוין.</strong> ומתוך שסימניה של הנקבה ביום השמונים ואחד היו כסימניו של הזכר ביום הארבעים ואחד, הרי זה מורה שאז נוצרו.
 <big>ב</big> שנינו במשנתנו, <strong>וחכמים אומרים: אחד בריית זכר ואחד בריית נקבה,</strong> זה וזה לארבעים ואחד יום. ושואלים: שיטת <strong>חכמים היינו תנא קמא</strong> <small>[זהו</small> כשיטת <small>התנא הראשון],</small> ומה הוסיפו בדבריהם!?
 <strong>וכי תימא</strong> <small>[ואם תאמר]</small> שחזרו ונכתבו הדברים במשנה כדי <strong>למסתמא רישא כרבנן</strong> <small>[ל</small>הורות שדעת תנא קמא <small>הסתומה,</small> ללא שם אומרו, שב<small>תחילת</small> המשנה אינה דעת יחיד, אלא הריהי <small>כ</small>דעת <small>חכמים]</small> הרבים, <strong>ו</strong>כלל הוא: <strong>יחיד ורבים</strong> — <strong>הלכה כרבים,</strong> אין לומר כן שזה טעם הדבר, שהרי <strong>פשיטא</strong> <small>[פשוט]</small> הוא שהלכה כתנא קמא, שכן כלל הוא בכל מקום, שהלכה כתנא קמא כנגד דעת יחיד, ואין סיבה לחזור ולשנות שדעת תנא קמא הריהי כדעת חכמים!
  ומשיבים: היה צריך במשנתנו לחזור ולומר שדעת תנא קמא כדעת חכמים, כי  <strong>מהו דתימא</strong> <small>[שתאמר]:</small> <strong>מסתברא טעמא</strong> <small>[מסתבר הטעם]</small> של <strong>ר' ישמעאל, דקמסייע ליה קראי</strong> <small>[ש</small>כן <small>מסייעים לו מקראות],</small> ותהא הלכה כמוהו. לכך <strong>קא משמע לן</strong> <small>[הוא משמיע לנו]</small> שדעת תנא קמא כדעת חכמים, ויחיד ורבים הלכה כרבים.
 <big>ג</big> ועוד בעניין העובר במעי אמו, <strong>דרש ר' שמלאי: למה הולד דומה</strong> בהיותו <strong>במעי אמו</strong> — <strong>לפנקס שמקופל.</strong> <strong>ומונח</strong> העובר כש<strong>ידיו על שתי צדעיו</strong> (רקותיו), <strong>שתי אציליו</strong> (הזרוע העליונה, שמן המרפק עד השכם) <strong>על שתי ארכובותיו</strong> (ברכיו), <strong>ושני עקביו על שתי עגבותיו</strong> (עכוזיו, אחוריו), <strong>וראשו מונח לו בין ברכיו.</strong> <strong>ופיו סתום, וטבורו פתוח.</strong> <strong>ואוכל ממה שאמו אוכלת, ושותה ממה שאמו שותה, ואינו מוציא רעי</strong> (צואה) <strong>שמא יהרוג את אמו.</strong> <strong>וכיון שיצא לאויר העולם</strong> — <strong>נפתח הסתום</strong> (פיו), <strong>ונסתם הפתוח</strong> (טבורו), <strong>שאלמלא כן אינו יכול לחיות אפילו שעה אחת.</strong>
 <strong>ונר דלוק לו על ראשו, וצופה ומביט מסוף העולם ועד סופו, שנאמר: "בהלו נרו עלי ראשי לאורו אלך חשך"</strong> (איוב כט, ב). <strong>ואל תתמה</strong> כיצד ניתן לראות מסוף העולם ועד סופו, <strong>שהרי אדם ישן כאן</strong> במקום זה, <strong>ורואה חלום</strong> המתרחש במקום רחוק, כגון <strong>באספמיא.</strong>
 <strong>ואין לך ימים שאדם שרוי</strong> בהם <strong>בטובה יותר מאותן הימים</strong> שבהיותו עובר במעי אמו, <strong>ש</strong>כן <strong>נאמר</strong> בפסוק קודם לכן בפי איוב: <strong>"מי יתנני כירחי קדם כימי אלוה ישמרני"</strong> (שם א), שלא היו לו בימי חייו ימים טובים כימים אלה. <strong>ו</strong>מנין שבימי ההריון הכתוב מדבר — שכן <strong>איזהו ימים שיש בהם ירחים ואין בהם שנים</strong> — <strong>הוי אומר: אלו ירחי לידה.</strong>
 <strong>ומלמדין אותו,</strong> את העובר במעי אמו, את <strong>כל התורה כולה, ש</strong>כן <strong>נאמר: "וירני ויאמר לי יתמך דברי לבך שמר מצו‍תי וחיה"</strong> (משלי ד, ד), <strong>ואומר</strong> עוד: <strong>"בסוד אלוה עלי אהלי"</strong> (איוב שם, ד).
  ושואלים:  <strong>מאי</strong> <small>[מה]</small> עניינו של <strong>"ואומר",</strong> ומדוע לא די בפסוק מספר משלי? <strong>וכי תימא</strong> <small>[ואם תאמר]</small> שאין ללמוד מפסוק זה לכל אדם, כיון ש<strong>נביא הוא דקאמר</strong> <small>[שאמר],</small> ואין הדברים אמורים אלא בו ובשכמותו, לכך <strong>תא שמע</strong> <small>[בוא</small> ושמע] ראיה מהפסוק האמור באיוב: <strong>"בסוד אלוה עלי אהלי".</strong>
 <strong>וכיון שבא</strong> העובר <strong>לאויר העולם, בא מלאך וסטרו על פיו, ומשכחו כל התורה כולה, ש</strong>כן <strong>נאמר: "לפתח חטאת רבץ"</strong> (בראשית ד, ז), שעם היציאה לעולם ("לפתח") כבר אורבת החטאת ("חטאת רובץ") הנובעת מאי ידיעת התורה.
 <strong>ואינו יוצא משם עד שמשביעין אותו, ש</strong>כן <strong>נאמר: "כי לי תכרע כל ברך תשבע כל לשון"</strong> (ישעיה מה, כג). וכך נדרש הכתוב: <strong>"כי לי תכרע כל ברך"</strong> — <strong>זה יום המיתה, שנאמר</strong> בו: <strong>"לפניו יכרעו כל יורדי עפר"</strong> (תהלים כב, ל), <strong>"תשבע כל לשון"</strong> — <strong>זה יום הלידה.</strong> <strong>ש</strong>כן <strong>נאמר</strong> בשבחיו של איש המעלה: <strong>"נקי כפים ובר לבב אשר לא נשא לשוא נפשו ולא נשבע למרמה"</strong> (תהלים כד, ד), שעמד בשבועתו שנשבע.
 <strong>ומה היא</strong> אותה <strong>השבועה שמשביעין אותו</strong> — <strong>תהי צדיק ואל תהי רשע, ואפילו כל העולם כולו אומרים לך "צדיק אתה"</strong> — <strong>היה בעיניך כרשע.</strong> <strong>והוי יודע שהקדוש ברוך הוא טהור, ומשרתיו טהורים, ונשמה שנתן בך</strong> — <strong>טהורה היא.</strong> <strong>אם אתה משמרה בטהרה</strong> — <strong>מוטב, ואם לאו</strong> <small>[לא]</small> — <strong>הריני נוטלה ממך.</strong>
 <strong>תנא דבי</strong> <small>[שנה</small> החכם ב<small>בית</small> המדרש<small>]</small> של <strong>ר' ישמעאל: משל לכהן שמסר תרומה לעם הארץ, ואמר לו אם אתה משמרה בטהרה</strong> — <strong>מוטב, ואם לאו</strong> <small>[לא]</small> — <strong>הריני שורפה לפניך.</strong>
 <strong>אמר ר'</strong> <strong>אלעזר:</strong>
## דף לא.
 <strong>מאי קרא</strong> <small>[מהו המקרא]</small> המלמדנו שמשביעים אותו ביום הלידה? "עליך נסמכתי מבטן <strong>ממעי אמי אתה גוזי"</strong> (תהלים עא, ו). ומבררים: <strong>מאי</strong> <small>[מה,</small> כיצד<small>]</small> <strong>משמע דהאי</strong> <small>[ש</small>לשון <small>זו]</small> <strong>"גוזי" לישנא דאשתבועי</strong> <small>[לשון שבועה]</small> <strong>הוא? דכתיב</strong> <small>[שנאמר]:</small> <strong>"גזי נזרך והשליכי"</strong> (ירמיה ז, כט).
 <big>א</big> <strong>ו</strong>עוד בעניינו של העובר במעי אמו, <strong>אמר ר'</strong> <strong>אלעזר: למה ולד דומה במעי אמו?</strong> — <strong>לאגוז</strong> ה<strong>מונח בספל של מים, אדם נותן אצבעו עליו</strong> — <strong>שוקע לכאן ולכאן.</strong>
 ועוד <strong>תנו רבנן</strong> <small>[שנו חכמים]:</small> <strong>שלשה חדשים הראשונים</strong> של ההריון — ה<strong>ולד דר במדור התחתון,</strong> בשלושת החודשים ה<strong>אמצעיים</strong> — ה<strong>ולד דר במדור האמצעי,</strong> ואילו בשלושת החודשים ה<strong>אחרונים</strong> של ההריון — ה<strong>ולד דר במדור העליון.</strong> <strong>וכיון שהגיע זמנו לצאת</strong> — <strong>מתהפך ויוצא, וזהו</strong> המכונה <strong>"חבלי אשה",</strong>
 <strong>והיינו דתנן</strong> <small>[וזהו ששנינו</small> בברייתא<small>]:</small> <strong>חבלי</strong> לידה <strong>של נקבה מרובין מ</strong>חבלי לידה <strong>של זכר.</strong>
 <strong>ואמר ר'</strong> <strong>אלעזר: מאי קרא</strong> <small>[מה המקרא]</small> המלמדנו כן? <strong>"אשר עשיתי בסתר רקמתי בתחתיות ארץ"</strong> (תהלים קלט, טו). ולדיוק הכתוב: <strong>"דרתי</strong> בתחתיות ארץ", <strong>לא נאמר, אלא "רקמתי</strong> בתחתיות ארץ". הרי שבראשית יצירתו של העובר, בעודו נרקם ("רוקמתי") הריהו שרוי במדור התחתון ("תחתיות ארץ").
  ושואלים:  <strong>מאי שנא</strong> <small>[</small>ב<small>מה שונים,</small> מיוחדים<small>]</small> הם <strong>חבלי נקבה</strong> שהם <strong>מרובין משל זכר?</strong> — <strong>זה</strong> הזכר <strong>בא</strong> (נולד) <strong>כדרך תשמישו,</strong> וכשם שדרך התשמיש הזכר מפנה פניו כלפי מטה, אף בשעת לידתו הריהו כן. <strong>וזה</strong> הנקבה אף הוא <strong>בא כדרך תשמישו,</strong> שכשם שבשעת תשמיש פניה כלפי מעלה, אף בשעת לידתה הריהי כן. ומשום כך, <strong>זו</strong> הנקבה נצרכת שתהיה <strong>הופכת פניה</strong> בשעת לידתה, <strong>ו</strong>אילו <strong>זה</strong> הזכר <strong>אין הופך פניו</strong> בשעת לידתו.
 <big>ב</big> <big>ועוד בחלוקה זו של תשעת חודשי ההריון,</big> <strong>תנו רבנן</strong> <small>[שנו חכמים]:</small> ב<strong>שלשה</strong> ה<strong>חדשים הראשונים</strong> של ההריון — ה<strong>תשמיש קשה</strong> (מכביד ומזיק) <strong>לאשה וגם קשה לולד.</strong> בשלושת החודשים ה<strong>אמצעיים</strong> של ההריון — התשמיש <strong>קשה לאשה ויפה לולד.</strong> ואילו בשלושת החודשים ה<strong>אחרונים</strong> של ההריון — התשמיש <strong>יפה לאשה ויפה לולד, שמתוך כך נמצא הולד מלובן ומזורז.</strong>
 ועוד בענין זה של התשמיש בזמן ההריון, <strong>תנא</strong> <small>[שנה]</small> החכם: <strong>המשמש מטתו ליום תשעים</strong> לתחילת ההריון — <strong>כאילו שופך דמים.</strong> ותוהים: <strong>מנא ידע</strong> <small>[מנין</small> הוא <small>יודע]</small> שיום זה הוא יום התשעים להריון? <strong>אלא אמר אביי:</strong> הריהו <strong>משמש והולך</strong> (וממשיך כדרכו), <strong>ו"שמר פתאים ה' "</strong>(תהלים קטז, ו).
 <big>ג</big> ועוד בענין הלידה, <strong>תנו רבנן</strong> <small>[שנו חכמים]:</small> <strong>שלשה שותפין יש ב</strong>יצירת האדם, והם: <strong>הקדוש ברוך הוא, ואביו, ואמו.</strong> ובדרך זה חלקו של כל אחד ואחד: <strong>אביו</strong> — <strong>מזריע הלובן, שממנו</strong> נוצרים ה<strong>עצמות, ו</strong>ה<strong>גידים, ו</strong>ה<strong>צפרנים, ו</strong>ה<strong>מוח שבראשו, ו</strong>חלק ה<strong>לובן שבעין.</strong> <strong>אמו</strong> — <strong>מזרעת אודם, שממנו</strong> נוצרים ה<strong>עור, ו</strong>ה<strong>בשר, ו</strong>ה<strong>שערות, ו</strong>החלק ה<strong>שחור שבעין.</strong> <strong>והקדוש ברוך הוא נותן בו רוח, ונשמה, וקלסתר פנים, וראיית העין, ושמיעת האוזן, ודבור פה, והלוך רגלים, ובינה, והשכל.</strong>
 <strong>וכיון שהגיע זמנו להפטר מן העולם, הקדוש ברוך הוא נוטל</strong> את <strong>חלקו</strong> שלו, <strong>ו</strong>את חלק אביו ואמו, שהוא גופו הגשמי, <strong>מניח לפניהם</strong> והריהו נשאר מת. ועל כך <strong>אמר רב פפא, היינו דאמרי אינשי</strong> <small>[זהו שאומרים האנשים]</small> כפתגם עממי: <strong>פוץ מלחא</strong> <small>[השלך המלח]</small> המשמר את הבשר ומקיימו, <strong>ושדי בשרא לכלבא</strong> <small>[וזרוק הבשר לכלבים],</small> שמעתה אין לו עוד כל ערך.
 <big>ד</big> ועוד בענין הלידה, <strong>דרש רב חיננא בר פפא: מאי דכתיב</strong> <small>[מה</small> פירוש <small>הנאמר]</small> <strong>"עשה גדלות עד אין חקר ונפלאות עד אין מספר"</strong> (איוב ט, י) — <strong>בא וראה שלא כמדת</strong> (דרך) <strong>הקדוש ברוך הוא מדת בשר ודם.</strong> <strong>מדת בשר ודם, נותן חפץ</strong> כלשהו <strong>ב</strong>תוך <strong>חמת</strong> (נאד נוזלים), אפילו אם החמת <strong>צרורה</strong> (קשורה) <strong>ופיה</strong> (פתחה) מופנה <strong>למעלה</strong> — הרי חפץ זה <strong>ספק משתמר</strong> מפני האבידה, <strong>ספק אין משתמר.</strong> <strong>ואילו הקדוש ברוך הוא, צר</strong> את <strong>העובר</strong> כשהוא נתון <strong>במעי אשה פתוחה, ופיה</strong> מופנה <strong>למטה, ו</strong>בכל זאת <strong>משתמר</strong> העובר!
 <strong>דבר אחר: אדם נותן חפציו ל</strong>תוך <strong>כף מאזנים</strong> לשקילה, <strong>כל זמן שמכביד</strong> החפץ — כף המאזניים <strong>יורד למטה.</strong> <strong>ואילו הקדוש ברוך הוא, כל זמן ש</strong>הולך ו<strong>מכביד הולד,</strong> שהולך וגדל — כן <strong>עולה</strong> הוא <strong>למעלה</strong> במעי אמו.
 <big>ה</big> ועוד בענייני העובר, דרש ר' י <strong>וסי הגלילי: מאי דכתיב</strong> <small>[מה</small> פירוש <small>הנאמר]</small> <strong>"אודך (ה')</strong> <strong>על כי נוראות נפליתי נפלאים מעשיך ונפשי ידעת מאד"</strong> (תהלים קלט, יד)? — <strong>בא וראה שלא כמדת</strong> (דרך) <strong>הקדוש ברוך הוא מדת בשר ודם.</strong> <strong>מדת בשר ודם, אדם נותן</strong> (זורע) <strong>זרעונים</strong> של מינים שונים <strong>בערוגה</strong> אחת — <strong>כל אחת ואחת</strong> מהזריעות הללו <strong>עולה ב</strong>התאם ל<strong>מינו</strong> של הזרע שנזרע. <strong>ואילו הקדוש ברוך הוא צר העובר במעי אשה, וכולם</strong> (זרע האב וזרע האם) <strong>עולין למין אחד</strong> הנולד.
 <strong>דבר אחר:</strong> ה<strong>צבע נותן סמנין</strong> (צמחי צביעה) <strong>ליורה</strong> (סיר) — <strong>כולן עולין</strong> (מתמזגים) <strong>ל</strong>כלל <strong>צבע אחד.</strong> <strong>ואילו הקדוש ברוך הוא צר העובר במעי אשה, כל אחת ואחת עולה למינו.</strong>
 <big>ו</big> ועוד בנפלאות הבורא, <strong>דרש רב יוסף: מאי דכתיב</strong> <small>[מה</small> פירוש <small>הנאמר]</small> "ואמרת ביום ההוא <strong>אודך ה' כי אנפת בי ישב אפך ותנחמני"</strong> (ישעיה יב, א), <strong>במה הכתוב מדבר?</strong>
 — <strong>בשני בני אדם שיצאו</strong> ממקומם <strong>לסחורה.</strong> <strong>ישב לו קוץ לאחד מהן</strong> בגופו, וכתוצאה מכך לא יכול היה לצאת, בעוד שחבירו יצא <strong>התחיל</strong> זה שנתחב בו הקוץ <strong>מחרף ומגדף</strong> על שאירע לו כך. <strong>לימים שמע שטבעה ספינתו של חבירו בים,</strong> ונמצא איפוא שבזכות אותו קוץ ניצל ממוות, <strong>התחיל מודה</strong> ("ואמרת ביום ההוא אודך ה' ") <strong>ומשבח</strong> על הצער המועט שנגרם לו על ידי אותו קוץ ("כי אנפת בי"). <strong>לכך נאמר: "ישב אפך ותנחמני".</strong>
 <strong>והיינו</strong> <small>[וזהו]</small> ש<strong>אמר ר'</strong> <strong>אלעזר: מאי דכתיב</strong> <small>[מה</small> פירוש <small>הנאמר]</small> "ברוך ה' אלהים אלהי ישראל עושה נפלאות (גדולות) לבדו. <strong>וברוך שם כבודו לעולם"</strong> (תהלים עב, יח—יט) — <strong>אפילו בעל</strong> (זה שנעשה לו) <strong>הנס אינו מכיר בנסו</strong> ("עושה נפלאות לבדו").
 <big>ז</big> ועוד בענייני לידה <strong>דריש</strong> <small>[דרש]</small> <strong>ר' חנינא בר פפא: מאי דכתיב</strong> <small>[מה</small> פירוש <small>הנאמר]</small> <strong>"ארחי ורבעי זרית וכל דרכי הסכנתה"</strong> (תהלים קלט, ג)? — <strong>מלמד שלא נוצר אדם מן כל הטפה, אלא</strong> רק <strong>מן</strong> החלק <strong>הברור שבה.</strong> ובענין זה <strong>תנא דבי</strong> <small>[שנה</small> החכם <small>של בית</small> מדרשו<small>] של</small> <strong>ר' ישמעאל: משל לאדם שזורה</strong> את תבואתו <strong>בבית הגרנות,</strong> שכך הוא נוהג: <strong>נוטל את האוכל, ומניח</strong> (משאיר אחריו) <strong>את הפסולת.</strong> וכך היא גם דרך יצירתו של העובר, שמן הטיפה נלקח רק החלק המועיל שבה.
  ודברים אלו הריהם <strong>כ</strong>דבריו של <strong>ר' אבהו,</strong> שכן <strong>ר' אבהו רמי</strong> <small>[השליך,</small> הראה סתירה בין הכתובים<small>]:</small> <strong>כתיב</strong> <small>[נאמר]</small> בשירת דוד במקום אחד <strong>"ותזרני חיל"</strong> (שמואל ב כב, מ), ולשון "תזרני" כתובה בלי האות אל"ף. <strong>וכתיב</strong> <small>[ונאמר]</small> בשירה זו במקום אחר: <strong>"האל המאזרני חיל"</strong> (תהלים יח, לג), הכוללת את האות אל"ף ("המאזרני")? והסבר הדברים, שכך <strong>אמר דוד לפני הקדוש ברוך הוא: רבונו של עולם, זיריתני</strong> (מחלק הברור שבטיפת הזרע) <strong>וזרזתני.</strong>
 <big>ח</big> ועוד בענייני הלידה <strong>דרש ר' אבהו: מאי דכתיב</strong> <small>[מה</small> פירוש <small>הנאמר]</small> בדברי בלעם <strong>"מי מנה עפר יעקב ומספר את רבע ישראל"</strong> (במדבר כג, י)? — <strong>מלמד שהקדוש ברוך הוא יושב וסופר את רביעיותיהם</strong> (ביאותיהם) <strong>של ישראל</strong> וממתין <strong>מתי תבא טיפה שהצדיק נוצר הימנה.</strong>
 <strong>ו</strong>מוסיפים: <strong>על דבר זה נסמית עינו של בלעם הרשע,</strong> ש<strong>אמר: מי שהוא טהור וקדוש, ומשרתיו טהורים וקדושים, יציץ בדבר זה?!</strong> וכעונש לכך <strong>מיד נסמית עינו, דכתיב</strong> <small>[שנאמר]</small> לאחר מכן <strong>"נאם הגבר שתם העין"</strong> (שם כד, ג).
 <strong>והיינו</strong> <small>[וזהו]</small> ש<strong>אמר ר'</strong> <strong>יוחנן: מאי דכתיב</strong> <small>[מה</small> פירוש <small>הנאמר]</small> בלידת יששכר ליעקב ולאה <strong>"וישכב עמה בלילה הוא"</strong> (בראשית ל, טז)? <strong>מלמד שהקדוש ברוך הוא סייע באותו מעשה.</strong> ומנין אתה למד כן — <strong>ש</strong>כן <strong>נאמר: "יששכר חמור גרם"</strong> (שם מט, יד) — <strong>חמור גרם לו ל</strong>לידת <strong>יששכר,</strong> שהטה הקדוש ברוך הוא את חמורו של יעקב לכיוון אהלה של לאה, על מנת שיבוא אליה יעקב, ויוולד יששכר.
 <big>ט</big> ובענייני הריון <strong>אמר ר'</strong> <strong>יצחק, אמר ר'</strong> <strong>אמי:</strong> אם בשעת הזיווג ה<strong>אשה</strong> היא ה<strong>מזרעת תחילה</strong> — הרי היא <strong>יולדת זכר,</strong> ואם ה<strong>איש</strong> הוא ה<strong>מזריע תחילה</strong> — הרי היא <strong>יולדת נקבה.</strong> וראיה לדבר, <strong>ש</strong>כן <strong>נאמר: "אשה כי תזריע וילדה זכר"</strong> (ויקרא יג, ב).
  ועוד בענין זה <strong>תנו רבנן</strong> <small>[שנו חכמים],</small> <strong>בראשונה היו אומרים: אשה מזרעת תחילה</strong> — <strong>יולדת זכר, איש מזריע תחלה</strong> — <strong>יולדת נקבה, ולא פירשו חכמים את הדבר,</strong> מנין נלמד. <strong>עד שבא ר'</strong> <strong>צדוק ופירשו: "אלה בני לאה אשר ילדה ליעקב בפדן ארם ואת דינה בתו"</strong> (בראשית מו, טו) — <strong>תלה הזכרים בנקבות</strong> ("בני לאה") <strong>ונקבות בזכרים</strong> ("דינה בתו").
 ועוד בענין זה של לידת זכר או נקבה: נאמר <strong>"ויהיו בני אולם אנשים גבורי חיל דרכי קשת ומרבים בנים ובני בנים"</strong> (דברי הימים א ח, מ). ויש לשאול: <strong>וכי בידו של אדם להרבות בנים ובני בנים? אלא מתוך</strong>
## דף לא:
 <strong>שמשהין עצמן בבטן,</strong> ועוצרים בעדם מלהזריע, <strong>כדי שיזריעו נשותיהן תחלה,</strong> ועל ידי כך גורמים הם <strong>שיהו בניהם</strong> הנולדים להם <strong>זכרים</strong> — <strong>מעלה עליהן הכתוב כאילו הם מרבים בנים ובני בנים.</strong> <strong>והיינו</strong> <small>[וזהו]</small> ש<strong>אמר רב קטינא: יכולני לעשות כל בני</strong> (ילדי) <strong>זכרים,</strong> על ידי שישהה עצמו מלהזריע, ותזריע אשתו בתחילה. ומביאים עוד אופן המביא להולדת בן זכר, <strong>אמר רבא: הרוצה לעשות כל בניו</strong> (ילדיו) <strong>זכרים</strong> — <strong>יבעול וישנה</strong> (יבעל שנית).
 <big>א</big> <strong>ו</strong>עוד <strong>אמר ר'</strong> <strong>יצחק, אמר ר'</strong> <strong>אמי: אין אשה מתעברת אלא</strong> בביאה שהיתה בזמן ה<strong>סמוך ל</strong>זמן וסתה. ומקור דבריו: <strong>ש</strong>כן <strong>נאמר</strong> על ידי דוד <strong>"הן בעוון חוללתי"</strong> (תהלים נא, ז). ומשמעו של "עוון" זה — שהיתה הביאה ממנו הרתה בו אמו, בסמוך לזמן וסתה (שאז אסורה היא הביאה, ועוון יש בה). שמתוך שהיתה הביאה בזמן זה, הרתה אמו של דוד.
 <strong>ו</strong>אילו <strong>ר' יוחנן אמר:</strong> אין האשה מתעברת אלא בביאה שהיתה בזמן ה<strong>סמוך ל</strong>אחר ה<strong>טבילה.</strong> ומקור לדבריו: <strong>ש</strong>כן <strong>נאמר</strong> בהמשך אותו כתוב <strong>"ובחטא יחמתני אמי".</strong>
 ומבררים: <strong>מאי</strong> <small>[מה,</small> כיצד<small>]</small> <strong>משמע דהאי</strong> <small>[ש</small>לשון <small>זו]</small> <strong>"חטא"</strong> — <strong>לישנא דדכויי</strong> <small>[לשון טהרה]</small> <strong>הוא? דכתיב</strong> <small>[שנאמר]</small> בצרעת הבית <strong>"וחטא את הבית"</strong> (ויקרא יד, נב), <strong>ומתרגמינן</strong> <small>[ומתרגמים אנו]:</small> <strong>וידכי ית ביתא</strong> <small>[ויטהר את הבית].</small> <strong>ואי בעית</strong> <small>[ואם תרצה]</small> עוד ראיה שמשמעות "חטא" הינה טהרה, <strong>אימא מהכא</strong> <small>[אמור מכאן,</small> ממקרא זה<small>]</small> הנאמר באותו פרק בתהלים (פסוק ט), <strong>"תחטאני באזוב ואטהר",</strong> הרי איפוא ש"חטא" משמעו טהרה.
 <big>ב</big> <strong>ו</strong>מביאים עוד ממה ש<strong>אמר ר'</strong> <strong>יצחק, אמר ר'</strong> <strong>אמי</strong> בענין לידה: <strong>כיון שבא</strong> (נולד) <strong>זכר בעולם</strong> — <strong>בא שלום בעולם.</strong> ומקור לדברים: <strong>ש</strong>כן <strong>נאמר "שלחו כר מושל ארץ"</strong> (ישעיה טז, א). ו"כר" זה הוא לשון מתנה שנותנים לשליט. ובענייננו — שלטון שקט ושלום. ואף המלה <strong>"זכר"</strong> מורה כן, שהרי נשמע בה: <strong>זה כר.</strong>
 <strong>ו</strong>עוד ממה ש<strong>אמר ר'</strong> <strong>יצחק דבי</strong> <small>[</small>חכם <small>בית</small> המדרש<small>]</small> של <strong>ר' אמי</strong> בענין זה: כיון ש<strong>בא זכר בעולם</strong> — הריהו <strong>בא</strong> ו<strong>ככרו</strong> (מזונותיו) <strong>בידו,</strong> שכך מורה המלה <strong>"זכר"</strong> — <strong>זה כר, דכתיב</strong> <small>[ש</small>כן <small>נאמר]:</small> <strong>"ויכרה להם כרה גדולה"</strong> (מלכים ב ו, כג), ומשמעות "כירה" — סעודה.
  ואילו כשבאה לעולם <strong>נקבה</strong> — <strong>אין עמה כלום,</strong> שכך מורה המלה <strong>"נקבה"</strong> בדרך הנוטריקון — <strong>נקייה באה, עד דאמרה מזוני</strong> <small>[כל עוד</small> שאינה <small>אומרת,</small> מבקשת <small>מזונות]</small> — <strong>לא יהבי</strong> <small>[אין נותנים]</small> <strong>לה, דכתיב</strong> <small>[ש</small>כן <small>נאמר]</small> בדברי לבן ליעקב: <strong>"נקבה שכרך עלי ואתנה"</strong> (בראשית ל, כח), ואחז בלשון "נקבה", להורות שרק משעה שיעקב ידרוש במפורש את שכרו, יקבלנו.
 <big>ג</big> <strong>שאלו תלמידיו את ר'</strong> <strong>שמעון בן יוחי: מפני מה אמרה תורה</strong> כי ה<strong>יולדת מביאה קרבן? אמר להן:</strong> משום ש<strong>בשעה ש</strong>האשה <strong>כורעת לילד,</strong> ורבים מכאוביה, מתוך כך הריהי <strong>קופצת ונשבעת שלא תזקק</strong> עוד <strong>לבעלה,</strong> ולא תבוא עוד לייסורים שכאלה. <strong>לפיכך אמרה תורה תביא קרבן,</strong> על שעברה על שבועתה, ושבה ונזקקה לבעלה.
 <strong>מתקיף לה</strong> <small>[מקשה עליה,</small> על תשובה זו<small>]</small> <strong>רב יוסף: והא</strong> <small>[והרי]</small> <strong>מזידה היא</strong> כשנשבעת שבועה זו, <strong>ובחרטה</strong> (התרת השבועה) <strong>תליא מילתא</strong> <small>[תלוי הדבר]</small> אם היא שבה ונזקקת לבעלה. ואילו קרבן על שבועת ביטוי אין חייבים עליו אלא אם כן נעלם דבר השבועה מהנשבע, בשעה שעבר על שבועתו. <strong>ועוד</strong> קשה, שהרי אם משום כך הוא — <strong>קרבן שבועה בעי איתויי</strong> <small>[צריכה להביא],</small> שהוא כשבה או שעירה, ולא עוף שהוא קרבן היולדת!
 <strong>ו</strong>עוד שאלו תלמידי ר' שמעון בן יוחאי את רבם בענין ימי טומאה שלאחר לידה: <strong>מפני מה אמרה תורה</strong> כי מנין ימי הטומאה שלאחר לידת <strong>זכר</strong> הם <strong>לשבעה</strong> ימים בלבד, ולאחר מכן הריהי טהורה. <strong>ו</strong>אילו ימי טומאה לאחר לידת <strong>נקבה</strong> הם <strong>לארבעה עשר</strong> ימים? והשיב להם: טעם הדבר, שכן בלידת <strong>זכר שהכל שמחים בו</strong> — הריהי <strong>מתחרטת</strong> על שנשבעה שלא תזקק ותלד שוב, כבר <strong>לשבעה</strong> ימים שלאחר הלידה. ואילו לאחר לידת <strong>נקבה שהכל עצבים בה</strong> — אין היא <strong>מתחרטת</strong> אלא <strong>לארבעה עשר</strong> יום לאחר הלידה.
 <strong>ו</strong>עוד שאלו התלמידים את ר' שמעון בן יוחאי: <strong>מפני מה אמרה תורה מילה לשמונה</strong> ימים, ולא לפני כן? והשיב להם: כדי <strong>שלא יהו כולם שמחים</strong> בשמחת ברית המילה, <strong>ו</strong>אילו <strong>אביו ואמו</strong> יהיו <strong>עצבים,</strong> שהרי עדיין אסורים הם בתשמיש.
 <strong>תניא</strong> <small>[שנויה</small> ברייתא<small>],</small> <strong>היה ר'</strong> <strong>מאיר אומר: מפני מה אמרה תורה</strong> שה<strong>נדה</strong> טמאה <strong>לשבעה</strong> ימים ואסורה על בעלה? — <strong>מפני ש</strong>אם לא כן היה הדבר, והיתה אשתו מותרת לו תדיר, <strong>רגיל</strong> היה <strong>בה</strong> בעלה, <strong>ו</strong>משום כך היה בסופו של דבר <strong>קץ</strong> (מואס) <strong>בה.</strong> לכך <strong>אמרה תורה: תהא</strong> האשה הנדה <strong>טמאה שבעה ימים,</strong> ואסורה אז על בעלה, <strong>כדי שתהא חביבה על בעלה</strong> לכשתיטהר מטומאתה <strong>כשעת כניסתה לחופה.</strong>
 <big>ד</big> <strong>שאלו תלמידיו את ר'</strong> <strong>דוסתאי בר' ינאי: מפני מה</strong> דרך העולם הוא שה<strong>איש</strong> הוא ה<strong>מחזר על אשה</strong> לנושאה, <strong>ואין</strong> ה<strong>אשה מחזרת על</strong> ה<strong>איש?</strong> השיב להם: <strong>משל לאדם שאבד לו אבידה, מי מחזר על מי?</strong> — <strong>בעל אבידה מחזיר על אבידתו,</strong> ואף האיש מחזר אחר הצלע שנלקחה ממנו.
 <strong>ו</strong>עוד שאלוהו התלמידים: <strong>מפני מה</strong> בשעת התשמיש, ה<strong>איש</strong> פונות <strong>פניו למטה, ו</strong>אילו ה<strong>אשה</strong> פונות <strong>פניה למעלה כלפי האיש?</strong> השיב להם: מפני ש<strong>זה</strong> (האיש) מפנה פניו <strong>ממקום שנברא</strong> ממנו, היא האדמה שמתחתיו. <strong>וזו</strong> (האשה) מפנה פניה <strong>ממקום שנבראת</strong> ממנו, מן האיש.
 <strong>ו</strong>עוד שאלוהו: <strong>מפני מה האיש מקבל פיוס</strong> (קל לרצותו מכעסו), <strong>ואין אשה מקבלת פיוס?</strong> השיב להם: מפני ש<strong>זה</strong> (האיש) <strong>מ</strong>טבעו הריהו כטבע ה<strong>מקום שנברא</strong> ממנו, היא האדמה שנוחה היא להיעבד. <strong>ו</strong>אילו <strong>זו</strong> (האשה) <strong>מ</strong>טבעה הריהי כטבע ה<strong>מקום שנבראת</strong> ממנו, הצלע, שקשה היא להיעבד כך.
  ועוד שאלוהו: <strong>מפני מה אשה קולה ערב, ואין איש קולו ערב?</strong> השיב להם: מפני ש<strong>זה</strong> (האיש) <strong>מ</strong>טבעו הריהו כטבע ה<strong>מקום שנברא</strong> ממנו, היא האדמה שאין היא משמעת קול בשעה שמכים אותה. <strong>ו</strong>אילו <strong>זו</strong> (האשה) <strong>מ</strong>טבעה הריהי כטבע ה<strong>מקום שנבראת</strong> ממנו, היא הצלע, שמשמיעה קול רם כאשר מקישים בה. וראיה לדבר, <strong>ש</strong>כן <strong>נאמר</strong> בשבחיה של הרעיה: "ענה דודי ואמר לי <strong>כי קולך ערב ומראיך נאוה"</strong> (שיר השירים ב, יד).
 
 <big>א משנה</big> <strong>בנות</strong> ה<strong>כותים</strong> נחשבות כ<strong>נדות מ</strong>זמן היותן מונחות ב<strong>עריסתן</strong> (מיטת ילדותן). <strong>והכותים מטמאים</strong> את המצע עליו הם שוכבים, ואף כמה מצעות, אם שוכבים הם על כמה מצעות זה על גבי זה. ודינו של ה<strong>משכב</strong> ה<strong>תחתון</strong> ששוכב עליו הכותי הריהו <strong>כ</strong>דינו של הבגד ה<strong>עליון</strong> שעל גבי הזב, שזה וזה נחשבים כראשון לטומאה, והריהם מטמאים אוכלים ומשקים, אך לא אדם וכלים. וטעם הדבר שהם מטמאים, <strong>מפני שהן</strong> הכותים נחשבים כ<strong>בועלי נדות, ו</strong>הסיבה לכך — משום ש
 <strong>הן</strong> (נשותיהם) <strong>יושבות</strong> שבעת ימי נדות <strong>על כל דם ודם,</strong> ואף על דם שאינו מטמא בטומאת נדה. ועלול הדבר לגרום שבראותן דם טמא (בתוך ישיבתן על דם שאינו טמא) אין הן נוהגות בו כדם מטמא. ומשום כך, הריהן איפוא בגדר נדות, ובעליהם נחשבים כבועלי נדות.
 <strong>ואין</strong> הלובשים את הבגדים ששכב עליהם הכותי <strong>חייבין</strong> קרבן <strong>עליהן על ביאת מקדש,</strong> אם נכנסו לאחר מכן למקדש. <strong>ו</strong>כן אם נגעו הבגדים הללו בתרומה, <strong>אין שורפין עליהם את התרומה,</strong> וטעם הדבר: <strong>מפני שטומאתן</strong> של הכותים הריהי מ<strong>ספק.</strong>
 <big>ב גמרא</big> שנינו במשנתנו כי בנות הכותים נחשבות כנדות מעריסתן, ודנים בדבר: <strong>היכי דמי</strong> <small>[במה המדובר],</small> <strong>אי</strong> <small>[אם]</small> מדובר בבנות <strong>דקא חזיין</strong> <small>[שהן רואות</small> דם<small>]</small> — <strong>אפילו</strong> בבנות <strong>דידן</strong> <small>[שלנו]</small> <strong>נמי</strong> <small>[גם כן]</small> כך הוא הדין, שהן נחשבות כנדות. <strong>ואי</strong> <small>[ואם]</small> מדובר בבנות <strong>דלא קחזיין</strong> <small>[שאין הן רואות]</small> — בנות <strong>דידהו</strong> <small>[שלהם]</small> <strong>נמי</strong> <small>[גם כן]</small> <strong>לא</strong> תחשבנה כנדות!
 <strong>אמר רבא בריה</strong> <small>[בנו]</small> של <strong>רב אחא בר רב הונא אמר רב ששת: הכא במאי עסקינן</strong> <small>[כאן,</small> במשנתנו, <small>במה אנו עוסקים]</small> <strong>בסתמא</strong> <small>[בסתם],</small> שאין אנו יודעים בהן אם רואות הן, ש<strong>כיון דאיכא מיעוטא דחזיין</strong> <small>[שיש מיעוט</small> בנות <small>שרואות]</small> — <strong>חיישינן</strong> <small>[חוששים אנו]</small> בכל בנותיהם שראו. ומסבירים: <strong>ומאן</strong> <small>[ומיהו]</small> ה<strong>תנא</strong> שהוא <strong>חייש למיעוטא</strong> <small>[חושש למיעוט]</small> —
## דף לב.
 <strong>ר' מאיר היא</strong> שחושש למיעוט. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>קטן</strong> שמת אחיו בלא זרע <strong>וקטנה</strong> שמת בעלה בלא זרע, <strong>לא חולצין ולא מיבמין,</strong> שאין הקטן מייבם (נושא) את אלמנת אחיו (ואפילו היתה זו גדולה), ואינה חולצת נעלו כדין מי שאינו מייבם. וכן אם היתה האלמנה קטנה — אינה מתייבמת ואינה חולצת (אפילו לגדול), אלה <strong>דברי ר'</strong> <strong>מאיר.</strong>
 <strong>אמרו לו</strong> חכמים <strong>לר' מאיר: יפה אמרת</strong> בהלכה זו <strong>שאין חולצין</strong> משום ש<strong>"איש" כתוב בפרשה</strong> של מצות ייבום ("ואם לא יחפוץ האיש לקחת את יבמתו... וחלצה נעלו מעל רגלו". דברים כה, ז. שם ט), <strong>ומקשינן</strong> <small>[ומקישים אנו]</small> <strong>אשה</strong> שנזכרה בפסוק זה <strong>לאיש</strong> ("את יבמתו"), ולכן הקטן אינו חולץ והקטנה אינה נחלצת. <strong>ו</strong>אולם <strong>מה טעם אין מיבמין</strong> הקטן או הקטנה?
 <strong>אמר להן: קטן</strong> — אינו מייבם את אשת אחיו, משום שיש לחשוש בו <strong>שמא ימצא</strong> לאחר מכן שהוא <strong>סריס</strong> שאינו מסוגל להוליד. וה<strong>קטנה</strong> — אינה מתייבמת, משום שיש לחשוש בה <strong>שמא תמצא</strong> לבסוף שהיא <strong>אילונית</strong> שאינה יולדת, <strong>ונמצאו</strong> איפוא שבמעשה הייבום (ביאה) הריהם <strong>פוגעין ב</strong>איסור <strong>ערוה</strong> (הבא על אשת אחיו) <strong>שלא במקום מצוה</strong> (ייבום), שהרי כל עיקרה נועד להעמיד זרע על שם האח שמת.
 <strong>ורבנן</strong> <small>[וחכמים]</small> מה הם סבורים? לדעתם <strong>זיל בתר רובא</strong> <small>[לך אחר רוב]</small> ה<strong>קטנים, ורוב</strong> ה<strong>קטנים לאו</strong> <small>[לא]</small> <strong>סריסים נינהו</strong> <small>[הם],</small> וכמו כן <strong>זיל בתר רובא</strong> <small>[לך אחר רוב]</small> ה<strong>קטנות</strong> — <strong>ורוב</strong> ה<strong>קטנות לאו</strong> <small>[לא]</small> <strong>אילונית נינהו</strong> <small>[הן].</small> הרי שהחושש למיעוט הוא ר' מאיר.
  ושואלים על כך: ושמא <strong>אימר</strong> <small>[אמור]</small> שמה ש<strong>שמעת ליה</strong> <small>[אותו]</small> את <strong>ר' מאיר</strong> שיש לחשוש למיעוט, הרי זה דווקא ב<strong>מיעוטא דשכיח</strong> <small>[מיעוט המצוי],</small> וכגון מיעוט זה של סריסים ואיילוניות, <strong>אבל מיעוטא</strong> <small>[מיעוט]</small> ש<strong>לא שכיח</strong> <small>[מצוי],</small> וכגון מיעוט בנות קטנות הרואות דם <strong>מי</strong> <small>[האם]</small> <strong>שמעת ליה</strong> <small>[אותו]</small> את ר' מאיר שחושש הוא למיעוט שכזה?
  ומשיבים:  <strong>הא</strong> <small>[זה]</small> מספר הבנות הקטנות הרואות דם, <strong>נמי מיעוטא דשכיח</strong> <small>[גם כן מיעוט המצוי]</small> <strong>הוא.</strong> וראיה לכך, ממה <strong>דתניא</strong> <small>[ש</small>כן <small>שנויה</small> ברייתא<small>],</small> <strong>אמר ר'</strong> <strong>יוסי: מעשה</strong> היה <strong>ב</strong>ישוב <strong>עין בול, והטבילוה</strong> את התינוקת שנולדה זה עתה וראתה דם, <strong>קודם לאמה</strong> (שילדתה) שטבלה (כדין כל היולדת נקבה) רק לאחר ארבעה עשר ימי טומאת לידה. <strong>ו</strong>כן <strong>אמר רבי: מעשה</strong> היה <strong>ב</strong>ישוב <strong>בית שערים, והטבילוה</strong> את התינוקת שנולדה וראתה דם, <strong>קודם לאמה,</strong> שטבלה לאחר ארבעה עשר ימים מן הלידה. <strong>ו</strong>כן <strong>אמר רב יוסף: מעשה</strong> היה <strong>ב</strong>עיר פומבדיתא שבבבל, <strong>והטבילוה קודם לאמה.</strong> הרי מתוך עדויות אלה עולה שאף שמיעוט הוא שתראינה התינוקות דם, הרי זה מיעוט מצוי.
 ושואלים על המסורות שהביאו: <strong>בשלמא</strong> <small>[זה נוח]</small> מדוע נצרכו להעיד כן <strong>ר' יוסי ו</strong>כן <strong>רבי</strong> — <strong>משום תרומת ארץ ישראל,</strong> שכן התרחשו מקרים אלה בארץ ישראל, ונגיעת הנדה פוסלת את תרומת ארץ ישראל. <strong>אלא</strong> עדות זו שאמרה <strong>רב יוסף למה לי,</strong> לאיזה ענין היא נצרכת, <strong>והא</strong> <small>[והרי]</small> <strong>אמר שמואל: אין תרומת חוץ לארץ אסורה</strong> לטמא אותה <strong>אלא</strong> רק <strong>במי שטומאה יוצאה מגופו,</strong> וכגון הזב והזבה והנדה, <strong>ו</strong>אולם <strong>הני מילי</strong> <small>[דברים אלה]</small> אמורים דווקא <strong>באכילה</strong> של התרומה, <strong>אבל בנגיעה</strong> — <strong>לא.</strong> וכיון שאין הנגיעה של הנדה פוסלת את תרומת חוצה לארץ, על איזה ענין העיד רב יוסף שתינוקת זו שבפומבדיתא היתה נדה?
 <strong>אמר מר זוטרא: לא נצרכה</strong> עדות רב יוסף <strong>אלא ל</strong>ענין ה<strong>סוכה</strong> (הסך) <strong>שמן של תרומה</strong> של חוץ לארץ, שכיון שהסיכה נחשבת כאכילה הריהי אסורה בטמאים אלה. ומנין שלענין תרומה הסיכה הריהי כאכילה, <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בענין איסור הטמאים לאכול בתרומה <strong>"ולא יחללו את קדשי בני ישראל את אשר ירימו לה' "</strong>(ויקרא כב, טו) — <strong>לרבות</strong> אף <strong>את הסך ואת השותה</strong> שהוא בכלל איסור זה.
  ושואלים: הטמא ה<strong>שותה</strong> מן התרומה <strong>למה לי קרא</strong> <small>[מקרא]</small> המלמד שהוא חייב, והרי ה<strong>שתיה בכלל אכילה</strong> היא? <strong>אלא</strong> כך יש לגרוס בלשון הברייתא: <strong>לרבות את הסך</strong> שיהא דינו <strong>כשותה.</strong> <strong>ואיבעית אימא</strong> <small>[ואם תרצה אמור]</small> הבא ראיה שהסיכה הריהי כשתיה, <strong>מהכא</strong> <small>[מכאן],</small> שכך נאמר: <strong>"ותבא כמים בקרבו וכשמן בעצמותיו"</strong> (תהלים קט, יח), הרי שהושוו השתיה והסיכה.
  ושואלים:  <strong>אי הכי</strong> <small>[אם כך]</small> הוא טעם הטומאה בבנות כותים, שחוששים אנו בהן למיעוט בנות הרואות, בבנות <strong>דידן נמי</strong> <small>[שלנו גם כן]</small> יהא נוהג הדין הזה, שהרי לשיטת ר' מאיר יש לחשוש למיעוט?
  ומשיבים:  <strong>אנן, דדרשינן</strong> <small>[אנו, שדורשים אנו]</small> את האמור במקרא "ואשה כי תהיה זבה" (ויקרא טו, יט), ולמדים אנו מדרשת הכתוב שלא נאמר <strong>"אשה"</strong> אלא <strong>"ואשה"</strong> ללמד שלא רק אשה גדולה הריהי בדין נדה, אלא אף התינוקת בכלל זה, <strong>ו</strong>משום כך <strong>כי חזיין, מפרשי להו</strong> <small>[כאשר רואות</small> התינוקות דם, הרינו <small>מפרישים אותן</small> ונוהגים בהן כנדות<small>]</small> — <strong>לא גזרו בהו רבנן</strong> <small>[בהן חכמים]</small> שתיחשבה נדות. <strong>אינהו</strong> <small>[הם,</small> הכותים<small>],</small> ש<strong>לא דרשי</strong> <small>[דורשים]</small> דרשה זו <strong>"אשה" "ואשה", וכי חזיין, לא מפרשי להו</strong> <small>[וכאשר רואות</small> הן דם, <small>אין מפרישים אותן</small> כדין הנדה<small>]</small> — <strong>גזרו בהו רבנן</strong> <small>[בהן חכמים].</small>
 <big>א</big> ומבררים עתה, <strong>מאי</strong> <small>[מהי</small> דרשה זו<small>]</small> בכתוב <strong>"אשה" "ואשה"</strong> שהוזכרה? <strong>דתניא</strong> <small>[ש</small>כן <small>שנויה</small> ברייתא<small>]:</small> ממה שנאמר בכתוב <strong>"אשה"</strong> — <strong>אין לי אלא אשה</strong> גדולה שנוהגים בה דיני נדה, <strong>תינוקת בת יום אחד ל</strong>ענין דין ה<strong>נדה</strong> שנוהגת אף בה <strong>מנין? תלמוד לומר: "ואשה".</strong>
 ושואלים: <strong>אלמא</strong> <small>[מכאן]</small> למדים אנו <strong>כי מרבי קרא</strong> <small>[כאשר מרבה הכתוב]</small> את התינוקות, אף את התינוקת <strong>בת יום אחד</strong> הוא <strong>מרבי</strong> <small>[מרבה].</small> <strong>ורמינהו</strong> <small>[ומשליכים,</small> מראים סתירה על כך ממה ששנינו<small>]:</small> נאמר "ואשה אשר ישכב איש אותה שכבת זרע ורחצו במים וטמאו עד הערב" (שם פסוק יח). ומהכתוב <strong>"אשה"</strong> — <strong>אין לי אלא אשה</strong> גדולה שנחשבת ביאתה ביאה, <strong>תינוקת בת שלש שנים ויום אחד לביאה מנין</strong> לנו שאף ביאתה נחשבת ביאה? <strong>תלמוד לומר: "ואשה"!</strong>
 <strong>אמר רבא: הלכתא נינהו</strong> <small>[הלכות</small> למשה מסיני <small>הן],</small> <strong>ואסמכינהו רבנן אקראי</strong> <small>[והסמיכון חכמים על מקראות],</small> ומבררים: <strong>הי קרא והי הלכתא</strong> <small>[מהו המקרא ומהי ההלכה</small> למשה מסיני<small>]?</small> <strong>אילימא</strong> <small>[אם תאמר]</small> שדין הנדות ב<strong>בת יום אחד</strong> — <strong>הלכתא</strong> <small>[הלכה</small> למשה מסיני<small>],</small> ואילו דין הביאה ב<strong>בת שלש שנים ויום אחד</strong> <small>[מקרא],</small> והרי <strong>קרא סתמא כתיב</strong> <small>[המקרא בסתם נאמר]!</small>
 <strong>אלא</strong> דין הביאה ב<strong>בת שלש שנים ויום אחד</strong> <small>[הלכה</small> למשה מסיני<small>]</small> היא, ודין הנדות ב<strong>בת יום אחד</strong> — <strong>קרא</strong> <small>[מקרא].</small> <strong>ומאחר דהלכתא</strong> <small>[שהלכה</small> למשה מסיני<small>]</small> היא, <strong>קרא</strong> <small>[מקרא]</small> <strong>למה לי?</strong>
## דף לב:
 ומשיבים: בא כתוב זה <strong>למעוטי</strong> <small>[למעט]</small> <strong>איש מ</strong>להיטמא בשכבת זרע בצבע <strong>אודם.</strong>
 ושואלים: <strong>והא דתניא</strong> <small>[ו</small>דרשה <small>זו ששנויה</small> בברייתא<small>]</small> על האמור "ואשה כי יזוב זוב דמה ימים רבים" (ויקרא טו, כה): מן האמור בכתוב <strong>"אשה"</strong> — <strong>אין לי</strong> שתהא בדין הזבה <strong>אלא</strong> מי שהיא <strong>אשה</strong> גדולה, ואולם מי שהיא <strong>בת עשרה ימים ל</strong>ענין דין ה<strong>זיבה מנין? תלמוד לומר "ואשה",</strong> שבא הכתוב לרבות אף את זו. ואולם <strong>למה לי</strong> דרשה זו? <strong>ליגמר</strong> <small>[תילמד]</small> דינה של בת עשרה ימים שהיא בכלל דין הזיבה <strong>מ</strong>דין התינוקת בת יום אחד שהיא בכלל ה<strong>נדה!</strong> שהרי אין זיבה אלא לאחר נדה, וכיון שעברו שבעת ימי נדה ושלושה ימים של זיבה על תינוקת זו הרי היא זבה, ונמצא איפוא שבת עשרה ימים הריהי בכלל זיבה!
  ומשיבים:  <strong>צריכא</strong> <small>[נצרכה]</small> דרשה זו, שכן מדין התינוקת שהיא נדה בת יום אחד, לא ניתן ללמוד הלכה זו. משום <strong>דאי כתב רחמנא</strong> <small>[שאם היתה כותבת התורה]</small> רק את הדין <strong>בנדה</strong> שנוהג בתינוקת בת יום אחד, <strong>הוה אמינא</strong> <small>[הייתי אומר]</small> כי הוא דווקא בענין ה<strong>נדה</strong> — <strong>משום</strong> שדינה של הנדה חמור, <strong>דכי חזאי חד יומא בעיא למיתב</strong> <small>[שכאשר</small> היא <small>רואה יום אחד, צריכה</small> היא <small>לשבת]</small> <strong>שבעה</strong> ימים של נדות. <strong>אבל זבה,</strong> שדינה קל, <strong>דאי חזאי חד יומא</strong> <small>[שאם ראתה זיבה</small> <small>יום אחד]</small> — אין היא נחשבת אלא ל"זבה קטנה", ו<strong>בשומרת יום כנגד יום</strong> (ששומרת יום אחד בטהרה כנגד יום הטומאה, שטובלת למחרת היום הטמא, ואם אינה רואה בו דם, הריהי טהורה) <strong>סגי</strong> <small>[די]</small> <strong>לה, אימא</strong> <small>[אומר]</small> ש<strong>לא</strong> נוהג בקטנה דין זה — לכן <strong>צריכא</strong> <small>[נצרכה]</small> דרשה זו לדין הזבה.
  ושואלים מן הצד האחר: <strong>וליכתוב רחמנא</strong> <small>[ותכתוב התורה]</small> רק דין זה <strong>בזבה,</strong> שנוהגת אף בתינוקת בת עשרה ימים, <strong>ולא בעי</strong> <small>[צריך]</small> כתוב נוסף ללמדנו <strong>בנדה,</strong> שתינוקת בת יום אחד הריהי בכלל זה, <strong>ואנא ידענא</strong> <small>[ואני אדע]</small> דין זה בנדה, שהרי <strong>אין</strong> דין זבה בלא נדה, וכיון שתינוקת בת עשרה ימים הריהי זבה, מובן שתינוקת בת יום אחד הריהי נדה! ומשיבים: <strong>אין הכי נמי</strong> <small>[כן, אכן גם כן]</small> ניתן ללמוד את דין התינוקת בת יום אחד שראתה דם שהיא נדה מדין התינוקת בת עשרה ימים הזבה, <strong>ואלא קרא</strong> <small>[הכתוב]</small> "ואשה" האמור בדין הנדה <strong>למה לי,</strong> ומה הוא מלמדנו? <strong>למעוטי</strong> <small>[למעט]</small> <strong>איש מאודם.</strong>
 ושואלים על כך: <strong>הא מיעטתיה חדא זימנא</strong> <small>[הרי</small> כבר <small>מיעטתו</small> התורה <small>פעם אחת]!</small> ומשיבים: <strong>חד</strong> <small>[</small>כתוב <small>אחד]</small> בא <strong>למעוטי</strong> <small>[למעט]</small> איש <strong>מ</strong>טומאת <strong>שכבת זרע</strong> שצבעה אדום, <strong>וחד</strong> וכתוב <small>אחד]</small> בא <strong>למעוטי</strong> <small>[למעט]</small> איש <strong>מ</strong>טומאת <strong>דם</strong> היוצאת מפי האמה, שאין הוא נטמא בה כזב.
 <big>א</big> לאחר שנדון דין טומאת הנדה בתינוקת בת יום אחד, דנים בדין הזכר לענין טומאת זיבה: <strong>וכן לענין זכרים,</strong> שהם נטמאים בראיית זיבה אף בקטנותם. <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בדין הזב: <strong>"איש איש</strong> כי יהיה זב מבשרו זובו טמא הוא" (ויקרא טו, ב). ודנים בכפל לשון זו, <strong>מה תלמוד לומר</strong> (איזה לימוד משמיענו) הביטוי <strong>"איש איש"? לרבות תינוק בן יום אחד, ש</strong>אף <strong>הוא מטמא בזיבה,</strong> אלו <strong>דברי ר'</strong> <strong>יהודה.</strong>
 <strong>ר'</strong> <strong>ישמעאל בנו של ר'</strong> <strong>יוחנן בן ברוקה אומר: אין צריך</strong> לדרשה זו כדי להשמיענו דין זה, ש<strong>הרי הוא</strong> הכתוב <strong>אומר</strong> בסוף פרשת הטמאים: "והדוה בנדתה והזב את זובו <strong>לזכר ולנקבה</strong> ולאיש אשר ישכב עם טמאה" (שם לג), ומהלשון הכוללת <strong>"לזכר"</strong> — יש ללמוד שאמורים הדברים ב<strong>כל שהוא זכר, בין שהוא גדול בין שהוא קטן.</strong> וכמו כן מהלשון הכוללת <strong>"ולנקבה"</strong> יש ללמוד שאמורים הדברים ב<strong>כל שהיא נקבה, בין גדולה בין קטנה.</strong> <strong>אם כן מה תלמוד לומר</strong> (איזה לימוד משמיענו) הביטוי <strong>"איש איש"? דברה תורה כלשון בני אדם,</strong> ואין הוא מלמד דבר.
  ושואלים:  <strong>אלמא</strong> <small>[מכאן]</small> למדים אנו <strong>כי מרבי קרא</strong> <small>[כאשר מרבה הכתוב]</small> את הזכרים התינוקות, אף את התינוק שהוא <strong>בן יום אחד מרבי</strong> <small>[מרבה].</small> <strong>ורמינהו</strong> <small>[ומשליכים,</small> מראים סתירה על כך ממה ששנינו<small>]</small> על האמור בזכרים בטומאת שכבת זרע היוצאת מהם "ואיש כי תצא ממנו שכבת זרע ורחץ במים את כל בשרו וטמא עד הערב" (שם טז): מן הלשון <strong>"איש" אין לי אלא</strong> מי שהוא בגדר <strong>איש,</strong> שהוא גדול, מי שיצאה ממנו שכבת זרע והוא <strong>בן תשע שנים ויום אחד מנין</strong> שאף הוא בכלל טומאה זו? <strong>תלמוד לומר: "ואיש",</strong> והרי ש"איש" אינו מלמד על בן יום אחד!
 <strong>אמר רבא: הלכתא נינהו</strong> <small>[הלכות</small> למשה מסיני <small>הן],</small> <strong>ואסמכינהו רבנן אקראי</strong> <small>[והסמיכון חכמים על מקראות], ומבררים:</small> <strong>הי הלכתא והי קרא</strong> <small>[מהי ההלכה</small> למשה מסיני ומהו המקרא<small>]?</small> <strong>אילימא</strong> <small>[אם תאמר]</small> שדין הזבות ב<strong>בן יום אחד</strong> — <strong>הלכתא</strong> <small>[הלכה</small> למשה מסיני<small>],</small> <strong>ו</strong>אילו דין טומאת שכבת זרע ב<strong>בן תשע שנים ויום אחד</strong> <small>[מקרא],</small> והרי <strong>קרא סתמא כתיב</strong> <small>[המקרא בסתם נאמר]</small> בלי ציון גיל, ומשמע אפילו בן יומו!
 <strong>אלא</strong> דין שכבת הזרע ב<strong>בן תשע שנים ויום אחד</strong> <small>[הלכה</small> למשה מסיני<small>]</small> היא, ודין הזיבה ב<strong>בן יום אחד</strong> — <strong>קרא</strong> <small>[מקרא]</small> הוא. ושואלים: <strong>וכי מאחר</strong> שדין שכבת הזרע בבן תשע שנים ויום אחד <strong>הלכתא</strong> <small>[הלכה</small> למשה מסיני<small>]</small> <strong>היא,</strong> ואינו נלמד מן הכתוב, אם כן <strong>קרא</strong> <small>[הכתוב]</small> <strong>למה לי,</strong> מה הוא משמיענו? ומשיבים: הכתוב בא <strong>למעוטי</strong> <small>[למעט]</small> <strong>אשה מ</strong>טומאת זיבה בצבע <strong>לובן.</strong>
 ושואלים: <strong>למה לי למכתב</strong> <small>[לכתוב]</small> <strong>בזכרים</strong> ללמד שבכלל הזיבה אף התינוק בן יומו, <strong>ולמה לי למכתב</strong> <small>[לכתוב]</small> <strong>בנקבות</strong> דרשה הבאה ללמד שבכלל הנדה אף התינוקת בת יום אחד ובכלל הזיבה אף התינוקת בת עשרה ימים, ואין האחד נלמד מן האחר?
  ומשיבים:  <strong>צריכי</strong> <small>[נצרכות]</small> הן שתי הדרשות, משום <strong>דאי כתב רחמנא</strong> <small>[שאם היתה כותבת התורה]</small> לימוד זה רק <strong>בזכרים,</strong> הייתי אומר כי דין זה נוהג בזכרים בלבד, <strong>משום</strong> שחמור דינם, <strong>דמטמאו</strong> <small>[ש</small>כן <small>נטמאים]</small> הם בזיבה אף <strong>ב</strong>שלוש <strong>ראיות</strong> ביום אחד, <strong>כב</strong> טומאת זיבה בראיית שלוש ראיות בשלושה <strong>ימים</strong> רצופים. <strong>אבל נקבות דלא מטמאו</strong> <small>[ש</small>כן <small>אינן נטמאות]</small> <strong>ב</strong>שלוש <strong>ראיות</strong> ביום אחד <strong>כב</strong> ראיית שלושה <strong>ימים</strong> — שמא <strong>אימא</strong> <small>[אומר]</small> ש<strong>לא</strong> תהיה אף התינוקת בת עשרה ימים בדין הזבה.
 <strong>ו</strong>מן הצד האחר, <strong>אי כתב רחמנא</strong> <small>[אם היתה כותבת התורה]</small> לימוד זה רק <strong>בנקבות,</strong> הייתי אומר כי דין זה נוהג רק בנקבות <strong>משום</strong> שיש בהן צד חומרה <strong>דקמטמו</strong> <small>[ש</small>כן <small>הן נטמאות]</small> אף בזיבה הבאה <strong>באונס.</strong> <strong>אבל זכרים דלא מטמאו</strong> <small>[ש</small>כן <small>אינם נטמאים]</small> בזיבה הבאה <strong>באונס</strong> — <strong>אימא</strong> <small>[אומר]</small> ש<strong>לא</strong> יהיו בכלל הזבים אף התינוקות בני יום אחד. ולכן <strong>צריכא</strong> <small>[צריכות]</small> שתיאמרה שתי הדרשות הללו.
 <big>ב</big> שנינו במשנתנו כי <strong>הכותים מטמאין משכב תחתון כעליון.</strong> ושואלים: <strong>מאי</strong> <small>[מה</small> הכוונה<small>]</small> בביטוי זה <strong>"משכב תחתון כעליון"? אילימא</strong> <small>[אם תאמר]</small> שהכוונה היא <strong>דאי איכא</strong> <small>[שאם יש]</small> <strong>עשרה מצעות</strong> זה על גבי זה <strong>ויתיב עלייהו</strong> <small>[וישב עליהם]</small> הכותי — <strong>מטמו להו</strong> <small>[נטמאו להם]</small> כל המצעות בישיבתו זו עליהם, ואף התחתון בכללם — והרי <strong>פשיטא</strong> <small>[פשוט]</small> הוא דבר זה, ואין צורך להשמיענו אותו, שכיון שנחשבים הכותים כבועלי נדות ולכך הם מטמאים משכבם, אף המשכב התחתון בכלל זה, <strong>דהא</strong> <small>[שהרי]</small> <strong>דרס</strong> (לחץ) <strong>להו</strong> <small>[אותם,</small> את כל המצעות הללו<small>]</small> בישיבתו עליהם!
 <strong>אלא</strong> כוונת הלשון: <strong>שיהא</strong> דינו של <strong>תחתונו</strong> (המצע התחתון, שאינו נוגע בו) <strong>של בועל נדה כ</strong>דינו של <strong>עליונו</strong> (בגדים שעליו) <strong>של זב,</strong> ולא כתחתונו של הזב. <strong>מה עליונו של זב</strong> — אינו אב הטומאה, ו<strong>אינו מטמא אלא אוכלין ומשקין,</strong> אבל לא אדם וכלים, <strong>אף תחתונו של</strong> הכותי שגזרו בו שיהא נחשב כ<strong>בועל נדה,</strong> דינו כראשון לטומאה ו<strong>אינו מטמא אלא אוכלין ומשקין,</strong> ולא אדם וכלים.
  ושואלים:  <strong>עליונו של זב מנלן</strong> <small>[מנין לנו]</small> שאינו מטמא אלא אוכלים ומשקים? <strong>דכתיב</strong> <small>[שנאמר]</small> בדינו של הזב: <strong>"וכל הנגע בכל אשר יהיה תחתיו יטמא"</strong> (ויקרא טו, י), <strong>מאי</strong> <small>[מה</small> פירוש<small>]</small> הביטוי <strong>"תחתיו"?</strong>
## דף לג.
 <strong>אילימא</strong> <small>[אם תאמר]</small> שבא פסוק זה להשמיענו שמה שמ <strong>תחתיו</strong> של ה<strong>זב</strong> טמא — דין זה <strong>מ</strong>הנאמר <strong>"ואיש אשר יגע במשכבו"</strong> (שם ה) <strong>נפקא</strong> <small>[יוצא,</small> נלמד<small>]!</small> <strong>אלא</strong> כוונת הכתוב היא לזה <strong>הנוגע בכל אשר יהיה הזב תחתיו, ומאי ניהו</strong> <small>[ומה הוא]</small> הדבר שהזב תחתיו — זה <strong>עליון</strong> (מה שעליו, הבגד) <strong>של זב,</strong> שאף הוא מטמא.
  והנאמר בהמשך הפסוק <strong>"והנושא</strong> אותם... וטמא עד הערב" <strong>נמי</strong> <small>[גם כן]</small> נאמר עליו בכתוב ש<strong>יטמא, ומאי ניהו</strong> <small>[ומה הוא]</small> — זה ה<strong>נישא</strong> על הזב, <strong>מאי טעמא</strong> <small>[מה טעם,</small> מקור דין זה<small>]</small> שכן בכתוב זה <strong>"והנשא" כתיב</strong> <small>[נאמר],</small> כאומר: אף הנישא על הזב הריהו טמא.
 <strong>נתקו</strong> (הוציאו) <strong>הכתוב</strong> את דין עליונו של זב <strong>מ</strong>כלל <strong>טומאה חמורה והביאו לידי טומאה קלה, לומר לך שאינו מטמא</strong> אדם וכלים <strong>אלא אוכלין ומשקין</strong> בלבד.
  ושואלים על כך: <strong>אימר</strong> <small>[אמור]</small> בדרך אחרת כיצד ניתק עליונו של זב מטומאה חמורה לטומאה קלה, ובאופן זה: <strong>נתקו הכתוב</strong> את עליונו של זב <strong>מ</strong>כלל ט <strong>ומאה חמורה</strong> — ש<strong>לא מטמא אדם לטמא בגדים</strong> שעל אותו אדם, <strong>אבל אדם או בגדים ליטמא</strong> <small>[שיטמא]</small> עליונו של זב? ומשיבים: אין לומר כן, שהרי <strong>אמר קרא</strong> <small>[הכתוב]</small> <strong>"יטמא"</strong> — ולשון זו <strong>טומאה קלה משמע.</strong>
 <big>א</big> שנינו במשנתנו כי הכותים נחשבים כבועלי נדות, ומשום כך הריהם מטמאים משכב תחתון. ומבררים: <strong>ו</strong>עצם דין זה שתחתונו של בועל נדה מטמא משכב תחתון <strong>מנלן</strong> <small>[מנין לנו]?</small> <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בפרשת הנדה "ואם שכוב ישכב איש אותה <strong>ותהי נדתה עליו</strong> וטמא שבעת ימים וכל המשכב אשר ישכב עליו יטמא" (שם כד).
 <strong>יכול</strong> כוונת הכתוב "ותהי נדתה עליו" שיחולו עליו דיניה, כגון שאם בא עליה ביום הששי לימי נדתה, והרי היא טובלת למחרת, אף הוא <strong>יעלה</strong> (יטבול לטהרתו) <strong>לרגלה</strong> (לסוף טומאתה), למחרת? לכך <strong>תלמוד לומר</strong> (משמיענו) המשך הכתוב שאינו כן, אלא כל הבועל את הנדה <strong>"</strong><strong>יטמא שבעת ימים",</strong> ואפילו בא עליה ביום השביעי לנדתה.
 <strong>ו</strong>אם כן יש לשאול: <strong>מה תלמוד לומר</strong> הכתוב <strong>"ותהי נדתה עליו"?</strong> <strong>שיכול</strong> הייתי לומר ש<strong>לא יטמא</strong> הבועל נדה <strong>אדם וכלי חרס</strong> — לכך <strong>תלמוד לומר</strong> (משמיענו) הכתוב <strong>"ותהי נדתה עליו",</strong> שדינו של הבועל נדה כדין הנדה, ו<strong>מה היא</strong> הנדה <strong>מטמאה אדם וכלי חרס</strong> — <strong>אף הוא</strong> הבועל נדה <strong>מטמא אדם וכלי חרס.</strong>
 ושואלים: <strong>אי</strong> <small>[אם]</small> שווה היא טומאת הבועל נדה לטומאת הנדה עצמה, שמא נאמר כך: <strong>מה היא</strong> הנדה <strong>עושה משכב ומושב לטמא אדם לטמא בגדים</strong> שעליו, <strong>אף הוא</strong> הבועל נדה <strong>עושה משכב ומושב לטמא אדם לטמא בגדים</strong> שעליו — לכך <strong>תלמוד לומר "וכל המשכב אשר ישכב עליו יטמא",</strong> שאין הבועל נדה מטמא אדם וכלי חרס.
  וכך נלמד הדבר מן הכתוב: <strong>ש</strong>הרי <strong>אין תלמוד לומר</strong> (משמיענו) הפסוק "<strong>וכל המשכב אשר ישכב עליו יטמא"</strong> דבר, שכן כבר נאמר "ותהי נדתה עליו" וכמו שהנדה מטמאה משכבה, אף הוא מטמא משכבו. <strong>ו</strong>אם כן <strong>מה תלמוד לומר</strong> (משמיענו) פסוק זה <strong>"וכל המשכב אשר</strong> ישכב עליו יטמא" — ללמדנו ש<strong>נתקו</strong> (שהוציאו) <strong>הכתוב</strong> את הבועל נדה <strong>מ</strong>כלל דין <strong>טומאה חמורה</strong> כנדה עצמה, <strong>והביאו לידי טומאה קלה, לומר לך שאינו מטמא אלא אוכלין ומשקין.</strong>
 <strong>פריך</strong> <small>[מקשה]</small> על כך <strong>רב אחאי: אימא</strong> <small>[אמור]</small> אחרת כיצד ניתק דינו של בועל נדה מכלל טומאה חמורה לטומאה קלה, ובאופן זה: <strong>נתקו הכתוב</strong> את דינו של בועל נדה <strong>מ</strong>כלל <strong>טומאה חמורה</strong> של טומאת הנדה <strong>והביאו לטומאה קלה</strong> — ש<strong>לא ליטמא</strong> <small>[יטמא]</small> בועל הנדה <strong>אדם לטמויי</strong> <small>[לטמא]</small> <strong>בגדים</strong> שעל אותו אדם, <strong>אבל אדם ובגדים</strong> שנגע בהם ישירות <strong>ליטמא</strong> <small>[שיטמא]</small> בועל נדה? <strong>אמר רב אסי:</strong> אין לומר כן, משום שלשון זו <strong>"יטמא"</strong> האמורה בכתוב — <strong>טומאה קלה משמע.</strong>
 ושואלים עוד: <strong>אימא</strong> <small>[אמור]</small> כך בפסוק זה: <strong>"ותהי נדתה עליו</strong> וטמא שבעת ימים" — הרי זה <strong>כלל</strong> (שכל דיני טומאת הנדה חלים בבועל הנדה), <strong>"וכל המשכב</strong> אשר ישכב עליו יטמא" — הרי זה <strong>פרט</strong> (שרק לענין המשכב מטמא בועל הנדה כנדה). והרי מן המידות שהתורה נדרשת בהן היא שכל שיש בו <strong>כלל ופרט</strong> — <strong>אין בכלל אלא מה שבפרט.</strong> ואף בענייננו נאמר: בטומאת בועל הנדה <strong>משכב ומושב</strong> — <strong>אין</strong> <small>[כן]</small> מטמא, ואילו <strong>מידי אחרינא</strong> <small>[דבר אחר]</small> — <strong>לא</strong> מטמא!
 <strong>אמר אביי:</strong> אין לומר כן, משום שהכתוב בפסוק <strong>"יטמא שבעת ימים"</strong> האמור בין "ותהי נדתה עליו" שהוא כלל ובין "וכל המשכב אשר ישכב" שהוא פרט, <strong>מפסיק הענין,</strong> ומעתה <strong>הוי</strong> <small>[הריהו]</small> <strong>כלל ופרט המרוחקין זה מזה, וכל כלל ופרט המרוחקין זה מזה</strong> — <strong>אין דנין אותו בכלל ופרט.</strong>
 <strong>רבא אמר</strong> הסבר אחר: <strong>לעולם דנין</strong> אף בכלל ופרט המרוחקים זה מזה, ואולם לענייננו אין לומר שתהיה טומאת בועל הנדה רק לענין המשכב, משום שהכתוב בפסוק <strong>"וכל</strong> המשכב" — <strong>ריבויא</strong> <small>[ריבוי]</small> <strong>הוא,</strong> ולמדים ממנו אף לטומאות אחרות של בועל הנדה.
 <strong>מתקיף לה</strong> <small>[מקשה עליה,</small> על לימוד בועל נדה מהשוואתו לנדה<small>]</small> <strong>ר' יעקב: אימא</strong> <small>[אמור]</small> מעתה שיהא דינו של הבועל נדה <strong>כהיא,</strong> כנדה. ו<strong>מה היא</strong> הנדה — <strong>לא חלקת בה בין מגעה למשכבה,</strong> לענין <strong>לטמא אדם ולטמא בגדים,</strong> <strong>לחומרא</strong> <small>[להחמיר],</small> שהרי הן במגעה והן במשכבה נטמאים אלו. <strong>אף הוא</strong> הבועל נדה — <strong>לא תחלוק בו בין מגעו למשכבו, לטמא אדם ולטמא בגדים לקולא</strong> <small>[להקל],</small> שהן במשכבו והן במגעו לא יטמא אדם לטמא בגדים!
 <strong>אמר רבא:</strong> אין לומר כן, משום שהלשון "ותהי נדתה <strong>עליו"</strong> האמור בכתוב — <strong>להטעינו</strong> (להכביד, להחמיר עליו) <strong>משמע.</strong>
 <big>ב</big> שנינו במשנתנו בטעם טומאתם של הכותים <strong>מפני שהן</strong> נחשבים כ<strong>בועלי נדות</strong> מפני שנשותיהם נוהגות בעצמן דין נדות על כל דם שהן רואות. ושואלים: <strong>אטו כולהו</strong> <small>[האם כולם,</small> כל הכותים<small>]</small> <strong>בועלי נדות נינהו</strong> <small>[הם],</small> והרי אלו שביניהם שאינם נשואים, אינם בכלל זה? <strong>אמר ר'</strong> <strong>יצחק מגדלאה:</strong> רק <strong>ב</strong>כותים שלהם יש נשים ה<strong>נשואות</strong> להם <strong>שנו</strong> במשנתנו הלכה זו.
 <big>ג</big> <strong>ו</strong>עוד שנינו במשנתנו בטעם היות הכותים נחשבים לבועלי נדות: מפני ש<strong>הן</strong> (נשותיהם) <strong>יושבות על</strong> כל <strong>דם</strong> ודם שהן רואות. ובענין זה <strong>תניא</strong> <small>[שנויה</small> ברייתא<small>],</small> <strong>אמר ר'</strong> <strong>מאיר: אם הן</strong> נשות הכותים היו <strong>יושבות על כל דם ודם</strong> שהן רואות, שבעה ימים של נדות — <strong>תקנה גדולה היא להן,</strong> שאין מזה קלקול.
 <strong>אלא</strong> שיש חשש אחר, <strong>ש</strong>אם התחילו למנות שבעה ימי נדות על דם שאינו טמא, כיון ש<strong>רואות</strong> הן <strong>דם אדום</strong> שהוא דם טמא, בתוך שבעת הימים הללו — אין הן מתחילות למנות מעתה מנין שבעה ימי נדות, כדין, אלא רואות אותו כדם הבא בתוך ימי שבעת הימים <strong>ומשלימות אותו</strong> למנין שבעת הימים <strong>לדם</strong> ה<strong>ירוק.</strong> ונמצאות שטובלות הן בתוך שבעת ימי נדותן (בשל הדם האדום שראו), ואינן יוצאות מידי טומאתן.
 <strong>דבר</strong> (טעם) <strong>אחר</strong> מדוע נחשבות הכותיות כטמאות, משום שבאותו <strong>יום שפוסקת בו</strong> לאחר שראתה זיבה לאחר ימי נדתה, והריהי נחשבת איפוא זבה, היא <strong>סופרתו למנין שבעה</strong> ימים של זיבה, ואין היא סופרת שבעה ימים שלמים של זיבה.
 <strong>מתקיף לה</strong> <small>[מקשה עליה]</small> <strong>רמי בר חמא: ו</strong>אכן <strong>תספרנו</strong> לאותו היום, <strong>ואנן נמי ניספריה</strong> <small>[ואנו</small> בני ישראל <small>גם כן נספרנו]</small> לאותו יום כיום ראשון לשבעת ימי זיבה, <strong>דקיימא לן</strong> <small>[ש</small>הרי <small>מקובל לנו]</small> הכלל ש<strong>מקצת היום</strong> נחשב <strong>ככולו!</strong>
 <strong>אמר רבא</strong> בתשובה: אין לספור מקצת יום זה של זיבה ככל היום, משום ש<strong>אם כן</strong> עושים, דין הזב שמתחיל לספור וראה קרי שלמדנו שאינו סותר אלא אותו היום בלבד (לעיל כב,א), ומעתה <strong>שכבת זרע דסתר</strong> <small>[שסותר]</small> את מנין אותו היום בלבד <strong>בזיבה היכי משכחת לה</strong> <small>[כיצד אתה מוצא אותה</small> אפשרות<small>]?</small> <strong>והא</strong> <small>[והרי]</small> <strong>מקצת היום</strong> שלאחר שראה את שכבת הזרע הריהו <strong>ככולו,</strong> ומדוע יסתור אותו היום?
 ודוחים: <strong>אי דחזאי בפלגא דיומא</strong> <small>[אם שראה</small> הזב את שכבת הזרע <small>באמצע היום],</small> שנותר עוד מקצת היום לפניו — <strong>הכי נמי</strong> <small>[אכן כן]</small> אין הוא סותר אותו היום, ויעלה לו מקצת היום ככולו. ואולם <strong>הכא במאי עסקינן</strong> <small>[כאן במה אנו עוסקים]</small> — <strong>דחזאי</strong> <small>[שראה]</small> הזב שכבת זרע ב<strong>סמוך לשקיעת החמה,</strong> שאין עוד מקצת היום לפניו, שייחשב ככולו.
  ושואלים על כך: <strong>וליקום ולימא ליה לקרא</strong> <small>[ו</small>כי נכון הוא <small>שיעמוד</small> חכם וידחוק <small>ויאמר על הפסוק],</small> "זאת תורת הזב ואשר תצא ממנו שכבת זרע לטמאה בה" (ויקרא טו, לב) שממנו למדנו כי הזב הרואה שכבת זרע סותר יום אחד: <strong>כי כתיבא</strong> <small>[כאשר אמור]</small> פסוק זה — דווקא בשראה הזב שכבת זרע ב<strong>סמוך לשקיעת החמה כתיבא</strong> <small>[</small>הוא <small>שאמור]?</small> ומשיבים: <strong>אין</strong> <small>[כן],</small> <strong>על כרחך שבקיה לקרא</strong> <small>[הניחו לכתוב]</small> והוציאנו ממובנו הפשוט, להעמידו באופן זה דווקא, משום <strong>דאיהו דחיק ומוקי אנפשיה</strong> <small>[שהוא דחוק</small> ונאלץ <small>להעמידו בעצמו]</small> באופן זה דווקא.
 <big>ד</big> מתוך שנדון עניינו של הזב שראה שכבת זרע הסותר יום אחד ממנין ימי זיבתו מביאים מה ש<strong>בעי</strong> <small>[שאל]</small> <strong>רמי בר חמא:</strong> האשה ה<strong>פולטת שכבת זרע</strong> לאחר ששימשה עם בעלה <strong>מהו</strong> דינה לענין זה <strong>שתסתור ב</strong>כך את מנין <strong>זיבה?</strong> וצדדי השאלה: מן הצד האחד, האם טעם הדין שפליטת שכבת זרע מטמאת כרגיל את האשה הוא משום ש<strong>רואה היתה,</strong> שראיית שכבת הזרע היא המטמאת, ובדומה לאיש הרואה שכבת זרע, <strong>ו</strong>לכך אף היא <strong>סותרת</strong> מנין ימי זיבתה.
## דף לג:
 <strong>או דילמא</strong> <small>[שמא]</small> נאמר כי טעם הדבר הוא משום ש<strong>נוגעת היתה</strong> בשכבת הזרע שפלטה — <strong>ולא סתרה</strong> <small>[ואינה סותרת]</small> את מנין ימי זיבתה בכך, שאף האיש הזב הנוגע בשכבת זרע אינו סותר מניינו.
 <strong>אמר רבא</strong> על בעייתו זו של רמי בר חמא: <strong>לפום חורפא</strong> — <strong>שבשתא</strong> <small>[לפי החריפות — השיבוש],</small> שכן אין זו בעיה כלל, שהרי <strong>נהי נמי דסתרה</strong> <small>[גם כן</small> אם אמנם סותרת] הזבה הפולטת שכבת זרע את מניינה, ברם <strong>כמה תסתור?</strong> אם <strong>תסתור</strong> את כל <strong>שבעה</strong> ימי ספירתה — אין זה נכון, שהרי <strong>דיה</strong> שיהא דינה לענין הסתירה <strong>כבועלה,</strong> כלומר, כאיש זב הפולט שכבת זרע שסותר יום אחד בלבד!
  ואם נאמר ש<strong>תסתור יום אחד</strong> בלבד — והרי בטהרת האשה הזבה "ואם טהרה מזובה וספרה לה שבעת ימים <strong>ואחר תטהר"</strong> (ויקרא טו, כח), <strong>אמר רחמנא</strong> <small>[אמרה התורה],</small> <strong>"אחר"</strong> בא ללמד — <strong>אחר לכולן,</strong> לכל ימי טהרתה כאחד, שיהיו אלה שבעת ימי טהרה רצופים, <strong>שלא תהא טומאה מפסקת ביניהם!</strong> הרי שאין כל אופן שבו תסתור האשה הזבה את ימי ספירתה ליום אחד, ואין מקום לבעייתו של רמי בר חמא.
  ושואלים לשיטת רבא: <strong>וליטעמיך</strong> <small>[ולטעמך,</small> לשיטתך זו<small>],</small> אף האיש ה<strong>זב</strong> שראה שכבת זרע <strong>גופיה</strong> <small>[עצמו],</small> <strong>היכי סתר</strong> <small>[כיצד</small> הוא <small>סותר]</small> את מנין ימי זיבתו ליום אחד, והרי בטהרת האיש הזב "וכי יטהר הזב מזובו וספר לו שבעת ימים <strong>לטהרתו</strong> וכבס בגדיו ורחץ בשרו במים חיים וטהר" (שם יג) <strong>אמר רחמנא</strong> <small>[אמרה התורה],</small> ולימדנו הכתוב "שבעת ימים לטהרתו" שיהיו אלה שבעה ימים רצופים, <strong>שלא תהא טומאה מפסקת ביניהן!</strong>
 <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> בכוונת דין זה — <strong>שלא תהא טומאת זיבה מפסקת ביניהן, הכא נמי</strong> <small>[כך גם כן</small> בדין האשה הזבה<small>]</small> דין ימי טהרתה הוא <strong>שלא תהא טומאת זיבה מפסקת ביניהן,</strong> ואין בכלל זה סתירת יום אחד בגלל פליטת שכבת זרע. ובעיית רמי בר חמא במקומה עומדת.
 <big>א</big> ועוד שנינו במשנתנו בדין הכותים: <strong>ואין חייבין</strong> קרבן <strong>עליהן,</strong> שהלובש בגדיהם ונכנס לבית המקדש אינו כעובר <strong>על</strong> איסור <strong>ביאת מקדש</strong> בטומאה, וכן אין שורפים תרומה שנגעה בבגדים אלו, מפני שספק טומאה היא. ובענין זה מסופר כי <strong>רב פפא איקלע</strong> <small>[הזדמן]</small> <strong>ל</strong>עיר <strong>תואך.</strong> <strong>אמר: אי איכא צורבא מרבנן הכא, איזיל אקבל אפיה</strong> <small>[אם יש תלמיד חכם כאן, אלך אקבל פניו].</small> <strong>אמרה ליה ההיא סבתא</strong> <small>[לו זקנה אחת]:</small> <strong>איכא הכא צורבא מרבנן</strong> <small>[יש כאן תלמיד חכם],</small> <strong>ורב שמואל שמיה</strong> <small>[שמו],</small> <strong>ותני מתניתא</strong> <small>[ושנה משניות],</small> <strong>יהא רעוא דתהוי כוותיה</strong> <small>[יהי רצון שתהיה כמותו]!</small>
 <strong>אמר</strong> רב פפא לעצמו: <strong>מדקמברכי לי בגוויה</strong> <small>[מ</small>תוך <small>שמברכים אותי בו,</small> שאהיה כמוהו<small>]</small> — <strong>שמע מינה</strong> <small>[למד מכאן]</small> כי <strong>ירא שמים הוא,</strong> וראוי הוא שאקבל פניו. <strong>אזל לגביה</strong> <small>[הלך אצלו].</small> <strong>רמא ליה תורא</strong> <small>[השליך לו,</small> שחט רב שמואל למענו <small>שור],</small> <strong>רמא ליה מתניתין אהדדי</strong> <small>[השליך לו,</small> הביא <small>משניות</small> והראה שסותרות <small>זו את זו]:</small> <strong>תנן</strong> <small>[שנינו</small> במשנתנו<small>]</small> כי <strong>אין חייבין עליהן על ביאת מקדש, ואין שורפין עליהן את התרומה, מפני שטומאתה</strong> של תרומה זו שנגעו בה בגדי הכותים הריהי <strong>ספק.</strong> <strong>אלמא</strong> <small>[מכאן</small> נסיק<small>]</small> כי <strong>מספיקא</strong> <small>[מספק]</small> טומאה <strong>לא שרפינן</strong> <small>[אין שורפים אנו]</small> את ה<strong>תרומה.</strong>
 <strong>ורמינהי</strong> <small>[והשליך]</small> כנגד זה ממה ששנינו במשנה במסכת טהרות: <strong>על ששה ספקות</strong> טומאות <strong>שורפין את התרומה</strong> אם נגעה התרומה בהן, או שנגע אדם בהן ואחר כך נגע בתרומה, ובכלל אלה <strong>על ספק בגדי עם הארץ,</strong> שמטמאים במגע ובמשא מספק, שמא ישבה עליהם אשתו הנדה. ואף תרומה שנגעה במשכבו של הכותי, שספק טומאה היא, תישרף!
 <strong>אמר רב פפא</strong> תחילה בלשון בקשה: <strong>יהא רעוא דלתאכיל האי תורא לשלמא</strong> <small>[יהי רצון שייאכל שור זה לשלום]</small> שהרי לא שחט את השור אלא לכבודי כתלמיד חכם, ואם אכשל בתשובתי, נמצאת הסעודה מקולקלת. והמשיך: <strong>הכא במאי עסקינן</strong> <small>[כאן,</small> במשנתנו, <small>במה אנו עוסקים]</small> <strong>בכותי חבר</strong> (המקפיד על דיני טהרה), שאין חוששים לטומאתו כמו לטומאת עם הארץ, ולכן אין שורפים בגללו את התרומה במקרה זה.
  הקשה כנגדו רב שמואל: אם משנתנו עוסקת, כדבריך, בכותי שהוא חבר, וכי <strong>כותי חבר</strong> — <strong>בועל נדה משוית ליה</strong> <small>[עושים אותו]</small> כמו ששנינו במשנתנו שנחשבים הם כבועלי נדות?
 <strong>שבקיה</strong> <small>[עזבו]</small> רב פפא, משום שבוש מפניו, <strong>ואתא לקמיה</strong> <small>[ובא לפני]</small> <strong>רב שימי בר אשי,</strong> ומסר לו על הדברים שהיו בינו לבין רב שמואל. <strong>אמר ליה</strong> <small>[לו</small> רב שימי בר אשי לרב פפא<small>]:</small> <strong>מאי טעמא</strong> <small>[מה טעם]</small> <strong>לא משנית ליה</strong> <small>[השבת לו]</small> שמשנתנו עוסקת <strong>בכותי שטבל</strong> במקוה טהרה <strong>ועלה</strong> מטומאתו (ונטהר), <strong>ו</strong>לאחר מכן <strong>דרס על בגדי חבר,</strong> שהריהם כמשכבו, <strong>ו</strong>לאחר מכן <strong>אזלו</strong> <small>[והלכו]</small> אותם <strong>בגדי חבר ונגעו בתרומה.</strong>
 ובמקרה זה אין שורפים את התרומה, שכן <strong>דאי</strong> <small>[שאם]</small> נשרפנה <strong>משום טומאת עם הארץ</strong> — <strong>הא טביל ליה</strong> <small>[הרי הוא טבל],</small> <strong>ואי</strong> <small>[ואם]</small> נשרפנה <strong>משום בועל נדה</strong> — הרי כותי זה נתון ב<strong>ספק:</strong> שמא <strong>בעל</strong> את אשתו <strong>בקרוב</strong> (בזמן הסמוך) והרי הוא טמא משום בועל נדה, <strong>ספק לא בעל</strong> את אשתו <strong>בקרוב</strong> וכבר עברו ימי טומאתו והועילה לו הטבילה.
 <strong>ו</strong>אף <strong>אם תמצי</strong> (תמצא) <strong>לומר</strong> ש<strong>בעל בקרוב</strong> — עדיין ישנו ספק נוסף: <strong>ספק השלימתו</strong> אשתו את מנין שבעת ימי טומאת נדתה שישבה על ראיית דם <strong>ירוק,</strong> אף שראתה גם דם אדום המטמא אותה באמת, והרי היא נדה, וסבורה שהיא טהורה וכך גם סבור בעלה, <strong>ספק</strong> שמא <strong>לא השלימתו</strong> על ראיית דם ירוק, ואין היא נדה, <strong>ו</strong>נמצא איפוא בדינו של כותי זה <strong>הוי</strong> <small>[שהריהו]</small> <strong>ספק ספיקא</strong> <small>[ספק]</small> בועל נדה. <strong>ו</strong>כלל הוא שעל <strong>ספק ספיקא</strong> <small>[ספק]</small> <strong>לא שרפינן</strong> <small>[אין אנו שורפים]</small> <strong>תרומה.</strong>
 שאלו רב פפא: <strong>ותיפוק ליה</strong> <small>[ו</small>עדיין תצא לו, תיקבע<small>]</small> הלכה במקרה זה, שנטמאו בגדי החבר שדרס עליהם הכותי, <strong>משום</strong> ההלכה הנוהגת ב<strong>בגדי עם הארץ.</strong> שכן <strong>אמר מר</strong> <small>[החכם]:</small> <strong>בגדי עם הארץ</strong> — נחשבים טמאים בטומאת <strong>מדרס</strong> הזב, המטמא אדם ובגדים, <strong>לפרושין</strong> (לחכמים הנזהרים בטהרה), ותישרף איפוא התרומה שנגעה בבגדי החבר? <strong>אמר ליה</strong> <small>[לו]</small> רב שימי בר אשי לרב פפא בתשובה: משנתנו עוסקת <strong>בכותי ערום,</strong> שלא היה לבוש בגדים בשעה שדרס על בגדי החבר.
 <big>ב משנה</big> <strong>בנות</strong> ה<strong>צדוקין,</strong> מה דינן לענין הנדה? <strong>בזמן שנהגו ללכת בדרכי</strong> (במנהגי) <strong>אבותיהן</strong> הצדוקים — <strong>הרי הן</strong> נחשבות <strong>כ</strong>בנות <strong>כותיות,</strong> שנתפרשו דיניהן במשנה הקודמת. ואם <strong>פרשו</strong> בנות הצדוקים הללו ממנהגי אבותיהן <strong>ללכת בדרכי ישראל</strong> — <strong>הרי הן</strong> נחשבות בדינן <strong>כישראלית.</strong> <strong>ר'</strong> <strong>יוסי אומר: לעולם</strong> בסתם <strong>הן</strong> נחשבות <strong>כישראלית</strong> כשרה, <strong>עד שיפרשו</strong> ממנהגי ישראל <strong>ללכת בדרכי אבותיהן</strong> הצדוקים.
 <big>ג גמרא</big> שנינו במשנתנו כי לדעת התנא קמא בזמן שבנות הצדוקים נוהגות בדרכי הצדוקים — הן נחשבות ככותיות, ובזמן שפרשו מדרכי הצדוקים — אין הן נחשבות ככותיות ומעתה <strong>איבעיא להו</strong> <small>[נשאלה להם,</small> לחכמים<small>]:</small> ב<strong>סתמא</strong> <small>[סתם]</small> שאין אנו יודעים כיצד נוהגות בנות הצדוקים, <strong>מאי</strong> <small>[מה]</small> דינן? ומביאים ראיה, <strong>תא שמע</strong> <small>[בוא</small> ו<small>שמע]</small> ממה ששנינו בתחילת משנתנו: <strong>בנות צדוקין, בזמן שנוהגות ללכת בדרכי אבותיהן</strong> — <strong>הרי הן ככותיות,</strong> ומכאן נדייק: דווקא בזמן שנוהגות בדרכי אבותיהן — הרי הן ככותיות, <strong>הא סתמא</strong> <small>[הרי</small> שב<small>סתם]</small> — הן נחשבות <strong>כישראלית.</strong> ואולם <strong>אימא סיפא</strong> <small>[אמור</small> את <small>סוף</small> המשנה<small>]:</small> <strong>פרשו ללכת בדרכי ישראל</strong> — <strong>הרי הן כישראלית,</strong> ומכאן נדייק להיפך: <strong>הא סתמא</strong> <small>[הרי</small> שב<small>סתם]</small> — הן נחשבות <strong>ככותיות! אלא מהא ליכא למשמע מיניה</strong> <small>[מ</small>דיוק זה אין ללמוד ממנה] פתרון לשאלה.
  ומביאים ראיה אחרת, <strong>תא שמע</strong> <small>[בוא</small> ושמע] ממה <strong>דתנן</strong> <small>[ששנינו</small> במשנתנו<small>]:</small> <strong>ר' יוסי אומר: לעולם</strong> בסתם <strong>הן</strong> נחשבות <strong>כישראלית עד שיפרשו ללכת בדרכי אבותיהן.</strong> <strong>מכלל</strong> הדברים נסיק <strong>דתנא קמא סבר</strong> <small>[שהתנא הראשון</small> במשנתנו, <small>סבור]</small> כי <strong>סתמא</strong> <small>[סתם]</small> בנות צדוקים נחשבות <strong>ככותיות.</strong> ומסכמים: אכן <strong>שמע מינה</strong> <small>[למד ממנה]</small> שכך הוא.
 <big>ד</big> ועוד בענין טומאתן של בנות הצדוקים, <strong>תנו רבנן</strong> <small>[שנו חכמים]:</small> <strong>מעשה בצדוקי אחד שספר עם כהן גדול בשוק, ו</strong>בתוך דבריו <strong>נתזה צנורא</strong> (טיפת רוק) <strong>מפיו ונפלה לכהן גדול על בגדיו, והוריקו</strong> (נשתנו לרעה) <strong>פניו של כהן גדול,</strong> שסבור היה שנטמאו בגדיו בכך. <strong>וקדם</strong> (מיהר) הכהן הגדול ללכת <strong>אצל אשתו</strong> של הצדוקי לפני שיבוא בעלה, על מנת לברר האם היא נוהגת כדין לענין נדה (ואם כן אין לחשוש שבעלה טמא כבועל נדה).
 <strong>אמרה לו: אף על פי שנשי צדוקים הן,</strong> שאינם נוהגים כפרושים, הרי נשותיהם <strong>מתיראות מן הפרושים, ו</strong>בכל מקרה שרואות הן דם, הרי הן <strong>מראות</strong> אותו ה<strong>דם לחכמים.</strong> והתברר איפוא לכהן הגדול, שאין בנות הצדוקים נוהגות כבנות הכותים, ואין לחשוש שנדות הן.
 <strong>אמר ר'</strong> <strong>יוסי: בקיאין</strong> (מכירים) <strong>אנו בהן</strong> בנשות הצדוקים <strong>יותר מן הכל,</strong> שכן בשכנות מקום הן גרות, <strong>ו</strong>מעיד אני בהן ש<strong>הן מראות דם לחכמים.</strong> <strong>ח</strong> <strong>וץ מאשה אחת שהיתה בשכונתינו, שלא הראת</strong> (הראתה) <strong>דם לחכמים,</strong> ונענשה על כך <strong>ומתה.</strong>
 ושואלים: <strong>ותיפוק ליה</strong> <small>[ו</small>עדיין <small>תצא לו,</small> לכהן הגדול<small>]</small> שנטמאו בגדיו <strong>משום צנורא</strong> (טיפת רוק) של <strong>עם הארץ</strong> המטמאת! <strong>אמר אביי:</strong> מדובר באותו מקרה <strong>בצדוקי חבר</strong> המקפיד על הטהרה. <strong>אמר רבא</strong> בדחיית דברי אביי: וכי <strong>צדוקי חבר בועל נדה משוית ליה</strong> <small>[עשית אותו],</small> שהרי מלכתחילה לכך חשש הכהן הגדול? <strong>אלא אמר רבא:</strong>
## דף לד.
 אותו הזמן שבו היה מעשה זה, זמן ה<strong>רגל הוה</strong> <small>[היה],</small> שהיה הדבר באחד משלוש הרגלים, פסח שבועות או סוכות. <strong>ו</strong>הלכה היא ש<strong>טומאת עם הארץ ב</strong>זמן ה<strong>רגל</strong> — <strong>כטהרה שוינהו רבנן</strong> <small>[עשוה חכמים],</small> <strong>דכתיב</strong> <small>[ש</small>כן <small>נאמר]:</small> <strong>"ויאסף כל איש ישראל אל העיר כאיש אחד חברים"</strong> (שופטים כ, יא) ללמדנו שבזמן שנאספים כל ישראל כאחד, כבשלוש רגלים, <strong>הכתוב עשאן</strong> את <strong>כולן,</strong> ואף עמי הארץ בכללם, כ<strong>חברים</strong> המקפידים על הטהרה. ואותו צדוקי, אף שאין לחשוש בו בזמן הרגל לטומאת עם הארץ, יש לחשוש בו שבועל נדה הוא.
 <big>א משנה</big> <strong>דם</strong> הנדה או הזיבה של ה<strong>גויה,</strong> <strong>ו</strong>כן <strong>דם טהרה</strong> (של ימי הטהרה, הבאים לאחר ימי טומאתה של היולדת) <strong>של</strong> הישראלית ה<strong>מצורעת, בית שמאי מטהרים, ובית הלל</strong> חולקים ו<strong>אומרים:</strong> דם הגויה הריהו מטמא, ומכל מקום, בניגוד לדם הישראלית, דם הגויה אינו מטמא אלא כשהוא לח ולא כשהוא יבש, ו<strong>כרוקה וכמימי רגליה</strong> המטמאים רק כשהם לחים ולא יבשים.
 <strong>דם היולדת</strong> הנכנסת לימי טהרתה, לאחר שנסתיימו ימי טומאתה (שבעה אם ילדה זכר, ושבועים אם ילדה נקבה), <strong>ש</strong>עדיין <strong>לא טבלה</strong> בסוף ימי טומאתה, <strong>בית שמאי אומרים:</strong> אף שלא טבלה, אין דין דמה כדין דם הנדה, ואין הוא מטמא אלא לח ולא יבש, <strong>כ</strong>טומאת <strong>רוקה וכ</strong>טומאת <strong>מימי רגליה.</strong> <strong>ו</strong>אילו <strong>בית הלל אומרים:</strong> כיון שלא טבלה הרי דם זה נחשב כדם הנדה, והריהו <strong>מטמא לח ויבש.</strong>
 <strong>ומודים</strong> (ומסכימים הכל) <strong>ב</strong>דין האשה ה<strong>יולדת בזוב</strong> (כשהיא זבה), שחייבת לאחר ימי טומאת לידתה לספור שבעת ימי זיבה, <strong>שהיא מטמאה</strong> בזמן זה בדם <strong>לח ויבש.</strong>
 <big>ב גמרא</big> שנינו במשנתנו שלדעת בית שמאי דם הגויה אינו מטמא. ושואלים על כך: <strong>ולית להו</strong> <small>[ו</small>כי <small>אין להם]</small> <strong>לבית שמאי</strong> מה שאמרו על הכתוב <strong>"דבר אל בני ישראל ואמרת אליהם איש איש כי יהיה זב"</strong> (ויקרא טו, ב) — מן התורה רק <strong>בני ישראל מטמאין בזיבה, ואין הגוים מטמאין בזיבה, אבל גזרו</strong> חכמים <strong>עליהן</strong> על הגוים <strong>שיהו</strong> תמיד נחשבים <strong>כזבין לכל דבריהם</strong> (ענייניהם)?
 <strong>אמרי</strong> <small>[אומרים]</small> <strong>לך בית שמאי</strong> בתשובה: <strong>(</strong>הענין <strong>ההוא בזכרים איתמר</strong> <small>[נאמר],</small> ולא בנקבות. <strong>דאי</strong> <small>[ש</small>כן <small>אם]</small> נגזור אף <strong>בנקבות) היכי לעביד</strong> <small>[איך לעשות,</small> לנהוג בטומאה זו<small>]?</small> <strong>ליטמא</strong> <small>[שיטמא]</small> דם הגויה גם ב<strong>לח ו</strong>גם ב<strong>יבש</strong> — נמצא ש<strong>עשיתו</strong> לדם הגויה שטמא מדברי חכמים <strong>כשל</strong> דם המטמא מן ה<strong>תורה.</strong> ואם תחלק בדין ותאמר <strong>ליטמי</strong> <small>[שיטמא]</small> דם הגויה רק ב<strong>לח ולא ליטמי</strong> <small>[שיטמא]</small> ב<strong>יבש</strong> — יש לחשוש כי כתוצאה מכך <strong>חלקת</strong> אף <strong>ב</strong>דין טומאה <strong>של תורה,</strong> שיבואו לנהוג כן אף בדם הישראלית, אף שהוא טמא מן התורה בלח וביבש.
  ושואלים:  <strong>אי הכי</strong> <small>[אם כך]</small> הוא טעמם של בית שמאי — <strong>רוקה ומימי רגליה</strong> של הגויה המטמאים מדברי חכמים בלח ולא ביבש <strong>נמי</strong> <small>[גם כן]</small> לא יטמאו, שמא יבואו לנהוג כן אף בטומאה שמן התורה! ומשיבים: <strong>כיון דעבדינן היכרא</strong> <small>[שעושים אנו היכר]</small> <strong>בדמה</strong> של הגויה, שמטמאה רק ברוקה ומימי רגליה, מעתה <strong>מידע ידיע</strong> <small>[ידוע]</small> לכל שטומאת <strong>רוקה ומימי רגליה</strong> של הגויה הריהו <strong>דרבנן</strong> <small>[מדברי חכמים],</small> ואין לחשוש שיבואו לנהוג כן אף בטומאה מן התורה.
  ושואלים:  <strong>ו</strong>מדוע לא יעשו באופן זה: <strong>לעביד היכרא</strong> <small>[שיעשו היכר]</small> <strong>ברוקה ומימי רגליה,</strong> שאין הם מטמאים כלל, לא בלח ולא ביבש, <strong>ולטמויי</strong> <small>[ושיטמאו]</small> <strong>לדמה</strong> הלח ולא היבש, ומעתה ידעו הכל שטומאת הגויה היא רק מדברי חכמים, ולא יבואו לנהוג כן בטומאה שמן התורה! ומשיבים: ב<strong>רוקה ו</strong>ב<strong>מימי רגליה דשכיחי</strong> <small>[שמצויים]</small> הם — <strong>גזרו בהו רבנן</strong> <small>[בהם חכמים]</small> טומאה בגויה, אבל ב<strong>דמה</strong> ש<strong>לא שכיחא</strong> <small>[מצוי]</small> הוא כרוקה ומימי רגליה — <strong>לא גזרו ביה רבנן</strong> <small>[בו חכמים].</small>
 <big>ג</big> שנינו במשנתנו דין דם הגויה, שנחלקו בו בית שמאי ובית הלל. ובענין דין טומאתו של הגוי <strong>אמר רבא: זובו</strong> של הגוי הריהו <strong>טמא</strong> <strong>אפילו ל</strong>שיטת <strong>בית שמאי</strong> המטהרים זיבתה של גויה. ואילו <strong>קריו</strong> (שכבת זרע) של הגוי הריהו <strong>טהור אפילו ל</strong>שיטת <strong>בית הלל</strong> המטמאים דם נדתה ודם זיבתה של הגויה כשהם לחים.
  ומסביר רבא את דבריו אלו: <strong>זובו</strong> של הגוי הריהו <strong>טמא אפילו ל</strong>שיטת <strong>בית שמאי</strong> — <strong>דהא איכא למעבד היכרא</strong> <small>[שהרי יש,</small> ניתן, <small>לעשות היכר]</small> ללמד שטומאה זו מדברי חכמים, ולא יבואו לנהוג כטומאה מן התורה, שכן <strong>בקריו</strong> אינו מטמא, ומעתה ידעו הכל כי אף טומאת זיבתו של הגוי הריהי מדברי חכמים בלבד.
  ובדין <strong>קריו</strong> שהוא <strong>טהור</strong> הרי זה <strong>אפילו ל</strong>שיטת <strong>בית הלל</strong> — שבכך שטיהרוהו <strong>עבוד ביה רבנן היכרא</strong> <small>[עשו בו חכמים היכר],</small> שידעו שזוהי טומאה רק מדבריהם, <strong>כי היכי</strong> <small>[כדי]</small> ש<strong>לא</strong> יבואו <strong>לשרוף עליה</strong> <small>[עליו,</small> על טומאת זיבתו<small>]</small> אם נגעו בה <strong>תרומה וקדשים,</strong> כדרך ששורפים תרומה וקדשים שנטמאו מן התורה.
  ושואלים על הסבר זה: <strong>ולעביד היכרא</strong> <small>[ושיעשו</small> חכמים <small>היכר]</small> <strong>בזובו</strong> של הגוי שאין הוא מטמא כלל, ויהיה בכך היכר שאף קריו אף שהוא טמא אין זה אלא מדברי חכמים, <strong>ולטמויי</strong> <small>[ושיטמאו]</small> <strong>לקריו</strong> של הגוי? ומשיבים: ב<strong>זובו</strong> של האיש, ש<strong>לא תלי</strong> <small>[תלוי]</small> הוא <strong>במעשה</strong> הנעשה על ידי האדם, והריהו בא מאליו — <strong>גזרו ביה רבנן</strong> <small>[בו חכמים]</small> לטמאו, ואילו <strong>קריו</strong> של איש <strong>דתלי</strong> <small>[שתלוי]</small> הוא <strong>במעשה</strong> הנעשה על ידי האדם — <strong>לא גזרו ביה רבנן</strong> <small>[בו חכמים].</small>
 ומציעים: <strong>לימא</strong> <small>[האם לומר]</small> ש<strong>מסייע ליה</strong> <small>[לו,</small> לרבא<small>]</small> בדבריו אלו, מה ששנינו במשנה במסכת מקואות: <strong>גויה שפלטה</strong> מתוכה <strong>שכבת זרע</strong> שהיתה בה מאדם <strong>מישראל</strong> שבא עליה — <strong>טמאה</strong> שכבת זרע זו, שכן באה מאדם מישראל. <strong>ו</strong>אילו <strong>בת ישראל שפלטה שכבת זרע מן הגוי</strong> שבא עליה — <strong>טהורה.</strong> <strong>מאי לאו</strong> <small>[האם אין]</small> כוונת הדברים ששכבת זרע של גוי הריהי <strong>טהורה גמורה,</strong> וכדברי רבא שאין הגוי מטמא בקריו. ודוחים: <strong>לא,</strong> אין להביא מכאן ראיה לשיטת רבא, שכן אפשר לומר בכוונת המשנה ששכבת הזרע של הגוי הריהי <strong>טהורה</strong> — <strong>מדאורייתא</strong> <small>[מן התורה],</small> ו<strong>טמאה</strong> — <strong>מדרבנן</strong> <small>[מדברי חכמים].</small> ואילו שיטת רבא היא ששכבת זרעו של הגוי הריהי טהורה לגמרי, אף מדברי חכמים.
  ומביאים עוד ראיה לשיטת רבא, <strong>תא שמע</strong> <small>[בוא</small> ו<small>שמע]</small> ממה ששנינו, <strong>נמצאת אומר: שכבת זרע של ישראל</strong> — הריהי <strong>טמאה בכל מקום</strong> בו היא נמצאת,
## דף לד:
 <strong>ואפילו</strong> היא נמצאת <strong>במעי גויה,</strong> שבא עליה הישראל, שאם תיפלט שכבת זרע זו, הריהי מטמאת. <strong>ו</strong>אילו שכבת זרע <strong>של גוי</strong> — הריהי <strong>טהורה בכל מקום</strong> בו היא נמצאת, <strong>ואפילו</strong> היא נמצאת <strong>במעי</strong> אשה <strong>ישראלית</strong> שבא עליה הגוי, <strong>חוץ ממי רגלים שבה,</strong> שאם התערבה שכבת הזרע של הגוי במי רגליו הריהי טמאה בשל מי הרגלים שבה, שגזרו חכמים שיהיו הגוים נחשבים כזבים המטמאים במימי רגליהם. הרי שזרעו של הגוי הריהו טהור, וכשיטת רבא.
 <strong>וכי תימא</strong> <small>[ואם תאמר]</small> בדחיית הראיה: <strong>הכי נמי</strong> <small>[כך גם כן]</small> הכוונה היא ש<strong>טהורה</strong> שכבת זרעו של גוי <strong>מדאורייתא</strong> <small>[מן התורה],</small> <strong>אבל טמאה</strong> היא <strong>מדרבנן</strong> <small>[מדברי חכמים],</small> ואולם על כך יש להשיב: <strong>אטו</strong> <small>[וכי]</small> <strong>מי רגליה,</strong> כלומר, מי רגלי הגוי שבא עליה ונמצאים עתה במעיה <strong>מדאורייתא מי מטמאו</strong> <small>[מן התורה האם מטמאים]?</small> והרי טומאתם מדברי חכמים, אבל שכבת הזרע של הגוי אינה טמאה. <strong>אלא שמע מינה</strong> <small>[למד ממנה]</small> כי שכבת זרעו של הגוי <strong>טהורה אפילו מדרבנן</strong> <small>[מדברי חכמים],</small> ומסכמים: אכן <strong>שמע מינה</strong> <small>[למד ממנה]</small> שכך הוא, וכשיטת רבא.
 <big>א</big> ודנים עוד בדברים שהובאו למעלה. <strong>אמר מר</strong> <small>[החכם]:</small> <strong>שכבת זרע של ישראל</strong> — הריהי <strong>טמאה בכל מקום</strong> שבו היא נמצאת, ו<strong>אפילו</strong> היא נמצאת <strong>במעי</strong> ה<strong>גויה.</strong> ומציעים: <strong>תפשוט</strong> <small>[תפתור]</small> מדברים אלו את השאלה <strong>דבעי</strong> <small>[ששאל]</small> <strong>רב פפא.</strong> <strong>דבעי</strong> <small>[ש</small>כך <small>שאל]</small> <strong>רב פפא: שכבת זרע של ישראל במעי גויה מהו</strong> דינה לענין טומאה. ולדברי החכם ששנינו למעלה ודאי ששכבת זרע של ישראל במעי גויה מטמאה.
  ודוחים: דינה של שכבת זרעו של ישראל הנתונה במעי הגויה  <strong>בתוך שלשה</strong> ימים מזמן שבא עליה — <strong>לא קמיבעיא ליה</strong> <small>[לא נשאלה לו]</small> <strong>לרב פפא,</strong> שכן ברור לו שהיא טמאה. <strong>כי קמיבעיא ליה</strong> <small>[כאשר נשאלה לו]</small> שאלה זו — הרי זה בדין שכבת הזרע ש<strong>לאחר שלשה</strong> ימים מזמן הביאה <strong>מאי</strong> <small>[מה</small> דינה], האם היא מטמאה.
  ואלו צדדי השאלה: מן הצד האחד יש לומר כי דווקא <strong>ישראל דדייגי</strong> <small>[הדואגים</small> וחרדים תמיד<small>]</small> <strong>ב</strong>שמירת <strong>מצו‍ת</strong> התורה וקיומן כראוי — כתוצאה מכך <strong>חביל גופייהו</strong> <small>[חם גופם],</small> ולכן ממהר הזרע הנתון במעי נשי ישראל <strong>ומסריח</strong> (מתקלקל) לאחר שלושה ימים, ואינו נחשב עוד כזרע המטמא. ואולם ה<strong>גוים דלא דייגי</strong> <small>[שאינם דואגים]</small> <strong>ב</strong>שמירת ה<strong>מצו‍ת</strong> — <strong>לא חביל גופייהו</strong> <small>[אין גופם חם],</small> <strong>ו</strong>לכן אף <strong>לא מסריח</strong> הזרע הנתון במעי הגויה לאחר שלושה ימים של ביאה, והריהו מטמא. ומן הצד האחר יש לומר, <strong>או דילמא</strong> <small>[שמא]:</small> אף הגוים, <strong>כיון דאכלי</strong> <small>[שאוכלים]</small> הם <strong>שקצים ורמשים</strong> — כתוצאה מכך <strong>חביל גופייהו</strong> <small>[חם גופם],</small> <strong>ומסריח</strong> הזרע הנתון במעי הגויה לאחר שלושה ימים מזמן הביאה. שאלה זו של רב פפא נשארה ללא פתרון, ו<strong>תיקו</strong> <small>[תעמוד]</small> במקומה.
 <big>ב</big> שנינו במשנתנו שנחלקו בית שמאי ובית הלל בדינו של <strong>דם</strong> שנראה בימי ה<strong>טהרה של</strong> היולדת שהיא <strong>מצורעת,</strong> שלדעת <strong>בית שמאי</strong> טהור הוא, ולדעת בית הלל מטמא כשהוא לח ואינו מטמא כשהוא יבש. ודנים: <strong>מאי טעמא</strong> <small>[מה הטעם,</small> המקור בתורה<small>]</small> לשיטת <strong>בית הלל</strong> זו? <strong>אמר ר'</strong> <strong>יצחק:</strong> אמר הכתוב בסוף פרשת הטמאים "לזכר ולנקבה" (ויקרא טו, לג), ולמדים אנו מן הלשון <strong>"לזכר"</strong> — <strong>לרבות</strong> את ה<strong>מצורע למעינותיו</strong> (הנוזלים המופרשים מגופו, כרוק ומימי רגלים) שאף הם מטמאים, ומן הלשון <strong>"ולנקבה"</strong> — למדים אנו <strong>לרבות מצורעת למעינותיה</strong> שאף הם טמאים.
  ומעתה יש לברר, <strong>מאי</strong> <small>[מה]</small> הכוונה ב<strong>מעינותיה</strong> אלה של המצורעת? <strong>אילימא</strong> <small>[אם תאמר]</small> שהכוונה היא ל<strong>שאר מעינותיה</strong> כגון רוקה ומימי רגליה — והלא דבר זה <strong>מ</strong>דין המצורע ה<strong>זכר נפקא</strong> <small>[יוצא,</small> נלמד<small>]!</small> <strong>אלא</strong> יש לומר שהכוונה היא <strong>לדמה</strong> של המצורעת, ובאה דרשה זו ללמדנו <strong>לטמא דם טהרה שלה.</strong>
 <strong>ובית שמאי,</strong> מה משיבים הם על דברים אלו של בית הלל — הכוונה ב"מעיינותיה" של המצורעת היא לשאר מעיינותיה, רוקה ומימי רגליה, ואין הם נלמדים מדין הזכר משום שדין המצורעת ה<strong>נקבה מ</strong>דין המצורע ה<strong>זכר לא אתיא</strong> <small>[אינו בא,</small> נלמד<small>],</small> משום <strong>דאיכא למיפרך</strong> <small>[שיש</small> מקום <small>להקשות]</small> על לימוד המצורעת מן המצורע: <strong>מה ל</strong>מצורע <strong>זכר</strong> שחמור הוא בדינו, <strong>שכן</strong> הריהו <strong>טעון</strong> (חייב) <strong>פריעה ופרימה, ואסור בתשמיש המטה, תאמר ב</strong>מצורעת <strong>נקבה ש</strong><strong>לא</strong> חייבת בכל אלו. ולכן נצרכים אנו לדרשה זו במצורעת לשאר מעיינותיה שהם מטמאים. ואין לימוד מן הכתוב לטמא את דמה.
 <strong>ובית הלל,</strong> מה משיבים הם על דברים אלו של בית שמאי — אם אין הנלמד מ"לנקבה" אלא לשאר מעיינותיה, אם כן <strong>לכתוב רחמנא</strong> <small>[שתכתוב התורה]</small> דין זה רק <strong>ב</strong>מצורעת <strong>נקבה ולא בעי</strong> <small>[צריך]</small> לכותבו אף במצורע <strong>זכר.</strong> <strong>ואנא אמינא</strong> <small>[ואני א    ומר]</small> שהוא הדין אף בזכר, מקל וחומר זה: <strong>ומה</strong> המצורעת ה<strong>נקבה</strong> שקלה היא בדינה, <strong>ש</strong>כן <strong>אינה טעונה</strong> (חייבת) ב<strong>פריעה ופרימה,</strong> <strong>ואינה אסורה בתשמיש המטה</strong> — <strong>רבי רחמנא</strong> <small>[ריבתה התורה]</small> לטמא אף את <strong>מעינותיה,</strong> המצורע ה<strong>זכר,</strong> שחמור הוא שכן חייב הוא בכל אלה — <strong>לא כל שכן</strong> שמטמא הוא במעיינותיו!
  ומעתה נאמר, <strong>אם</strong> כתוב זה "לזכר" <strong>אינו</strong> נצרך ללמדנו <strong>ענין</strong> (דבר) <strong>ל</strong>מצורע ה<strong>זכר</strong> (שנלמדו דין מעיינותיו מקל וחומר זה) — <strong>תנהו ענין ל</strong>מצורעת ה<strong>נקבה.</strong> <strong>ואם אינו ענין</strong> במצורעת הנקבה <strong>למעינותיה</strong> (שכבר נלמדו מ"לנקבה") — <strong>תנהו ענין לדמה, לטמא דם טהרה שלה.</strong>
 <strong>ובית שמאי</strong> המטהרים, מה משיבים הם על דברים אלה של בית הלל — לא בא הכתוב "זכר" אלא לרבות טומאה למעיינותיו של המצורע הזכר, ואין דינם של אלו נלמד מקל וחומר מן המצורעת הנקבה, משום שדין ה<strong>זכר מ</strong>דין ה<strong>נקבה לא אתיא</strong> <small>[אינו בא,</small> נלמד<small>],</small> כיון <strong>דאיכא למיפרך</strong> <small>[שיש</small> מקום <small>להקשות]</small> על קל וחומר זה: <strong>מה לנקבה</strong> — שיש בה צד חומרה <strong>שכן מטמאה</strong> היא אף <strong>מאונס</strong> (בטומאת הזיבה), <strong>תאמר בזכר</strong> ש<strong>לא</strong> נטמא בזיבה מאונס.
 <strong>ובית הלל,</strong> מה משיבים הם על דברי בית שמאי אלו — אין זו פירכה על קל וחומר זה, משום ש<strong>קיימי</strong> <small>[עומדים]</small> אנו <strong>ב</strong>דינו של ה<strong>מצורע ופרכי מילי</strong> <small>[ומקשים</small> על קל וחומר זה מדברי, הלכות<small>]</small> של ה<strong>זב? ובית שמאי,</strong> מה משיבים הם על דברי בית הלל אלו — לדעתם יש מקום לפירכה זו על הקל וחומר, כיון שמ <strong>שום</strong> <small>[שם]</small> <strong>טומאה</strong> המשותף לזה ולמצורע <strong>פרכי</strong> <small>[</small>הם <small>מקשים].</small>
 <strong>ואיבעית אימא</strong> <small>[ואם תרצה אמור]</small> באופן אחר מדוע אין בית שמאי מקבלים את דברי בית הלל שמיותרת היא המלה "לזכר", <strong>אמרי</strong> <small>[אומרים]</small> <strong>לך בית שמאי: האי</strong> <small>[זו]</small> המלה <strong>"לזכר" מיבעי ליה</strong> <small>[צריך אותה]</small> לדרשה אחרת: <strong>"לזכר"</strong> — <strong>כל שהוא זכר, (האי</strong> <small>[זה]</small><strong>),</strong> ש<strong>בין</strong> שהוא <strong>גדול</strong> ו<strong>בין</strong> שהוא <strong>קטן,</strong> נוהגת טומאת הצרעת בו. <strong>ובית הלל,</strong> מה משיבים הם על דברי בית שמאי אלו — לדעתם דין זה <strong>נפקא להו</strong> <small>[יוצא,</small> נלמד <small>להם]</small> <strong>מ</strong>הכתוב בסוף פרשת הטמאים <strong>"זאת תורת הזב</strong> ואשר תצא ממנו שכבת זרע לטמאה בה" (ויקרא טו, לב) — <strong>בין</strong> ב<strong>גדול בין</strong> ב<strong>קטן.</strong>
 <big>ג</big> ומתוך שהובא דינו של הזב הקטן הנלמד מפסוק זה, מביאים עוד מה ש<strong>אמר רב יוסף, כי פשיט</strong> <small>[כאשר פשט,</small> פירש<small>]</small> <strong>ר' שמעון בן לקיש ב</strong>דיני ה<strong>זב, בעי הכי</strong> <small>[שאל כך]:</small> <strong>ראייה ראשונה של זב קטן, מהו</strong> דינה לענין <strong>שתטמא במגע?</strong> וצדדי השאלה: מצד אחד, "זאת תורת הזב ואשר תצא ממנו שכבת זרע" (שם) <strong>אמר רחמנא</strong> <small>[אמרה התורה],</small> ומתוך שהושוו הזיבה לשכבת הזרע, ללמדנו בא הדבר: ש
 <strong>כל</strong> מי <strong>ששכבת זרע שלו מטמא</strong> — אף <strong>ראייה ראשונה</strong> של זיבה <strong>שלו מטמאה, ו</strong>אילו <strong>האי</strong> <small>[זה]</small> הקטן, <strong>כיון</strong> ש<strong>שכבת זרע שלו לא מטמאה</strong> — אף <strong>ראייה ראשונה</strong> של זיבתו <strong>נמי</strong> <small>[גם כן]</small> <strong>לא תטמא.</strong> <strong>או דילמא</strong> <small>[שמא]</small> נאמר: <strong>כיון</strong> ש<strong>אילו איהו חזי תרתי</strong> <small>[הוא,</small> הקטן, <small>היה רואה שתי</small> ראיות של זיבה<small>]</small> — <strong>מצטרפא</strong> <small>[מצטרפת]</small> ראייתו הראשונה לשניה לטמאו טומאת שבעה כדינו של כל זב הרואה שתי ראיות, הרי שנחשבת היא ראייה ראשונה זו אף שהיא אצל הקטן, ו<strong>מטמיא</strong> <small>[מטמאת]</small> אף את הקטן, כגדול, בטומאת ערב?
 <strong>אמר רבא: תא שמע</strong> <small>[בוא</small> ו<small>שמע]</small> פתרון לשאלתו זו של ר' שמעון בן לקיש ממה ששנינו: <strong>"זאת תורת הזב"</strong> — <strong>בין</strong> שהוא <strong>גדול בין</strong> שהוא <strong>קטן.</strong> ובכלל השוואה זו שבין הגדול לקטן: <strong>מה גדול</strong> — <strong>ראייה ראשונה שלו מטמא, אף קטן</strong> — <strong>ראייה ראשונה נמי</strong> <small>[גם כן]</small> <strong>מטמא.</strong>
 <big>ד</big> ומתוך שנדונה דרשה זו שעל המלה "לזכר" המלמדת שבכלל טומאת המצורע אף מעיינותיו (כגון רוקו ומימי רגליו), <strong>בעי</strong> <small>[שאל]</small> <strong>רב יוסף:</strong> ברור שראייה ראשונה של זיבה שרואה אדם טהור — אינה מטמאה במשא, אלא במגע בלבד, ורק ראייה שניה של זיבה מטמאת במשא. ואולם <strong>ראייה ראשונה של</strong> מי שאיננו טהור, וכגון ה<strong>מצורע, מהו</strong> דינה <strong>שתטמא</strong> אף <strong>במשא?</strong> וצדדי השאלה: האם אף <strong>מקום זיבה</strong> שבאדם כ<strong>מעין הוא</strong> נחשב, וכיון שמעיינותיו של המצורע מטמאים אף במשא אף הוא בכלל ריבוי זה, <strong>ו</strong>הריהו <strong>מטמא</strong> במשא. <strong>או דילמא לאו</strong> <small>[שמא אין]</small> מקום הזיבה שבאדם כ<strong>מעין הוא,</strong> ולכן אין ראיית הזוב הראשונה של המצורע מטמאת אף במשא?
 <strong>אמר רבא: תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו על הפסוק שבראש פרשת הטמאים "איש איש כי יהיה זב מבשרו <strong>זובו טמא הוא"</strong> (שם ב) — <strong>לימד על הזוב שהוא טמא</strong> ומטמא במשא. ומעתה נדון בדבר: <strong>במאי</strong> <small>[במה]</small> בדיוק המדובר? <strong>אילימא</strong> <small>[אם תאמר]</small> ש<strong>בזב גרידא</strong> <small>[סתם]</small> שאינו מצורע עוסק הכתוב, ובא להשמיענו כי טיפת הזיבה היוצאת ממנו הריהי מטמאת במשא,
## דף לה.
 והרי אין צורך להשמיענו זאת, שכן אם טיפת זיבה זו <strong>לאחרים</strong> (כלומר, לאדם שממנו יצאה טיפה זו) <strong>גורם טומאה</strong> שיטמא במשא, הטיפה כש<strong>לעצמו לא כל שכן</strong> שהיא מטמאת במשא! <strong>אלא פשיטא</strong> <small>[פשוט]</small> הדבר שכוונת הדברים היא <strong>ב</strong>טיפת הזיבה הבאה מן ה<strong>זב</strong> ה<strong>מצורע,</strong> וללמדנו שאף זו מטמאת במשא. ונצרך לכך לימוד מיוחד, ואינו נלמד מקל וחומר זה מן הזב עצמו, שהרי אין הזב המצורע מטמא במשא מחמת טיפה זו אלא מחמת צרעתו.
 <strong>ומדאיצטריך קרא לרבויי</strong> <small>[ומ</small>תוך <small>שהוצרך הכתוב לרבות]</small> לענין טומאת המשא את הזב המצורע <strong>בראייה שניה,</strong> שכן עניינו של פסוק זה "זב מבשרו זובו טמא הוא" (ויקרא טו, ב) הריהו בראייה שניה (שכן שני לשונות זיבה נאמרו בו: "זב" "זובו") — <strong>שמע מינה</strong> <small>[למד מכאן]</small> כי <strong>מקום זיבה לאו</strong> <small>[לא] כ</small><strong>מעין הוא</strong> נחשב. שהרי אם כמעין הוא נחשב, אף בראייה ראשונה הריהו מטמא.
  בדחיית ראיה זו <strong>אמר ליה</strong> <small>[לו]</small> <strong>רב יהודה מדסקרתא לרבא: ממאי</strong> <small>[ממה]</small> מנין לך שעניינו של הפסוק הוא בזב מצורע, <strong>דילמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> שהפסוק מדבר <strong>ב</strong>טיפת זיבה הבאה מן ה<strong>זב גרידא</strong> <small>[סתם],</small> <strong>ודקאמרת</strong> <small>[ו</small>מה <small>שאמרת]</small> שאין צורך ללמדנו שהיא מטמאת במשא, שהרי קל וחומר הוא זה: אם <strong>לאחרים</strong> (לזב) <strong>גורם</strong> טיפה זו <strong>טומאה</strong> שיטמא במשא, הטיפה כש<strong>לעצמו לא כל שכן</strong> שהיא מטמאת במשא — יש לפרוך קל וחומר זה, שכן <strong>שעיר המשתלח</strong> ביום הכיפורים <strong>יוכיח, ש</strong>כן הוא השעיר <strong>גורם טומאה לאחרים</strong> (שהמשלח את השעיר נטמא), <strong>ו</strong>אילו <strong>הוא עצמו</strong> השעיר <strong>טהור</strong> (שהרי אין טומאה בבעל חיים החי)!
  ולעצם שאלתו של רב יוסף בדין ראייה ראשונה של זיבה במצורע האם מטמאת היא במשא, <strong>אמר אביי: מאי תבעי ליה</strong> <small>[מה תישאל לו]</small> שאלה זו, <strong>והא</strong> <small>[והרי]</small> <strong>הוא</strong> זה ש<strong>אמר</strong> בדרשת הכתוב <strong>"זאת תורת הזב"</strong> (שם לב) — כל זב ישראל מטמא <strong>בין</strong> שהוא <strong>גדול בין</strong> שהוא <strong>קטן, וכיון דנפקא ליה מהתם</strong> <small>[שיצא לו משם]</small> — <strong>אייתר ליה</strong> <small>[נותר לו]</small> הכתוב "והזב את זובו לזכר ולנקבה" (שם לג) לדרשה, ובאופן זה: <strong>"לזכר"</strong> — לרבות מצורע למעינותיו, שמטמא כזב לכל דבריו, וכיוצא בזה נדרש הכתוב <strong>"נקבה"</strong> — <strong>לרבות</strong> את ה
 <strong>מצורעת למעינותיה, ואקשיה רחמנא</strong> <small>[והקישו הכתוב]</small> <strong>מצורע לזב גמור,</strong> שהרי במי שראה שתי ראיות הכתוב מדבר, והריהו זב גמור שמטמא זובו במשא. ומעתה שהוקשו מעינות המצורע לזב גמור, יש איפוא לומר: <strong>מה זב גמור</strong> — הריהו <strong>מטמא במשא, אף ראייה ראשונה של מצורע</strong> — הריהי <strong>מטמא במשא.</strong>
 <big>א</big> ומביאים עוד, <strong>אמר רב הונא: ראייה ראשונה של זב</strong> — הריהי <strong>מטמאה</strong> את זה שיצאה ממנו, ואת זה שנגע בה בטומאת ערב, גם אם היתה ראייה זו <strong>באונס.</strong> ומקורם של דברים: <strong>ש</strong>כן <strong>נאמר</strong> בדינו של הזב: <strong>"זאת תורת הזב ואשר תצא ממנו שכבת זרע</strong> לטמאה בה" — הקיש הכתוב ראייה ראשונה של זיבה לראיית קרי. ומעתה נאמר: <strong>מה</strong> ראיית <strong>שכבת זרע</strong> — הריהי <strong>מטמא</strong> אף <strong>באונס, אף ראייה ראשונה של זב</strong> — הריהי <strong>מטמאה</strong> אף <strong>באונס.</strong>
 ודנים בדברי רב הונא אלה, <strong>תא שמע</strong> <small>[בוא</small> ו<small>שמע]</small> מהמשנה, שכן אמרו בדינו של מי ש<strong>ראה ראייה ראשונה</strong> של זוב — <strong>בודקין אותו</strong> אם לא ראה את הזוב מחמת אונסו. <strong>מאי לאו</strong> <small>[האם אין</small> הכוונה<small>]</small> שמטרתה של בדיקה זו כדי <strong>ל</strong>טהר אותו מן ה<strong>טומאה,</strong> שכיון שראה באונס — אינו טמא, ושלא כדברי רב הונא! ודוחים: <strong>לא,</strong> מטרת הבדיקה <strong>ל</strong>פוטרו מן ה<strong>קרבן</strong> לאחר שיראה עוד שתי ראיות, שזו כיון שהיתה באונס אינה נחשבת למנין.
  ומציעים עוד, <strong>תא שמע</strong> <small>[בוא</small> ו<small>שמע]</small> ממה ששנינו באותה משנה כי <strong>ב</strong>ראייה <strong>שניה</strong> של הזב שוב <strong>בודקין אותו</strong> אם ראה כתוצאה מאונס. ויש לברר: <strong>למאי</strong> <small>[למה,</small> לאיזה ענין<small>]</small> נועדה בדיקה שניה זו? <strong>אילימא</strong> <small>[אם תאמר]</small> שהיא באה כדי <strong>ל</strong>פוטרו מן ה<strong>קרבן</strong> אם יראה עוד ראייה, <strong>אבל לטומאה</strong> — <strong>לא,</strong> שאין מטהרים אותו אף שראייה זו היתה באונס. ואולם אין מקום לפירוש זה, שהרי <strong>אקרי</strong> <small>[נקרא]</small> <strong>כאן</strong> בדין הזב "כי יהיה זב <strong>מבשרו"</strong> (ויקרא שם ב) — <strong>ולא</strong> שיצאה <strong>מחמת אונסו,</strong> שאם ראה מחמת אונסו — אינו נטמא בה, <strong>אלא לאו</strong> <small>[האם לא]</small> הכוונה <strong>ל</strong>טהר אותו מן ה<strong>טומאה, ומדסיפא</strong> <small>[ומ</small>תוך <small>שהסוף]</small> של אותה משנה בא <strong>ל</strong>ענין <strong>טומאה</strong> — נלמד מכאן כי <strong>רישא נמי</strong> <small>[תחילתה</small> של המשנה <small>גם כן]</small> באה <strong>ל</strong>ענין ה<strong>טומאה!</strong>
 ודוחים: <strong>מידי איריא</strong> <small>[וכי הדברים שייכים]?</small> <strong>הא כדאיתא</strong> <small>[זה כפי שיש],</small> <strong>והא כדאיתא</strong> <small>[וזה כפי שיש].</small> שאפשר לומר כי שני חלקי המשנה עוסקים בעניינים שונים, שהבדיקה הראשונה באה לענין קרבן ולא טומאה, ואילו הבדיקה השניה באה לענין טומאה וקרבן.
  ומביאים עוד ראיה שלא כדברי רב הונא, <strong>תא שמע</strong> <small>[בוא</small> ו<small>שמע],</small> ממה ששנינו כי <strong>ר' אליעזר אומר</strong> ש<strong>אף בשלישי</strong> (ראייה שלישית) <strong>בודקין אותו, מפני הקרבן.</strong> ונדייק מכאן: זהו טעמו של ר' אליעזר, <strong>מכלל</strong> <small>[מכאן]</small> נלמד שלדעת <strong>תנא קמא</strong> <small>[הראשון]</small> — <strong>מפני הטומאה קאמר</strong> <small>[ הוא אומר ],</small> והרי איפוא למדים אנו כי אם ראה ראייה ראשונה באונס, אין הוא נטמא בה, ושלא כדברי רב הונא!
  ודוחים:  <strong>לא,</strong> אין לדייק כן בשיטת תנא קמא, שכן יש לומר כי <strong>דכולי עלמא</strong> <small>[</small>לשיטת <small>כולם   ]</small> בודקים אותו <strong>ל</strong>ענין ה<strong>קרבן, ו</strong>אילו <strong>הכא</strong> <small>[כאן]</small> מחלוקתם <strong>ב"אתים" קא מיפלגי</strong> <small>[ הם חולקים ],</small> האם דורשים להלכה מן הכתוב "את" (שבפסוק "והזב את זובו לזכר ולנקבה"). שבכך נחלקו: <strong>רבנן</strong> <small>[חכמים]</small> <strong>לא דרשי</strong> <small>[אינם דורשים]</small> <strong>"אתים",</strong> <strong>ו</strong>אילו <strong>ר' אליעזר דריש</strong> <small>[דורש]</small> <strong>"אתים".</strong>
 ומפרטים: <strong>רבנן</strong> <small>[חכמים]</small> <strong>לא דרשי</strong> <small>[אינם דורשים]</small> <strong>"אתים",</strong> ולכן כך הם דורשים: <strong>"הזב"</strong> — הרי זו ראייה <strong>חדא</strong> <small>[אחת],</small> <strong>"זובו"</strong> — הרי אלה <strong>תרתי</strong> <small>[שתים]</small> ראיות, <strong>"לזכר"</strong> — הריהו טמא לענין חיוב קרבן אם היו ראיות אלה שלא באונס. אכן <strong>בשלישי אקשיה רחמנא</strong> <small>[הקישו הכתוב]</small> <strong>לנקבה.</strong> ונלמד מכאן שאף אם היתה הראייה השלישית מחמת אונס, דינו כדינה של הזבה, המטמאת אף בראיית אונס.
 <strong>ו</strong>אילו <strong>ר' אליעזר דריש</strong> <small>[דורש]</small> <strong>"אתים",</strong> ולכך נדרש הכתוב באופן זה: <strong>"הזב"</strong> — הרי זו ראייה <strong>חדא</strong> <small>[אחת],</small> <strong>"את"</strong> — הרי אלה <strong>תרתי</strong> <small>[שתי]</small> ראיות, <strong>"זובו"</strong> — הרי אלה <strong>תלת</strong> <small>[שלוש]</small> ראיות. ונצרך הוא בראיות אלה להיבדק אם לא ראה מחמת אונס, שכן אין ראיית אונס מחייבת קרבן. אכן <strong>ברביעי</strong> (בראייה רביעית) <strong>אקשיה רחמנא</strong> <small>[הקישו הכתוב]</small> <strong>לנקבה,</strong> שאף אם ראה ראייה זו באונס הריהי נחשבת כראייה.
  ומביאים עוד ראיה שלא כדברי רב הונא, <strong>תא שמע</strong> <small>[בוא</small> ו<small>שמע],</small> <strong>ר' יצחק אומר: והלא,</strong> מאחר שכבר הוקשה ראיית זיבה לראיית קרי, נמצא כי ה<strong>זב</strong> הריהו <strong>בכלל בעל קרי היה, ולמה יצא</strong> (נכתב בפרשיה נפרדת, בפרשת הזב) — להורות ששונה הוא מדין בעל הקרי, הן לענין שיש <strong>להקל עליו</strong> יותר מבעל קרי, <strong>ו</strong>לענין שיש <strong>להחמיר עליו</strong> יותר מבעל קרי. ומפרט: <strong>להקל עליו</strong> — <strong>שאין</strong> הזב <strong>מטמא ב</strong>ראיית <strong>אונס,</strong> ושלא כבעל קרי הנטמא בה. <strong>ולהחמיר עליו</strong> —
## דף לה:
 <strong>שהוא עושה משכב ומושב,</strong> כטומאת אב הטומאה, ואילו בעל קרי אינו מטמא כן.
  ומעתה יש לשאול בבירור דברי ר' יצחק הללו: <strong>אימת</strong> <small>[אימתי]</small> נאמרו הדברים הללו, <strong>אילימא</strong> <small>[אם תאמר]</small> שהמדובר <strong>בראייה שניה</strong> של הזיבה — אין לומר כן, שהרי <strong>היכא הוה</strong> <small>[איך</small> הוא <small>נהיה]</small> <strong>בכלל בעל קרי?</strong> והרי הוא נעשה זב בשתי ראיות! <strong>אלא פשיטא</strong> <small>[פשוט]</small> הוא שהמדובר <strong>בראייה ראשונה, וקתני</strong> <small>[ושנה]</small> ר' יצחק כי יש <strong>להקל עליו שאינו מטמא באונס.</strong> והרי זה איפוא שלא כשיטת רב הונא!
  ודוחים את הראיה: <strong>ותסברא</strong> <small>[ו</small>כי <small>סבור אתה]</small> שאמר ר' יצחק את דבריו בראייה ראשונה, אין זה כך, שהרי אמר ר' יצחק כי יש צד <strong>להחמיר עליו שהוא עושה משכב ומושב,</strong> וכי <strong>בראייה ראשונה בר</strong> <small>[בן]</small> <strong>משכב ומושב הוא?</strong>
 <strong>אלא הכי קאמר</strong> <small>[כך הוא אומר],</small> <strong>ר' יצחק אומר: והלא זב בכלל בעל קרי היה בראייה ראשונה, ולמה יצא</strong> (נבדל בדינו מבעל קרי) <strong>בראייה שנייה</strong> — <strong>להקל עליו ולהחמיר עליו, להקל עליו</strong> — <strong>שאינו מטמא באונס, ולהחמיר עליו</strong> — <strong>שהוא עושה משכב ומושב.</strong>
 <big>א</big> ובעניינה של הזיבה <strong>אמר רב הונא:</strong> ה<strong>זוב</strong> הריהו <strong>דומה למי בצק</strong> הנעשה מקמח <strong>של שעורים.</strong> ובהבדלים שבין הזוב לבין שכבת הזרע: ה<strong>זוב בא מבשר המת</strong> (חלק גוף שאין בו תחושה), בעוד ש<strong>שכבת זרע בא מבשר החי</strong> (שיש בו תחושה). ועוד הבחנות: ה<strong>זוב</strong> — הריהו <strong>דיהה</strong> (אינו צמיגי ודביק), <strong>ו</strong>במראהו הוא <strong>דומה ללובן ביצה המוזרת</strong> (בלתי מופרית, שאין אפרוח עתיד לבקוע ממנה). ואילו <strong>שכבת זרע</strong> — הריהי <strong>קשורה</strong> (דביקה וצמיגית), <strong>ו</strong>במראה הריהי <strong>דומה ללובן ביצה שאינה מוזרת</strong> (לא מופרית).
 <big>ב</big> שנינו במשנתנו שנחלקו בית שמאי ובית הלל בדינו של <strong>דם היולדת</strong> שראתה בימי טהרתה (אחרי שבעה ימים לאחר לידת זכר או שבועיים לאחר לידת נקבה), והריהי בימי טהרה, אלא <strong>שלא טבלה</strong> כשהסתיימו ימי טומאתה, שלדעת בית שמאי אין דין דם זה כדין דם הנדה, ואין הוא מטמא אלא בלח ולא ביבש. ואילו בית הלל סבורים שכיון שלא טבלה, דם זה אף שהוא בימי טהרה נחשב כדם הנדה, שמטמא בלח וביבש.
  ובענין זה עוד <strong>תניא</strong> <small>[שנויה</small> ברייתא<small>],</small> <strong>אמרו להן בית הלל לבית שמאי:</strong> וכי <strong>אי</strong> <small>[אין]</small> <strong>אתם מודים ב</strong>מקרה של אשה <strong>נדה ש</strong>הגיע זמנה לטבול לטהרתה, ו<strong>לא טבלה, וראתה דם, שהיא טמאה</strong> טומאת נדה לכל דבר? ואם כן אף במקרה זה יש לומר כן. <strong>אמרו להם בית שמאי</strong> בדחייה: <strong>לא</strong> תהא מכאן ראיה לנדון שלנו, שכן אף <strong>אם אמרתם</strong> כך <strong>ב</strong>אשה ה<strong>נדה</strong> שלא טבלה וראתה דם, שהיא טמאה, שם הדין כן משום <strong>שאפילו טבלה ו</strong>מיד לאחר מכן <strong>ראתה</strong> שוב הריהי <strong>טמאה.</strong> אולם האם <strong>תאמרו</strong> דין זה אף <strong>ביולדת</strong> שהגיעו ימי טהרתה, <strong>ש</strong>הרי <strong>אם טבלה וראתה</strong> דם <strong>שהיא טהורה,</strong> ומעתה, אף שלא טבלה, וראתה, אין היא נחשבת כנדה גמורה לטמא, בלח וביבש.
  חזרו בית הלל ו<strong>אמרו להם</strong> לבית שמאי, כנגד דבריהם אלו: ה<strong>יולדת בזוב</strong> והיא בימי טהרתה שמנתה שבעת ימי זיבה לאחר שעברו עליה ימי טומאת לידתה, <strong>תוכיח</strong> שלא כדבריכם. <strong>ש</strong>הרי <strong>אם טבלה</strong> מזיבתה <strong>וראתה</strong> דם, <strong>לאחר</strong> שמנתה כדין הזבה שבעת <strong>ימי ספירה,</strong> הריהי <strong>טהורה</strong> שכן היא בתוך ימי טהרתה. ואילו אם <strong>לא טבלה, וראתה</strong> — הריהי <strong>טמאה,</strong> ואם כן אף ביולדת שלא טבלה מטומאת לידתה, יש לומר כן, שתהא טמאה כנדה גמורה אם ראתה אף שהיא בימי טהרתה!
 <strong>אמרו להם</strong> בית שמאי: אף במקרה זה שהבאתם <strong>הוא הדין</strong> שאין היא טמאה בלח וביבש, <strong>והיא התשובה</strong> (המענה) למה שהבאתם כראיה לשיטתכם.
  ודנים עתה בדברים אלה: <strong>למימרא דפליגי</strong> <small>[האם לומר</small> מתוך כך <small>שחלוקים]</small> בית שמאי ובית הלל בדין היולדת בזוב וספרה שבעת ימי זיבה ולא טבלה, אם מטמאת היא, שלדעת בית שמאי אין היא מטמאת בלח וביבש? <strong>והתנן</strong> <small>[והרי שנינו]</small> במפורש במשנתנו: <strong>ומודים</strong> בית שמאי לבית הלל <strong>ביולדת בזוב שהיא מטמאה לח ויבש!</strong>
 ומשיבים: <strong>לא קשיא</strong> <small>[אין</small> זה <small>קשה],</small> שכן מדובר במקרים שונים. <strong>כאן</strong> בברייתא מדובר <strong>שספרה</strong> האשה שבעה נקיים לזיבתה, ולכן לשיטת בית שמאי אף שלא טבלה אין היא מטמאת בלח וביבש, ואילו <strong>כאן</strong> במשנתנו מדובר <strong>שלא ספרה</strong> עדיין שבעה ימי נקיות לזיבתה, ולכן אף שנכנסה לימי טהרה של לידה, אם ראתה הריהי מטמאת בלח וביבש, ככל נדה.
 <strong>והתניא</strong> <small>[וכך</small> <small>שנויה</small> ברייתא<small>]</small> כדברים האלה, ששנינו בה: ה<strong>יולדת בזוב שספרה</strong> שבעה נקיים לזיבתה לאחר שהסתיימו ימי טומאת לידתה והחלו ימי טהרת לידתה, <strong>ולא טבלה, וראתה, הלכו בית שמאי לשיטתן</strong> בדין היולדת הרגילה שעברו עליה ימי טומאתה ולא טבלה וראתה, שאין היא מטמאת בלח וביבש, אף זו שספרה לזיבתה, ולא טבלה וראתה — אינה מטמאת בלח וביבש. <strong>ו</strong>אף <strong>בית הלל</strong> הלכו במקרה זה <strong>לשיטתן,</strong> שמטמאה בלח וביבש.
 <big>ג</big> ומתוך שנדון דינו של דם נדות בימי טהרת לידה, מביאים את מה ש<strong>איתמר</strong> <small>[נאמר]</small> שכך נחלקו חכמים, <strong>רב אמר: מעין</strong> (מקור) <strong>אחד הוא</strong> בגוף האשה, שממנו בא דם זה ודם זה, אלא שאת הדם הבא בימי טומאת לידה <strong>התורה טמאתו ו</strong>אילו הדם הבא בימי טהרה <strong>התורה טהרתו.</strong>
 <strong>ולוי אמר: שני מעינות</strong> נפרדים <strong>הם</strong> בגוף האשה, ומן המקור האחד יוצא הדם הטמא בימי טומאת לידה, ומן המקור האחר יוצא הדם הטהור בימי טהרתה. ואין שני מעיינות אלה משמשים יחד, אלא שבשעה ש<strong>נסתם</strong> המקור <strong>הטמא</strong> לאחר ימי טומאת הלידה — <strong>נפתח</strong> המקור <strong>הטהור,</strong> ובשעה ש<strong>נסתם</strong> המקור <strong>הטהור</strong> לאחר שהסתיימו ימי טהרה (שלושים ושלושה ימים לזכר, שהם ארבעים יום מן הלידה. וששים וששה ימים לנקבה, שהם שמונים יום מן הלידה) — חוזר ו<strong>נפתח</strong> המקור <strong>הטמא,</strong> ואם תראה דם — הריהי טמאה.
 ושואלים: <strong>מאי בינייהו</strong> <small>[מה</small> ההבדל להלכה <small>ביניהם,</small> בין רב ולוי<small>]?</small> ומסבירים: <strong>איכא בינייהו</strong> <small>[יש ביניהם]</small> הבדל במקרה של האשה ה<strong>שופעת</strong> (הרואה דם ברצף, וללא הפסק) <strong>מתוך שבעה</strong> ימי טומאה שלאחר לידת זכר <strong>ל</strong>שבעת הימים של <strong>אחר שבעה,</strong> שהם ימי טהרת לידה לזכר. <strong>ו</strong>השופעת דם <strong>מתוך ארבעה עשר</strong> ימי טומאה שלאחר לידת נקבה לימי הטהרה של היולדת נקבה של <strong>אחר ארבעה עשר.</strong> <strong>ו</strong>כן השופעת דם מימי טהרה שהם <strong>מתוך ארבעים</strong> הימים מלידת הזכר, שבהם הסתיימו ימי טהרה <strong>לאחר ארבעים,</strong> שכרגיל הרואה בהם דם הריהי ככל אשה הרואה דם. <strong>ו</strong>כן השופעת <strong>מתוך שמנים</strong> הימים מלידת הנקבה, שבהם הסתיימו ימי טהרתה של היולדת <strong>לאחר שמנים.</strong>
 ש<strong>ל</strong>שיטת <strong>רב,</strong> שמקור אחד הוא לדם הבא בימי טומאה ולדם הבא בימי טהרה — במקרה שב<strong>רישא</strong> <small>[התחלה],</small> כלומר, בשופעת דם מימי טומאה לימי טהרה, יש לנהוג <strong>לקולא</strong> <small>[להקל],</small> ולומר: אף שמקור אחד הוא לדם ימי טהרה ולדם ימי הטומאה, ואף ששופעת היא בראיית הדם התורה טיהרה דם זה. <strong>ו</strong>אילו במקרה שב<strong>סיפא</strong> <small>[סוף],</small> בשופעת דם מימי טהרה לימים שאחריהם — יש לנהוג <strong>לחומרא</strong> <small>[להחמיר],</small> שהתורה טיהרה את דם ימי הטהרה, וטימאה את שבא לאחריהם.
  ואילו <strong>ל</strong>שיטת <strong>לוי</strong> ששני מקורות שונים הם לדם טהרה ולדם טומאה — במקרה שב<strong>רישא</strong> <small>[התחלה]</small> בשופעת מימי טומאה לימי טהרה, יש לנהוג <strong>לחומרא</strong> <small>[להחמיר]</small> ולטמאה, שכן לא התירה התורה בימי טהרה אלא דם הבא ממקור טהור, ואולם דם זה אף שראתה אותו בימי טהרה הריהו בא ברצף מימי טומאתה, ומקורו טמא. <strong>ו</strong>אילו במקרה שב<strong>סיפא</strong> <small>[סוף]</small> יש לנהוג <strong>לקולא</strong> <small>[להקל],</small> שאף שראתה את הדם בימים שמעבר לימי טהרה, כיון שלא פסקה — הרי זה דם הבא ממקור טהור, וטהורה היא. ומעתה דנים בשיטותיהם.
 <strong>מיתיבי</strong> <small>[מקשים]</small> ממה ששנינו במשנתנו: <strong>דם היולדת</strong> שראתה בימי טהרתה אחר <strong>שלא טבלה</strong> לאחר ימי טומאתה, <strong>בית שמאי אומרים:</strong> אין הדם מטמא אלא בלח, <strong>כרוקה וכמימי רגליה, ו</strong>אילו <strong>בית הלל אומרים: מטמא לח ויבש,</strong> כנדה גמורה.
 <strong>קא סלקא דעתך</strong> <small>[עולה על דעתך,</small> יש להניח<small>]</small> שמדובר בזו שלא שפעה דם, אלא ש<strong>פסקה</strong> מראיית דם בימי טומאתה, וחזרה וראתה בימי טהרתה. ומעתה יש לדון: <strong>בשלמא</strong> <small>[זה נוח]</small> <strong>ל</strong>שיטת <strong>רב</strong> ש<strong>אמר מעין אחד הוא</strong> — <strong>משום הכי</strong> <small>[כך]</small> <strong>מטמא</strong> דם זה לשיטת בית הלל <strong>לח ויבש</strong> כיון שלא טבלה. <strong>אלא ל</strong>שיטת <strong>לוי,</strong> ש<strong>אמר שני מעינות הן, אמאי</strong> <small>[מדוע]</small> דם זה <strong>מטמא לח ויבש,</strong> והרי דם זה הבא בימי טהרה — ממקור אחר הוא בא, והתורה טהרתו?
 <strong>אמר לך לוי</strong> בתשובה: <strong>הכא במאי עסקינן</strong> <small>[כאן</small> במשנתנו <small>במה אנו עוסקים],</small> <strong>בשופעת</strong> דם מימי טומאתה לימי טהרתה, שכיון שדם אחד הוא זה, הריהי טמאה לשיטת בית הלל, אף שראתה בימי טהרה. ושואלים על כך: <strong>אי</strong> <small>[אם]</small> המדובר במשנתנו <strong>בשופעת</strong> דם מימי טומאה לימי טהרה, אם כן <strong>מאי טעמא</strong> <small>[מה הטעם]</small> של <strong>בית שמאי</strong> האומרים שאין דם זה מטמא בלח וביבש? ומשיבים: <strong>קסברי</strong> <small>[סבורים הם]</small> <strong>בית שמאי</strong> כי <strong>מעין אחד הוא,</strong> והתורה טמאה את הדם בזמן שרואה אותו בימי טומאה וטהרתו בזמן שרואה אותו בימי טהרה.
  ושואלים לצד האחר, <strong>בשלמא</strong> <small>[זה נוח]</small> <strong>ל</strong>שיטת <strong>לוי</strong> הסבור כי שני מעיינות הם, ולשיטתו בית שמאי סבורים שמעיין אחד הוא, <strong>היינו דאיכא</strong> <small>[זהו שיש]</small> הבדל בדין במשנתנו <strong>בין בית שמאי ובית הלל,</strong> שכן בית הלל סבורים שאף ששני מעיינות הם, ואולם כיון שלא פסקה מלראות מימי טומאה לימי טהרה, הרי אף דם שראתה בימי טהרה — דם אחד הוא, דם טמא. ואילו בית שמאי סבורים, כאמור, שמעיין אחד הוא, אלא שהתורה טמאה את דם ימי הטומאה וטיהרה את דם ימי הטהרה. <strong>אלא ל</strong>שיטת <strong>רב מאי בינייהו</strong> <small>[מה</small> יש <small>ביניהם],</small> בין בית שמאי לבית הלל, שאלו מטהרים ואלו מטמאים?
  ומסבירים: ההבדל ש<strong>איכא בינייהו</strong> <small>[יש ביניהם]</small> הוא באשר למשמעותם של <strong>יומי</strong> <small>[הימים]</small> <strong>ו</strong>של ה<strong>טבילה</strong> בתום ימי טומאה, לענין היתרו של הדם בימי טהרה. ובכך נחלקו: <strong>בית שמאי סברי</strong> <small>[סבורים]</small> כי <strong>ביומי</strong> <small>[בימים]</small> <strong>תלה רחמנא</strong> <small>[הכתוב]</small> היתר זה, ומשעה שנכנסו ימי טהרה, כל דם שתראה באותם ימים הריהו טהור אף שלא טבלה בתום ימי טומאה. <strong>ו</strong>אילו <strong>בית הלל סברי</strong> <small>[סבורים]</small> כי <strong>ביומי</strong> <small>[בימים]</small> <strong>וטבילה</strong> תלוי היתר זה. וזו כיון שלא טבלה, אף שהגיעו ימי טהרה, כל דם שתראה הריהו טמא.
  ומביאים ראיה, <strong>תא שמע</strong> <small>[בוא</small> ושמע] ממה ששנינו עוד במשנתנו: <strong>ומודים</strong> בית שמאי לבית הלל <strong>ביולדת בזוב שהיא מטמאה לח ויבש.</strong> <strong>סלקא דעתך</strong> <small>[עולה על דעתך,</small> יש להניח<small>]</small> ש<strong>הכא נמי</strong> <small>[כאן גם כן]</small> מדובר באופן ש<strong>פסקה</strong> האשה מלראות לאחר ימי טומאה, וחזרה וראתה בימי טהרה, וכיון שזבה היא ולא טבלה — מטמאה.
  מעתה יש לדון: <strong>בשלמא</strong> <small>[זה נוח]</small> <strong>ל</strong>שיטת <strong>רב</strong> ש<strong>אמר מעין אחד הוא</strong> — <strong>משום הכי</strong> <small>[כך]</small> <strong>מטמא</strong> דם זה <strong>לח ויבש</strong> כדין טומאת הנדה, שהרי לא טהרתו תורה לדם זה בימי טהרה. <strong>אלא ל</strong>שיטת <strong>לוי</strong> ש<strong>אמר שני מעינות הן,</strong> ודם הבא בימי טהרה — בא ממקור טהור, <strong>אמאי</strong> <small>[מדוע]</small> <strong>מטמא</strong> דם זה של היולדת בזוב <strong>לח ויבש</strong> כדין דם הנדה? לא היה לו לטמא אלא בלח, כדין הזבה!
  ומשיבים:  <strong>אמר</strong> <small>[יכול לומר]</small> <strong>לך</strong> לוי בתשובה: <strong>הכא נמי</strong> <small>[כאן גם כן]</small> אף במקרה זה מדובר <strong>בשופעת</strong> דם מימי טומאתה לימי טהרתה, ומשום כך הריהי טמאת נדה, שכן דם טמא הוא זה שראתה. ושואלים: <strong>אי</strong> <small>[אם]</small> המדובר <strong>בשופעת,</strong> <strong>למאי איצטריך</strong> <small>[למה נצרך]</small> להשמיענו שטמאה היא, והרי פשוט שכך הוא הדין?
  ומשיבים:  <strong>ל</strong>שיטת <strong>בית שמאי איצטריך</strong> <small>[נצרך]</small> הדבר להישנות. שכן <strong>אף על גב דקאמרי</strong> <small>[אף על פי שאומרים]</small> <strong>בית שמאי,</strong> לשיטת לוי, כי <strong>מעין אחד הוא, וביומי</strong> <small>[ובימים]</small> בלבד <strong>תלה רחמנא</strong> <small>[הכתוב]</small> את ימי טהרת הלידה, שכיון שחלפו ימי הטומאה הרי האשה טהורה אף שלא טבלה, ואולם <strong>הני מילי</strong> <small>[דברים אלה]</small> אמורים דווקא <strong>ביולדת גרידתא</strong> <small>[בלבד],</small> <strong>דשלימו להו יומי</strong> <small>[שנשלמו להם הימים,</small> ימי טומאה<small>].</small> <strong>אבל יולדת בזוב דבעי</strong> <small>[שצריכה]</small> <strong>ספירה</strong> שבעת נקיים על זיבתה — <strong>לא,</strong> וגם אם ראתה בימי טהרה — הרי היא טמאה טומאת נדה.
  ומביאים ראיה, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: נאמר "אשה כי תזריע וילדה זכר וטמאה שבעת ימים כימי נדת דותה תטמא" (ויקרא יב, ב), ומלשונות ייתור שבכתוב דרשו: <strong>"דו‍תה תטמא"</strong> — <strong>לרבות את בועלה,</strong> שאף בועלה נטמא בטומאת הנדה, ומטמא כמותה.
  וריבוי נוסף, <strong>"דותה תטמא"</strong> — <strong>לרבות הלילות</strong> כימים שבלילות ימי טומאה הריהי מטמאה כבימים. וריבוי נוסף, <strong>"דו‍תה תטמא"</strong> — <strong>לרבות היולדת בזוב שצריכה שתשב שבעה ימים נקיים.</strong> ומעתה נדון בדבר: <strong>בשלמא</strong> <small>[זה נוח]</small> <strong>ל</strong>שיטת <strong>רב</strong> ש<strong>אמר מעין אחד הוא</strong> — <strong>משום הכי בעיא</strong> <small>[כך צריכה]</small> היולדת הזבה לשבת <strong>שבעה ימים נקיים,</strong>
## דף לו.
 <strong>אלא ל</strong>שיטת <strong>לוי</strong> ש<strong>אמר שני מעינות הן, למה לי</strong> שתמנה היולדת בזוב <strong>שבעה</strong> ימים נקיים? <strong>ב</strong>הפסקה של <strong>משהו</strong> (דבר מועט) <strong>סגיא</strong> <small>[די],</small> שהרי כיון שיצאה בהפסקה זו מימי טומאה ונסתם המעין הטמא, ומעתה נפתח המעין הטהור והריהי בימי טהרה — די לה שתמתין שבעה ימים, ואפילו אינם נקיים, שהרי כל דם שתראה בימים אלה הוא טהור!
  ומשיבים: אכן  <strong>הכי קאמר</strong> <small>[כך הוא</small> התנא שבברייתא <small>אומר]:</small> <strong>צריכה שתפסוק משהו</strong> לאחר ימי טומאה, על מנת לצאת בכך מימי טומאה ולהיכנס לימי טהרה, <strong>ש</strong>בכך יעלו (ייחשבו) <strong>לה</strong> שבעת הימים הבאים משבעת ימי הטהרה <strong>לשבעה נקיים</strong> של זבה.
  ומציעים עוד: <strong>תא שמע</strong> <small>[בוא</small> ושמע] ממה ששנינו בדין הנשים שדיין שעתן, שאם ראו דם נדות אין הן מטמאות את הטהרות במגען אלא מכאן ולהבא, ובכלל אלו: המעוברת והמניקה. ושנינו בהן כי המעוברת והמניקה שעברו עליהן שלוש עונות (שהן שלוש תקופות של שלושים יום) משעה שהוכר עוברה או משעה שהתחילה — דיין שעתן. ועוד שנינו בהן <strong>ימי עיבורה עולים</strong> (מצטרפים) <strong>לה לימי מניקותה</strong> להשלים מנין זה של שלוש עונות. <strong>ו</strong>כן <strong>ימי מניקותה עולים לה לימי עיבורה</strong> להשלים מנין זה.
  ומסבירים:  <strong>כיצד, הפסיקה</strong> האשה מלראות <strong>שתים</strong> עונות <strong>בימי עיבורה ו</strong>עונה <strong>אחת בימי מניקותה</strong> (הנקתה), הרי אלו שלוש עונות. וכן אם פסקה מלראות <strong>שתים בימי מניקותה, ואחת בימי עיבורה.</strong> וכן הוא אם פסקה מלראות עונה <strong>אחת ומחצה בימי עיבורה ו</strong>עונה <strong>אחת ומחצה בימי מניקותה</strong> — בכל המקרים הללו <strong>עולין לה ל</strong>היחשב כ<strong>שלש עונות</strong> שלא ראתה בהן, ודיה שעתה, אם ראתה.
  ומעתה דנים בדבר: <strong>בשלמא לרב</strong> ש<strong>אמר מעין אחד הוא</strong> לדם בימי טומאת לידה ולדם בימי טהרת לידה — <strong>משום הכי בעי</strong> <small>[כך צריך]</small> <strong>הפסק שלש עונות,</strong> שלא תראה בהן דם, על מנת שתיחשב כמסולקת דמים. <strong>אלא ללוי</strong> ש<strong>אמר שני מעינות הן, למה לי הפסק שלש עונות?</strong> והרי <strong>ב</strong>הפסק <strong>משהו סגי</strong> <small>[די],</small> שיצאה בהפסק זה מכלל ימי טומאה, ושוב אין זה משנה אם תראה בימי טהרה, שהרי אין זה לשיטת לוי דם הבא ממקור טמא!
  ומשיבים: אכן  <small>[כך הוא</small> התנא שבברייתא <small>אומר]:</small> <strong>צריכה שתפסוק משהו</strong> לאחר ימי טומאה, <strong>כדי ש</strong>בכך <strong>יעלו</strong> (ייחשבו) <strong>לה</strong> ימי הטהרה <strong>ל</strong>השלמת פרק זמן של <strong>שלש עונות,</strong> אף אם תראה בהם דם.
  ומציעים עוד ראיה: <strong>תא שמע</strong> <small>[בוא</small> ושמע] ממה ששנינו עוד בדין זה שדיה שעתה: <strong>ו</strong>אף שנחלקו בית שמאי ובית הלל (בתחילת מסכתנו) בדין כל הנשים שראו, שבית שמאי סבורים שדיין שעתן ובית הלל סבורים שמטמאות למפרע מפקידה לפקידה, ואפילו לימים הרבה, <strong>שוין</strong> הם בדעתם <strong>ב</strong>אשה ה<strong>רואה</strong> דם ל<strong>אחר דם טוהר</strong> (בימי טהרה), <strong>ש</strong>אף בית הלל סבורים במקרה זה כי <strong>דיה שעתה.</strong>
 ומעתה דנים בדבר, <strong>בשלמא</strong> <small>[זה נוח]</small> <strong>ל</strong>שיטת <strong>לוי</strong> ש<strong>אמר שני מעינות הן,</strong> שאף אם ראתה דם אין זה דם נדות, אלא דם הבא ממקור טהור — הרי זו איפוא בחזקת מסולקת דמים, ו<strong>משום הכי</strong> <small>[כך],</small> אם ראתה דם דינה הוא ש<strong>דיה שעתה.</strong> <strong>אלא ל</strong>שיטת <strong>רב</strong> ש<strong>אמר</strong> ש<strong>מעין אחד הוא</strong> לדם הבא בימי טומאה ולדם הבא בימי טהרה, ואם ראתה דם בתוך ימי טהרתה, אף שטהורה היא — אין היא בחזקת מסולקת דמים, ואם כן <strong>אמאי</strong> <small>[מדוע]</small> יהא דינה שאם ראתה לאחר מכן <strong>דיה שעתה? תטמא מעת לעת</strong> ככל אשה שאינה בחזקת מסולקת דמים!
  ומשיבים: מדובר כאן  <strong>דליכא</strong> <small>[שאין]</small> <strong>שהות</strong> בין סוף ימי הטהרה וראיית הדם, שאין לומר שתטמא למפרע מעת לעת, שהרי ימי טהרתה הם אלו.
 ושואלים: <strong>ו</strong>עדיין מדוע דינה שדיה שעתה, <strong>תטמא</strong> למפרע את הטהרות שנגעה בהן <strong>מפקידה לפקידה,</strong> משעת הבדיקה שבדקה ומצאה דם לבין הבדיקה הקודמת לה? ומתרצים: <strong>כיון</strong> ש<strong>מעת לעת ליכא</strong> <small>[אין כאן]</small> אפשרות לטמא למפרע (שהרי בכלל ימי טהרה הם), לטמא למפרע <strong>מפקידה לפקידה נמי</strong> <small>[גם כן]</small> <strong>לא גזרו בה רבנן</strong> <small>[חכמים].</small>
 ומציעים עוד ראיה: <strong>תא שמע</strong> <small>[בוא</small> ושמע], ששנינו בברייתא: ה<strong>יולדת בזוב שספרה</strong> שבעה נקיים לזיבתה לאחר ימי טומאת לידתה והחלו ימי טהרת לידתה, <strong>ולא טבלה, וראתה, הלכו בית שמאי לשיטתן</strong> בדין היולדת שעברו עליה ימי טומאתה ולא טבלה וראתה, שאין היא מטמאת בלח וביבש, ואף זו שספרה לזיבתה, וראתה — אינה מטמאת בלח וביבש. <strong>ו</strong>אף <strong>בית הלל</strong> הלכו במקרה זה <strong>לשיטתן,</strong> שמטמאה בלח וביבש.
  ונדון בדבר: <strong>בשלמא</strong> <small>[זה נוח]</small> <strong>ל</strong>שיטת <strong>רב</strong> ש<strong>אמר מעין אחד הוא,</strong> ואף הדם שראתה בימי טהרת לידה הריהו דם הבא מאותו מקור, אלא שטיהרתו התורה — <strong>משום הכי</strong> <small>[כך],</small> אם לא טבלה, אין זה נדון כדם שטיהרתו תורה, ולכן הריהו <strong>מטמא</strong> לשיטת בית הלל כדם הנדה ב<strong>לח ויבש.</strong> <strong>אלא ל</strong>שיטת <strong>לוי</strong> ש<strong>אמר שני מעינות הן,</strong> והדם הבא בימי טהרת לידה הריהו דם הבא ממקור טהור, <strong>אמאי</strong> <small>[מדוע]</small> <strong>מטמא</strong> דם זה של היולדת בזוב <strong>לח ויבש,</strong> והרי ראתה דם זה בימי טהרה?!
  ומשיבים:  <strong>אמר</strong> <small>[יכול לומר]</small> <strong>לך לוי</strong> בתשובה לדבר: <strong>אנא דאמרי</strong> <small>[אני שאמרתי]</small> את שיטתי זו — <strong>כתנא</strong> של הברייתא שהובאה למעלה כי <strong>שוין</strong> הם בית שמאי ובית הלל בדין האשה שראתה לאחר דם טוהר, שדיה שעתה. ומוסברת היא ברייתא זו היטב כשיטת לוי, כי שני מעיינות הם, כמבואר למעלה.
 <strong>ואיבעית אימא</strong> <small>[ואם תרצה אמור]</small> תירוץ אחר: מדובר בברייתא זו של היולדת בזוב <strong>בשופעת,</strong> שכיון שרואה היא דם ברצף מימי טומאתה אל ימי טהרתה, משום כך נחשב הדם שבימי טהרה כדם המטמא. ושואלים על כך: כיצד ניתן להעמיד ברייתא זו בשופעת, <strong>והא</strong> <small>[והרי]</small> <strong>"ספרה</strong> שבעה נקיים" <strong>קתני</strong> <small>[שנינו</small> בה<small>]!</small>
 ומשיבים: <strong>הכא</strong> <small>[כאן]</small> בברייתא זו <strong>ביולדת נקבה בזוב עסקינן</strong> <small>[עוסקים אנו],</small> שימי טומאתה של זו הריהם שבועיים. ובאופן זה שב<strong>שבוע קמא</strong> <small>[ראשון]</small> של ימי טומאתה <strong>פסקה</strong> מלראות, והרי זה איפוא כספירת שבעת ימי נקיים לזיבתה, ואילו ב<strong>שבוע בתרא</strong> <small>[האחרון,</small> השני<small>]</small> <strong>לא פסקה,</strong> שראתה בו דם. ולא טבלה. <strong>וקסבר</strong> <small>[וסבור הוא]</small> התנא שבברייתא כי <strong>ימי</strong> טומאת <strong>לידתה שאין רואה בהן</strong> — <strong>עולין</strong> (נחשבים) <strong>לה לספירת זיבתה.</strong>
 ובאשר לפסק ההלכה במחלוקת זו שבין רב ולוי, <strong>אמר ליה</strong> <small>[לו]</small> <strong>רבינא לרב אשי, אמר לן</strong> <small>[לנו]</small> <strong>רב שמן מ</strong>הישוב <strong>סכרא: אקלע</strong> <small>[הזדמן]</small> החכם <strong>מר זוטרא לאתרין</strong> <small>[למקומנו],</small> <strong>ו</strong>כך <strong>דרש: הילכתא כוותיה</strong> <small>[הלכה כמותו]</small> של <strong>רב לחומרא</strong> <small>[להחמיר],</small> כגון באשה השופעת דם מתוך ימי טהרתה לתקופת הימים שאחריהם, ויש לטמאה, כיון שמעיין אחד הוא, שרק בזמן ימי טהרת לידתה נחשב הוא לטהור, ולאחר מכן הריהו מטמא. <strong>והלכתא כוותיה</strong> <small>[והלכה כמותו]</small> של <strong>לוי לחומרא</strong> <small>[להחמיר],</small> כגון בשופעת מימי טומאתה לימי טהרתה, שיש לטמאה, כיון ששני מעיינות הם, וכיון שלא נסתם המעיין הטמא — אין המעיין הטהור נפתח, ודם טמא הוא.
 ואילו <strong>רב אשי אמר: הלכתא כוותיה</strong> <small>[הלכה כמותו]</small> של <strong>רב, בין לקולא</strong> <small>[להקל]</small> <strong>בין לחומרא</strong> <small>[להחמיר].</small> ומוסרים: <strong>דריש</strong> <small>[דרש]</small> <strong>מרימר: הלכתא כוותיה</strong> <small>[הלכה כמותו]</small> של <strong>רב, בין לקולא</strong> <small>[להקל]</small> <strong>בין לחומרא</strong> <small>[להחמיר].</small> <strong>ו</strong>מסכמים: <strong>הלכתא כוותיה</strong> <small>[הלכה כמותו]</small> של <strong>רב, בין לקולא</strong> <small>[להקל]</small> <strong>בין לחומרא</strong> <small>[להחמיר].</small>
## דף לו:
 <big>א משנה</big> האשה <strong>ה</strong>מעוברת שהגיעה זמנה ללדת והריהי <strong>מקשה</strong> (מתקשה) בלידה, ומתוך כך היא רואה דם — הרי זו <strong>נדה.</strong> האשה ש<strong>קשתה</strong> בלידה <strong>שלשה ימים</strong> רצופים, שראתה בהם דם מתוך קושי הלידה, והיו שלושת הימים הללו <strong>בתוך</strong> תקופת <strong>אחד עשר יום</strong> (שהם הימים הראויים לזיבה, "אחד עשר הימים שבין נדה לנדה"), <strong>ו</strong>לאחר מכן <strong>שפתה</strong> (נחה) מקישוי הלידה במשך <strong>מעת לעת</strong> (עשרים וארבע שעות, יממה), מתברר איפוא שהדם שראתה לא מחמת קישוי הלידה בא, אלא דם זיבה הוא, <strong>ו</strong>לכן אם לאחר מכן <strong>ילדה</strong> — <strong>הרי</strong> דינה של <strong>זו</strong> כדין כל ה<strong>יולדת בזוב,</strong> אלו <strong>דברי ר'</strong> <strong>אליעזר.</strong>
 <strong>ר'</strong> <strong>יהושע אומר:</strong> דין זה נוהג רק כאשר שפתה <strong>לילה</strong> שלם <strong>ו</strong>ב<strong>יום</strong> שלאחריו, <strong>כ</strong>מו <strong>לילי שבת ו</strong>ב<strong>יומו.</strong> ומסבירים: זה ששנינו ששפתה האשה — הכוונה היא דווקא <strong>ששפתה מן הצער</strong> שבלידה, <strong>ולא מן הדם.</strong> שאף שלא פסק דמה, כיון ששפתה מן הצער, מוכיח הדבר שאין הדם מחמת הלידה, אלא דם זיבה הוא. אבל אם שפתה מן הדם ולא מן הצער — אין זה מוכיח שדם זה הוא דם זיבה.
  ומבררים עוד: <strong>כמה היא קישויה,</strong> מה הוא משך התקופה שלפני הלידה, שבה מוגדר צער הלידה כקישוי, והדם שרואה בו אינו נחשב לדם זיבה? <strong>ר' מאיר אומר: אפילו ארבעים וחמשים יום</strong> שלפני הלידה, גם אם ראתה בהם בתקופת "אחד עשר הימים של זיבה" מתוך צער לידה — אין היא נחשבת ליולדת בזוב. <strong>ר' יהודה אומר: דיה</strong> שיחול בה דין זה אלא ב<strong>חדשה,</strong> בחודש שלפני הלידה. <strong>ר' יוסי ור' שמעון אומרים: אין קישוי יותר משתי שבתות</strong> (שבועות) לפני הלידה. ואם ראתה לפני כן דם אפילו מתוך קושי הלידה — הריהי נחשבת כיולדת בזוב.
 <big>ב גמרא</big> שנינו בתחילת משנתנו כי האשה המקשה בלידתה הריהי נדה, ומלשון זו עולה כי הדברים אמורים בכל אשה. ושואלים על כך: <strong>אטו</strong> <small>[וכי]</small> <strong>כל המקשה נדה היא</strong> וטמאה, והרי ממשיכה המשנה ואומרת כי המקשה בתקופת אחד עשר הימים של זיבה, אינה נחשבת זבה!
 <strong>אמר רב:</strong> אף המקשה בימי זיבתה, אף שאינה נחשבת זבה, וגם אין דינה כ"זבה קטנה" (הצריכה לשמור יום אחד בטהרה כנגד יום טומאה), הריהי <strong>נדה.</strong> ואולם לא לכל דיני נדה, אלא רק <strong>ליומא</strong> <small>[ליום]</small> אחד שאסורה באותו היום שראתה בו לשמש עם בעלה, וטובלת בערב, ומותרת לבעלה. <strong>ושמואל אמר:</strong> גזירת חכמים היא שצריכה היא לשמור יום אחד בטהרה, וטעם הדבר: <strong>חיישינן</strong> <small>[חוששים אנו]</small> <strong>שמא תשפה,</strong> ויתברר איפוא שלא היה זה דם קישוי, וזבה היא.
 <strong>ור' יצחק אמר: המקשה</strong> באחד עשר הימים של זיבה, שראתה בהם דם — <strong>אינה כלום,</strong> ומותרת לבעלה אף באותו היום. ושואלים על כך: <strong>והקתני</strong> <small>[והרי שנינו]</small> במשנתנו בלשון כללית כי כל אשה <strong>המקשה</strong> הריהי <strong>נדה,</strong> ומשמע שאף הרואה מתוך קישוי בימי זיבתה הריהי נדה!
 <strong>אמר רבא:</strong> כוונת לשון המשנה היא שאם ראתה מתוך קושי לידה <strong>בימי נדה</strong> — הריהי <strong>נדה,</strong> אבל אם ראתה מתוך קושי לידה <strong>בימי זיבה</strong> — הריהי <strong>טהורה.</strong> וראיה לדבר, <strong>והתניא</strong> <small>[ו</small>אכן שנינו בברייתא<small>]:</small> <strong>המקשה</strong> בלידתה <strong>בימי נדה</strong> — הריהי <strong>נדה, בימי זיבה</strong> — הריהי <strong>טהורה.</strong>
 ומפרטים: <strong>כיצד</strong> הוא הרואה דם בתקופת ימי הזיבה, שלושה ימים רצופים, אם באופן זה ש<strong>קשתה יום אחד</strong> בצער הלידה, <strong>ו</strong>לאחר מכן <strong>שפתה שנים</strong> (יומיים) מצער הלידה, אך המשיכה לראות דם. <strong>או שקשתה שנים, ושפתה יום אחד</strong> מצער הלידה, וראתה בכל שלושת הימים הללו דם. <strong>או ששפתה</strong> מצער הלידה יום אחד, <strong>וקשתה</strong> יום אחד בצער הלידה, <strong>וחזרה ושפתה</strong> יום אחד וראתה בכל שלושת הימים הללו דם — בכל האופנים הללו, כיון שראתה בסוף הימים הללו דם מתוך ששפתה — מוכיח הדבר שלא מחמת הלידה היא שראתה דם, ו<strong>הרי זו</strong> נחשבת כ<strong>יולדת בזוב.</strong>
 <strong>אבל</strong> אם <strong>שפתה יום אחד וקשתה שנים, או ששפתה שנים וקשתה יום אחד, או שקשתה</strong> יום אחד <strong>ושפתה</strong> יום אחד <strong>וחזרה וקשתה</strong> יום אחד, כיון שראתה בסוף הימים הללו דם מתוך קשי הלידה — מוכיח הדבר שמחמת הלידה ראתה דם, ו<strong>אין</strong> דינה של <strong>זו</strong> כ<strong>יולדת בזוב.</strong> <strong>כללו של דבר:</strong> אם היתה ראיית דם <strong>קושי</strong> ב<strong>סמוך ללידה</strong> — <strong>אין זו יולדת בזוב,</strong> ואם היתה ראיית דם <strong>שופי</strong> ב<strong>סמוך ללידה</strong> — <strong>הרי זו יולדת בזוב.</strong>
 <strong>חנניא בן אחי ר'</strong> <strong>יהושע אומר: ב</strong><strong>כל</strong> מקרה <strong>שחל</strong> ראיית דם מחמת <strong>קישויה ב</strong>יום ה<strong>שלישי שלה</strong> — אין זו זבה, ו<strong>אפילו כל היום כולו</strong> היה <strong>בשופי,</strong> ורק שעה אחת מתוכו היתה מתוך קשי לידה — <strong>אין זו יולדת בזוב,</strong> שאין ראייה ביום השלישי נחשבת כראייה מן השופי, אלא אם כן היה זה יום שופי שלם.
  ושואלים: לשון הכללה זו האמורה בברייתא  <strong>"כללו של דבר", לאתויי מאי</strong> <small>[לרבות מה]</small> היא באה? ומשיבים: <strong>לאתויי</strong> <small>[לרבות]</small> דין זה של <strong>חנניא</strong> בן אחי ר' יהושע, שצריך שיהיה כל היום השלישי בשופי, כדי שתיחשב הראייה בו כראייה מן השופי, ונטמאת בזיבה.
 <big>ג</big> שנינו במשנתנו שהרואה דם מתוך קשי הלידה בתוך אחד עשר ימי הזיבה, אין דין זבה עליה. ומבררים: <strong>מנא הני מילי</strong> <small>[מנין אלו הדברים]?</small> <strong>דתנו רבנן</strong> <small>[ש</small>כך <small>שנו חכמים]</small> על האמור בפרשת הזבה "ואשה כי יזוב זוב דמה ימים רבים" (ויקרא טו, כה): <strong>"דמה"</strong> — בא למעט שדין זה נוהג דווקא ב<strong>דמה</strong> הבא <strong>מחמת עצמה, ולא</strong> בדם הבא <strong>מחמת ולד.</strong>
 <strong>ודנים בדרשה זו:</strong> <strong>אתה אומר</strong> שבא הכתוב למעט את הרואה דם <strong>מחמת ולד, או אינו אלא</strong> בא למעט את הרואה דם <strong>מחמת אונס,</strong> שאינה נחשבת כזבה בכך? ודוחים: אינך יכול לומר כן, משום ש<strong>כשהוא</strong> הכתוב <strong>אומר "ואשה כי יזוב זוב דמה",</strong> ולשון כוללת זו "כי יזוב" באה לרבות — <strong>הרי</strong> שהזבה, אף אם ראתה דם ב<strong>אונס אמור.</strong> <strong>הא</strong> <small>[הרי,</small> אם כן<small>] ב</small><strong>מה אני מקיים</strong> מה אני למד מהמיעוט <strong>"דמה"</strong> — <strong>דמה</strong> שבא <strong>מחמת עצמה</strong> מטמא מחמת זיבה, <strong>ולא</strong> דם שבא <strong>מחמת ולד.</strong>
 <strong>ו</strong>אם תשאל: כיון שיש בכתוב זה ריבוי ויש בו מיעוט, <strong>מה ראית</strong> (מדוע יש להעדיף) ללמוד ממנו <strong>לטהר את</strong> הרואה מחמת <strong>הולד ולטמא ב</strong>רואה מחמת <strong>אונס,</strong> נלמד להיפך, לטהר את הרואה באונס ולטמא את הרואה מחמת ולד! ומסבירים: אלא <strong>מטהר אני ב</strong>רואה דם מחמת ה<strong>ולד</strong> — <strong>ש</strong>כן <strong>יש טהרה אחריו,</strong> שהרי לאחר ימי טומאת הלידה יבואו ימי טהרת הלידה, <strong>ומטמא אני ב</strong>רואה דם מחמת <strong>אונס</strong> — <strong>ש</strong>כן <strong>אין טהרה אחריו.</strong>
 ושואלים על כך: <strong>אדרבה</strong> (להיפך), אפשר לומר: <strong>מטהר אני ב</strong>אשה שראתה דם מחמת <strong>אונס</strong> — <strong>שכן</strong> דין הוא שהרואה זיבה ב<strong>אונס בזב טהור</strong> הוא, ויהא הדין כן אף באשה, ונטהר את הרואה מחמת לידה? ודוחים: <strong>השתא מיהא</strong> <small>[עתה על כל פנים]</small> <strong>ב</strong>עניינה של <strong>האשה</strong> הזבה <strong>קיימינן</strong> <small>[עומדים אנו],</small> <strong>ואונס באשה,</strong> ולא באיש, <strong>לא אשכחן</strong> <small>[מצאנו]</small> שטהור הוא. ומשום כך, עדיף ללמוד מן הכתוב לטמא את האשה הרואה באונס, ולטהר את האשה הרואה מחמת קשי הלידה.
 <strong>ואיבעית אימא</strong> <small>[ואם תרצה אמור]</small> תירוץ אחר לשאלתך זו: <strong>מאי דעתיך</strong> <small>[מה דעתך,</small> רצונך<small>]</small> בשאלתך זו, <strong>לטהורי</strong> <small>[לטהר]</small> את האשה הרואה <strong>באונס ולטמויי</strong> <small>[ולטמא]</small> <strong>ב</strong>אשה הרואה מחמת קשי ה<strong>ולד?</strong> ואולם הוא עצמו, קשי הלידה, <strong>אין לך אונס גדול מזה!</strong>
 ושואלים על דרשה זו: <strong>אי הכי</strong> <small>[אם כך]</small> דורשים אנו מכתוב זה לענין הזבה, מעתה בדין ה<strong>נדה נמי נימא</strong> <small>[גם כן נאמר]</small> באופן דומה: נאמר "ואשה כי תהיה זבה דם יהיה זובה בבשרה שבעת ימים תהיה בנדתה" (שם יט), ונדרוש: <strong>"זבה"</strong> — שנטמאת בנדה דווקא בדם <strong>זובה</strong> הבא <strong>מחמת עצמה ולא</strong> מדם הבא <strong>מחמת ולד?</strong>
 <strong>ונדון:</strong> <strong>אתה אומר</strong> כי דין זה בא למעט את הרואה דם נדה מחמת קושי ה<strong>ולד, או אינו</strong> בא למעט <strong>אלא</strong> את הרואה דם נדה מחמת אונס? אינך יכול לומר כן משום ש<strong>כשהוא</strong> הכתוב <strong>אומר "ואשה כי תהיה זבה"</strong> — <strong>הרי</strong> דם הבא מחמת <strong>אונס אמור</strong> שהוא בכלל טומאת הנדה, אלא <strong>הא</strong> <small>[הרי]</small> <strong>מה אני מקיים,</strong> איזה מיעוט אני למד מהאמור <strong>"זבה"</strong> שאין היא נדה בו — דווקא דם <strong>זובה</strong> הבא <strong>מחמת עצמה</strong> מטמאה בנדה, <strong>ולא</strong> דם הבא <strong>מחמת ולד.</strong> ומדוע שנינו בברייתא כי דם קישוי לידה שנראה בימי נדה מטמא בנדה?
 <strong>אמר ריש לקיש: אמר קרא</strong> <small>[הכתוב]</small> בעניינם של ימי טהרת לידה, שאף אם ראתה בהם דם הריהי טהורה: <strong>"תשב</strong> על דמי טהרה" (שם יב, ה), והרי כתוב זה מלמדנו: <strong>יש לך</strong> באשה <strong>ישיבה אחרת שהיא כזו,</strong> שאף בה אינה נטמאת בדם שרואה, <strong>ואיזו</strong> היא <strong>זו</strong> — <strong>זו</strong> דם הבא מחמת <strong>קושי</strong> לידה <strong>ב</strong>אחד עשר <strong>ימי זיבה,</strong> ולא בנדה. ושואלים: <strong>ואימא</strong> <small>[ו</small>שמא <small>אמור]</small> שאכן יש עוד הרואה דם ואינה נטמאת בו ואולם <strong>זו</strong> הרואה דם מחמת <strong>קושי</strong> לידה <strong>בימי נדה,</strong> ולא בזבה?
 <strong>אלא אמר אבוה</strong> <small>[אביו]</small> של שמואל: אמר קרא <small>[הכתוב]</small> בדין ימי טומאתה של היולדת נקבה <strong>"וטמאה שבעים כנדתה"</strong> (שם ה) — <strong>ולא כזיבתה.</strong> <strong>מכלל</strong> <small>[מכאן]</small> שיש אופן שדם הבא בתקופת <strong>זיבתה</strong> הריהו <strong>טהור, ואיזו</strong> ראיית דם היא <strong>זו</strong> שאינה מטמאה בזיבה — <strong>זו</strong> ראיית דם מחמת <strong>קושי</strong> לידה <strong>בימי זיבה.</strong>
 ושואלים: <strong>והשתא דכתיב</strong> <small>[ועכשיו שנאמר]</small> לימוד זה שמן הכתוב <strong>"וטמאה שבעים כנדתה",</strong> אם כן הכתוב <strong>"דמה"</strong> שממנו למדנו דבר זה מקודם, <strong>למה לי?</strong> ומשיבים: <strong>אי לאו</strong> <small>[אם לא]</small> היה בידינו אף את הלימוד מ<strong>"דמה", הוה אמינא</strong> <small>[הייתי אומר]</small> "וטמאה שבועיים כנדתה" מלמד כך: <strong>כנדתה ולא כזיבתה, ואפילו</strong> ראתה דם זיבה <strong>בשופי</strong> (רגועה מצער הלידה) לא תיטמא בכך כזבה. לכן <strong>קא משמע לן</strong> <small>[השמיע לנו]</small> הלימוד הנוסף מהכתוב "דמה", שאין דין זה אמור אלא ברואה מחמת קושי לידה בלבד.
 <big>ד</big> לשיטת רב (הנאמרת למעלה) כי האשה הרואה דם מחמת קושי לידה בתקופת אחד עשר ימי הזיבה נוהגת כנדה באותו היום, שאסורה היא לבעלה באותו היום וטובלת בערב, נמסר כי <strong>שילא בר אבינא עבד עובדא כוותיה</strong> <small>[עשה מעשה כמותו,</small> כשיטתו<small>]</small> של <strong>רב,</strong> שהורה כך הלכה למעשה. ומסופר: <strong>כי קא נח נפשיה</strong> <small>[כאשר נחה נפשו,</small> כשנפטר<small>]</small> <strong>רב, אמר ליה</strong> <small>[לו]</small> <strong>לרב אסי: זיל צנעיה</strong> <small>[לך הצנע,</small> תעלים הלכה זו<small>]</small> שתאמר לשילא בר אבינא, שאין זו הלכה. <strong>ואי לא ציית</strong> <small>[ואם לא יציית,</small> יקשיב<small>]</small> שילא בר אבינא לדברים הללו — <strong>גרייה</strong> <small>[גררהו,</small> מושכהו בדברים<small>]</small> עד שישתכנע שאין זו הלכה. <strong>הוא</strong> רב אסי <strong>סבר</strong> <small>[סבור היה]</small> שרב לשון <strong>"גדייה"</strong> <small>[הכריתהו,</small> החרם אותו<small>] אם לא יציית</small> <strong>אמר ליה</strong> <small>[לו].</small>
 <strong>בתר דנח נפשיה</strong> <small>[אחר שנחה נפשו,</small> נפטר<small>]</small> <strong>רב,</strong> הלך רב אסי אצל שילא בר אבינא ו<strong>אמר ליה</strong> <small>[לו]:</small> <strong>הדר</strong> <small>[חזור]</small> <strong>בך</strong> מהלכה זו שאתה מורה בה כך למעשה על פי שיטתו של רב, <strong>דהדר ביה</strong> <small>[ש</small>כן <small>חזר בו]</small> <strong>רב</strong> עצמו מהלכה זו. <strong>אמר ליה</strong> <small>[לו]</small> שילא בר אבינא לרב אסי: לא חזר בו רב, שכן <strong>אם איתא דהדר ביה</strong> <small>[יש</small> מקום לדבריך <small>שחזר בו]</small> — <strong>לדידי הוה אמר</strong> <small>[לי עצמי היה אומר]</small> <strong>לי</strong> שחזר בו, שכן תלמידו אני, ולא היה שולח שליח לומר לי דברים אלו. ולכן <strong>לא ציית</strong> לו שילא בר אבינא לרב אסי בדבר זה. הלך רב אסי, ו<strong>גדייה</strong> <small>[החרים אותו],</small> כפי שהיה סבור שכך אמר לו רב לעשות. <strong>אמר ליה</strong> <small>[לו]</small> שילא בר אבינא: <strong>ולא מסתפי מר מדליקתא</strong> <small>[ו</small>כי <small>אין אדוני ירא מתבערה]</small> מעונש על שפגעת בי?
 <strong>אמר ליה</strong> <small>[לו]</small> רב אסי בדרך מליצה, ודרש את משמעות שמו כשם של תנא חשוב לציין כעין רמז על שם דומה: <strong>אנא</strong> <small>[אני]</small> הוא <strong>איסי בן יהודה,</strong> ש<strong>הוא איסי בן גור אריה,</strong> ש<strong>הוא איסי בן גמליאל,</strong> ש<strong>הוא איסי בן מהללאל</strong> ומורה שם זה ל<strong>אסיתא דנחשא</strong> <small>[מדוכת נחושת],</small> <strong>דלא שליט ביה רקבא</strong> <small>[שאין שולט בה הרקב],</small> כלומר, לא אפגע מכל רע. <strong>אמר ליה</strong> <small>[לו]</small> שילא בר אבינא: <strong>ואנא</strong> <small>[ואני]</small> הוא הנקרא <strong>שילא בר אבינא,</strong> ומורה שמו של אבי ל<strong>בוכנא דפרזלא, דמתבר אסיתא דנחשא</strong> <small>[לבוכנת ברזל, המשבר מדוכת נחושת],</small> כלומר, שתוכל זכות אבותי לפגוע אף בך.
  ומסופר כי בעקבות הדברים <strong>חלש</strong> <small>[חלה]</small> <strong>רב אסי,</strong> והיה מיטלטל ממחלה למחלה, <strong>עיילוה בחמימי אפקוה מקרירי</strong> <small>[נכנס לחום</small> קדחת <small>ויצא מצינון],</small> <strong>עיילוה בקרירי אפקוה מחמימי</strong> <small>[נכנס בצינון ויצא מחום],</small> ומתוך כך <strong>נח נפשיה</strong> <small>[נחה נפשו,</small> נפטר<small>]</small> <strong>רב אסי.</strong>
## דף לז.
 ומסופר כי מיד לאחר שנפטר רב אסי <strong>אזל</strong> <small>[הלך]</small> <strong>שילא</strong> בר אבינא ו<strong>אמר לדביתהו</strong> <small>[לאשתו]:</small> <strong>צבית</strong> <small>[הואילי]</small> להכין <strong>לי זוודתא</strong> <small>[ציוד,</small> תכריכים<small>]</small> לקבורה, שאמות במהרה. וזאת על מנת ש<strong>לא ליזיל</strong> <small>[ילך]</small> רב אסי <strong>ולימא ליה</strong> <small>[ויאמר לו]</small> <strong>לרב מילי עילואי</strong> <small>[דברים</small> של גנות <small>עלי],</small> שלא שמעתי בקולו, וגרמתי בהקפדתי למותו של רב אסי. <strong>צביתה ליה זוודתא</strong> <small>[הכינה לו תכריכים],</small> <strong>נח נפשיה</strong> <small>[נחה נפשו,</small> נפטר<small>]</small> <strong>שילא.</strong> <strong>והובילו לקבורה את מיטותיהם של רב אסי ושל שילא בר אבינא ביחד.</strong> <strong>חזו</strong> <small>[ראו]</small> המלווים את הנפטרים לקבורה <strong>דפרחא אסא מהאי פוריא להאי פוריא</strong> <small>[שפורח הדס ממיטה זו למיטה זו],</small> שכך היה מנהג, להניח הדס על מיטתו של הנפטר. <strong>אמרי</strong> <small>[אמרו]</small> המלווים זה לזה: <strong>שמע מינה</strong> <small>[למד מכאן]</small> כי <strong>עבדו רבנן פייסא</strong> <small>[עשו החכמים פיוס,</small> שלום<small>]</small> ביניהם.
 <big>א</big> ועוד בדין דם הבא מחמת קושי הלידה, שאינו מטמא בזיבה, אבל מטמא בנדה. <strong>בעי</strong> <small>[שאל]</small> <strong>רבא:</strong> הזבה המונה שבעה נקיים לזיבתה, וראתה דם — הריהי סותרת כל מה שמנתה עד אז, ומתחילה שוב למנות שבעה נקיים. ואולם אשה מעוברת זבה הסופרת שבעה נקיים לזיבתה, וכרעה ללדת, וראתה דם מחמת <strong>קושי</strong> הלידה <strong>מהו</strong> דינה לענין זה <strong>שתסתור בזיבה?</strong>
 וצדדי השאלה: האם כל <strong>דבר המטמא סותר</strong> את מנין שבעה נקיים, <strong>והאי נמי</strong> <small>[ו</small>דם <small>זה גם כן]</small> הריהו בגדר זה, שכן <strong>מטמא כימי נדה הוא,</strong> ועל כן סותרת מניינה. <strong>או דילמא</strong> <small>[שמא]</small> דווקא <strong>דבר הגורם</strong> לה להיות זבה, הוא ה<strong>סותר</strong> את מניינה, <strong>והאי</strong> <small>[ו</small>אילו <small>זה]</small> — <strong>לאו</strong> <small>[לא]</small> <strong>גורם</strong> טומאת זיבה <strong>הוא?</strong>
 <strong>אמר ליה</strong> <small>[לו]</small> <strong>אביי:</strong> דין הראייה מ<strong>אונס בזיבה יוכיח, שאינו גורם</strong> זיבה, שהרי אין הרואה מאונס נטמא בזיבה, <strong>ו</strong>בכל זאת הזב המונה לטהרתו וראה באונס הריהו <strong>סותר</strong> מניינו!
 <strong>אמר ליה</strong> <small>[לו]</small> רבא בדחיית ראיה זו: <strong>לאיי, האי נמי</strong> <small>[באמת, זה</small> הרואה באונס לזיבתו <small>גם כן]</small> <strong>גורם הוא</strong> לזיבתו, <strong>דתנן</strong> <small>[ש</small>כן <small>שנינו</small> במשנה במסכת זבים<small>]:</small> מי ש<strong>ראה ראייה ראשונה</strong> של זיבה — <strong>בודקין אותו</strong> בשבע בדיקות שונות, כדי לדעת אם ראה ראייה זו מחמת אונס, ואז אינו נטמא בכך. וכן אם ראה ראייה <strong>שניה</strong> של זיבה — שוב <strong>בודקין אותו</strong> בבדיקות אלה. ואילו כשראה ראייה <strong>שלישית</strong> — <strong>אין בודקין אותו,</strong> שכן אף אם ראה באונס — הריהו נטמא בכך, הרי שראיית אונס בזב הינו גורם לזיבה.
  שאלו אביי: <strong>ול</strong>שיטת <strong>ר' אליעזר</strong> המובאת באותה משנה, ש<strong>אמר</strong> כי <strong>אף בשלישי בודקין אותו, הכי נמי</strong> <small>[כך גם כן]</small> תאמר ש<strong>כיון</strong> שראייה מאונס <strong>לא גרים</strong> <small>[אינה גורמת]</small> טומאת זב, הוא גם <strong>לא סתר</strong> <small>[אינו סותר]</small> את מנין הימים שנמנו עד אז? <strong>אמר ליה</strong> <small>[לו]:</small> <strong>לר' אליעזר, הכי נמי</strong> <small>[כך גם כן]</small> שאין ראיית אונס סותרת.
  ומביאים ראיה שלא כדברי רבא בהסבר שיטת ר' אליעזר, <strong>תא שמע</strong> <small>[בוא</small> ו<small>שמע],</small> ממה ששנינו בברייתא כי <strong>ר' אליעזר אומר</strong> ש<strong>אף בשלישית בודקין אותו</strong> אם היתה ראייה זו באונס לענין חיוב הקרבן, ואולם <strong>ב</strong>ראייה <strong>רביעית</strong> שוב <strong>אין בודקין אותו.</strong> ובטעם דין הראייה הרביעית יש לומר: <strong>מאי לאו</strong> <small>[האם לא]</small> הכוונה היא <strong>ל</strong>ענין <strong>סתירה</strong> של מנין שבעת ימי נקיותו (שהרי כבר התחייב בטומאת זיבה בבדיקה שלישית). ומכאן שלדעת ר' אליעזר אף ראייה מחמת אונס סותרת את מנין שבעת ימי נקיות הזב.
  ודוחים:  <strong>לא,</strong> אין מכאן הוכחה שאפשר לומר שמטרת הבדיקה הרביעית הוא <strong>ל</strong>ענין <strong>טמויה לההיא</strong> <small>[לטמא את אותה]</small> <strong>טיפה</strong> של הזב <strong>במשא</strong> (שתטמא את הנושא אותה), וסבור ר' אליעזר שאין מקום לבדיקה זו, שהרי אף אם ראה באונס, מטמאת הטיפה את הנושא אותה.
  ומציעים עוד פתרון לשיטת ר' אליעזר בראייה מחמת אונס, <strong>תא שמע</strong> <small>[בוא</small> ו<small>שמע]</small> ממה ששנינו: <strong>ב</strong>ראייה <strong>שלישית, ר'</strong> <strong>אליעזר אומר</strong> ש<strong>בודקין אותו,</strong> ואולם <strong>ב</strong>ראייה <strong>רביעית</strong> — <strong>אין בודקין אותו,</strong> וטעם הדבר: עיקרה של הבדיקה <strong>ל</strong>ענין חיובו ב<strong>קרבן</strong> הוא ש<strong>אמרתי ולא לסתירה,</strong> וראייה רביעית אינה אלא לענין סתירה. עולה מכאן שראיה זו שבאונס, אף שאינה מחייבת בקרבן, סותרת את מנין שבעת ימי נקיותו של הזב.
  ומסכמים:  <strong>אלא</strong> אכן <strong>ל</strong>שיטת <strong>ר' אליעזר</strong> אמנם <strong>תפשוט</strong> מכאן שגם ה<strong>דבר שאינו גורם</strong> לזב להיטמא בו, הריהו <strong>סותר</strong> את מנין ימי נקיותו. ואולם <strong>ל</strong>שיטת <strong>רבנן</strong> <small>[חכמים]</small> <strong>מאי</strong> <small>[מה]</small> הוא הדין?
  ומציעים פתרון, <strong>תא שמע</strong> <small>[בוא</small> ו<small>שמע]</small> ראיה ממה <strong>דתני</strong> <small>[ששנה]</small> <strong>אבוה</strong> <small>[אביו]</small> של <strong>ר' אבין</strong> מדוע ראיית זיבה סותרת כל מנין שבעת ימי נקיותו של הזב (ושלא כראיית קרי): <strong>מה</strong> (כשם) ש<strong>גרם לו זובו</strong> טומאת <strong>שבעה</strong> ימים, <strong>לפיכך</strong> הזוב גורם לו גם כן להיות <strong>סותר</strong> את מנין <strong>שבעה.</strong> <strong>מה</strong> (כשם) ש<strong>גרם לו קריו</strong> טומאת <strong>יום אחד</strong> בלבד, <strong>לפיכך</strong> ראיית קרי גם כן גורמת לו להיות <strong>סותר</strong> <strong>יום אחד</strong> בלבד.
  ויש לברר: <strong>מאי</strong> <small>[מה]</small> הכוונה בזיבה הגורמת לטומאת <strong>שבעה? אילימא</strong> <small>[אם תאמר]</small> שהכוונה היא לזוב מתחילתו ש<strong>מטמא שבעה</strong> ימים — <strong>האי</strong> <small>[זה]</small> ששונים אנו "מה גרם לו זובו שבעה" אינו מדויק (שכן אין זה גרם בלבד) אלא <strong>"מה זובו טמא שבעה" מבעי ליה</strong> <small>[נצרך לו</small> לשנות<small>],</small> <strong>אלא לאו</strong> <small>[האם לא]</small> הכוונה היא לומר כי דווקא <strong>דבר הגורם</strong> (כזוב) לטומאה הוא ה<strong>סותר</strong> מנין שבעת ימי נקיות. מה שאין כן <strong>דבר שאינו גורם</strong> לטומאת זיבה (כדם קושי) — <strong>אינו סותר</strong> מנין שבעה. ומסכמים: אכן <strong>שמע מינה</strong> <small>[למד מכאן]</small> שכך היא שיטת חכמים.
  ולענין הלכה <strong>אמר אביי: נקטינן</strong> <small>[אוחזים אנו,</small> כך מקובל בידינו<small>]</small> כי <strong>אין</strong> דם <strong>קושי סותר</strong> מנין שבעה ימי נקיות <strong>בזיבה,</strong> וכשיטת חכמים. <strong>ואי משכחת</strong> <small>[ואם מוצא אתה]</small> <strong>תנא</strong> ש<strong>אמר</strong> שדם קושי <strong>סותר</strong> מנין שבעה בזיבה — דעת התנא <strong>ההוא</strong> כשיטת <strong>ר' אליעזר היא.</strong>
 <big>ב</big> ועוד בענין סתירת שבעת ימי נקיות של זיבה, <strong>תניא</strong> <small>[שנויה</small> ברייתא<small>],</small> <strong>ר' מרינוס אומר:</strong> האשה הזבה הסופרת שבעה ימים לנקיותה, וילדה בתוך כך — <strong>אין</strong> ה<strong>לידה סותרת ב</strong>מנין שבעת ימי נקיות של <strong>זיבה.</strong> ומעתה <strong>איבעיא להו</strong> <small>[נשאלה להם,</small> לחכמים<small>]:</small> <strong>מהו</strong> הדין לענין <strong>ש</strong>אף <strong>תעלה</strong> (תיכלל) ימי טומאתה של היולדת בכלל שבעת ימי נקיות של זיבה? <strong>אביי אמר:</strong> הלידה אמנם <strong>אינה סותרת</strong> את מנין שבעת ימי זיבה, <strong>ו</strong>אולם <strong>אינה עולה</strong> למנין שבעת ימי זיבה. ואילו <strong>רבא אמר</strong> כי הלידה <strong>אינה סותרת ו</strong>אף <strong>עולה</strong> למנין שבעת ימי זיבה.
  ומסבירים, <strong>אמר רבא: מנא אמינא לה</strong> <small>[מנין אומר אני,</small> מה המקור<small>]</small> לשיטתי זו — <strong>דתניא</strong> <small>[ש</small>כן <small>שנויה</small> ברייתא<small>]</small> על הפסוק "וספרה לה שבעת ימים <strong>ואחר תטהר"</strong> (ויקרא טו, כח). ומורה לנו הכתוב <strong>"אחר"</strong> — שיהא זה <strong>אחר</strong> שספרה הזבה <strong>ל</strong>שבעת ימי הנקיות <strong>כולן,</strong> וללמדנו <strong>שלא תהא טומאה מפסקת ביניהם.</strong>
 ומעתה יש לומר: <strong>אי אמרת בשלמא</strong> <small>[זה נוח אם אומר אתה]</small> שהלידה <strong>עולה</strong> לשבעת ימי נקיותה — <strong>היינו</strong> <small>[זהו]</small> שאמרו ש<strong>לא</strong> תהא <strong>מפסקת טומאה</strong> את שבעת ימי הנקיות, ואכן אין טומאת הלידה מפסיקה את שבעת ימי הנקיות. <strong>אלא אי אמרת</strong> <small>[אם אומר אתה]</small> שהלידה <strong>אינה עולה</strong> — נמצא איפוא ש<strong>אפסיק ליה</strong> <small>[הפסיקה לה]</small> ה<strong>לידה</strong> את רצף ימי הנקיות! <strong>ואביי אמר לך</strong> בדחיית דברי רבא: אין להביא מכאן ראיה, כיון שפירוש הדרשה "אחר לכולן" מתייחס רק להפסקה הבאה על ידי טומאת זיבה, וללמדנו <strong>שלא תהא טומאת זיבה מפסקת ביניהם.</strong>
 חזר ו<strong>אמר רבא: מנא אמינא לה</strong> <small>[מנין אומר אני,</small> מה המקור<small>]</small> לשיטתי זו — <strong>דתניא</strong> <small>[ש</small>כן <small>שנויה</small> ברייתא<small>]</small> על הכתוב באותו הפסוק "ואם טהרה <strong>מזובה</strong> וספרה לה שבעת ימים ואחר תטהר", ובא הכתוב <strong>"מזובה</strong> וספרה לה" למעט: נדרשת היא לספור שבעה ימים דווקא מזובה, <strong>ולא מנגעה,</strong> שאם הצטרעה זבה זו, הריהי סופרת שבעת ימים לזיבתה, אף שטמאה היא בטומאת הצרעת. וכן ממעט הכתוב <strong>"מזובה</strong> וספרה לה" למעט: נדרשת היא לספור שבעה ימים דווקא מזובה, <strong>ולא מלידתה.</strong> שאין ימי טומאת הלידה סותרים את מניינה. בדחיית דברי רבא, כי מכתוב זה <strong>תני חדא</strong> <small>[שנה</small> דרשה <small>אחת],</small> <strong>"מזובה" ולא מנגעה, ולא תתני</strong> <small>[תשנה]</small> דרשה נוספת מכתוב זה "מזובה" <strong>ולא מלידתה.</strong>
 <strong>ורבא</strong> מה משיב הוא על דברי אביי אלה — <strong>האי מאי</strong> <small>[זה מה</small> ענינן<small>]?</small> שאין לומר כדברי אביי, שהרי <strong>אי אמרת בשלמא</strong> <small>[זה נוח אם אומר אתה]</small> את הדרשה <strong>"מזובה" ולא מלידתה,</strong> מבינים אנו מדוע הובאה יחד אתה גם הדרשה "מזובה" ולא מנגעה. שכן <strong>איידי דאצטריך ליה</strong> <small>[מתוך שהוצרך לו]</small> להביא מיעוט זה לענין <strong>לידה, תנא</strong> <small>[שנה]</small> גם את המיעוט הזה לענין <strong>נגעה, אטו</strong> <small>[אגב]</small> שהובא המיעוט לענין <strong>לידה.</strong> <strong>אלא אי אמרת</strong> <small>[אם אומר אתה]</small> רק את הדרשה <strong>"מזובה" ולא מנגעה,</strong> ובלא הדרשה "מזובה ולא מלידתה" — מה מקום להביא דרשה זו, שהרי <strong>האי</strong> <small>[זה]</small> <strong>מ</strong>הכתוב <strong>"וכי יטהר הזב מזובו"</strong> (שם יג) <strong>נפקא</strong> <small>[יוצא,</small> נלמד<small>]</small> הדבר, ובאופן זה: <strong>"מזובו" ולא מנגעו!</strong>
 <strong>ואביי,</strong> מה משיב הוא על דברי רבא אלה — יש צורך בשני הלימודים הללו שבענין הנגע, <strong>חד</strong> <small>[אחד]</small> <strong>בזב, וחד</strong> <small>[ואחד]</small> <strong>בזבה.</strong> <strong>וצריכי</strong> <small>[וצריכים]</small> הם שייאמרו שניהם, משום <strong>דאי כתב רחמנא</strong> <small>[שאם היתה כותבת התורה]</small>
## דף לז:
 <strong>בזב</strong> בלבד, ולא בזבה — היה מקום לומר שדווקא בזב הקלה התורה, <strong>משום</strong> שבכלל דינו קל מדין הזבה, שהרי הזב <strong>לא מטמיא ב</strong>ראיית זוב ב<strong>אונס.</strong> <strong>אבל זבה</strong> שהחמיר בה הכתוב, <strong>דמטמא</strong> <small>[שנטמאת]</small> אף <strong>ב</strong>ראיית <strong>אונס</strong> — <strong>אימא</strong> <small>[אומר]</small> ש<strong>לא</strong> נאמרה בה הלכה זו שסופרת שבעה לנגעה. לכך <strong>צריכא</strong> <small>[צריך]</small> לימוד נוסף לעניינה של הזבה.
 <strong>ו</strong>מן הצד האחר, <strong>אי כתב רחמנא</strong> <small>[אם היתה כותבת התורה]</small> הלכה זו <strong>בזבה</strong> בלבד, ולא בזב — היה מקום שבזבה הקלה התורה, <strong>משום</strong> שדינה קל מדינו של הזב, שהרי הזבה <strong>לא מטמיא</strong> <small>[אינה נטמאת]</small> <strong>ב</strong>שלוש <strong>ראיות</strong> ביום אחד <strong>כ</strong>דרך שהיא נטמאת <strong>ב</strong>ראייה רצופה של שלושה <strong>ימים, אבל זב</strong> ש<strong>מטמא</strong> <strong>ב</strong>שלוש <strong>ראיות</strong> אפילו ביום אחד <strong>כ</strong>דרך שהוא נטמא <strong>ב</strong>ראיית שלושה <strong>ימים —</strong> <strong>אימא</strong> <small>[אומר]</small> ש<strong>לא</strong> נאמרה בו הלכה זו שסופר שבעה ימים לנגעו. לכך <strong>צריכא</strong> <small>[צריך]</small> לימוד נוסף לזב.
  ובהסבר שיטתו <strong>אמר אביי:</strong> <strong>מנא אמינא לה</strong> <small>[מנין אומר אני,</small> מה המקור<small>]</small> לשיטתי זו — <strong>דתניא</strong> <small>[ש</small>כן <small>שנויה</small> ברייתא<small>]:</small> מה שנאמר בטומאת לידה "כימי נדת <strong>דו‍תה תטמא"</strong> (ויקרא יב, ב) בא <strong>לרבות</strong> שהיולדת מטמאת אף <strong>את בועלה,</strong> כדרך שמטמאתו הנדה.
  ועוד נלמד מהכתוב <strong>"דו‍תה תטמא"</strong> — שאף שנאמר בטומאתה לשון ימים ("כימי נדת"), למדים אנו מכאן לרבות אף <strong>את הלילות</strong> בטומאה זו. ועוד למדים מן הכתוב <strong>"דו‍תה תטמא"</strong> — <strong>לרבות את היולדת בזוב, שצריכה שתשב שבעה נקיים.</strong>
 ונברר: <strong>מאי לאו</strong> <small>[האם אין]</small> הכוונה לומר שצריכים שבעת ימי נקיותה של הזבה להיות <strong>נקיים מ</strong>ימי טומאת <strong>לידה.</strong> והרי שאין ימי טומאת לידה עולים לימי שבעת ימי נקיות של זיבה, וכשיטתי. ודוחים: <strong>לא,</strong> אין זו ראיה לשיטת אביי, שהרי אפשר לומר שכוונת דרשה זו שצריכים שבעת ימי הנקיות להיות נקיים <strong>מדם,</strong> ואין ללמוד מכאן לימי טומאת לידה שלא ראתה בהם דם.
  חזר <strong>ואמר אביי: מנא אמינא לה</strong> <small>[מנין אומר אני,</small> מה המקור<small>]</small> לשיטתי — <strong>דתניא</strong> <small>[ש</small>כן <small>שנויה</small> ברייתא<small>]:</small> בכתוב בענין טומאת לידה "כימי נדת דותה תטמא" השווה הכתוב את דין טומאת הלידה לדין טומאת הנדה, ללמדנו: <strong>כ</strong>דינם של <strong>ימי נדתה, כך</strong> הוא דינם של <strong>ימי לידתה.</strong> <strong>מה ימי נדתה</strong> — <strong>אין ראוין לזיבה</strong> (שהרי אין זיבה אלא באחד עשר הימים שלאחר שבעת ימי נדה), <strong>ו</strong>נמצא איפוא כי <strong>אין</strong> אפשרות שתהא <strong>ספירת שבעה</strong> ימי נקיים של זיבה <strong>עולה מהן</strong> (מימי נדות). מעתה נלמד כי <strong>אף ימי</strong> טומאת <strong>לידתה, שאין</strong> הם <strong>ראוין לזיבה</strong> (שהרי אין דם לידה מטמא בזיבה), הריהם כימי נדות — <strong>אין ספירת שבעה</strong> ימי נקיות של זיבה <strong>עולה מהן.</strong>
 ושואלים: <strong>ורבא,</strong> הסבור שימי טומאה עולים לספירת שבעה נקיים של זב, מה הוא משיב על הדברים שבברייתא? — לדעתו <strong>הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' אליעזר היא,</strong> ש<strong>אמר</strong> כי ימי טומאת הלידה לא רק שאינם עולים למנין שבעת ימי נקיים של הזבה, אלא <strong>מסתר נמי סתרה</strong> <small>[לסתור גם כן סותרת]</small> היא את מנין השבעה.
 ודנים עתה בדברי הברייתא המשווה את דינם של ימי טומאה לדינם של ימי נדות, שבאלה ובאלה אין דין זיבה, ותוהים על כך: <strong>וכי דנין</strong> למדים דינו של דבר ש<strong>אפשר</strong> הוא שיתרחש במציאות (כלידה, שיכולה היא להתרחש בתוך ספירת שבעה נקיים של זיבה) <strong>מ</strong>דינו של דבר <strong>שאי אפשר</strong> לו שיתרחש במציאות (כנדה, שהרי אין נדות חלה בימי ספירה זיבות)?
 <strong>אמר רב אחדבוי בר אמי:</strong> ברייתא זו כשיטת <strong>ר' אליעזר היא,</strong> ש<strong>אמר</strong> כי <strong>דנין</strong> דבר ש<strong>אפשר מ</strong>דבר <strong>שאי אפשר.</strong> <strong>ורב ששת אמר</strong> הסבר אחר: אף שכלל הוא שאין למדים דבר שאפשר מדבר שאי אפשר, ואולם בענייננו אין אומרים כן, כיון <strong>שעל כרחך הקישן הכתוב</strong> לשתי טומאות אלה, של לידה ושל נדה, זו לזו, כאמור בפסוק, ובדבר הנלמד בהיקש למדים גם אפשר משאי אפשר. <strong>איכא דאמרי</strong> <small>[יש שאומרים]</small> כך את שני ההסברים הללו, בשינוי שם, <strong>אמר רב אחדבוי בר אמי, אמר רב ששת: ר'</strong> <strong>אליעזר היא,</strong> ש<strong>אמר דנין אפשר משאי אפשר, ו</strong>אילו <strong>רב פפא אמר: על כרחך הקישן הכתוב.</strong>
 <big>א</big> שנינו במשנתנו שאם היולדת <strong>קשתה</strong> ללדת וראתה דם <strong>שלשה ימים</strong> בזה אחר זה, בתוך אחד עשר ימי זיבה, ולאחר מכן שפתה (נרגעה ממכאוביה) במשך יממה מאז ראתה דם, וילדה — אין דם זה נחשב כדם קושי (שאינו מטמא בטומאת הזיבה), אלא הריהו כשאר דם זיבה. שכיון ששפתה ודאי אין זה דם קושי. ועוד שנינו כי די שתשפה מן הצער במשך יממה לפני הלידה, כדי שתיחשב זבה בראיית דם, ואין צורך שתשפה אף מן הדם. ולכך, אם שפתה מצער הלידה, יש בדבר כדי ללמד שאין זה דם קושי, ולכך הריהי נעשית זבה.
  ובעקבות הדברים הללו <strong>איבעיא להו</strong> <small>[נשאלה להם,</small> לחכמי בית המדרש<small>]</small> שאלה זו: האשה ש<strong>שפתה</strong> גם <strong>מזה</strong> (מצער הלידה) <strong>ו</strong>גם <strong>מזה</strong> (מדם) <strong>מהו</strong> דינה? — נחלקו חכמים בדבר. <strong>רב חסדא אמר:</strong> מאחר ששפתה מצער הלידה, הרי זה מוכיח שאין זה דם קושי, ולכך הריהי <strong>טמאה</strong> בזיבה. ואילו <strong>ר' חנינא אמר</strong> כי מאחר ששפתה גם מן הדם, התברר איפוא כי דם הקושי מחמת הלידה בא, ולכך הריהי <strong>טהורה.</strong>
 <strong>אמר ר'</strong> <strong>חנינא</strong> בהסבר שיטתו: <strong>משל</strong> למה הדבר דומה? <strong>למלך שיצא</strong> מארמונו, <strong>ו</strong>בתחילה <strong>חיילותיו</strong> מקדימים ויוצאים <strong>לפניו,</strong> והוא בא אחריהם. ואף שאין המלך מהלך אתם, <strong>בידוע</strong> הוא <strong>שחיילותיו של מלך הן.</strong> וכיוצא בדבר בענייננו, שאף ששפתה היולדת מצערה ומדמה — הדם שראתה לפני הלידה, בידוע הוא שדם לידה הוא, וטהורה היא מזיבה.
 <strong>ו</strong>אילו <strong>רב חסדא אמר</strong> כשאף הוא מתייחס בדבריו למשל זה: אכן לפני בואו של המלך יוצאים חיילותיו, ואולם לאחריהם <strong>כל שכן דבעי נפיש</strong> <small>[שצריך יותר]</small> <strong>חיילות טפי</strong> <small>[רבים]</small> המלווים את המלך בבואו, ומשלא באו חיילים רבים ונוספים מיד לאחריו, ודאי אינם מחיילותיו. ולענייננו כיון שלאחר שהצטערה וראתה דם, שפתה במשך יממה, אף שלאחר אותו יום ראתה דם הרי זה מלמד שאין הוא קשור ללידה, אלא הריהו כשאר דם זיבה, וטמאה היא.
 ומקשים על דברי רב חסדא: <strong>תנן</strong> <small>[שנינו</small> במשנתנו עוד<small>]</small> ש<strong>ר' יהושע אומר</strong> בהגדרתה של שפיית יממה זו, שהריהי נחשבת כשפייה רק כאשר היתה מתחילת ה<strong>לילה ו</strong>עד סוף ה<strong>יום</strong> שלאחריו, והרי זו יממה <strong>כ</strong>דרך שיום השבת הריהו <strong>לילי שבת ויומו.</strong> וכן שאין השפייה נחשבת כהפסקה אלא כ<strong>ששפתה מן הצער ולא מן הדם.</strong> ויש לדייק בדברים אלה: <strong>טעמא</strong> <small>[הטעם,</small> הסיבה<small>]</small> שהריהי טמאה בשפייה זו — משום ששפתה <strong>מן הצער ולא מן הדם, הא</strong> <small>[הרי]</small> נלמד מכאן שאם שפתה <strong>מזה ומזה</strong> — הריהי <strong>טהורה,</strong> וכשיטת ר' חנינא, והרי זו <strong>תיובתא</strong> <small>[קושיה חמורה]</small> על שיטת <strong>רב חסדא.</strong>
 ודוחים: <strong>אמר לך</strong> <small>[</small>יכול <small>לומר לך]</small> <strong>רב חסדא</strong> שכוונת המשנה: <strong>לא מבעיא</strong> <small>[אין צורך]</small> להשמיענו בזמן ששפתה <strong>מזה ומזה</strong> — ש<strong>טמאה</strong> היא, <strong>דפסקי להו</strong> <small>[ש</small>הרי <small>פסקו להם,</small> שאין נראים כלל<small>]</small> ה<strong>חיילות</strong> של המלך <strong>לגמרי</strong> (כדרך משלו של ר' חנינא), שאין לא צער ולא דם. <strong>אבל</strong> בזמן ששפתה <strong>מן הצער ולא</strong> שפתה <strong>מן הדם, אימר</strong> <small>[אומר,</small> יש מקום לומר<small>]:</small> <strong>כי היכי</strong> <small>[כמו]</small> ש<strong>מדם</strong> היא <strong>לא פסקה</strong> — <strong>מקושי</strong> הלידה היא <strong>נמי</strong> <small>[גם כן]</small> <strong>לא פסקה, והא</strong> <small>[וזה]</small> שהיא לא חשה בצער — <strong>תונבא בעלמא</strong> <small>[טשטוש כללי]</small> <strong>הוא דנקט לה</strong> <small>[שאחז אותה],</small> שכאבי הלידה גרמו לה לחולשה כללית, עד שאין היא חשה בצער הלידה, ותהא טהורה. לכך <strong>קא משמע לן</strong> <small>[הוא</small> ר' יהושע <small>משמיע לנו]</small> שכיון ששפתה מצער, הרי זה מוכיח שאין זה מכלל דם קושי הלידה, ודם זה מטמאה בזיבה.
  ומקשים עתה על דברי ר' חנינא: <strong>תנן</strong> <small>[שנינו</small> במשנתנו<small>]</small> שאם <strong>קשתה שלשה ימים בתוך אחד עשר יום</strong> של הימים הראויים לזיבה, <strong>ו</strong>לאחר מכן <strong>שפתה מעת לעת וילדה —</strong> <strong>הרי זו</strong> נחשבת כ<strong>יולדת בזוב.</strong>
 ויש לברר את הדברים הללו: <strong>היכי דמי</strong> <small>[איך בדיוק היה הדבר]?</small> <strong>אילימא כדקתני</strong> <small>[אם תאמר כמו ששנינו]</small> ששפתה מצערה, אך המשיכה בראיית דם — <strong>למה לי</strong> לומר שקשתה <strong>שלש</strong> (ימים), והרי <strong>בתרי</strong> <small>[בשני]</small> ימים <strong>בקושי וחד</strong> <small>[ו</small>יום <small>אחד]</small> <strong>בשופי סגי</strong> <small>[די],</small> שהרי גם ביום שנרגעה מהצער, עדיין רואה היא בו דם!
 <strong>אלא לאו הכי קאמר</strong> <small>[האם לא כך אומרת</small> המשנה<small>]:</small> <strong>קשתה שלשה</strong> ימים, <strong>ושפתה מזה ומזה</strong> (מצערה ומראיית דם), <strong>או שקשתה שנים</strong> ימים <strong>ושפתה מעת לעת</strong> מצערה — <strong>הרי זו</strong> נחשבת <strong>יולדת בזוב,</strong> שלא כשיטת ר' חנינא, <strong>ותיובתא</strong> <small>[וקושיה חמורה]</small> היא על <strong>ר' חנינא!</strong>
 ומשיבים: <strong>אמר לך</strong> <small>[</small>יכול <small>לומר לך]</small> <strong>ר' חנינא: לא,</strong> אלא לעולם נלמד בה <strong>כדקתני</strong> <small>[כפי שהיא שנויה],</small> שראתה דם במשך שלושה ימים בצער, ולאחר מכן שפתה מצערה והמשיכה לראות דם. <strong>ו</strong>אשר לשאלה מה מלמדנו דבר זה — <strong>הא קא משמע לן</strong> <small>[</small>דבר <small>זה משמיעה לנו]</small> המשנה <strong>דאף על גב</strong> <small>[שאף על פי]</small> ש<strong>מתחיל קישוי ב</strong>תחילתו של היום ה<strong>שלישי, ו</strong>לאחר מכן <strong>שפתה</strong> מצערה <strong>מעת לעת,</strong> והמשיכה לראות דם — הריהי <strong>טמאה,</strong> ובאו הדברים ללמדנו: <strong>לאפוקי</strong> <small>[להוציא]</small> <strong>מ</strong>שיטתו של <strong>ר' חנינא</strong> בן ר' יהושע (בדף הקודם) הסבור כי בכל מקרה של זו שראתה דם שלושה ימים בימי זיבתה, ואולם ביום השלישי חשה בצער לידה (אף לזמן קצר, ואף שחזרה לאחר מכן ולא חשה בקושי הלידה במשך יממה), שאינה נחשבת יולדת בזוב.
 <big>ב</big> עוד שנינו במשנתנו: למשך <strong>כמה</strong> זמן <strong>היא קשויה</strong> של היולדת? <strong>ר' מאיר אומר:</strong> אפילו ארבעים וחמישים יום לפני הלידה. ותוהים על לשון הדברים: <strong>השתא</strong> <small>[עכשיו]</small> שאמרת שב<strong>חמשים</strong> ימים הריהי <strong>מקשיא</strong> <small>[מקשה]</small> ללדת, שהריהי מקשה אף ב<strong>ארבעים</strong> ימים <strong>מיבעיא</strong> <small>[צריך]</small> לומר? <strong>אמר רב חסדא: לא קשיא</strong> <small>[אין</small> זה <small>קשה]:</small> <strong>כאן</strong> שאמרו במשנה שקישויה הוא חמישים יום — הרי זה <strong>ל</strong>יולדת ה<strong>חולה,</strong> ואילו <strong>כאן</strong> שאמרו שקישויה אפילו ארבעים יום — הרי זה <strong>ל</strong>יולדת ה<strong>בריאה.</strong>
 <big>ג</big> ועוד בדינה של המקשה שאינה נטמאת בזיבה, <strong>אמר ר'</strong> <strong>לוי: אין הולד</strong> הנולד בלידה שלאחר הקישוי <strong>מטהר</strong> את אמו מלהיחשב זבה, <strong>אלא</strong> רק אם ראתה דם באחד עשר ה<strong>ימים הראויין להיות בהן זבה,</strong> ולא אם ראתה בימים הראויים לנדות, ובאים לפני אחד עשר ימי הזיבה ולאחריהם. <strong>ו</strong>אילו <strong>רב אמר</strong> כי <strong>אפילו</strong> אם ראתה <strong>ב</strong>שבעת ה<strong>ימים ה</strong>באים לאחר אחד עשר ימי הזיבה ו<strong>ראויין לספירת זבה</strong> ולהיטמא בטומאת נדה — אין היא נטמאת בזיבה. <strong>אומר רב אדא בר אהבה: ולטעמיה</strong> <small>[ולטעמו,</small> לשיטתו<small>]</small> של <strong>רב,</strong>
## דף לח.
 כך היא הלכה לא רק בראיית דם קושי של לידה בשבעת הימים שלאחר אחד עשר ימי זיבה, אלא <strong>אפילו</strong> ב<strong>ימים ה</strong>באים לאחר שבעת ימי ספירת הנקיות לזיבה ו<strong>ראויין לספירת סתירת זבה.</strong> שאם היא רואה אף ביום השביעי לספירת ימי נקיות של זיבה, הריהי סותרת את ספירתה ומתחילה שוב בספירת שבעה ימים של נקיות, ולכך דם קושי טהור אף בימים הללו, שהרי אף הוא מכלל זיבותה. ונמצא שאין דם קושי מטמא, אלא כשראתהו בימי נדות.
  ודנים בשיטותיהם של לוי ורב, <strong>תנן</strong> <small>[שנינו</small> במשנתנו<small>]</small> בדינו של דם קושי, <strong>כמה</strong> זמן <strong>הוא קשויה? ר'</strong> <strong>מאיר אומר: ארבעים ו</strong>כן חמשים יום, ומהדברים הללו משמע שלדעת ר' מאיר הריהי טהורה בדם קושי אף במשך ארבעים וחמישים ימים שלפני הלידה הן מזיבות והן מנדות. ומבררים: <strong>בשלמא</strong> <small>[זה נוח]</small>
 <strong>ל</strong>שיטת <strong>רב</strong> הסבור כי דם קושי טהור אף בימים שלאחר אחד עשר יום של ימי זיבה — <strong>משכחת לה</strong> <small>[מוצא</small> אתה <small>אותה]</small> אפשרות שתהיה טהורה במשך זמן כה רב, ו<strong>כ</strong>הסברו של <strong>רב אדא בר אהבה</strong> בשיטת רב, שכך הדין אף בימים הראויים לספירה של סתירת זיבה. ומעתה אפשרי הדבר במציאות וכגון שהתחילה לראות בימי זיבותה, ונמשך הדבר ללא ששפתה בינתיים חמישים ימים עד שילדה. ובכל הימים הללו הריהי טהורה. <strong>אלא ל</strong>שיטת <strong>לוי</strong> הסבור שאין דם קושי טהור בימים שלאחר ימי זיבה, <strong>קשיא</strong> <small>[קשה]</small> הדבר, שהרי אין אפשרות שתמשיך לראות דם קושי המטהר במשך חמישים יום!
  ומשיבים: שכן  <strong>אמר לך</strong> <small>[</small>יכול <small>לומר לך]</small> <strong>לוי</strong> בהסבר הדברים: <strong>מי קתני</strong> <small>[האם שנינו]</small> בדברי ר' מאיר שהריהי בכל חמישים הימים הללו <strong>"טהורה בכולן"</strong> כלומר, שטהורה מכל הטומאות, הן מטומאת נדה והן מטומאת זיבה? אין זה כך, שהרי אם ראתה דם קושי במשך זמן זה <strong>בימי נדה</strong> — הריהי טמאה בטומאת <strong>נדה,</strong> ואין הדברים אמורים אלא אם ראתה <strong>בימי זיבה</strong> — שהיא <strong>טהורה.</strong>
 <big>א</big> ומביאים: סוגיה זו ב<strong>לישנא אחרינא אמרי</strong> <small>[לשון,</small> באופן, <small>אחר אמרו</small> אותה חכמים<small>],</small> וגרסו, <strong>אמר ר'</strong> <strong>לוי: אין הולד</strong> (דם קושי הבא מחמת לידה) <strong>מטהר</strong> (אינו מטמא) <strong>אלא</strong> רק זה הבא באחד עשר הימים שלאחר ימי נדותה, שהם ה<strong>ימים הראויין להיות בהן זבה גדולה.</strong> שרק בזו הרואה זיבה שלושה ימים ברציפות ("זבה גדולה") אמורים הדברים, מה שאין כן ברואה דם קושי יום אחד או שנים ("זבה קטנה") שנטמאת בהם והריהי צריכה לשמור יום נקיות כנגד יום ראייתה. <strong>מאי טעמא</strong> <small>[מה הטעם,</small> מקור הדין<small>]?</small> שכן "ואשה כי יזוב זוב <strong>דמה ימים רבים...</strong> כל ימי זוב טומאתה כימי נדתה תהיה טמאה היא" (ויקרא טו, כה) <strong>כתיב</strong> <small>[נאמר],</small> והרי הדברים אמורים ברואה זיבה שלושה ימים. שרק בזו נאמר המיעוט שהינה טמאה מחמת דם עצמה, ואינה נטמאת מחמת דם הבא בשל קישוי לידה.
  ואילו <strong>אבא שאול משמיה</strong> <small>[בשמו]</small> של <strong>רב אמר:</strong> דם קושי אינו מטמא <strong>אפילו</strong> ראתה ב<strong>ימים הראויין להיות בהן זבה קטנה, מאי טעמא</strong> <small>[מה הטעם,</small> מקור הדין<small>]</small> לכך? — <strong>"ימי" ו"כל ימי" התם כתיבי</strong> <small>[שם נאמרים],</small> והרי זה בא לרבות דם קושי אף בראייה אחת או שתים, בזבה קטנה.
  ומקשים:  <strong>תנן</strong> <small>[שנינו</small> במשנתנו<small>],</small> <strong>כמה הוא קשויה? ר'</strong> <strong>מאיר אומר: אפילו ארבעים וחמשים יום,</strong> והרי מדברים אלה <strong>קשיא לתרוייהו</strong> <small>[קשה לשניהם,</small> לר' לוי ולרב<small>],</small> שהרי שניהם סבורים כי רק הרואה דם קושי בתוך אחד עשר הימים הראויים לזיבה טהורה, ומדברי ר' מאיר מבואר שטהורה גם אם המשיכה וראתה דם קושי במשך חמישים ימים! ומשיבים: <strong>מי קתני</strong> <small>[האם שנינו]</small> בדברי ר' מאיר שבכל חמישים הימים הללו היא <strong>"טהורה בכולן"</strong> (בכל הטומאות, הן מטומאת נדה והן מטומאת זיבה)? אין זה כך, שאם <strong>קשתה</strong> (ראתה דם קושי) במשך זמן זה <strong>בימי נדתה</strong> — הריהי טמאה בטומאת <strong>נדה,</strong> ורק אם ראתה <strong>בימי זיבתה</strong> — הריהי <strong>טהורה.</strong>
 <big>ב</big> ומביאים עוד מדברי ר' מאיר בדין דם קושי. <strong>תניא</strong> <small>[שנויה</small> ברייתא<small>],</small> כך <strong>היה ר'</strong> <strong>מאיר אומר: יש</strong> ואשה הריהי <strong>מקשה</strong> (רואה דם מחמת קשי הלידה) בתקופה הנמשכת על פני <strong>מאה וחמשים יום, ואין</strong> טומאת <strong>זיבה עולה בהן.</strong> ומפרטים <strong>כיצד</strong> יתכן הדבר: בתחילה ראתה האשה דם ב<strong>שנים</strong> ימים ש<strong>בלא עת</strong> נדות. וכגון שראתה ביום העשירי וביום האחד עשר מאחד עשר הימים הראויים לזיבה, שאין היא נטמאת בנדה בראייה זו, ואינה נעשית בכך זבה גדולה (שהרי לא ראתה אלא יומיים).
 <strong>ו</strong>לאחר מכן המשיכה וראתה במשך <strong>שבעה</strong> הימים הראויים לטומאת <strong>נדה</strong> (שלאחר תקופת אחד עשר יום הראויים לטומאת זיבה), ואין ראייה זו נחשבת כראייה שלישית לטמאה בזיבה, שהרי חלה בתקופה ימי נדות. <strong>ו</strong>לאחר מכן ראתה שוב דם קושי ב<strong>שנים</strong> ימים בפרק הזמן <strong>של</strong> אחד עשר הימים הראויים לזיבה הבאים <strong>אחר</strong> תקופת שבעת הימים הראויים לטומאת <strong>הנדה.</strong> הרי עברו עליה אחד עשר יום של ראיית דם קושי, שאין היא נטמאת בו משום זיבה. <strong>ו</strong>לאחר מכן, ביום השנים עשר מתחיל פרק הזמן של <strong>חמשים</strong> יום, עד הלידה, שבהם אין היא נעשית זבה, שהרי כך הוא הדין <strong>שהולד</strong> (כלומר, דם קושי של לידה) <strong>מטהר</strong> (שאינה נטמאת בזיבה על ידו). הרי ששים ואחד יום.
 <strong>ו</strong>על אלה יש להוסיף עוד את פרק הזמן בן <strong>שמונים</strong> יום <strong>של</strong> טהרה (מטומאת זיבה) שלאחר לידת <strong>נקבה,</strong> והריהם איפוא ביחד מאה ארבעים ואחד ימים שאין היא נטמאת בזיבה בדם הקושי. <strong>ו</strong>עוד נוסיף על כך את תקופת <strong>שבעה</strong> הימים הראויים ל<strong>נדה,</strong> הבאה לאחר ימי הטהרה, <strong>ו</strong>עוד <strong>שנים</strong> ימים מפרק הזמן <strong>של</strong> אחד עשר הימים הראויים לזיבה, הבאים ל<strong>אחר</strong> תקופת הימים הראויים לטומאת <strong>הנדה.</strong> ונמצא המנין הכולל מסתכם במאה וחמישים ימים, שבהם אין האשה נטמאת בזיבה בראיית דם קושי.
 <strong>אמרו לו</strong> חכמים לר' מאיר בשאלה: <strong>אם כן</strong> הוא כדבריך אלה, <strong>יש</strong> אופן שתהיה האשה בגדר <strong>מקשה</strong> (שאינה נטמאת בזיבה מחמת ראיית דם קושי) <strong>כל ימיה, ואין זיבה עולה בהן.</strong> שאם לאחר שילדה נקבה נזקקה לבעלה (לאחר ארבעה עשר ימי טומאה וטבילה) והתעברה שוב והמשיכה לראות דם בכל ימי הטהרה ולאחר שתמו שמונים ימי הלידה המשיכה וראתה דם בשבעת ימי הנדה שלאחריהם ובשני הימים הראשונים של ימי הזיבה, ולאחר מכן אחזוה צירי לידה וראתה דם קושי במשך חמישים יום, ולאחרים הפילה נקבה, ונזקקה והתעברה שוב בתוך שמונים ימי הלידה, וחוזר חלילה. וכך כל ימיה תימצא כמי שאינה נטמאת בזיבה, מחמת דם קשי לידה!
 <strong>אמר להן</strong> ר' מאיר בדחיית דבריהם: <strong>מאי דעתייכו</strong> <small>[מה דעתכם]</small> כששאלתם כן, <strong>משום</strong> לידת <strong>נפלים</strong> (שלא השלימה האשה את הריונה, והפילה את ולדה), ואולם כלל הוא כי <strong>אין</strong> נוהג דין דם <strong>קושי לנפלים.</strong>
 <big>ג</big> <strong>תנו רבנן</strong> <small>[שנו חכמים]:</small> <strong>יש</strong> ואשה <strong>רואה</strong> דם מחמת קשי לידה, <strong>מאה יום ואין</strong> טומאת <strong>זיבה עולה בהן.</strong> ומפרטים <strong>כיצד</strong> אפשרי דבר זה: ראתה ב<strong>שנים</strong> ימים ש<strong>בלא עת</strong> נדות, וכגון שראתה ביום העשירי וביום האחד עשר מאחד עשר ימי זיבה, שאינה נטמאת בנדה בראייה זו, <strong>ו</strong>לאחר מכן המשיכה וראתה במשך <strong>שבעה</strong> ימים הראויים לטומאת <strong>נדה.</strong> <strong>ו</strong>לאחר מכן ראתה שוב דם קושי ב<strong>שנים</strong> ימים בפרק הזמן <strong>של</strong> אחד עשר הימים הראויים לזיבה הבאים <strong>אחר</strong> תקופת שבעת הימים הראויים לטומאת <strong>הנדה.</strong> <strong>ו</strong>על אלה יש להוסיף עוד את פרק הזמן בן <strong>שמונים</strong> יום <strong>של</strong> טהרה (מטומאת זיבה) שלאחר לידת <strong>נקבה.</strong> <strong>ו</strong>עוד נוסיף על כך את תקופת <strong>שבעה</strong> הימים הראויים ל<strong>נדה,</strong> הבאה לאחר ימי הטהרה, <strong>ו</strong>עוד <strong>שנים</strong> ימים מפרק הזמן <strong>של</strong> אחד עשר הימים הראויים לזיבה, הבאים ל<strong>אחר</strong> תקופת הימים הראויים לטומאת <strong>הנדה.</strong> ונמצא שהמנין הכולל הוא מאה ימים.
  ושואלים:  <strong>מאי קא משמע לן</strong> <small>[מה הוא משמיע לנו]?</small> — <strong>לאפוקי</strong> <small>[להוציא,</small> לשלול] <strong>מ</strong>דעת <strong>מאן דאמר</strong> <small>[מי שאומר]</small> כי <strong>אי אפשר לפתיחת הקבר</strong> (הרחם) <strong>בלא דם,</strong> שלשיטה זו אם ילדה אשה (לאחר שראתה בשני הימים שלאחר הנדה) — ברור הוא שראתה דם גם ביום השלישי שלפני הלידה, עם פתיחת הרחם, והריהי איפוא רואה שלושה ימים רצופים בימי זיבה, ונטמאה בזיבה. לכך <strong>קא משמע לן</strong> <small>[הוא משמיע לנו]</small> ש<strong>אפשר לפתיחת הקבר בלא דם,</strong> ואם לא ראתה ביום השלישי שלפני הלידה, ולאחר מכן ילדה — אין היא נעשית זבה.
 <big>ד</big> שנינו עוד במשנתנו כי <strong>ר' יהודה אומר</strong> ש<strong>דיה</strong> לאשה זו הרואה דם קושי, שאינה מטמאה בזיבה בחודש האחרון להריונה ("חדשה") בלבד. ובענין זה <strong>תניא</strong> <small>[שנויה</small> ברייתא<small>]:</small> <strong>ר' יהודה אומר משום</strong> <small>[בשם]</small> <strong>ר' טרפון: דיה חדשה</strong> בלבד. <strong>ויש בדבר</strong> זה צד <strong>להקל,</strong> שלא תטמא בזיבה, <strong>ו</strong>יש בו צד <strong>להחמיר,</strong> שתטמא בזיבה.
  ומסביר:  <strong>כיצד</strong> הוא הדבר? אם <strong>קשתה</strong> (ראתה דם קושי) <strong>שנים</strong> הימים ש<strong>בסוף</strong> החודש ה<strong>שמיני</strong> להריונה, <strong>ו</strong>לאחר מכן עוד יום <strong>אחד בתחלת</strong> החודש ה<strong>תשיעי</strong> להריונה, <strong>ואפילו</strong> אם לאחר מכן מיד <strong>בתחלת</strong> החודש ה<strong>תשיעי</strong> היא <strong>ילדה</strong> — שני הימים שראתה בהם בחודש השמיני, הריהם ימי זיבה, ומצטרף אליהם היום השלישי (אף שחל בחודש התשיעי להריונה), ולכך <strong>הרי זו</strong> נחשבת כ<strong>יולדת בזוב.</strong>
 <strong>אבל</strong> יש בדבר גם צד להקל, וכגון ש<strong>קשתה יום אחד בסוף</strong> החודש ה<strong>שמיני ו</strong>לאחר מכן ראתה דם קושי ב<strong>שתים</strong> ימים ש<strong>בתחלת</strong> החודש ה<strong>תשיעי, ואפילו</strong> רק <strong>בסוף</strong> החודש ה<strong>תשיעי ילדה</strong> — <strong>אין זו</strong> נחשבת כ<strong>יולדת בזוב,</strong> וטהורה היא.
 <strong>אמר רב אדא בר אהבה: שמע מינה</strong> <small>[למד מכאן]</small> כי <strong>קסבר</strong> <small>[סבור הוא]</small> <strong>ר' יהודה</strong> כי <strong>שיפורא גרים</strong> <small>[השופר,</small> קול התקיעה בעת קידוש החודש, הוא ה<small>גורם],</small> שמשעה שהחל החודש התשיעי להריונה, שוב אין הדם שרואה בו מטמא. ושואלים: <strong>איני</strong> <small>[האמנם כן]</small> הוא שמשך כל החודש התשיעי להריון הריהו הזמן שעומדת היא בו ללדת (ולכך הדם שרואה, נחשב כדם קושי), <strong>והא</strong> <small>[והרי]</small> <strong>אמר שמואל</strong> כי <strong>אין</strong> ה<strong>אשה מתעברת ויולדת אלא ל</strong>אחר שעברו <strong>מאתים ושבעים ואחד יום</strong> מאז התעברה, שהם תשעה חודשים מלאים, <strong>או למאתים ושבעים ושנים יום, או למאתים ושבעים ושלשה.</strong> <strong>אבל לא לפני כן, אף שהיא בחודש התשיעי להריונה! ומשיבים:</strong>
 <strong>הוא,</strong> שמואל, ש<strong>אמר</strong> כן, הריהו סבור <strong>כ</strong>דעתם של ה<strong>חסידים הראשונים, דתניא</strong> <small>[ש</small>כן <small>שנויה</small> ברייתא<small>]:</small> <strong>חסידים הראשונים לא היו משמשין מטותיהן אלא</strong> רק <strong>ב</strong>יום ה<strong>רביעי בשבת,</strong> ועשו כן כדי <strong>שלא יבואו נשותיהן</strong>
## דף לח:
 <strong>לידי חלול שבת.</strong> שהרי אילו היו משמשים בימים ראשון או שני או שלישי בשבוע — עלולה האשה ללדת ביום השבת. שהלידה תהיה מאתים ושבעים ואחד (או מאתים ושבעים ושנים או מאתים שבעים ושלושה ימים) לאחר התשמיש. ולפי החשבון נמצא שאזי יחול יום הלידה ביום השבת. ותוהים: אם זהו טעמם של החסידים הראשונים, מדוע לא היו משמשים אלא <strong>ברביעי</strong> בשבוע בלבד, <strong>ותו</strong> <small>[ויותר,</small> בשאר ימות השבוע<small>]</small> <strong>לא</strong> היו משמשים, והרי אף אם ישמשו בימים חמישי וששי ושבת לא יבואו בכך לידי חילול שבת? ומתרצים: <strong>אימא</strong> <small>[אמור]</small> בגירסת דברי הברייתא: חסידים הראשונים לא היו משמשים מיטותיהם אלא <strong>מרביעי ואילך.</strong>
 ובהסבר מנהגם זה של החסידים הראשונים, <strong>אמר מר זוטרא: מאי טעמייהו</strong> <small>[מה טעמם,</small> המקור<small>]</small> לסברתם של <strong>חסידים הראשונים</strong> שאין הלידה אלא לאחר מאתים ושבעים ואחד ימים מזמן התשמיש — <strong>דכתיב</strong> <small>[ש</small>כן <small>נאמר]</small> בבועז ורות "ויבא אליה ויתן [ה'] <strong>לה הריון"</strong> (רות ד, יג), חשבון אותיות <strong>"הריון" בגימטריא</strong> — <strong>מאתן ושבעים וחד הוו</strong> <small>[מאתים ושבעים ואחד הם].</small>
 <strong>אמר מר זוטרא: אפילו ל</strong>שיטת <strong>מאן דאמר</strong> <small>[מי שאומר,</small> כשמואל וחסידים הראשונים<small>]</small> שהאשה ה<strong>יולדת לתשעה</strong> חודשים להריונה — <strong>אינה יולדת למקוטעים</strong> (בחלק החודש התשיעי, אלא רק לאחר שתם החודש התשיעי), אבל האשה ה<strong>יולדת לשבעה</strong> חודשים — <strong>יולדת</strong> אף <strong>למקוטעים.</strong> וראיה לדבר, <strong>ש</strong>כן <strong>נאמר</strong> בלידתו של שמואל הנביא <strong>"ויהי לתקפות הימים ותהר חנה ותלד בן"</strong> (שמואל א א, כ). שחלפו עליה בהריונה מספר "תקופות" (פרקי זמן של שלושה חודשים כל אחד), והרי <strong>מיעוט "תקפות"</strong> — הוא <strong>שנים</strong> שהם ששה חודשים, ו<strong>מיעוט "ימים"</strong> — הריהם <strong>שנים.</strong> ונמצא שנולד שמואל למקוטעים, בתחילת החודש השביעי.
 <big>א</big> עוד שנינו במשנתנו כי <strong>ר' יוסי ור' שמעון אומרים</strong> ש<strong>אין</strong> דם <strong>קושי</strong> מטהר <strong>יותר משתי שבתות</strong> (שבועות) לפני הלידה. ובהסבר הדברים <strong>אמר שמואל: מאי טעמייהו דרבנן</strong> <small>[מה טעמם,</small> מקורם, <small>של חכמים</small> אלה<small>]</small> — <strong>דכתיב</strong> <small>[ש</small>כן <small>נאמר]</small> באשה היולדת נקבה <strong>"וטמאה שבעים כנדתה".</strong> ויקרא יב, ה), להורות שתהא זו טמאה <strong>כ</strong>טומאת <strong>נדתה ולא כ</strong>טומאת <strong>זיבתה,</strong> ו<strong>מכלל</strong> הדברים יש להסיק כי <strong>זיבתה</strong> בדם קושי הריהי <strong>טהורה, וכמה</strong> זמן היא טהורה? <strong>שבועים.</strong>
 <big>ב</big> ועוד בענין דם קושי שאינו מטמא בזיבה, <strong>תנו רבנן</strong> <small>[שנו חכמים]:</small> <strong>יש</strong> אשה ה<strong>מקשה עשרים וחמשה יום</strong> לפני הלידה, <strong>ואין</strong> טומאת <strong>זיבה עולה בהן</strong> לטמאה. ומפרטים: <strong>כיצד</strong> הוא? — כגון שראתה דם קושי <strong>שנים</strong> ימים <strong>בלא עת</strong> (שלא בזמן) הראוי לנדות, אלא בתקופת אחד עשר הימים הראויים לזיבה, <strong>ו</strong>לאחר מכן המשיכה וראתה דם קושי ב<strong>שבעה</strong> הימים של תקופת ה<strong>נדה, ו</strong>לאחר מכן ראתה ב<strong>שנים</strong> ימים <strong>שלאחר</strong> תקופת ה<strong>נדה, ו</strong>המשיכה וראתה <strong>ארבעה עשר</strong> ימים שבסמוך ללידה, <strong>שהולד</strong> (שהלידה) <strong>מטהר</strong> את כל הדם שרואה באותם הימים.
 <strong>ואי אפשר</strong> (אין אופן) <strong>שתתקשה</strong> האשה <strong>עשרים וששה יום בלא ולד</strong> (לידה), <strong>ולא תהא יולדת בזוב</strong> (נטמאת בזיבה). שהרי בתוך פרק זמן של עשרים וששה ימים (ובלא שבעת ימי נדה וארבעה עשר הימים שלפני הלידה) ישנם חמישה ימים, וראיית שלושה ימים רצופים בהם, מביאתה לכלל זיבה.
  ותוהים על האמור בברייתא <strong>"בלא ולד",</strong> שהרי אם ראתה בלא ולד, <strong>בתלתא נמי סגי</strong> <small>[בשלושה</small> ימים שלאחר תקופת הנדה <small>גם כן מספיק]!</small> <strong>אמר רב ששת, אימא</strong> <small>[אמור]</small> כך בלשון הברייתא: <strong>"במקום שיש ולד".</strong> <strong>אמר ליה</strong> <small>[לו]</small> <strong>רבא: והא</strong> <small>[והרי] "</small><strong>בלא ולד" קתני</strong> <small>[</small>התנא <small>שונה]!</small>
 <strong>אלא אמר רבא, הכי קאמר</strong> <small>[כך</small> התנא <small>אומר]:</small> <strong>אי אפשר שתתקשה עשרים וששה יום במקום שיש ולד ולא תהא יולדת בזוב, ובמקום שאין ולד אלא נפל</strong> — <strong>בתלתא נמי הויא</strong> <small>[בשלושה גם כן הריהי]</small> <strong>זבה, מאי טעמא</strong> <small>[מה טעם]</small> הדבר — משום ש<strong>אין</strong> דין דם <strong>קושי</strong> נוהג <strong>לנפלים.</strong>
 <big>ג משנה</big> האשה המעוברת <strong>המקשה</strong> ללדת את העובר שבמעיה, והריהי בתקופת ימים ש<strong>בתוך שמונים</strong> הימים לאחר לידתה <strong>של נקבה.</strong> וכגון שהתעברה בימי הטוהר ללידתה נקבה (ששים וששה הימים שלאחר ארבע עשרה ימי טומאה), ועומדת עתה להפיל ולד זה. או שהיתה מעוברת בתאומים, זכר ונקבה, ותחילה יצאה הנקבה, ועתה העובר השני שוהה מלצאת — <strong>כל</strong> ה<strong>דמים שהיא רואה</strong> הריהם <strong>טהורין,</strong> שהרי ששים וששה הימים הללו הינם ימי טהרה, שהדמים שרואה בהם אינם מטמאים. ועד מתי היא טהורה — <strong>עד שיצא הולד,</strong> שביציאתו נטמאת טומאת לידה. <strong>ו</strong>אילו <strong>ר' אליעזר מטמא</strong> דם קושי זה.
 <strong>אמרו לו</strong> חכמים (המטהרים) <strong>לר' אליעזר</strong> (המטמא): <strong>ו</strong>הלא ממידת קל וחומר נלמד שדם קושי זה הריהו טהור, שהרי <strong>מה במקום שהחמיר</strong> הכתוב <strong>ב</strong>דין <strong>דם השופי</strong> (דם שאינו דם קושי), בשאר יולדות הרואות בימים שלאחר ימי טוהר, שמטמא אותן — <strong>היקל</strong> בהן <strong>ב</strong>רואות <strong>דם הקושי.</strong> ב<strong>מקום שהיקל</strong> הכתוב <strong>ב</strong>דין <strong>דם השופי,</strong> בימי טוהר שלאחר הלידה, שאינו מטמא את היולדת — <strong>אינו דין שנקל</strong> בו <strong>ב</strong>רואות <strong>דם הקושי?</strong>
 <strong>אמר להן</strong> ר' אליעזר לחכמים בתשובה: כלל הוא בדרכי לימוד קל וחומר ש<strong>דיו לבא מן הדין</strong> (הדבר הנלמד במידת קל וחומר, כדם קושי של ימי טוהר) <strong>להיות</strong> דינו <strong>כנדון</strong> (הדבר המלמד במידת קל וחומר, כדם קושי של לפני לידה). ולענייננו יש לומר: שלא יהא דינו של דם הקושי בימי טוהר אלא כדינו של דם קושי בימים שלאחר ימי טוהר. <strong>ממה היקל עליה,</strong> על האשה הרואה דם קושי בימים שלפני לידה — רק <strong>מטומאת זיבה, אבל טמאה</strong> היא <strong>טומאת נדה,</strong> שאף דם קושי שבימי טוהר מטמא טומאת נדה.
 <big>ד גמרא</big> שנינו במשנתנו שנחלקו חכמים ור' אליעזר בדין דם קושי הנראה בתוך שמונים יום ללידת נקבה. ומביאים עוד מה ש<strong>תנו רבנן</strong> <small>[שנו חכמים]</small> בברייתא: נאמר בענין ימי הטהרה של האשה היולדת נקבה "וששים יום וששת ימים תשב על דמי טהרה" (ויקרא יב, ה). ובאה המלה <strong>"תשב"</strong> היתירה <strong>לרבות</strong> את האשה <strong>המקשה בתוך שמונים</strong> יום <strong>של</strong> היולדת <strong>נקבה, שכל דמים שהיא רואה</strong> — הריהם <strong>טהורין, עד שיצא הולד.</strong> <strong>ור' אליעזר מטמא.</strong>
 <strong>אמרו לו</strong> חכמים <strong>לר' אליעזר: ו</strong>הלא קל וחומר הוא זה, <strong>מה במקום שהחמיר</strong> בו הכתוב לטמא <strong>ב</strong>רואה דם מתוך <strong>שופי שלפני</strong> יציאת <strong>הולד,</strong> שהריהו טמא בזיבה — <strong>היקל</strong> עליו הכתוב <strong>ב</strong>רואה דם מתוך <strong>שופי שלאחר</strong> יציאת <strong>הולד,</strong> ובתוך ימי טוהר, שאין הוא מטמא בזיבה. <strong>מקום שהיקל</strong> בו הכתוב <strong>ב</strong>רואה דם מחמת <strong>קושי שלפני הולד,</strong> שאינו מטמא בזיבה — <strong>אינו דין שנקל בקושי שלאחר הולד,</strong> שבתוך ימי טוהר, שאף הוא אינו מטמא בזיבה!
 <strong>אמר להם</strong> ר' אליעזר לחכמים בתשובה: כלל הוא בדברים הנלמדים בקל וחומר כי <strong>דיו לבא מן הדין</strong> (כדם קושי שבימי טוהר) <strong>להיות כנדון</strong> (כדם קושי שלפני הלידה). ומעתה נאמר: <strong>ממה היקל עליה</strong> הכתוב בדם קושי שלפני הלידה — <strong>מטומאת זיבה, אבל</strong> הריהי <strong>מטמאה טומאת נדה.</strong> מעתה נאמר, כי אף דם קושי של ימי טוהר מטמא בנדה.
 <strong>אמרו לו</strong> חכמים לר' אליעזר במענה לדבריו: <strong>הרי אנו משיבין לך לשון</strong> (למדים קל וחומר באופן) <strong>אחר,</strong> שנלמד מדם שופי שלאחר הלידה לעניינו של דם קושי שלאחר הלידה, ובאופן זה: <strong>ומה במקום שהחמיר</strong> הכתוב <strong>ב</strong>דם <strong>שופי שלפני הולד,</strong> שנטמאת בו — <strong>היקל ב</strong>דם <strong>קושי ש</strong>בא עמו, שכל דם שתראה מחמת קושי הלידה בימים שלפני הלידה אינו מטמא. מעתה, ב<strong>מקום שהיקל</strong> הכתוב <strong>ב</strong>דם <strong>שופי שלאחר הולד,</strong> שאינו מטמא — <strong>אינו דין שנקל ב</strong>דם <strong>קושי שעמו,</strong> שאף הוא אינו מטמא!
 <strong>אמר להם</strong> ר' אליעזר לחכמים בתשובה: <strong>אפילו אתם משיבין</strong> לי <strong>כל היום כולו</strong> בדרשות קל וחומר — כלל הוא כי <strong>דיו לבא מן הדין להיות כנדון,</strong> ומעתה יש לומר: <strong>ממה היקל עליה</strong> בימי טוהר יותר מאשר בימים שלפני הלידה — <strong>מטומאת זיבה</strong> שאינה נטמאת בה בימי טוהר, <strong>אבל מטמאה טומאת נדה.</strong> מעתה אף בדם קושי שבימי טוהר, אין הוא מטמא אלא לענין זיבה ולא לענין נדה.
 <strong>אמר רבא: בהא זכינהו</strong> <small>[בזאת,</small> בדברים הבאים, <small>ניצחם]</small> <strong>ר' אליעזר לרבנן</strong> <small>[את חכמים],</small> שכך אמר להם: <strong>לאו אמריתו</strong> <small>[</small>האם <small>אין אתם אומרים]</small> בטעם הדבר שאין האשה נטמאת בדם קושי שלפני הלידה — משום שנאמר "ואשה כי יזוב זוב <strong>דמה"</strong> (שם טו, כה), ומלשון "דמה" נלמד שאין האשה נטמאת אלא ב<strong>דמה</strong> הבא <strong>מחמת עצמה, ולא</strong> בדם הבא <strong>מחמת ולד.</strong> מעתה, <strong>הכי נמי</strong> <small>[כך גם כן]</small> יש לומר בנאמר בטומאת הזיבה <strong>"וטהרה ממקור דמיה"</strong> (שם יב, ז) — דווקא מ<strong>דמיה</strong> הבאים <strong>מחמת עצמה, ולא</strong> מדמים הבאים <strong>מחמת ולד.</strong> ונלמד מכאן כי דם קושי בימי טוהר הריהו טמא.
  ושואלים על דברי ר' אליעזר: <strong>אימא</strong> <small>[אמור]:</small> שאם ראתה דם קושי <strong>בימי נדה</strong> (בתקופת שבעה ימים שבימי טוהר) — הריהי טמאת <strong>נדה,</strong> ואולם לאחר שטבלה ונטהרה מנדתה, אם ראתה דם לאחר מכן <strong>בימי זיבה</strong> שבימי הטוהר — <strong>טהורה!</strong> ומשיבים: אין לומר כן, כיון ש<strong>אמר קרא</strong> <small>[הכתוב]:</small> <small>"תשב" — הרי זה מורה שיש דין</small> <strong>ישיבה אחת ל</strong>כל הדמים <strong>כולן</strong> שרואה בימי טוהר, שכולם טהורים הם.
 <big>ה משנה</big> ב<strong>כל אחד עשר יום</strong> שלאחר שבעת ימי נדותה, שהם הימים הראויים לזיבתה, הרי האשה <strong>בחזקת טהרה,</strong> שאין דרכה לראות דם בימים הללו.
## דף לט.
 ובשבעת ימי נדותה, שאין היא מוחזקת בהם כטהורה. האשה ש<strong>ישבה לה</strong> בתוך שבעת ימי נדותה <strong>ולא בדקה</strong> את עצמה בכל בוקר וערב אם ראתה דם ונטמאה בו, כנכון לעשות לאשה העוסקת בטהרות (כמבואר במשנה לעיל יא,א). בין אם לא בדקה עצמה משום ש<strong>שגגה</strong> (שלא ידעה שכך הוא הדין), או משום ש<strong>נאנסה,</strong> שלא יכלה לבדוק עצמה, או אפילו משום ש<strong>הזידה</strong> <strong>ולא בדקה</strong> עצמה — הריהי <strong>טהורה.</strong> שכן אין היא נחשבת טמאה אלא אם כן בדקה עצמה ומצאה שנטמאה.
  אכן אם <strong>הגיע שעת וסתה,</strong> שביום זה חייבת לבדוק עצמה אם לא נטמאה בו, שהרי חזקה היא כי אורח נשים בזמנו בא, <strong>ולא בדקה</strong> עצמה — <strong>הרי זו טמאה.</strong> <strong>ר'</strong> <strong>מאיר אומר: אם היתה</strong> האשה <strong>במחבא</strong> (מסתור מפני הסכנה), <strong>והגיע שעת וסתה, ולא בדקה</strong> עצמה — <strong>הרי זו טהורה,</strong> וטעם הדבר: <strong>מפני ש</strong>ה<strong>חרדה מסלקת את הדמים.</strong> והחרדה גורמת שלא תראה דם.
 <strong>אבל</strong> בשבעת <strong>ימי</strong> נקיות של <strong>הזב והזבה,</strong> שלא בדקו עצמם בכל יום ויום, <strong>ו</strong>כן ה<strong>שומרת יום כנגד יום</strong> (שראתה יום אחד או יומים בימי הזיבה, שדינה כ"זבה קטנה" והיא שומרת את היום השלישי בטהרה, שאם תטבול ולא תראה בו, הריהי טהורה בערב), שלא בדקה עצמה — <strong>הרי אלו בחזקת טומאה,</strong> שהרי הוחזקו אלה בראיית דם.
 <big>א גמרא</big> שנינו במשנתנו כי במשך כל אחד עשר הימים שלאחר שבעת ימי נדותה, הראויים לזיבתה, הריהי בחזקה טהורה. ומבררים: <strong>למאי הלכתא</strong> <small>[למה,</small> לענין איזו <small>הלכה]</small> הושמעו הדברים? <strong>אמר רב יהודה: לומר שאינה צריכה בדיקה.</strong> ושואלים: <strong>והא מדקתני סיפא</strong> <small>[והרי מ</small>מה <small>ששנינו</small> ב<small>סוף</small> המשנה<small>]</small> <strong>"ישבה ולא בדקה</strong> — טהורה", <strong>מכלל</strong> <small>[מכאן]</small> שרק בדיעבד הריהי טהורה, ואולם <strong>לכתחלה בעיא</strong> <small>[צריכה]</small> <strong>בדיקה!</strong>
 ומשיבים: <strong>סיפא אתאן</strong> <small>[סוף</small> המשנה <small>בא]</small> לא לענין אחד עשר הימים הללו, אלא <strong>ל</strong>ענין האשה ב<strong>ימי נדה, והכי קאמר</strong> <small>[וכך הוא אומר]:</small> <strong>כל אחד עשר</strong> הללו שלאחר ימי הנדות, הריהי <strong>בחזקת טהרה</strong> — <strong>ו</strong>לכך היא <strong>לא בעיא</strong> <small>[אינה צריכה]</small> <strong>בדיקה, אבל בימי נדתה</strong> — הריהי <strong>בעיא</strong> <small>[צריכה]</small> <strong>בדיקה.</strong> ואם <strong>ישבה ולא בדקה,</strong> או ש<strong>שגגה,</strong> או ש<strong>נאנסה,</strong> או ש<strong>הזידה ולא בדקה</strong> — הריהי <strong>טהורה.</strong>
 <strong>רב חסדא אמר</strong> תירוץ אחר: <strong>לא צריכא</strong> <small>[נצרך]</small> לומר כן <strong>אלא ל</strong>שיטת <strong>ר' מאיר,</strong> ש<strong>אמר</strong> כי <strong>אשה שאין לה וסת אסורה לשמש</strong> עם בעלה, מחשש שמא תראה בשעת תשמיש. ולכך אמרה משנתנו כי <strong>הני מילי</strong> <small>[אלה הדברים]</small> אמורים דווקא <strong>בימי נדתה</strong> (הימים שבהם ראויה היא להיות נדה, אם תראה בהם), שאז יש מקום לחשש זה, <strong>אבל בימי זיבתה</strong> — אף לדעת ר' מאיר הריהי מותרת בתשמיש, שכן היא <strong>בחזקת טהרה קיימא</strong> <small>[עומדת].</small>
 ושואלים על הסברו זה של רב חסדא: <strong>אי הכי</strong> <small>[אם כך]</small> הוא, שאף לדעת ר' מאיר ישנם ימים שמותרת האשה שאין לה וסת לשמש עם בעלה, <strong>אמאי</strong> <small>[מדוע]</small> <strong>אמר ר'</strong> <strong>מאיר</strong> בדינה של זה ש<strong>יוציא</strong> (יגרשנה) בעלה <strong>ולא יחזיר</strong> אותה <strong>עולמית</strong> (לעולם), אף אם יהיה לה לאחר מכן וסת. והרי יכול הוא בימים מסויימים לשמש אתה? ומשיבים: טעם הדבר שעליו לגרשה, משום החשש <strong>דלמא אתיא לקלקולא</strong> <small>[שמא תבוא לקלקול,</small> לראיית דם<small>]</small> בשעת תשמיש <strong>בימי נדה.</strong>
 ומקשים שוב על הסברו של רב חסדא: כיצד הוא מעמיד את דברי משנתנו באשה שאין לה וסת, ו<strong>הא מדקתני סיפא</strong> <small>[הרי מ</small>מה <small>ששנינו</small> ב<small>סוף</small> המשנה<small>]</small> <strong>"הגיע שעת וסתה ולא בדקה</strong> — טהורה", <strong>מכלל</strong> <small>[מכאן]</small> נלמד ש<strong>באשה שיש לה וסת עסקינן</strong> <small>[עוסקים אנו]!</small> ומשיבים: <strong>חסורי מחסרא, והכי קתני</strong> <small>[חסרים</small> הם דברי המשנה, <small>וכך</small> יש <small>לשנות</small> בה<small>]:</small> <strong>כל אחד עשר</strong> שלאחר ימי הנדות הריהי <strong>בחזקת טהרה, ושריא</strong> <small>[ומותרת]</small> <strong>ל</strong>שמש עם <strong>בעלה, ו</strong>אילו <strong>בימי נדה</strong> הבאים אחריהם — הריהי <strong>אסורה</strong> לשמש עם בעלה (כשיטת ר' מאיר).
 <strong>במה דברים אמורים</strong> — דווקא <strong>באשה שאין לה וסת,</strong> שבה יש מקום לחשש זה. <strong>אבל</strong> באשה ש<strong>יש לה וסת</strong> — הריהי <strong>מותרת</strong> לשמש עם בעלה, <strong>ו</strong>לענין טהרות שהיא עוסקת בהן הריהי <strong>צריכה בדיקה.</strong> ברם אם <strong>ישבה ולא בדקה,</strong> או ש<strong>שגגה,</strong> או ש<strong>נאנסה,</strong> או ש<strong>הזידה ולא בדקה</strong> — הריהי <strong>טהורה.</strong> ואולם אם <strong>הגיע שעת וסתה ולא בדקה</strong> — הריהי <strong>טמאה.</strong>
 וחוזרים ושואלים על הסברו זה של רב חסדא המעמיד את דברי משנתנו כר' מאיר: <strong>הא מדסיפא</strong> <small>[הרי מ</small>תוך <small>שהסוף</small> של המשנה<small>]</small> הוא שיטת <strong>ר' מאיר</strong> — מכאן נלמד כי ה<strong>רישא לאו</strong> <small>[תחילת</small> המשנה היא <small>לא]</small> כשיטת <strong>ר' מאיר!</strong> ומשיבים: כי כל המשנה <strong>כולה ר' מאיר היא, והכי קאמר</strong> <small>[וכך הוא אומר]:</small> <strong>אם לא היתה במחבא, והגיע שעת וסתה ולא בדקה</strong> — הריהי <strong>טמאה, ש</strong>כן <strong>ר' מאיר אומר, אם היתה במחבא והגיע שעת וסתה ולא בדקה</strong> — הריהי <strong>טהורה,</strong> וטעם הדבר: מפני <strong>ש</strong>ה<strong>חרדה מסלקת את הדמים.</strong>
 <strong>רבא אמר</strong> הסבר אחר לתחילת משנתנו. <strong>לומר</strong> (ללמדנו) <strong>ש</strong>אם ראתה האשה דם באותם אחד עשר יום של ימי זיבה — בחזקת טהורה היא, ולכך היא <strong>אינה מטמאה</strong> את כל הטהרות שנגעה בהן במשך <strong>מעת לעת</strong> (היממה) שקדמה לראייתה זו. שאנו תולים שראתה רק עתה, ולא לפני כן.
 <strong>מיתיבי</strong> <small>[מקשים]</small> על כך ממה ששנינו כי <strong>הנדה, ו</strong>כן <strong>הזבה, והשומרת יום כנגד יום, והיולדת</strong> שראו דם — <strong>כולן מטמאות</strong> למפרע <strong>מעת לעת.</strong> הרי שאף שראייה זו של הזבה ושל השומרת יום כנגד יום, היא בתוך אחר עשר ימי זיבה — הריהן מטמאות מעת לעת. ושלא כהסברו של רבא! ומסכמים: אכן זו היא <strong>תיובתא</strong> <small>[קושיה חמורה]</small> על דברי רבא, ונדחו דבריו.
 ומביאים הסבר נוסף בדברי משנתנו של <strong>רב הונא בר חייא</strong> ש<strong>אמר</strong> בשם <strong>שמואל:</strong> <strong>לומר</strong> (ללמדנו) <strong>ש</strong>האשה <strong>אינה קובעת לה וסת בתוך ימי זיבתה.</strong> שאין הראייה שראתה בימים הללו מצטרפת לשתי ראיות אחרות שראתה, לקבוע על פי הראיות הללו את מועד וסתה. ומוסרים כי <strong>אמר רב יוסף,</strong> כשנאמרו דברים אלה לפניו: <strong>לא שמיע</strong> <small>[נשמעה,</small> נמסרה<small>]</small> <strong>לי</strong> משמואל רבי <strong>הא שמעתתא</strong> <small>[הלכה זו].</small>
 <strong>אמר ליה</strong> <small>[לו]</small> <strong>אביי: את</strong> <small>[אתה</small> עצמך<small>]</small> <strong>אמרת</strong> את ההלכה הזו <strong>ניהלן</strong> <small>[לנו],</small> <strong>ואהא</strong> <small>[ועל</small> ענין <small>זה]</small> <strong>אמרת לן</strong> <small>[לנו]:</small> אם <strong>היתה</strong> האשה <strong>למודה</strong> (רגילה) <strong>להיות רואה</strong> דם בכל <strong>יום חמשה עשר (יום),</strong> והרי זה יום וסתה הקבוע, <strong>ושינתה</strong> וראתה <strong>ליום עשרים</strong> — הן ביום <strong>זה</strong> (חמישה עשר) <strong>ו</strong>הן ביום <strong>זה</strong> (עשרים) הריהם <strong>אסורין לשמש,</strong> שיש לחשוש בשני הימים הללו שהם ימי וסתה. וכן אם <strong>שינתה פעמים ליום עשרים</strong> — עדיין הן ביום <strong>זה</strong> (חמישה עשר), יום וסתה הקבוע, <strong>ו</strong>הן ביום <strong>זה</strong> (עשרים) הריהם <strong>אסורין</strong> לשמש. עד שתראה פעם נוספת שלישית ליום עשרים, ותקבע בו את יום וסתה.
 <strong>ו</strong>על כך <strong>אמרת לן עלה</strong> <small>[לנו עליה]</small> שכך <strong>אמר רב יהודה, אמר שמואל: לא שנא</strong> <small>[לא שנו]</small> בדבר זה של וסת קבוע בהפלגה של חמישה עשר ימים, <strong>אלא</strong> ביום <strong>חמשה עשר לטבילתה, שהן עשרים ושנים</strong> ימים <strong>לראיתה, דהתם</strong> <small>[ששם,</small> באופן זה<small>]</small> <strong>בימי נדתה קאי לה</strong> <small>[עומדת היא],</small> <strong>אבל חמשה עשר לראיתה,</strong> ש<strong>בימי זיבתה קאי</strong> <small>[עומדת]</small> היא — <strong>לא קבעה</strong> בכך וסת קבועה.
 <big>ב</big> ודנים עוד בענין זה שאין קביעת וסת בימי זיבה. <strong>אמר רב פפא, אמריתא לשמעתא קמיה</strong> <small>[אמרתי את ההלכה</small> הזו <small>לפני]</small> <strong>רב יהודה מדסקרתא</strong> ושאלתיו בבירורם של דברים: האם הכוונה היא כי דווקא לענין <strong>מקבע</strong> <small>[לקבוע</small> וסת<small>]</small> היא <strong>לא קבעה</strong> <small>[אינה קובעת],</small> ואין צורך בראיית שלוש פעמים במועד אחר כדי לעוקרו. ואולם לענין <strong>מיחש</strong> <small>[חשש]</small> <strong>מהו</strong> הדין <strong>דניחוש</strong> <small>[שנחשוש]</small> <strong>לה</strong> לראייה זו כפעם אחת, וכדין הוסת שאינו קבוע?
 <strong>אישתיק</strong> <small>[שתק]</small> רב יהודה מדסקרתא <strong>ולא אמר ליה</strong> <small>[לו</small> לרב פפא<small>]</small> <strong>ולא מידי</strong> <small>[דבר].</small> כיון שכך, <strong>אמר רב פפא: נחזי אנן</strong> <small>[נראה אנחנו],</small> שכן שנינו: <strong>היתה למודה להיות רואה ליום חמשה עשר, ושינתה ליום עשרים</strong> — <strong>זה וזה אסורין.</strong>
## דף לט:
 <strong>ו</strong>בהסבר דברי המשנה הללו <strong>אמר רב יהודה, אמר שמואל: לא שנא</strong> <small>[אינו שונה]</small> דין זה במי שהיתה רגילה לראות ליום חמישה עשר <strong>אלא</strong> כאשר רגילה היתה אשה זו לראות ביום <strong>חמשה עשר ל</strong>יום <strong>טבילתה, שהן,</strong> הימים מראייתה הקודמת לראייתה זו, עולים ל<strong>עשרים ושנים</strong> יום <strong>לראייתה</strong> (שהרי עברו שבעה ימים של נדות מיום שראתה עד יום שטבלה).
 <strong>ו</strong>כן מה ששנינו במשנה ש<strong>שינתה</strong> ליום עשרים הכוונה היא שראתה <strong>ליום</strong> עשרים מיום הטבילה, שמראייתה הקודמת לראייתה זו הם <strong>עשרים ושבעה</strong> יום, ולא עשרים ושנים יום כהרגלה עד כה. ומעתה יימצא איפוא, <strong>דכי הדרי ואתו עשרין ותרתי</strong> <small>[שכאשר יחזרו ויבואו עשרים ושנים]</small> הימים של הפלגה מראייה לראייה, כדרך שהיא רגילה בא — היא <strong>קיימא</strong> <small>[עומדת]</small> <strong>לה בתוך</strong> אחד עשר <strong>ימי זיבתה.</strong> <strong>ו</strong>לענייננו: <strong>קתני</strong> <small>[שנינו]</small> במשנה זו כי הן יום <strong>זה</strong> (של הפלגת עשרים ושנים ימים) <strong>ו</strong>הן יום <strong>זה</strong> (של הפלגת עשרים ושבעה ימים) <strong>אסורין,</strong> הגם שיום עשרים ושנים חל בימי זיבתה — <strong>אלמא דחיישינן</strong> <small>[הרי מכאן שחוששים אנו]</small> <strong>לה</strong> לראייה שבימי הזיבה, וכדין וסת שאינו קבוע.
 <strong>ו</strong>מסבירים את הוכחתו זו של רב פפא: שכן <strong>קסבר</strong> <small>[סבור]</small> <strong>רב פפא</strong> כי את מנין הימים של <strong>עשרין ותרתין</strong> <small>[עשרים ושנים]</small> ימי ההפלגה הללו — <strong>מעשרין ותרתין מנינן</strong> <small>[מ</small>יום ה<small>עשרים ושנים</small> שקדם לו <small>אנו מונים],</small> בעוד שאת מנין הימים של טומאת <strong>נדה ופתחה</strong> (שבעת ימי נדותה) — <strong>מ</strong>יום ה<strong>עשרין</strong> <small>[עשרים]</small> <strong>ושבעה מנינן</strong> <small>[מונים אנו],</small> שכן אין האשה פותחת במנין ימי נדותה אלא לאחר שראתה דם, ואשה זו לא ראתה אלא ביום העשרים ושבעה. ומעתה נמצא שיום הפלגת עשרים ושנים (מיום עשרים ושנים הקודם) הריהו חל בתוך ימי זיבתה.
  ואולם בדבר זה עצמו <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע</strong> בשאלה <strong>לרב פפא: ממאי</strong> <small>[ממה,</small> מנין לנו שכך הוא המנין<small>]?</small> <strong>דלמא</strong> <small>[שמא]</small> גם את מנין ימי ההפלגה של <strong>עשרין ותרתין</strong> <small>[עשרים ושנים]</small> ימים, <strong>נמי מעשרין ושבעה מנינן</strong> <small>[גם כן מ</small>יום <small>עשרים ושבעה אנו מונים],</small> ובאופן זה, <strong>דכי הדרי ואתו עשרין ותרתין</strong> <small>[שכאשר יחזרו ויבואו עשרים ושנים</small> ימי הפלגה אלה<small>]</small> — נמצא שאשה זו <strong>קיימא</strong> <small>[עומדת]</small> <strong>לה בתוך ימי נדותה,</strong> ולא בתוך ימי זיבתה. ואין להוכיח ממשנה זו לענין וסת בימי הזיבה.
  ומוסיף רב הונא בנו של רב יהושע לשאלתו: <strong>והכי נמי מסתברא</strong> <small>[וכך גם כן מסתבר]</small> לומר בכוונת דברי המשנה הללו. <strong>דאי לא תימא הכי</strong> <small>[ש</small>הרי <small>אם לא תאמר כך]</small> שמונים אנו את מנין ימי ההפלגה הללו מזמן שראתה, <strong>האי תרנגולתא</strong> <small>[זו התרנגולת]</small> המטילה ביצים, שהיתה רגילה <strong>דרמיא יומא וכבשה יומא</strong> <small>[שמטילה יום וכובשת</small> עוצרת מלהטיל <small>יום],</small> <strong>ורמיא יומא וכבשה יומא</strong> <small>[ומטילה יום וכובשת יום],</small> וכגון שהיתה מטילה ביום ראשון, ועוצרת ביום השני, ומטילה שוב ביום השלישי בשבוע וכן הלאה. <strong>ו</strong>לאחר מכן שינתה את הרגלה, ולאחר שהטילה כדרכה בימים ראשון ושלישי בשבוע <strong>כבשה תרי יומי ורמיא חד יומא</strong> <small>[עצרה שני ימים, והטילה יום אחד],</small> שעצרה ביום הרביעי וביום החמישי, והטילה בששי, ומעתה נשאל:
 <strong>כי הדרה נקטה</strong> <small>[כאשר</small> היא <small>חוזרת אוחזת</small> במנהגה הקודם ומטילה יום ועוצרת יום<small>],</small> כיצד היא תנהג, האם <strong>כדלקמיה נקטה</strong> <small>[כמה שלפניה,</small> כסדר הנפתח עתה היא <small>אוחזת]</small> ולא תטיל בשבת (וכהרגלה שהריהי מטילה יום ועוצרת יום, וכיון שהטילה ביום ששי — לא תטיל בשבת). <strong>או</strong> שמא הריהי <strong>כדמעיקרא נקטה</strong> <small>[כמו בתחילה,</small> כסדר הימים שהיתה רגילה בו בעבר, היא <small>אוחזת],</small> שתטיל אף ביום שבת? <strong>על כרחך</strong> ודאי ש<strong>כ</strong>סדר <strong>דלקמיה נקטה</strong> <small>[שלפניה אוחזת].</small> וכן הוא באשה זו, שמונה את ימי וסתה לא מזמן שהיתה רגילה לראות בו, אלא מהזמן שראתה בו ממש!
 <strong>אמר ליה</strong> <small>[לו]</small> <strong>רב פפא</strong> לרב הונא בנו של רב יהושע בדחיית דבריו: <strong>אלא</strong> הלכה <strong>הא</strong> <small>[זו]</small> ש<strong>אמר ריש לקיש</strong> כי <strong>אשה קובעת לה וסת בתוך ימי זיבתה, ואין אשה קובעת לה וסת בתוך ימי נדותה, ו</strong>אילו <strong>ר' יוחנן אמר אשה קובעת לה וסת בתוך ימי נדותה, היכי דמי</strong> <small>[כיצד המדובר]?</small>
 והרי לא ראתה את כל ראיותיה בימי נדותה (שכן בכגון זה הכל מודים שאין האשה קובעת וסת בכך, ראה לעיל יא,א), אלא <strong>לאו</strong> <small>[האם לא]</small> המדובר <strong>כגון דחזאי</strong> <small>[שראתה]</small> פעם ראשונה ב<strong>ריש ירחא</strong> <small>[ראש חודש,</small> בא' בחודש<small>],</small> <strong>ו</strong>לאחר מכן ראתה שוב ב<strong>חמשא בירחא</strong> <small>[בחמישה</small> בה' <small>ב</small>אותו <small>חודש],</small> ובימי נדתה. <strong>ו</strong>לאחר מכן שוב ראתה בחודש הבא ב<strong>ריש ירחא</strong> <small>[ראש חודש,</small> ביום א' בו<small>],</small> <strong>ו</strong>חזרה וראתה באותו חודש בימי נדתה ב<strong>חמשא בירחא</strong> <small>[בחמישה,</small> בה' <small>בחודש],</small> <strong>והשתא</strong> <small>[ועתה,</small> בחודש השלישי<small>]</small> אמנם <strong>חזאי בחמשא בירחא</strong> <small>[ראתה בחמישה,</small> ביום ה' <small>בחודש], ו</small>אילו <strong>בריש ירחא</strong> <small>[בראש חודש]</small> <strong>לא חזאי</strong> <small>[ראתה].</small> הרי זו איפוא וסת לימי החודש (שכן ראתה שלוש פעמים בה' בחודש).
 <strong>ו</strong>באופן זה <strong>קאמר</strong> <small>[הוא,</small> ר' יוחנן <small>אומר]</small> כי <strong>אשה קובעת לה וסת בתוך ימי נדותה,</strong> אף שהראייה שראתה ביום ה' שבחודש השלישי לא היתה בימי נדותה (שהרי לא ראתה בא' בחודש השלישי), מכל מקום נחשב הדבר כשלוש ראיות של ימי נדות — <strong>אלמא</strong> <small>[מכאן נסיק]</small> כי <strong>מריש ירחא מנינא</strong> <small>[מראש חודש מונים אנו],</small> אף שבראש חודש לא ראתה בפועל. ומכאן יש ללמוד גם לענין וסת הפלגה שמונים לא מיום שראתה בפועל אלא מיום שרגילה היתה לראות בו!
 <strong>אמר ליה</strong> <small>[לו]</small> רב הונא בנו של רב יהושע לרב פפא בדחיית דבריו: <strong>לא,</strong> כך המדובר במקרה זה, אלא <strong>הכי</strong> <small>[כך]</small> <strong>אמר ר'</strong> <strong>יוחנן:</strong> מדובר במקרה <strong>כגון דחזאי ריש ירחא</strong> <small>[שראתה</small> ב<small>ראש חודש]</small> זה, <strong>ו</strong>חזרה וראתה בחודש הבא ב<strong>ריש ירחא</strong> <small>[</small>ב<small>ראש חודש],</small> <strong>ו</strong>שוב ראתה בחודש השני ב<strong>עשרין וחמשה בירחא</strong> <small>[עשרים וחמישה בחודש],</small> <strong>ו</strong>ראתה בחודש השלישי ב<strong>ריש ירחא</strong> <small>[ראש חודש],</small> שחל בתוך ימי נדתה. וסבור ר' יוחנן שהיא בתוך ימי נדתה, מכל מקום קובעת וסת על סמך ראייתה בראש החודש, משום <strong>דאמרינן</strong> <small>[שאומרים אנו]</small> בהסבר הראיה שראתה כבר בכ"ה בחודש שאירע כן כי <strong>דמי יתירי</strong> <small>[דמים יתירים]</small> <strong>הוא דאתוספו</strong> <small>[שנוספו]</small> <strong>בה,</strong> ולכך לא בטל יום וסתה שהוא בראש חודש.
  ומוסרים:  <strong>וכן כי אתא</strong> <small>[כאשר בא]</small> <strong>רבין וכל נחותי ימא</strong> <small>[יורדי הים]</small> מארץ ישראל לבבל, והביאו עימם מדברי תורתו של ר' יוחנן, <strong>אמרוה</strong> להלכה זו של ר' יוחנן, <strong>כ</strong>הסברו של <strong>רב הונא בריה</strong> <small>[בנו]</small> של <strong>רב יהושע.</strong>
## דף מ.
 <big>א משנה</big> הולד שנולד שלא כדרך הלידה הרגילה, דרך הרחם, אלא כ<strong>יוצא דופן</strong> הרחם (לאחר חיתוכה) — אין דינו כילוד הרגיל לענין ישיבת ימי טומאה וטהרה עליו, ש<strong>אין יושבין עליו ימי טומאה וימי טהרה.</strong> <strong>ו</strong>כמו כן <strong>אין חייבין עליו קרבן</strong> יולדת, ככל אשה היולדת כדרך הלידה הרגילה. <strong>ר' שמעון אומר: הרי זה</strong> נחשב <strong>כ</strong>כל <strong>ילוד</strong> רגיל, ויושבים עליו ימי טומאה וימי טהרה, ומביאה עליו אמו קרבן יולדת.
  ובדין טומאת הנדה וטומאת הזב ובעל קרי, <strong>כל הנשים מטמאות</strong> (נטמאות) <strong>ב</strong>יציאת הדם ממקורו וכניסתו ל<strong>בית החיצון</strong> (בית הערוה), אף שלא יצא אל מחוץ לגוף האשה, <strong>ש</strong>כך <strong>נאמר</strong> בטומאת הנדה <strong>"דם יהיה זבה בבשרה</strong> שבעת ימים תהיה בנדתה" (ויקרא טו, יט), ללמדנו, שאף שדם נדתה עדיין בתוכה ("בבשרה") חלה עליה טומאת נדה. <strong>אבל</strong> שלא כדינה של הנדה, <strong>הזב ובעל קרי אינן מטמאין</strong> (נטמאים) <strong>עד</strong> (טרם) <strong>שתצא טומאתן</strong> (זיבתו של הזב או קריו של בעל הקרי) <strong>לחוץ</strong> מגופם.
  ובדינו של בעל הקרי, <strong>היה אוכל בתרומה ו</strong>בתוך אכילתו <strong>הרגיש שנזדעזעו אבריו</strong> (נסער גופו מתוך שנעקרה ממנו שכבת זרע), והרי בעל קרי מטמא את התרומה, ותיטמא איפוא התרומה שבפיו, ויצטרך לפולטה מפיו ולאבדה בכך. מה יעשה? — <strong>אוחז</strong> בחוזקה <strong>באמה</strong> (אבר זכרותו) כדי למנוע את פליטת הקרי אל מחוץ לגופו, וממהר <strong>ובולע את התרומה</strong> כל עוד לא יצאה ועודנו טהור. <strong>ו</strong>עוד הלכה בדיני הזב ובעל הקרי: הזיבה והקרי <strong>מטמאין</strong> את האדם שממנו יצאו <strong>בכל</strong> שיעור <strong>שהוא,</strong> ו<strong>אפילו</strong> הרי זו טיפה זעירה שגודלה <strong>כעין</strong> (כגון) גרגיר צמח <strong>החרדל ו</strong>אפילו <strong>ב</strong>שיעור <strong>פחות מכן.</strong>
 <big>ב גמרא</big> במשנתנו נחלקו חכמים בדינו של הולד הנולד דרך הדופן, אם הריהו כולד רגיל לענין ימי טומאה וטהרה והבאת קרבן יולדת. ובהסבר השיטות, <strong>אמר ר'</strong> <strong>מני בר פטיש: מאי טעמייהו דרבנן</strong> <small>[מה טעמם של חכמים]</small> הסבורים שאין נוהגים ביוצא דופן דיני היולדת ולד רגיל, שכן <strong>אמר קרא</strong> <small>[המקרא]</small> בפרשת האשה היולדת <strong>"אשה כי תזריע וילדה זכר"</strong> (ויקרא יב, ב) — <strong>עד שתלד</strong> (שיצא הולד ממנה) <strong>במקום שהיא מזרעת</strong> (מקבלת את הזרע ממנו נוצר העובר, ולא דרך הדופן).
 <strong>ו</strong>אילו <strong>ר' שמעון</strong> סבור שאף היולדת דרך דופן הריהי ככל אשה היולדת, מה לומד הוא מכתוב זה? <strong>ההיא</strong> <small>[אותו]</small> כתוב בא ללמדנו שחלים עליה דיני היולדת הרגילה <strong>אפילו</strong> במקרה ש<strong>לא ילדה</strong> ולד שלם, <strong>אלא</strong> שנימוח הולד, והרי הוא <strong>כעין שהזריעה</strong> כזרע בלבד — <strong>אמו טמאה לידה</strong> ויושבת עליו ימי טומאה וימי טהרה, כשאר היולדות.
 <strong>ו</strong>מעתה לבירור שיטת <strong>ר' שמעון</strong> שבמשנתנו, <strong>מאי טעמיה</strong> <small>[מה טעמו]?</small> <strong>אמר ריש לקיש: אמר קרא</strong> <small>[המקרא]</small> בפרשת האשה היולדת "ואם נקבה <strong>תלד</strong> וטמאה שבועיים כנדתה" (שם ה) — מקרא יתר זה ("תלד") בא <strong>לרבות</strong> בדיני היולדת אף את היולדת <strong>יוצא דופן.</strong>
 <strong>ו</strong>אילו <strong>רבנן</strong> <small>[חכמים],</small> מה הם לומדים מהמלה "תלד"? לדעתם <strong>האי מבעי ליה</strong> <small>[</small>מקרא <small>זה צריך אותו]</small> לענין אחר, <strong>לרבות</strong> בדיני הלידה אף את היולדת ולד שהוא <strong>טומטום ו</strong>כן היולדת <strong>אנדרוגינוס.</strong> ונדרש לכך לימוד מיוחד, משום <strong>דסלקא דעתך אמינא</strong> <small>[שהיה עולה</small> על <small>דעתך לומר]</small> כי בדין היולדת "וילדה <strong>זכר...</strong> <strong>ו</strong>אם <strong>נקבה</strong> תלד" <strong>כתיב</strong> <small>[נאמר],</small> והרי זה מלמד שדיני היולדת אמורים דווקא ביולדת <strong>זכר ודאי, נקבה ודאית, ולא</strong> ביולדת <strong>טומטום ואנדרוגינוס</strong> לכן <strong>קא משמע לן</strong> <small>[משמיע לנו]</small> הכתוב הנוסף "תלד", שאף היולדת טומטום והאנדרוגינוס בכלל דיני היולדת.
  ושואלים:  <strong>ור' שמעון,</strong> מנין לו דין זה? <strong>נפקא ליה</strong> <small>[יוצא,</small> נלמד <small>לו]</small> דין זה <strong>מ</strong>תוך מה <strong>דתני</strong> <small>[ששנה]</small> <strong>בר ליואי.</strong> <strong>דתני</strong> <small>[ש</small>כן <small>שנה]</small> <strong>בר ליואי:</strong> נאמר בדין קרבן האשה היולדת "ובמלאת ימי טהרה לבן או לבת", ומתוך שלא אחז הכתוב בלשון "זכר או נקבה", הרי זה בא ללמד: <strong>"לבן"</strong> — <strong>לבן מכל מקום,</strong> ואף טומטום או אנדרוגינוס בכלל. וכיוצא בו, <strong>"לבת"</strong> — <strong>לבת מכל מקום.</strong>
 ושואלים: <strong>ורבנן</strong> <small>[וחכמים]</small> שלמדו דין הטומטום והאנדרוגינוס מהכתוב "תלד", מה למדים הם מהכתוב "לבן או לבת"? לדעתם <strong>האי מבעי ליה</strong> <small>[</small>מקרא <small>זה צריך אותו]</small> ללמדו דין אחר בדיני היולדת, <strong>לחייב</strong> קרבן לידה נפרד <strong>על כל בן ובן</strong> שילדה, שאין היא יכולה להביא קרבן אחד על בן זה שילדה עתה, ועל בן שנולד לה לאחר שהשלימה ימי טהרתה. <strong>ו</strong>בדומה לכך, <strong>לחייב</strong> קרבן לידה נפרד <strong>על כל בת ובת</strong> שילדה.
  ושואלים:  <strong>ור' שמעון</strong> שלמד דין אחר מהכתוב "לבן או לבת", מנין למד הוא דין זה לחייב על כל בן ובן ועל כל בת ובת? ומשיבים: <strong>נפקא ליה</strong> <small>[יוצא,</small> נלמד <small>לו]</small> דין זה <strong>מ</strong>תוך מה <strong>דתני</strong> <small>[ששנה]</small> ה<strong>תנא קמיה</strong> <small>[חוזר המשניות לפני]</small> <strong>רב ששת:</strong> נאמר בענין קרבן היולדת <strong>"זאת תורת הילדת"</strong> (שם ז), ולשון כוללת זו ("תורת היולדת") <strong>מלמד שמביאה</strong> היולדת <strong>קרבן אחד</strong> אף <strong>על ולדות הרבה</strong> שילדה. ויש לברר: <strong>יכול</strong> ש<strong>תביא</strong> היולדת קרבן אחד שיעלה לה <strong>על</strong> ה<strong>לידה ועל זיבה כאחת?</strong>
 ותוהים על עצם השאלה: <strong>אלא</strong> מעתה תאמר שאף ה<strong>יולדת</strong> ש<strong>אכלה דם, ו</strong>ה<strong>יולדת</strong> ש<strong>אכלה חלב, בחד</strong> <small>[באחד]</small> <strong>קרבן</strong> שהיא מביאה על לידתה <strong>תסגי</strong> <small>[תסתפק]</small> <strong>לה?</strong>
 <strong>אלא</strong> מסבירים שכך היתה השאלה: <strong>יכול תביא</strong> היולדת קרבן לידה אחד <strong>על לידה שלפני מלאת</strong> ימי טהרתה (שילדה בתוך תקופה זו) <strong>ועל לידה</strong> נוספת <strong>ש</strong>ילדה <strong>לאחר מלאת</strong> ימי טהרתה, <strong>כאחת,</strong> שהרי זה וזה מחייבה בקרבן לידה? <strong>תלמוד לומר "זאת</strong> תורת היולדת", למעט, שמביאה רק קרבן אחד במקרה זה. ושואלים: <strong>ורבנן</strong> <small>[וחכמים]</small> שלמדו דין זה מ"לבן או לבת", מדוע אינם למדים זאת מהכתוב "זאת"? ומשיבים: <strong>אף על גב דכתיב</strong> <small>[אף על פי שנאמר]</small> <strong>"זאת"</strong> עדיין <strong>איצטריך</strong> <small>[נצרך]</small> לימוד נוסף, מן הכתוב <strong>"לבן או לבת",</strong> שכן
 <strong>סלקא דעתך אמינא</strong> <small>[היה עולה</small> על <small>דעתך לומר]</small> שדין זה אמור רק <strong>בתרי עיבורי</strong> <small>[בשני עיבורים,</small> הריונות<small>],</small> <strong>(דחד הוי</strong> <small>[שאחד היה]</small> <strong>נפל),</strong> שילדה, וחזרה והתעברה בתוך ימי טהרתה, וילדה לאחר ימי טהרתה. שבמקרה זה צריכה האשה להביא על כל לידה קרבן בפני עצמו. <strong>אבל ב</strong>מקרה של <strong>חד עבורא</strong> <small>[עיבור אחד],</small> שנולדו הילדים בהפרש זמן ניכר, שנולד השני לאחר שמלאו ימי טהרתה ללידת הראשון, <strong>כגון</strong> לידתם של האחים <strong>יהודה וחזקיה בני ר'</strong> <strong>חייא,</strong> שהשני נולד שלושה חודשים לאחר הראשון, <strong>אימר</strong> <small>[אמור]</small> כי <strong>בחד</strong> <small>[באחד]</small> <strong>קרבן סגי</strong> <small>[תסתפק]</small> <strong>לה</strong> — <strong>קא משמע לן</strong> <small>[משמיע לנו]</small> הכתוב "לבן או לבת", שחייבת להביא קרבן נפרד על כל לידה ולידה, אף במקרה כזה.
 <big>ג</big> ובבירור שיטת ר' שמעון <strong>אמר ר'</strong> <strong>יוחנן: ומודה ר'</strong> <strong>שמעון</strong> שאף שלענין היולדת, נחשבת לידה דרך דופן כלידה, אולם הולד היוצא דופן <strong>בקדשים</strong> — <strong>שאינו קדוש</strong> קדושת הגוף, אלא בקדושת דמים בלבד. <strong>מאי טעמא</strong> <small>[מה טעם]</small> הדבר — <strong>גמר</strong> <small>[למד]</small> לשון <strong>לידה</strong> שנאמר בקדשים ("שור או כשב או עז כי יולד... ומיום השמיני והלאה ירצה לקרבן". ויקרא כב, כז—כח), מלשון <strong>לידה, מ</strong>האמור ב<strong>בכור</strong> ("כל הבכור אשר יולד". דברים טו, יט). <strong>מה התם</strong> <small>[שם,</small> בבכור<small>]</small> אמרה תורה שאין הבכור מתקדש אלא כאשר הוא פטר רחם (יוצא מרחם אמו), ("והעברת כל <strong>פטר רחם</strong> לה' ". שמות יג, יב), <strong>אף כאן</strong> בקדשים — אין הולד מתקדש אלא אם כן הוא <strong>פטר רחם,</strong> ואילו היוצא דופן, אינו בכלל זה.
  ושואלים:  <strong>ולגמר</strong> <small>[וילמד]</small> ר' שמעון באופן שונה, מתוך השוואת הלשונות <strong>לידה לידה,</strong> ואולם <strong>מ</strong>לידת <strong>אדם.</strong> ויסיק כך: <strong>מה התם</strong> <small>[שם]</small> בלידת אדם — אף <strong>יוצא דופן</strong> נחשב כילוד, <strong>אף כאן</strong> בקדשים — ייחשב ה<strong>יוצא דופן</strong> כילוד!
  ומשיבים:  <strong>מסתברא</strong> <small>[מסתבר]</small> כי <strong>מבכור הוה ליה למילף</strong> <small>[היה לו</small> לר' שמעון <small>ללמוד]</small> את דין יוצא דופן בקדשים, <strong>שכן</strong> עדיף ללמוד לענין שנאמר בו <strong>"אמו"</strong> (בבכור — "שבעת ימים יהיה עם אמו", שמות כב, כט) <strong>מ</strong>ענין שאף בו נאמר <strong>"אמו"</strong> (בקדשים — "והיה שבעת ימים תחת אמו", ויקרא כב, כז). ושואלים על כך: <strong>אדרבה</strong> <small>[להיפך],</small> <strong>מ</strong>לידה האמורה ב<strong>אדם הוה ליה למילף</strong> <small>[היה לו ללמוד],</small> <strong>שכן</strong> ראוי ללמוד לידה האמורה בקדשים הכוללת גם לידת <strong>פשוט</strong> (שאינו בכור), <strong>מ</strong>דיני לידה האמורה באדם שהריהי נוהגת בכל לידה שהיא, בין בכור ובין <strong>פשוט!</strong>
 ומשיבים: <strong>אלא,</strong> דווקא <strong>מ</strong>לידה האמורה ב<strong>בכור הוה ליה למילף</strong> <small>[היה לו ללמוד],</small> <strong>שכן</strong> יש צדדים משותפים רבים בין קדשים ובין בכור: שבשניהם נאמרה בלידה הלשון <strong>אם;</strong> ושניהם עוסקים בעניין זהה, ב<strong>בהמת קדשים;</strong> ובשניהם נוהג דין <strong>פגול</strong> ודין <strong>נותר ו</strong>דין <strong>טמא.</strong>
 ודוחים: <strong>אדרבה</strong> <small>[להיפך],</small> <strong>מ</strong>לידה האמורה ב<strong>אדם הוה ליה למילף</strong> <small>[היה לו ללמוד],</small> <strong>שכן</strong> יש צדדים משותפים לשניהם: שבלידת קדשים עניינה, זה שאינו בכור אלא <strong>פשוט,</strong> ואף בלידת אדם עניינה אף בפשוט; וכמו כן, בין לידת קדשים ובין לידת אדם עניינם זכר ונקבה, ואילו בכור אינו אלא <strong>זכר</strong> בלבד; וכמו כן בין לידת קדשים ובין לידת אדם עניינם דבר שאינו מתקדש מעצמו, ואילו בכור הריהו <strong>קדוש</strong> מעצם היוולדו; וכן, שבין לידת קדשים ובין לידת אדם אינם מתנות כהונה, ואילו הבכור הריהו מכלל הניתנים <strong>במתנה</strong> לכהן! ודוחים: <strong>הנך</strong> <small>[אלו]</small> הצדדים המשותפים ללידת קדשים ולידת בכור <strong>נפישן</strong> <small>[מרובים].</small> יותר מהצדדים המשותפים ללידת קדשים ולידת אדם.
 <strong>אמר רב חייא בריה</strong> <small>[בנו]</small> של <strong>רב הונא משמיה</strong> <small>[משמו]</small> של <strong>רבא: תניא דמסייע ליה</strong> <small>[שנויה</small> ברייתא <small>שמסייעת לו]</small> <strong>לר' יוחנן.</strong> ששנינו, <strong>ר' יהודה אומר:</strong> נאמר בדין העולה <strong>"זאת תורת העלה היא העלה"</strong> (ויקרא ו, ב) — <strong>הרי אלו שלשה מיעוטין,</strong>
## דף מ:
 <strong>פרט ל</strong>זו ש<strong>נשחטה בלילה, ו</strong>פרט לזו <strong>שנשפך דמה, ו</strong>לזו <strong>שיצא דמה חוץ לקלעים</strong> — <strong>ש</strong>כל אחת מאלה, גם <strong>אם עלתה</strong> למזבח, אינה מוקרבת, אלא <strong>תרד.</strong>
 <strong>ר'</strong> <strong>שמעון אומר:</strong> כך יש לדרוש כתוב זה: מן האמור <strong>"עלה"</strong> — <strong>אין לי</strong> ללמוד שאם עלתה על המזבח לא תרד <strong>אלא</strong> דווקא <strong>עולה כשרה, מנין לרבות</strong> אף זו <strong>שנשחטה בלילה, ושנשפך דמה, ו</strong>כן זו <strong>שיצא דמה חוץ לקלעים, ו</strong>בשר קרבן <strong>הלן</strong> מחוץ למזבח, <strong>ו</strong>הקרבן <strong>היוצא</strong> אל מחוץ לעזרה וחזר והועלה על המזבח, <strong>ו</strong>הקרבן <strong>הטמא, ו</strong>בשר <strong>ה</strong>קרבן ש<strong>נותר</strong> אחר זמן אכילתו הראוי, <strong>ו</strong>הקרבן <strong>שנשחט</strong> במחשבה שייאכל <strong>חוץ לזמנו</strong> הראוי, <strong>ו</strong>כן זה שנשחט במחשבה לאוכלו <strong>חוץ למקומו</strong> הראוי,
 <strong>ו</strong>כן זה <strong>שקבלו פסולין וזרקו את דמן, וה</strong>קרבנות שדמיהם צריכים להיות <strong>נתנין למעלה</strong> מחוט הסיקרא שבאמצע המזבח, <strong>שנתנן למטה</strong> מחוט הסיקרא, <strong>ו</strong>כן <strong>ה</strong>קרבנות שדמיהם צריכים להיות <strong>נתנין למטה שנתנן למעלה, והנתנין בחוץ שנתנן בפנים, והנתנין בפנים שנתנן בחוץ, ו</strong>קרבן <strong>הפסח ו</strong>קרבן <strong>החטאת ששחטן שלא לשמן, מנין</strong> שאף כל אלו, אם עלו — לא ירדו?
 <strong>תלמוד לומר "זאת תורת העלה"</strong> (ויקרא ו, ב), <strong>ריבה תורה אחת לכל העולין</strong> על המזבח, אף שנפסלו — <strong>שאם עלו, לא ירדו.</strong>
 <strong>יכול שאני מרבה</strong> בדין זה אף <strong>את</strong> בהמת הקרבן שהיה <strong>רובע</strong> את האשה, <strong>ו</strong>את הקרבן <strong>הנרבע, ו</strong>את <strong>ה</strong>קרבן שהוא <strong>מוקצה</strong> (מיוחד) לעבודה זרה, <strong>ו</strong>את הנעבד בפועל לעבודה זרה, <strong>ו</strong>זה שניתן <strong>כאתנן</strong> (תשלום לזונה), <strong>ו</strong>כן <strong>ה</strong>קרבן ששימש כ<strong>מחיר</strong> של כלב, <strong>והכלאים</strong> (הבא משני בעלי חיים), <strong>והטרפה, ויוצא דופן? תלמוד לומר "זאת"</strong> למעט את אלו.
 <strong>ו</strong>שואלים: <strong>מה ראית</strong> (מדוע העדפת) <strong>לרבות</strong> דווקא <strong>את אלו</strong> (שנשחטה בלילה, ושנשפך דמה וכו') <strong>ולהוציא את אלו</strong> (רובע, נרבע וכו'), ולא להיפך,
## דף מא.
 <strong>אחר שריבה הכתוב</strong> פסולים מסויימים שאם עלו לא ירדו, <strong>ומיעט</strong> פסולים אחרים שאין הם בכלל זה, ולא נאמר במפורש מיהם! ומשיבים: <strong>אמרת</strong> כי <strong>מרבה אני</strong> דווקא <strong>את אלו</strong> (שנשחטה בלילה, שנשפך דמה וכו') שאם עלו לא ירדו — <strong>ש</strong>בכל אלה <strong>היה פסולן</strong> רק משנכנסו <strong>בקדש</strong> (במקדש), בעבודה במקדש. <strong>ומוציא אני</strong> מכלל אלו שאם עלו לא ירדו <strong>את אלו</strong> (הרובע, הנרבע וכו') — <strong>שלא היה פסולן בקדש,</strong> אלא עוד לפני שנכנסו למקדש.
 <strong>קתני מיהת</strong> <small>[על כל פנים שנינו]</small> בדברי ר' שמעון אלה אף את ה<strong>יוצא דופן</strong> בין אלה ש<strong>לא</strong> קרבים, אף אם עלו. <strong>מאי לאו</strong> <small>[האם לא]</small> הכוונה ל<strong>יוצא דופן</strong> של <strong>קדשים,</strong> והרי זו איפוא ראיה לדברי ר' יוחנן שמודה ר' שמעון שיוצא דופן פסול בקדשים. <strong>אמר רב הונא בריה</strong> <small>[בנו]</small> של רב נתן: לא, הכוונה ל<strong>יוצא דופן</strong> של <strong>בכור,</strong> שאינו מתקדש אלא אם כן הוא בכלל "פטר רחם". ואין אם כן ראיה לדברי ר' יוחנן בשיטת ר' שמעון, ולדעת ר' שמעון אם כן יוצא דופן בקדשים הריהו קדוש.
  ותוהים על כך: והרי אין למדים שיוצא דופן ב<strong>בכור</strong> אינו קדוש מהכתוב "זאת" שבפסוק "זאת תורת העולה" (ויקרא ו, ב), אלא <strong>מ</strong>האמור בדין הבכור עצמו "והעברת כל <strong>פטר רחם</strong> לה' " (שמות יג, יב) <strong>נפקא</strong> <small>[יוצא,</small> נלמד<small>]</small> דינו!
  ומשיב על כך רב הונא בנו של רב נתן: <strong>אלא מאי</strong> <small>[מה]</small> תאמר, שהכוונה בדברי ר' שמעון בברייתא זו, היא למעט יוצא דופן של <strong>קדשים?</strong> והרי דבר זה <strong>מ</strong>ההיקש <strong>"אמו"</strong> (האמור בבכור — "שבעת ימים יהיה עם אמו", שמות כב, כט), <strong>"אמו"</strong> (האמור בקדשים — "והיה שבעת ימים תחת אמו", ויקרא כב, כז) <strong>נפקא</strong> <small>[יוצא,</small> נלמד<small>]!</small>
 ומשיבים על דבריו אלו: <strong>האי מאי</strong> <small>[זה מהו]?</small> <strong>אי אמרת בשלמא</strong> <small>[נוח</small> הדבר <small>אם אומר אתה]</small> שדברי ר' שמעון אלו שבברייתא הם ביוצא דופן של <strong>קדשים</strong> — <strong>היינו דאצריכי תרי קראי</strong> <small>[זהו</small> הטעם <small>שנצרכים שני מקראות],</small> <strong>חד</strong> <small>[</small>מקרא <small>אחד]</small> — <strong>לבהמת חולין דאוליד</strong> <small>[שילדה]</small> <strong>דרך דופן, ואקדשה</strong> <small>[והקדישה]</small> בעליה את הולד, ללמדנו שאינו קדוש.
 <strong>וחד</strong> <small>[ו</small>מקרא <small>אחד]</small> — <strong>לבהמת קדשים דאוליד</strong> <small>[שילדה]</small> <strong>דרך דופן,</strong> שאין הולד הזה קדוש, <strong>וקסבר</strong> <small>[וסבור הוא]</small> ר' שמעון ככלל כי <strong>ולדות קדשים בהוייתן</strong> (בהתהוותם, ביציאתם מרחם אמם) <strong>הן קדושים,</strong> ואילו יוצא דופן של בהמת קדשים, אינו קדוש. <strong>אלא אי אמרת</strong> <small>[אם אומר אתה]</small> שר' שמעון בברייתא זו מדבר על יוצא דופן של <strong>בכור</strong> — <strong>מ"פטר רחם" נפקא</strong> <small>[יוצא,</small> נלמד<small>]</small> דינו, ואין צורך בכתוב נוסף להשמיענו דין זה!
  ומסכמים:  <strong>הכי נמי מסתברא</strong> <small>[כך גם מסתבר]</small> לומר שדברי ר' שמעון שבברייתא עוסקים בולדות קדשים, שכן יש צורך בשני מקראות בעניינם של אלו, <strong>מדקתני</strong> <small>[מ</small>מה <small>ששנינו]</small> עוד באותה ברייתא <strong>הרובע והנרבע והמוקצה והנעבד והכלאים,</strong> ויש לשאול בכל אלה: וכי
 <strong>הני מהכא נפקא</strong> <small>[אלו מכאן</small> דינם <small>יוצא,</small> נלמד<small>]</small> שהם פסולים, והלא <strong>מהתם נפקא</strong> <small>[משם יוצא,</small> נלמד<small>]</small> דינם, ממה שנאמר בכתוב "אדם כי יקריב מכם קרבן לה' מן הבהמה מן הבקר ומן הצאן תקריבו את קרבנכם" (ויקרא א, ב), ונדרשו פרטי הדברים כך: <strong>"מן הבהמה"</strong> — <strong>להוציא</strong> (למעט) את <strong>הרובע והנרבע,</strong> שהוא פסול לקרבן. <strong>"מן הבקר"</strong> — <strong>להוציא את הנעבד.</strong> <strong>"מן הצאן"</strong> — <strong>להוציא את המוקצה.</strong> ומה שנאמר <strong>"ומן הצאן"</strong> בתוספת וא"ו — <strong>להוציא את הנוגח</strong> שהמית אדם בנגיחתו.
 <strong>ותו</strong> <small>[ועוד]</small> יש לשאול: וכי <strong>כלאים</strong> הנזכרים אף הם בדברי ר' שמעון שבברייתא <strong>מהכא נפקא</strong> <small>[מכאן יוצא,</small> נלמד דינם<small>]</small> שהם פסולים, והלא <strong>מהתם נפקא</strong> <small>[משם,</small> ממקום אחר <small>יוצא,</small> נלמד<small>]</small> דינם, וכמו ששנינו: <strong>"שור או כשב או עז...</strong> ומיום השמיני והלאה ירצה לקרבן" (שם כב, כז), ולמדנו מפרטי הדברים שבכתוב: <strong>"שור"</strong> — <strong>פרט לכלאים</strong> (הבא משני מיני בעלי חיים). <strong>"או עז"</strong> — <strong>פרט לנדמה</strong> (הנולד לעיזים, ונראה ככבש)!
 <strong>אלא</strong> יש לומר כי <strong>אצטריכו תרי קראי</strong> <small>[נצרכים שני מקראות]</small> לכל אלו: <strong>חד</strong> <small>[</small>מקרא <small>אחד]</small> — <strong>לבהמת חולין, וחד</strong> <small>[ו</small>מקרא <small>אחד]</small> — <strong>לבהמת קדשים, הכא נמי</strong> <small>[כאן</small> ביוצא דופן גם כן] יש לומר כי <strong>איצטריך תרי קראי</strong> <small>[נצרכים שני מקראות],</small> ולמדנו איפוא כדברי ר' יוחנן בשיטת ר' שמעון, שמודה ר' שמעון ביוצא דופן בקדשים, שאינו קדוש.
 <big>א</big> ועוד בבירור השיטות במשנתנו, <strong>תנו רבנן</strong> <small>[שנו חכמים]:</small> אשה <strong>המקשה</strong> ללדת, ובתוך צער הלידה ראתה דם במשך <strong>שלשה ימים, ו</strong>לאחר מכן <strong>יצא</strong> ה<strong>ולד דרך דופן</strong> — <strong>הרי זו</strong> נחשבת <strong>יולדת בזוב,</strong> שדינה כזבה רגילה. שאף שאשה המקשה ללדת וראתה דם אינה נחשבת זבה, אינו אלא ביולדת כדרכה, ולא ביולדת דרך דופן. <strong>ור' שמעון אומר: אין זו</strong> נחשבת <strong>יולדת בזוב,</strong> אלא אף זו נחשבת כלידה. <strong>ו</strong>עוד נחלקו, בדינו של ה<strong>דם היוצא משם,</strong> שלדעת חכמים הריהו <strong>טמא, ו</strong>אילו <strong>ר' שמעון מטהר</strong> דם זה.
  ודנים בדבר, <strong>בשלמא רישא</strong> <small>[נוחה,</small> מובנת היא <small>תחילת</small> הברייתא<small>]</small> במחלוקת הראשונה שבין חכמים לר' שמעון, שכן הן <strong>ר' שמעון</strong> הולך בה <strong>לטעמיה</strong> <small>[לטעמו,</small> לשיטתו<small>]</small> במשנה, שלידת יוצא דופן נחשבת כלידת ולד רגיל, <strong>ו</strong>הן <strong>רבנן</strong> <small>[חכמים]</small> הולכים בה <strong>לטעמייהו</strong> <small>[לטעמם,</small> לשיטתם<small>]</small> במשנה, שלידת יוצא דופן אינה נחשבת כלידת ולד רגיל. <strong>אלא</strong> בענין המחלוקת בין חכמים לר' שמעון ב<strong>סיפא</strong> <small>[סוף</small> הברייתא<small>]</small> יש לברר: <strong>במאי פליגי</strong> <small>[במה</small> הם <small>חולקים]?</small> <strong>אמר רבינא:</strong> במקרה <strong>כגון שיצא</strong> ה<strong>ולד</strong> עצמו <strong>דרך</strong> ה<strong>דופן,</strong>
## דף מא:
 <strong>ו</strong>אולם ה<strong>דם,</strong> שהוא דם הקישוי בשלושת הימים שלפני הלידה, יצא <strong>דרך</strong> ה<strong>רחם.</strong> <strong>ואזדא</strong> <small>[והולך]</small> <strong>ר' שמעון</strong> אף בהלכה זו <strong>לטעמיה</strong> <small>[לטעמו,</small> לשיטתו<small>],</small> שהנולד יוצא דופן הריהו כשאר הנולדים, ולכן גם דם קישוי היוצא לפני לידת יוצא דופן הריהו כדם קישוי היוצא לפני לידת ולד רגיל, וטהור הוא, <strong>ו</strong>כמו כן אף <strong>רבנן</strong> <small>[חכמים]</small> הולכים בהלכה זו <strong>לטעמייהו</strong> <small>[לטעמם,</small> לשיטתם<small>],</small> שיוצא דופן אינו נחשב לענין זה כילוד, ודם קישוי שקודם ללידה זו טמא הוא.
 <strong>מתקיף לה</strong> <small>[מקשה עליה,</small> על הסבר זה<small>]</small> <strong>רב יוסף:</strong> אין לומר כן בהסבר הברייתא, משני טעמים: <strong>חדא</strong> <small>[האחד]</small> — <strong>דהיינו רישא</strong> <small>[שהרי זה,</small> המקרה המתואר ב<small>ראשית</small> הברייתא<small>],</small> שעניינה דם קישוי היוצא לפני לידת יוצא דופן. <strong>ועוד,</strong> הלשון הנזכרת בסוף הברייתא "דם היוצא <strong>משם"</strong> — מה <strong>מקום</strong> שיצא ממנו ה<strong>ולד משמע,</strong> ולא שיצא הולד דרך הדופן, והדם דרך הרחם!
 <strong>אלא אמר רב יוסף</strong> בהסבר סוף הברייתא: מדובר ב<strong>כגון שיצא</strong> הן ה<strong>ולד ו</strong>הן ה<strong>דם דרך</strong> ה<strong>דופן.</strong>
 ואף שאין הדם היוצא דרך הדופן מטמא כשלעצמו בטומאת הנדה ובטומאת הזיבה, יש לדון בדינו, <strong>ו</strong>בשאלה <strong>במקור</strong> האם <strong>מקומו טמא קמיפלגי</strong> <small>[הם חולקים],</small> ובאופן זה, <strong>מר סבר</strong> <small>[חכם זה,</small> חכמים, <small>סבורים]</small> כי <strong>מקור מקומו טמא,</strong> ולכן אף שיצא הדם דרך הדופן הריהו טמא, כיון שנגע במקור. ואילו <strong>מר סבר וחכם זה,</strong> ר' שמעון, <small>סבור]</small> כי <strong>מקור מקומו טהור,</strong> ולכן לדעתו אף שנגע הדם במקור כיון שיצא שלא דרך הרחם הריהו טהור.
 <big>א</big> ועוד בהבנת השיטות בברייתא זו, <strong>אמר ריש לקיש: לדברי</strong> <strong>המטמא בדם</strong> היוצא מהדופן (חכמים), הריהו <strong>מטמא באשה</strong> טומאת נדה, שטמאה טומאת שבעה, ולא טומאת מגע בלבד, שהיא לערב. ואילו <strong>לדברי המטהר בדם</strong> היוצא מהדופן (ר' שמעון) — הריהו <strong>מטהר באשה</strong> מטומאת הנדה. <strong>ו</strong>אילו <strong>ר' יוחנן אמר: אף לדברי המטמא בדם</strong> היוצא מהדופן (חכמים) — <strong>מטהר באשה,</strong> שאינה נטמאת בדם זה משום נדה.
 <strong>ואזדא</strong> <small>[והולך]</small> בכך <strong>ר' יוחנן לטעמיה</strong> <small>[לטעמו,</small> לשיטתו<small>],</small> שכן <strong>אמר ר'</strong> <strong>יוחנן משום</strong> <small>[בשם]</small> <strong>ר' שמעון בן יוחי: מנין שאין</strong> ה<strong>אשה</strong> נחשבת <strong>טמאה</strong> בטומאת נדה או בטומאת זיבה, <strong>עד שיצא מדוה</strong> (הדבר המטמא) <strong>דרך ערותה</strong> — <strong>ש</strong>כן <strong>נאמר</strong> בפרשת איסורי העריות <strong>"ואיש אשר ישכב את אשה דוה וגלה את ערותה את מקורה הערה"</strong> (ויקרא כ, יח) — <strong>מלמד שאין אשה</strong> נעשית <strong>טמאה עד שיצא מדוה דרך ערותה.</strong> ולכך הדם היוצא דרך הדופן, אינו מטמא בטומאת הנדה.
 <big>ב</big> כיון שהוזכר המקור, מביאים עוד מה ש<strong>אמר ריש לקיש משום</strong> <small>[בשם]</small> <strong>ר' יהודה נשיאה: מקור</strong> (רחם האשה) <strong>שנעקר</strong> חלק ממנו, <strong>ונפל לארץ</strong> כחתיכת בשר — האשה <strong>טמאה</strong> בכך, <strong>ש</strong>כן <strong>נאמר</strong> בתיאור תועבות ירושלים כדרך האשה המזנה <strong>"יען השפך נחשתך ותגלה ערותך"</strong> (יחזקאל טז, לו), הרי שאף שיצא חלק מהמקור ארצה ("השפך נחושתך") עדיין נחשב הוא כ"ערוה".
  ומבררים:  <strong>למאי</strong> <small>[למה,</small> לאיזה ענין<small>]</small> נחשבת אשה זו כטמאה? <strong>אילימא</strong> <small>[אם תאמר]</small> <strong>ל</strong>ענין שתיטמא בו האשה <strong>טומאת שבעה</strong> כנדה — אין לומר כן, שהרי בדין הנדה <strong>אמר רחמנא</strong> <small>[אמרה  התורה]</small> "ואשה כי תהיה זבה <strong>דם</strong> יהיה בבשרה שבעת ימים תהיה בנדתה" (ויקרא טו, יט), להורות: דווקא בדם היא נטמאת, <strong>ולא</strong> ב<strong>חתיכה</strong> הבאה מהמקור! <strong>אלא</strong> אמר ר' יוחנן לענין שנטמאה האשה בנגיעתה בחתיכת מקור זו בזמן שיצאה ממנה, אלא <strong>לטומאת ערב</strong> בלבד, ככל הנוגע בנדה.
 <big>ג</big> ועוד בדינו של המקור, <strong>אמר ר'</strong> <strong>יוחנן: מקור שהזיע</strong> (ביצבץ) דם לבן וצלול <strong>כ</strong>מראה <strong>שתי טיפי מרגליות</strong> — <strong>טמאה</strong> בו האשה הרואה. ומבררים: <strong>למאי</strong> <small>[למה,</small> לאיזה ענין<small>]</small> אמר ר' יוחנן את דבריו אלו, <strong>אילימא</strong> <small>[אם תאמר  ]</small> <strong>ל</strong>ענין שתיטמא האשה במראה זה <strong>טומאת שבעה</strong> ימים כנדה — אין לומר כן, שהרי שנינו במסכתנו (פרק שני) כי רק <strong>חמשה דמים טמאין</strong> יש <strong>באשה ותו</strong> <small>[ויותר]</small> <strong>לא,</strong> ודם זה אינו נמנה בין החמישה! <strong>אלא</strong> אמר ר' יוחנן דבריו אלה <strong>ל</strong>ענין <strong>טומאת ערב,</strong> מפני שנגעו טיפות אלה במקור, וכיון שנגעה בהן האשה נטמאה. ומסייגים: <strong>ודווקא</strong> שהיו אלה <strong>תרתי</strong> <small>[שתיים]</small> טיפות, <strong>אבל</strong> בטיפה <strong>חדא</strong> <small>[אחת]</small> — אין האשה נטמאת בה, שכן <strong>אימא מעלמא אתיא</strong> <small>[</small>יש מקום <small>לומר</small> כי <small>מהעולם,</small> מחוץ למקור היא <small>באה].</small>
 <big>ד</big> שנינו במשנתנו כי <strong>כל הנשים מטמאין</strong> (נטמאות) בטומאת הנדה <strong>ב</strong>יציאת הדם מהמקור והגעתו ל<strong>בית החיצון.</strong> ומבררים: <strong>הי ניהו</strong> <small>[איזהו הוא]</small> בדיוק המקום בגוף האשה המכונה <strong>"בית החיצון"? אמר ריש לקיש: כל</strong> מקום פתח הרחם <strong>ש</strong>בשעה שה<strong>תינוקת יושבת,</strong> מתרחב במקצת <strong>ונראת,</strong> הוא הקרוי בית החיצון.
 <strong>אמר ליה</strong> <small>[לו]</small> <strong>ר' יוחנן</strong> לריש לקיש, אין זה כדבריך, שהרי בטומאת הנדה נאמר "דם יהיה בבשרה" (ויקרא טו, יט), שטמאה היא בדם בעודו מצוי בתוך גופה ("בבשרה"), ואילו <strong>אותו מקום</strong> שהגדרת נחשב כמקום גלוי, וכפי שמצאנו שכ <strong>גלוי הוא</strong> נחשב <strong>אצל</strong> (בענין) טומאת נגיעה ב<strong>שרץ,</strong> שאף שאין מגע השרץ מטמא בבית הסתרים, מקום זה הריהו בכלל המקומות הגלויים! <strong>אלא אמר ר'</strong> <strong>יוחנן:</strong> "בית החיצון" שנטמאת בו האשה בנדה, הוא המקום במרחב שבין צידו החיצוני של גוף האשה <strong>עד בין השינים</strong> (גבשושיות בשר מוגבהות בתוך הרחם).
  בעקבות דברי ר' יוחנן אלה, <strong>איבעיא להו</strong> <small>[נשאלה להם,</small> ללומדי בית המדרש<small>]</small> שאלה זו: האם מקום <strong>בין השינים</strong> עצמם נחשב <strong>כלפנים</strong> (כלפי המקור), <strong>או כלחוץ</strong> (כלפי הצד החיצון של הגוף)? ומביאים ראיה, <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> <strong>ר' זכאי</strong> במפורש: כל המקום שמצידו החיצון של גוף האשה ו<strong>עד בין השינים</strong> — דם הנמצא בו מטמא. ואילו המקום ש<strong>בין השינים עצמן</strong> — נחשב <strong>כלפנים,</strong> ואינו מטמא.
  ובענין הגדרת "בית החיצון" שנטמאת בו האשה, מביאים עוד, כי <strong>במתניתא תנא</strong> <small>[בברייתא שנינו]:</small> "בית החיצון" הרי זה <strong>מקום דישה.</strong> ומסבירים: <strong>מאי</strong> <small>[מה</small> פירוש<small>]</small> <strong>"מקום דישה"? אמר רב יהודה:</strong> ה<strong>מקום</strong> ברחם האשה <strong>ש</strong>בשעת תשמיש <strong>השמש</strong> (כינוי לאבר זכרות) <strong>דש</strong> (נוגע) בו.
 <big>ה</big> ועוד <strong>תנו רבנן</strong> <small>[שנו חכמים]:</small> נאמר בטומאת הנדה "אשה כי תהיה זבה דם יהיה זובה <strong>בבשרה</strong> שבעת ימים תהיה בנדתה" (ויקרא טו, יט) — <strong>מלמד שמטמאה</strong> (שנטמאת) בטומאת הנדה בדם שיצא מן המקור ונמצא <strong>בפנים</strong> גופה <strong>כ</strong>בדם ש<strong>בחוץ.</strong> <strong>ואין לי</strong> שנוהג דין זה <strong>אלא</strong> בטומאת ה<strong>נדה,</strong> ה<strong>זבה מנין</strong> — <strong>תלמוד לומר</strong> (מלמדנו האמור) באותו פסוק <strong>"זבה בבשרה",</strong> שאף האשה הזבה בכלל זה.
  ושואלים עוד: <strong>פולטת שכבת זרע</strong> שנטמאת בכך בטומאת ערב, <strong>מנין</strong> לי שאף היא אם פלטה לבית החיצון, נטמאה — <strong>תלמוד לומר</strong> בכתוב זה <strong>"יהיה",</strong> לרבות כל המטמא אותה, שכשהוא בבית החיצון הריהי נטמאת בכך. <strong>ו</strong>אילו <strong>ר' שמעון אומר:</strong> אין האשה שפלטה שכבת זרע לבית החיצון נטמאת בכך, אלא משעה שיצאה שכבת הזרע אל מחוץ לגופה. שכן <strong>דיה</strong> לאשה בטומאה זו שתהיה <strong>כבועלה</strong> (האיש), שהביא עליה טומאה זו, שלא תהיה חמורה ממנו. <strong>מה בועלה</strong> — <strong>אינו מטמא</strong> בהוצאת שכבת זרע, <strong>עד</strong> <strong>שתצא</strong> ה<strong>טומאה לחוץ</strong> מגופו, <strong>אף היא,</strong> האשה — <strong>אינה מטמאה</strong> בפליטת שכבת זרע <strong>עד שתצא טומאתה לחוץ.</strong>
 ומקשים: <strong>וסבר</strong> <small>[וכי סבור]</small> <strong>ר' שמעון</strong> שאומרים כלל זה ש<strong>דיה</strong> לטומאת אשה שתהיה <strong>כ</strong>טומאת <strong>בועלה? והתניא</strong> <small>[והרי שנינו</small> בברייתא<small>]</small> על האמור באיש שיצאה ממנו שכבת זרע "ואשה אשר ישכב איש אותה שכבת זרע <strong>ורחצו במים וטמאו עד הערב"</strong> (ויקרא טו, יח), <strong>אמר ר'</strong> <strong>שמעון: וכי מה בא</strong> כתוב <strong>זה ללמדנו? אם לענין</strong> ה<strong>נוגע בשכבת זרע</strong> שנטמא טומאת ערב — <strong>הרי</strong> דבר זה <strong>כבר נאמר למטה</strong> (להלן, ויקרא כב, ד) בכתוב <strong>"או איש</strong> אשר תצא ממנו שכבת זרע", ללמד שהנוגע בשכבת זרע נטמא.
 <strong>אלא</strong> מלמדנו הכתוב שאשה שנבעלה נטמאת בשכבת זרע של בועלה, אף שנגעה בה שכבת זרע זו בתוך גופה. ואף שלא היתה צריכה להיטמא ממנה <strong>מפני שטומאת בית הסתרים היא, ו</strong>כלל הוא ש<strong>טומאת בית הסתרים אינה מטמאה, אלא שגזרת הכתוב הוא</strong> שהאשה הנבעלת נטמאת אף באופן זה. הרי שלשיטת ר' שמעון נטמאת האשה בשכבת זרע בבית הסתרים, וחמורה היא איפוא מבועלה, שהוא נטמא בשכבת זרע רק משיצאה מגופו!
  ומשיבים:  <strong>לא קשיא</strong> <small>[אין</small> זה <small>קשה],</small> שיש להבחין בין המקרים, <strong>כאן</strong> ששנינו שחמור דינה של הנבעלת מבועלה — הרי זה <strong>במשמשת,</strong> שגזירת הכתוב היא שהאשה נטמאת אף בבית הסתרים. <strong>כאן</strong> ששנינו שדיה שתטמא כבועלה — <strong>בפולטת</strong> שכבת זרע, שאינה מטמאת בבית הסתרים, אלא משיצאה שכבת הזרע לחוץ, כבועלה.
  ותוהים: זו ה<strong>פולטת</strong> שכבת זרע — ודאי נטמאת, שכן <strong>תיפוק ליה</strong> <small>[תצא לו]</small> הלכה זו שהיא טמאה, <strong>דהא</strong> <small>[שהרי]</small> לפני שפלטה האשה היא <strong>שמשה</strong> עם בעלה, ונטמאה בכך! ומשיבים: צריך להשמיענו שהיא טמאה <strong>ב</strong>מקרה <strong>שטבלה ל</strong>אחר <strong>שמושה</strong> ונטהרה מטומאת תשמישה, ולאחר מכן פלטה שכבת זרע.
  ושואלים:  <strong>למימרא</strong> <small>[האם לומר</small> מכאן<small>]</small> שה<strong>משמשת, בטומאת ערב סגי</strong> <small>[די]</small> <strong>לה? והא</strong> <small>[והרי]</small> <strong>אמר רבא: משמשת</strong> — <strong>כל שלשה ימים</strong> שלאחר התשמיש <strong>אסורה לאכול בתרומה,</strong> משום <strong>שאי אפשר לה שלא תפלוט</strong> משכבת הזרע, ותיטמא בה!
  ומתרצים: דינו זה של ר' שמעון שהאשה הפולטת שכבת זרע נטמאת רק ביציאתה אל מחוץ לגופה, מתייחס למקרה מסויים,  <strong>הכא במאי עסקינן</strong> <small>[כאן במה אנו עוסקים]</small> — <strong>ש</strong>לאחר ששימשה, <strong>הטבילוה</strong> לטהרתה, בעת שהיא <strong>במטה.</strong> שכיון שלא קמה ממיטתה, אין לחשוש בה שפלטה משכבת הזרע שבה, ונטהרה בטבילתה, ומותרת באכילת תרומה. ושואלים: הרי שאם קמה מן המיטה חוששים שפלטה, <strong>מכלל דכי קאמר</strong> <small>[מכאן שכאשר אמר]</small> <strong>רבא</strong> שאי אפשר שלא תפלוט שכבת זרע בשלושת הימים שלאחר התשמיש, הרי זה מדובר במקרה <strong>דאזלה איהי בכרעה</strong> <small>[שהלכה היא</small> עצמה <small>ברגליה]</small> <strong>וטבלה,</strong> ולא שהטבילוה אחרים בהיותה במיטה, ואולם במקרה זה יש לחשוש: <strong>דילמא בהדי דקאזלה שדיתא</strong> <small>[שמא בתוך הליכתה</small> זו לטבול <small>פלטה]</small> את שכבת הזרע שבה, ולאחר שטבלה לטהרתה ונטהרה, שוב לא תפלוט ולא תיטמא שוב, ומדוע אסרה רבא באכילת תרומה?
## דף מב.
 <strong>וכי תימא</strong> <small>[ואם תאמר]</small> שזה שאסרה רבא לאכול בתרומה הוא רק משום החשש <strong>דילמא אשתייר</strong> <small>[שמא נשתייר]</small> בתוכה משכבת הזרע לאחר שטבלה — אין לומר כן, שהרי <strong>אי הכי</strong> <small>[אם כך]</small> היא כוונת דבריו, בלשון <strong>"חיישינן</strong> <small>[חוששים אנו]</small> <strong>שמא נשתייר" מבעי ליה</strong> <small>[נצרך לו]</small> לומר, ולא בלשון ודאית "שאי אפשר לה שלא תפלוט"!
 <strong>אלא</strong> יש לומר כי <strong>ל</strong>שיטת <strong>רבא נמי</strong> <small>[גם כן]</small> מדובר במקרה <strong>שהטבילוה</strong> לאחר ששימשה, כשהיא נתונה <strong>במטה,</strong> ומאחר שברור שלא פלטה, ודאי שתפלוט לאחר הטבילה. <strong>ולא קשיא</strong> <small>[קשה]</small> מדבריו אלו של רבא על שיטת ר' שמעון, שכן יש להבדיל בין המקרים השונים: <strong>כאן</strong> בדברי רבא, מדובר <strong>ב</strong>אשה שלאחר טבילתה הריהי <strong>מתהפכת</strong> במיטתה מצד זה של גופה לצידה האחר לאחר התשמיש, ומתוך שהיא מתהפכת ודאי שהיא פולטת את שכבת זרע שבתוכה. ואילו <strong>כאן</strong> בדברי ר' שמעון מדובר <strong>ב</strong>זו <strong>ש</strong>שוכבת במיטתה ו<strong>אינה מתהפכת</strong> לאחר תשמיש. שזו שטבלה ונטהרה מטומאת התשמיש, אינה נטמאת משכבת זרע, אלא משיצא אל מחוץ לגופה, וכדינו של בועלה.
 <strong>ורבא</strong> שאמר את דבריו, <strong>אקרא קאי</strong> <small>[על המקרא</small> הוא <small>עומד,</small> מתייחס<small>],</small> <strong>והכי קאמר</strong> <small>[וכך הוא אומר]</small> בהסבר הכתוב: <strong>כי כתב רחמנא</strong> <small>[כאשר אמרה התורה]</small> בדין שכבת הזרע בתשמיש "ואשה אשר ישכב איש אותה שכבת זרע <strong>ורחצו במים וטמאו עד הערב"</strong> (ויקרא טו, יח) — הרי זה דווקא <strong>ב</strong>זו <strong>ש</strong>שוכבת במיטתה לאחר טבילתה ו<strong>אינה מתהפכת, אבל במתהפכת</strong> — <strong>כל שלשה ימים אסורה לאכול בתרומה,</strong> משום <strong>שאי אפשר לה שלא תפלוט.</strong>
 <big>א</big> ועוד בענין האשה הפולטת שכבת זרע, <strong>בעא מיניה</strong> <small>[שאל ממנו]</small> <strong>רב שמואל בר ביסנא מאביי:</strong> האשה ה<strong>פולטת שכבת זרע,</strong> משום מה היא טמאה, האם משום שכ <strong>רואה</strong> דם <strong>הויא</strong> <small>[הריהי]</small> נחשבת, <strong>או</strong> משום שכ <strong>נוגעת</strong> בטומאה <strong>הויא</strong> <small>[הריהי]</small> נחשבת?
 ומעירים: ו<strong>נפקא מינה</strong> <small>[יוצא ממנה,</small> משאלה זו הבדל הלכה למעשה<small>]</small> לכמה עניינים: האם יש <strong>לסתור</strong> (לבטל) ולהתחיל מחדש את ספירת שבעת ימי הנקיות של הזבה. שכן אם כרואה דם נדה היא — הריהי סותרת, אבל אם כנוגעת בטומאה היא — אינה סותרת; <strong>ו</strong>כן יש הבדל להלכה לענין <strong>לטמא</strong> אותה <strong>ב</strong>שפלטה שיעור <strong>משהו,</strong> שכן אם היא כרואה — הריהי נטמאת אף במשהו, ואולם אם היא כנוגעת — אין היא מטמאת אלא בשיעור המוגדר (כעדשה או כחתימת פי האמה); <strong>ו</strong>כן יש הבדל להלכה לענין <strong>לטמא</strong> אותה אף בהיות שכבת הזרע עדיין <strong>בפנים</strong> גוף האשה <strong>כ</strong>פולטת שכבת זרע <strong>בחוץ</strong> לגופה. שכן אם היא כרואה — הריהי מטמאה אף בפנים, כראיית דם נדה. ואולם אם היא כנוגעת — אין הפליטה מטמאת אלא בהיותה בחוץ, כשאר נגיעות הטומאה.
  ודנים:  <strong>מה נפשך</strong> <small>[רצונך]</small> לומר: <strong>אי שמיע ליה מתניתין</strong> <small>[אם</small> רב שמואל בר ביסנא <small>שמע אותה,</small> את הברייתא<small>]</small> מה מקום לבעייתו, שהרי עולה מן הברייתא כי <strong>ל</strong>שיטת <strong>רבנן</strong> <small>[חכמים]</small> — <strong>רואה הויא</strong> <small>[הריהי],</small> שלדעתם טמאה היא בהיות שכבת הזרע בתוך גופה, בבית החיצון. <strong>ו</strong>אילו <strong>ל</strong>שיטת <strong>ר' שמעון</strong> — שיטתו היא ש<strong>נוגעת הויא</strong> <small>[הריהי],</small> שלדעתו אין היא נטמאת אלא משיצאה שכבת הזרע לחוץ.
 <strong>ואי לא שמיע ליה מתניתין</strong> <small>[אם</small> רב שמואל בר ביסנא <small>לא שמע אותה,</small> את הברייתא<small>],</small> עדיין מה מקום לשאלתו, שהרי <strong>מסתברא</strong> <small>[מסתבר]</small> לומר ש<strong>נוגעת הויא</strong> <small>[הריהי],</small> שהרי אין שכבת הזרע שבא אל האשה מחוצה לה, כדם שפרש ממנה!
  ומסבירים:  <strong>לעולם</strong> רב שמואל בר ביסנא <strong>שמיע ליה מתניתין</strong> <small>[שמע את הברייתא],</small> <strong>ו</strong>אכן <strong>אליבא דרבנן</strong> <small>[שלשיטת חכמים]</small> — <strong>לא קמיבעיא ליה</strong> <small>[נשאלה לו]</small> שאלתו זו, שלשיטתם הפולטת כרואה לכל דבר, ואולם <strong>כי קא מיבעיא ליה</strong> <small>[כאשר נשאלה לו]</small> שאלתו זו — הרי זה <strong>אליבא</strong> <small>[לשיטת]</small> <strong>ר' שמעון.</strong>
 ומסייגים עוד, <strong>ו</strong>אף לשיטת ר' שמעון, לענין <strong>לטמא בפנים כבחוץ</strong> — <strong>לא קמיבעיא ליה</strong> <small>[נשאלה לו]</small> שאלתו זו, שהרי ר' שמעון אמר במפורש כי אין הפליטה מטמאת בפנים כבחוץ. <strong>כי קמיבעיא ליה</strong> לשיטת ר' שמעון — לענין <strong>לסתור</strong> ספירת ימי נקיות של זיבה, <strong>ו</strong>לענין <strong>לטמא בכל שהוא, מאי</strong> <small>[מה]</small> הדין.
  ואלו צדדי הבעיה: האם <strong>כי קאמר</strong> <small>[כאשר אמר]</small> <strong>ר' שמעון</strong> את שיטתו זו ש<strong>דיה</strong> של האשה להיות <strong>כבועלה</strong> — <strong>הני מילי</strong> <small>[דברים אלה]</small> אמורים דווקא לענין <strong>לטמויי</strong> <small>[לטמא]</small> <strong>בפנים כבחוץ, אבל</strong> לענין <strong>לסתור</strong> ספירת ימי זיבה <strong>ו</strong>לענין <strong>לטמא</strong> אף <strong>בכל שהוא</strong> — כ<strong>רואה הויא</strong> <small>[הריהי]</small> אף לשיטת ר' שמעון. <strong>או דילמא</strong> <small>[שמא]</small> לשיטת ר' שמעון <strong>לא שנא</strong> <small>[אינו שונה]</small> דינה של הפולטת לענין שיעור המטמא ולענין סתירת ספירת ימי זיבה מטומאת פנים, שבכל אלה הפליטה מטמאת בנגיעה, ולא בראייה.
 <strong>איכא דאמרי</strong> <small>[יש שאומרים]</small> הסבר אחר באשר לבעייתו של רב שמואל בר ביסנא: <strong>לעולם לא שמיע ליה מתניתא</strong> <small>[שמע את הברייתא]</small> שנחלקו בה חכמים ור' שמעון, <strong>ו</strong>אין זה פשוט לו שהפולטת טמאה משום נגיעה, משום ש<strong>הכי קמיבעיא ליה</strong> <small>[כך נשאלה לו]</small> שאלתו זו: <strong>מדאחמיר רחמנא אבעלי קריין</strong> <small>[מ</small>זה <small>שהחמירה התורה על בעלי קרי,</small> שיצאה מהם שכבת זרע<small>]</small> לפני מתן תורה <strong>בסיני,</strong> שכן נצטוו "היו נכונים לשלושת ימים אל תגשו אל אשה" (שמות יט, טו), ולא הוזהרו על שאר טומאות — טומאה חמורה היא, ויש איפוא מקום לומר שהפולטת שכבת זרע כ<strong>רואה הויא</strong> <small>[הריהי].</small>
 <strong>או דילמא</strong> <small>[שמא]:</small> <strong>לא גמרינן</strong> <small>[אין אנו למדים]</small> <strong>מ</strong>האמור במתן תורה ב<strong>סיני,</strong> שכן <strong>חדוש הוא,</strong> <strong>דהא</strong> <small>[שהרי]</small> אף על טומאת <strong>זבין ומצורעים דחמירי</strong> <small>[שחמורים]</small> דינם מדינם של בעלי קרי — <strong>ולא אחמיר בהו רחמנא</strong> <small>[החמירה בהם התורה]</small> להזהירם מן הדבר. ולפיכך עדיין אפשר לומר שאין דינה של הפולטת אלא משום נגיעה.
 <strong>אמר ליה</strong> <small>[לו]</small> אביי לרב שמואל בר ביסנא בתשובה לשאלתו זו: <strong>רואה הויא</strong> <small>[הריהי].</small> ומסופר כי <strong>אתא</strong> <small>[בא]</small> רב שמואל בר ביסנא ו<strong>שייליה</strong> <small>[שאלו]</small> <strong>לרבא</strong> את בעייתו זו, <strong>אמר ליה</strong> <small>[לו]</small> רבא: <strong>רואה הויא</strong> <small>[הריהי].</small> ועוד <strong>אתא לקמיה</strong> <small>[בא לפני]</small> <strong>רב יוסף</strong> עם שאלתו, ואף הוא <strong>אמר ליה</strong> <small>[לו],</small> <strong>רואה הויא</strong> <small>[הריהי].</small> <strong>הדר אתא לקמיה</strong> <small>[חזר בא לפני]</small> <strong>אביי, אמר ליה</strong> <small>[לו]:</small> <strong>כולכו</strong> <small>[כולכם],</small> כל החכמים ששאלתים, אביי ורבא ורב יוסף, <strong>ברוקא חדא תפיתו</strong> <small>[ברוק אחד</small> אתם <small>ירקתם]</small> ואין ממש בדברים.
 <strong>אמר ליה</strong> <small>[לו]</small> אביי: <strong>שפיר אמרי</strong> <small>[יפה,</small> היטב, <small>אמרו]</small> <strong>לך.</strong> שכן, <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' שמעון</strong> שהפולטת שכבת זרע <strong>דיה כבועלה</strong> — <strong>אלא</strong> לענין <strong>לטמא בפנים כבחוץ, אבל</strong> לענין <strong>לסתור ולטמא בכל שהוא</strong> — <strong>רואה הויא</strong> <small>[הריהי].</small>
 <big>ב</big> ועוד בדין טומאת פנים כבחוץ, <strong>תנו רבנן</strong> <small>[שנו חכמים]:</small> טומאת <strong>הנדה, ו</strong>טומאת <strong>הזבה, ו</strong>טומאת <strong>השומרת יום כנגד יום</strong> (הרואה יום או שני ימים בימי הזיבה, שצריכה לשמור יום בטהרה), <strong>ו</strong>טומאת <strong>היולדת</strong> — <strong>כולן מטמאות בפנים כבחוץ.</strong>
 ודנים בדברים: <strong>בשלמא כולהו</strong> <small>[זה נוח,</small> מובן מה ששנינו ב<small>כולם]</small> שנטמאות אף שלא יצאה הטומאה אל מחוץ לגופן — <strong>לחיי</strong> <small>[לחיים,</small> בסדר<small>],</small> <strong>אלא</strong> מה ששנינו בכללן את ה<strong>יולדת</strong> אין זה ברור, שכן <strong>אי</strong> <small>[אם]</small> המדובר בדם שרואה <strong>בימי נדה</strong> — <strong>נדה</strong> היא, והריהי כלולה בדין נדה האמור לפני כן, וכמו כן <strong>אי</strong> <small>[אם]</small> המדובר <strong>בימי זיבה</strong> — <strong>זיבה</strong> היא, והריהי כלולה בזבה האמורה מקודם!
  ומסבירים:  <strong>לא צריכא</strong> <small>[נצרכה]</small> אלא במקרה <strong>ש</strong>עברו ימי טומאת לידה (שבוע ללידת זכר, ושבועיים ללידת נקבה), ו<strong>ירדה</strong> היולדת <strong>לטבול</strong> כדי לעבור על ידי טבילה זו <strong>מ</strong>ימי <strong>טומאה ל</strong>ימי <strong>טהרה.</strong>
 <strong>וכי הא</strong> <small>[וכמו</small> הלכה <small>זו]</small> ש<strong>אמר ר'</strong> <strong>זירא,</strong> שעוסקת אף היא במקרה דומה, שכך <strong>אמר ר'</strong> <strong>חייא בר אשי, אמר רב:</strong> ה<strong>יולדת שירדה לטבול,</strong> כדי לעבור <strong>מ</strong>ימי <strong>טמאה ל</strong>ימי <strong>טהורה, ו</strong>לפני שטבלה <strong>נעקר ממנה</strong> (ממקורה) <strong>דם,</strong> ואולם לא יצא אלא לבית החיצון, ולא אל מחוץ לגופה. מה דינה? אם נעקר הדם <strong>בירידה</strong> לטבילה — הרי היא עדיין <strong>טמאה,</strong> שלא הועילה לה טבילתה. ואולם אם נעקר הדם <strong>בעלייה</strong> מן הטבילה, והרי היא עתה כבר בימי טהרתה — <strong>טהורה.</strong>
 <strong>אמר ליה</strong> <small>[לו]</small> <strong>ר' ירמיה לר' זירא</strong> בשאלה על הלכה זו: אם נעקר הדם <strong>בירידה</strong> לטבילה <strong>אמאי</strong> <small>[מדוע]</small> היא <strong>טמאה?</strong> והרי <strong>טומאה בלועה היא! אמר ליה</strong> <small>[לו]</small> ר' זירא לר' ירמיה: <strong>זיל שייליה</strong> <small>[לך שאל אותו]</small> את <strong>ר' אבין, דאסברית ניהליה</strong> <small>[שהסברתי לו]</small> טעמו של דבר זה, <strong>וכרכיש</strong> <strong>לי ברישיה בי מדרשא</strong> <small>[ונענע לי בראשו ב</small>היותו ב<small>בית המדרש,</small> כמסכים לדבריי<small>].</small>
 ומסופר, <strong>אזל</strong> <small>[הלך]</small> ר' ירמיה, <strong>שייליה</strong> <small>[שאלו]</small> את ר' אבין להסבר הדבר, <strong>אמר ליה</strong> <small>[לו]</small> ר' אבין לר' ירמיה: <strong>עשאוה כנבלת עוף טהור, שמטמאה בגדים</strong> של האוכל אותה, בהיות כזית ממנה <strong>בבית הבליעה</strong> של האוכל, אף שטומאה בלועה היא. הקשה לו ר' ירמיה: <strong>מי דמי</strong> <small>[האם דומה]</small> טומאת יולדת לטומאתו של האוכל נבלת עוף טהור שמטמא בגדים?
## דף מב:
 שהרי <strong>התם</strong> <small>[שם,</small> בטומאה הבאה על ידי אכילת נבלת עוף טהור<small>]</small> — <strong>אין לה</strong> לסוג טומאה זו כלל <strong>טומאה בחוץ,</strong> שכן כל טומאת אכילת נבלת עוף טהור מיוחדת היא שאינה אלא בהיות נבלה זו בפיו, ואילו <strong>הכא</strong> <small>[כאן,</small> בטומאת דם היולדת המטמא במגע ובמשא<small>]</small> — <strong>כי נפיק לבראי ליטמי</strong> <small>[כאשר יצא</small> הדם <small>אל מחוץ</small> לגופה <small>שיטמא],</small> ככל הדברים המטמאים במגעם, שאינם מטמאים בהיותם בלועים! אלא יש לומר מכח קושיה זו כי <strong>הכא נמי</strong> <small>[כאן</small> בדברי ר' זירא אלו <small>גם כן]</small> מדובר <strong>כשיצא</strong> הדם <strong>לחוץ</strong> מגופה, והריהי נטמאת במגעו, ולא בהיותו בגופה, שטומאה בלועה היא.
  ושואלים:  <strong>אי</strong> <small>[אם]</small> המדובר בדם ש<strong>יצא לחוץ</strong> — <strong>מאי למימרא</strong> <small>[מה</small> חידוש בא ר' זירא <small>לומר]</small> בדבריו, שמטמא דם זה במגעו? ומשיבים: <strong>מהו דתימא</strong> <small>[שתאמר]:</small> <strong>מגו דמהני</strong> <small>[מתוך שמועילה]</small> ה<strong>טבילה</strong> שטובלת היולדת מימי טומאתה לימי טהרתה, <strong>לדם דאיכא גואי</strong> <small>[שישנה בתוכה],</small> שהרי כל דם שיש בה, שיעקר לאחר טבילה זו, הריהו טהור — <strong>תהני נמי</strong> <small>[תועיל גם כן]</small> טבילה זו אף <strong>להאי</strong> <small>[לזה],</small> לדם שיש בה, וכבר נעקר, אך לא יצא החוצה, שלא יטמא לכשיצא. לכן <strong>קא משמע לן</strong> <small>[הוא,</small> ר' זירא, <small>משמיע לנו]</small> שהועילה הטבילה רק לדם שלא נעקר לפני הטבילה.
  ושואלים: מעתה,  <strong>שמעתין</strong> <small>[שמועתנו,</small> דברי הלכה אלו של ר' זירא<small>]</small> — <strong>איפריק</strong> <small>[יושבו,</small> תורצו<small>],</small> <strong>אלא</strong> באשר ל<strong>יולדת</strong> ששנינו במשנתנו שהיא מטמאה ביציאת הדם לבית החיצון, נשארה השאלה: מה חידוש יש בדבר זה, שהרי <strong>אי</strong> <small>[אם]</small> היא <strong>בימי נדה</strong> — <strong>נדה</strong> היא, ולמדנו במשנתנו שהנדה מטמאה ביציאת הדם לבית החיצון, ו<strong>אי</strong> <small>[אם]</small> היא <strong>בימי זיבה</strong> — <strong>זיבה</strong> היא זו, ואף בזבה שנינו שנטמאת ביציאה לבית החיצון. ומה צורך להשמיע דין זה ביולדת!
  ומתרצים:  <strong>הכא במאי עסקינן</strong> <small>[כאן</small> במשנתנו <small>במה אנו עוסקים]</small> — באשה היולדת <strong>בלידה יבשתא</strong> <small>[יבישה],</small> שאין עמה דם. שנטמאת בטומאת הלידה כשלעצמה, וחידשה משנתנו, שנטמאת אף שלא יצא דמה אל מחוץ לגופה. ושואלים על הסבר זה: אם מדברת משנתנו ב<strong>לידה יבשתא</strong> <small>[יבישה],</small> אם כן <strong>מאי</strong> <small>[מה,</small> איזה<small>]</small> דבר בלידה זו שניתן לומר בו, כדברי המשנה, ש<strong>מטמא בפנים כבחוץ איכא</strong> <small>[יש]</small> בלידה זו, והלא לא היה בה כלל דם בלידה זו!
  ומתרצים: כוונת הלשון היא לא לדם אלא ל<strong>כגון שהוציא</strong> ה<strong>ולד</strong> את <strong>ראשו</strong> אל מ<strong>חוץ לפרוזדור</strong> שברחם אמו, לבית החיצון שבה. ונחשב בכך לנולד, ונטמאת אמו בטומאת הלידה, אף שלא יצא הראש אל מחוץ לגופה. <strong>וכ</strong>שיטתו של <strong>רב אושעיא,</strong> שכך <strong>אמר רב אושעיא:</strong> המיילדת שהכניסה ידה לתוך רחמה של אשה שהעובר שבמעיה מת, טמאה בטומאת המת מדברי חכמים משום <strong>גזרה</strong> שגזרו חכמים לטמאה במקרה זה, <strong>שמא יוציא הולד ראשו חוץ לפרוזדור,</strong> ומת לאחר מכן, והמיילדת הנוגעת בולד זה הריהי טמאה מן התורה במגעו, שאז נחשב הוא כילוד.
 <strong>וכי ההוא</strong> <small>[וכמו</small> המסופר באדם <small>אחד]</small> <strong>דאתא לקמיה</strong> <small>[שבא לפני]</small> <strong>רבא, אמר ליה</strong> <small>[לו]</small> בשאלה: <strong>מהו</strong> הדין לענין <strong>לממהל בשבתא</strong> <small>[למול בשבת]?</small> <strong>אמר ליה</strong> <small>[לו]</small> רבא: <strong>שפיר דמי</strong> <small>[יפה,</small> ראוי <small>הדבר].</small> <strong>בתר דנפק</strong> <small>[אחר שיצא]</small> אותו אדם מלפני רבא, <strong>אמר רבא</strong> לעצמו, בתמיהה: וכי <strong>סלקא דעתך דההוא גברא</strong> <small>[עולה על הדעת שאותו אדם]</small> <strong>לא ידע דשרי לממהל בשבתא</strong> <small>[שמותר למול בשבת],</small> שבא לשאול על כך? אין זאת, אלא שיש דבר נוסף בשאלתו, שלא אמר. <strong>אזל בתריה</strong> <small>[הלך</small> רבא <small>אחריו],</small> ומשהשיגו, <strong>אמר ליה</strong> <small>[לו]:</small> <strong>אימא</strong> <small>[אמור]</small> <strong>לי איזי</strong> <small>[חביבי],</small> בדיוק, <strong>גופא דעובדא היכי הוה</strong> <small>[גוף המעשה איך היה].</small>
 <strong>אמר ליה</strong> <small>[לו]</small> אותו אדם לרבא: <strong>שמעית</strong> <small>[שמעתי]</small> את ה<strong>ולד דצויץ אפניא דמעלי שבתא</strong> <small>[שמצייץ,</small> משמיע קול, ביום ששי <small>בערב שלפני כניסת שבת],</small> <strong>ו</strong>אולם <strong>לא אתיליד</strong> <small>[נולד]</small> <strong>עד שבתא</strong> <small>[שבת].</small> <strong>אמר ליה</strong> <small>[לו]</small> רבא: <strong>האי</strong> <small>[זה]</small> התינוק <strong>הוציא ראשו חוץ לפרוזדור הוא,</strong> שהרי אלמלא כן לא היה יכול להישמע קולו. וכיון שכך, הריהו נחשב כמי שנולד כבר ביום ששי, וחל זמן מילתו ביום השמיני ללידתו, ביום הששי הבא. <strong>ו</strong>אם באים למולו לאחר מכן, <strong>הוי</strong> <small>[הריהי]</small> <strong>מילה שלא בזמנה, ו</strong>כלל הוא: שאף שמילה בזמנה דוחה את השבת, ואולם <strong>כל מילה שלא בזמנה</strong> — <strong>אין מחללין עליה את השבת.</strong>
 <big>א</big> <strong>איבעיא להו</strong> <small>[נשאלה להם,</small> לחכמים<small>]</small> שאלה זו: <strong>אותו מקום</strong> (מקום הערווה) <strong>של</strong> ה<strong>אשה,</strong> כיצד הוא מוגדר בדיוק, האם <strong>בלוע הוי</strong> <small>[הינו],</small> וכלל הוא שאין הדבר הבלוע בתוך גופו של אדם מטמא אותו. <strong>או בית הסתרים הוי</strong> <small>[הינו],</small> שאינו מטמא בנגיעת הדבר הטמא בו, אבל מטמא הוא במשא?
  ומבררים:  <strong>למאי נפקא מינה</strong> <small>[למה,</small> לאיזה ענין יש <small>תוצאה ממנה,</small> משאלה זו<small>]</small> — במקרה <strong>כגון</strong> <strong>שתחבה לה חבירתה כזית נבלה,</strong> שהוא שיעור המטמא, <strong>באותו מקום.</strong> ומעתה, <strong>אי אמרת</strong> <small>[אם אומר אתה]</small> שאותו המקום <strong>בלוע הוי</strong> <small>[הינו]</small> — אף זו הריהי <strong>טומאה בלועה,</strong> וטומאה בלועה <strong>לא מטמאה.</strong> <strong>ו</strong>אולם <strong>אי אמרת</strong> <small>[אם אומר אתה]</small> שאותו מקום <strong>בית הסתרים הוי</strong> <small>[הינו],</small> — <strong>נהי</strong> <small>[אמנם]</small> שאותו המקום של האשה, בהיותו נחשב כבית הסתרים גורם לכך ש<strong>במגע לא מטמיא</strong> <small>[אינה נטמאת],</small> אבל <strong>במשא מיהא מטמיא</strong> <small>[לפחות תיטמא],</small> שהרי מכל מקום היא נושאת את כזית הנבילה.
 <strong>אביי אמר</strong> בפתרון בעיה זו: <strong>בלוע הוי</strong> <small>[הינו],</small> ואילו <strong>רבא אמר: בית הסתרים הוי</strong> <small>[הינו].</small> ובנימוק שיטתו <strong>אמר רבא: מנא אמינא לה</strong> <small>[מנין אומר אני אותה,</small> את שיטתי זו<small>]</small> — <strong>דתניא</strong> <small>[ש</small>כן <small>שנויה</small> ברייתא<small>]:</small> על האמור "ואשה אשר ישכב איש אותה שכבת זרע ורחצו במים וטמאו עד הערב" (ויקרא טו, יח), אמר ר' שמעון: וכי מה בא כתוב זה ללמדנו? אם לענין הנוגע בשכבת זרע שנטמא טומאת ערב — הרי דבר זה כבר נלמד מן האמור בהמשך הכתובים (ויקרא כב, ד) "או אשר תצא ממנו שכבת זרע". אלא בא הכתוב ללמדנו שהאשה שנבעלה נטמאת בשכבת זרע של בועלה, אף שלא נגעה בה שכבת זרע זו מחוץ לגופה. ומה חידוש הוא? <strong>אלא מפני שטומאת בית הסתרים היא, ו</strong>כלל הוא ש
 <strong>טומאת בית הסתרים לא מטמאה.</strong> <strong>אלא שגזרת הכתוב היא</strong> שהאשה הנבעלת נטמאת אף באופן זה. הרי איפוא שאותו המקום נחשב כבית הסתרים.
 <strong>ואביי</strong> מה משיב הוא על הוכחתו זו של רבא? — <strong>חדא</strong> <small>[אחת]</small> <strong>ועוד קאמר</strong> <small>[הוא</small> ר' שמעון, התנא שבברייתא זו אומר], וכך יש להבין את דבריו: <strong>חדא</strong> <small>[אחת]</small> שכן <strong>טומאה בלועה היא.</strong> <strong>ועוד, אפילו אם תמצי</strong> <small>[תמצא]</small> מקום <strong>לומר</strong> ש<strong>טומאת בית הסתרים היא</strong> — זו כרגיל <strong>אינה מטמאה, אלא ש</strong>בענין האשה הנבעלת <strong>גזרת הכתוב היא.</strong>
 <big>ב</big> ועוד <strong>איבעיא להו</strong> <small>[נשאלה להם,</small> לחכמים<small>]</small> שאלה דומה: מקום הבליעה בפיו של אדם, שהוא ה<strong>מקום</strong> בו <strong>נבלת עוף טהור</strong> מטמאת, מהי הגדרתו המדוייקת, האם <strong>בלוע הוי</strong> <small>[הינו]</small> נחשב, <strong>או</strong> כ<strong>בית הסתרים הוי</strong> <small>[הינו]</small> נחשב?
  ומבררים:  <strong>למאי נפקא מינה</strong> <small>[למה,</small> לאיזה ענין יש <small>תוצאה ממנה,</small> משאלה זו<small>] —</small> <strong>כגון שתחב לו חבירו כזית נבלה</strong> של עוף טהור, שהוא השיעור המטמא <strong>לתוך פיו</strong> של זה. ויש לדון בדינו: שכן <strong>אי אמרת</strong> <small>[אם אומר אתה]</small> שבית הבליעה <strong>בלוע הוי</strong> <small>[הינו]</small> — הרי איפוא <strong>טומאה בלועה</strong> היא בפיו, וטומאה בלועה <strong>לא מטמיא</strong> <small>[מטמאת]. (</small><strong>אלא אי</strong> <small>[אם]</small><strong>) אמרת</strong> <small>[אומר אתה]</small> שבית הבליעה <strong>בית הסתרים הוי</strong> <small>[הינו]</small> — <strong>נהי</strong> <small>[אמנם]</small> ש<strong>במגע</strong> הוא <strong>לא מטמא, במשא מיהא</strong> <small>[לפחות]</small> <strong>מטמא.</strong>
 ואף בשאלה זו נחלקו אביי ורבא, <strong>אביי אמר: בלוע הוי</strong> <small>[הינו],</small> <strong>ורבא אמר: בית הסתרים הוי</strong> <small>[הינו].</small> <strong>אמר אביי</strong> בנימוק שיטתו: <strong>מנא אמינא לה</strong> <small>[מנין אומר אני אותה,</small> את שיטתי זו<small>]</small> — <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>יכול תהא</strong> אף אכילת <strong>נבלת בהמה מטמאה בגדים</strong> בהיותה ב<strong>בית הבליעה</strong> של האוכל, ובדומה לאכילת נבלת עוף טהור? — <strong>תלמוד לומר "נבלה וטרפה לא יאכל לטמאה בה"</strong> (שם כב, ח), ולמדנו מכתוב זה העוסק בטומאה שעל ידי אכילה, כי הדברים אמורים דווקא ב
 <strong>מי שאין לה טומאה אלא</strong> ב<strong>אכילתה</strong> בלבד, כלומר, בנבלת עוף טהור, שאינה מטמאה אלא בהיותה נאכלת בבית הבליעה של האוכלה — <strong>יצתה</strong> (יצאה) מכלל זה <strong>זו שטמאה</strong> גם <strong>קודם שיאכלנה,</strong> במגע ובמשא. שאין שאר הטומאות, מלבד נבלת עוף טהור, מטמאות בבית הבליעה. והרי זה איפוא כשיטת אביי, שמקום בית הבליעה בלוע הוא, ולכן אינו מטמא כלל.
  ושואלים על הלימוד שבברייתא: <strong>ותיתי</strong> <small>[ותבוא,</small> ותילמד<small>]</small> הלכה שנבלת בהמה מטמאת בגדים בבית הבליעה, <strong>בקל וחומר מנבלת עוף טהור,</strong> ובאופן זה: <strong>ומה נבלת עוף טהור,</strong> שקל הוא דינה, <strong>ש</strong>הרי <strong>אין לה טומאה בחוץ,</strong> שאם נגע בה אדם או נשאה אינו טמא — <strong>יש לה טומאה בפנים</strong> (בבית הבליעה). <strong>זו</strong> (נבלת בהמה), שחמורה היא בדינה, <strong>ש</strong>הרי <strong>יש לה טומאה בחוץ</strong> — אינו דין שיש לה טומאה בפנים! ומשיבים:
 <strong>אמר קרא</strong> <small>[המקרא]</small> בטומאה זו "נבלה וטרפה לא יאכל לטמאה <strong>בה"</strong> — והרי זה לשון מיעוט: דווקא <strong>בה</strong> בנבלת עוף טהור, נוהגת טומאה בבית הבליעה, <strong>ולא באחרת.</strong>
 אלא מעתה יש לשאול: <strong>אם כן מה תלמוד לומר</strong> (מלמדנו) הכתוב בטומאת נבלת בהמה <strong>"והאוכל</strong> מנבלתה יכבס בגדיו וטמא עד הערב" (שם יא, מ), שעולה מן הדברים שמטמאת נבלת הבהמה אף באכילתה?
  — <strong>ליתן שיעור</strong> לטומאת נבלת הבהמה, בכמה היא מטמאה, ואולם אין היא מטמאת אלא <strong>לנוגע ולנושא</strong> אותה, ולא לאוכל אותה. ששיעור זה הריהו <strong>כ</strong>שיעור של ה<strong>אוכל.</strong> <strong>מה</strong> שיעורו של ה<strong>אוכל</strong> שתיחשב אכילתו אכילה — <strong>בכזית, אף</strong> שיעור הטומאה בנבלת בהמה ל<strong>נוגע</strong> בה <strong>ו</strong>ל<strong>נושא</strong> אותה — <strong>בכזית.</strong>
 <big>ג</big> ועוד בענין טומאת בבית הסתרים, <strong>אמר רבא:</strong> נמצא <strong>שרץ</strong> מת <strong>ב</strong>תוך <strong>קומטו</strong> (המקומות הקמוטים בגוף האדם, כגון בין אצילי ידיו) — <strong>טהור.</strong> נמצאת <strong>נבלה בקומטו</strong> של אדם — הריהו <strong>טמא</strong> בכך.
  ומסביר רבא את דבריו: <strong>שרץ בקומטו, טהור</strong> האדם — שכן ה<strong>שרץ בנגיעה הוא</strong> ש<strong>מטמא, ובית הסתרים לאו</strong> <small>[לא]</small> <strong>בר מגע הוא.</strong> נמצאת <strong>נבלה בקומטו, טמא</strong> — כי <strong>נהי</strong> <small>[הגם]</small> ש<strong>במגע</strong> הוא <strong>לא מטמא,</strong> שהרי בית הסתרים הוא, ואולם <strong>ב</strong>טומאת <strong>משא מיהא</strong> <small>[לפחות]</small> הריהו <strong>מטמא.</strong> שהרי אף שאינו נחשב כנוגע בה נושא הוא אותה.
  ועוד אמר רבא: היה <strong>שרץ בקומטו, והכניסו</strong> את קומטו והשרץ שבו, <strong>ל</strong>תוך <strong>אויר</strong> (חלל) כלי גדול, כעין <strong>התנור</strong> — <strong>טמא</strong> התנור בכך, כדין השרץ שנכנס לחלל התנור. ושואלים על הלכה זו: <strong>פשיטא</strong> <small>[פשוט]</small> הדבר, ומה משמיענו רבא? ומשיבים: חידוש יש בדבר, שכן <strong>מהו דתימא</strong> <small>[שתאמר]:</small> כיון שבדין טומאת השרצים "וכל כלי חרש אשר יפול מהם אל <strong>תוכו</strong> כל אשר בתוכו יטמא ואותו תשבורו" (שם יא, לג) <strong>אמר רחמנא</strong> <small>[אמרה התורה],</small> והרי זה בא לדייק: דווקא אם נפל השרץ לתוכו ממש,
## דף מג.
 <strong>ולא</strong> כאשר השרץ נמצא ב<strong>תוך תוכו</strong> בקומטו, לכן <strong>קא משמע לן</strong> <small>[הוא משמיע לנו]</small> שאין תוך הקמט נחשב כתוך תוכו, אלא רק כאשר היה כלי בתוך התנור, ופתחו של כלי זה הוא מחוץ לתנור, ונפל לכלי שבתוכו.
 <big>א</big> ועוד בענין טומאה בקומטו של אדם, <strong>אמר ריש לקיש:</strong> היה <strong>קנה</strong> או מוט נתון <strong>ב</strong>תוך <strong>קומטו של</strong> אדם הטמא בטומאת <strong>זב, והסיט בו את ה</strong>אדם ה<strong>טהור</strong> — אף שהזב מטמא בהיסטו, אדם זה הריהו <strong>טהור.</strong> <strong>ואם היה ה</strong><strong>קנה</strong> נתון <strong>ב</strong>תוך <strong>קומטו של</strong> אדם <strong>טהור, והסיט בו את הזב</strong> — <strong>טמא</strong> הטהור בכך. שכן נטמא ככל הנושא את הזב, ובכלל טומאת משא אף אם נשא הטהור את הזב בבית סתריו.
  ומסבירים:  <strong>מאי טעמא</strong> <small>[מה טעם]</small> הזב שהסיט בקנה שבקומטו את הטהור, אינו נטמא בכך — שכן <strong>אמר קרא</strong> <small>[המקרא]</small> בדינו של הזב <strong>"וכל אשר יגע בו הזב וידיו לא שטף במים</strong> וכבס בגדיו ורחץ במים וטמא עד הערב" (ויקרא טו, יא) — <strong>זהו</strong> כוונת הכתוב "אשר יגע בו" <strong>הסיטו של זב.</strong> <strong>שלא מצינו</strong> (מצאנו) <strong>לו</strong> (כמותו) <strong>טומאה בכל התורה כולה,</strong> שמטמאת בהיסט, מלבד בטומאת הזב.
 <strong>ואפקיה רחמנא</strong> <small>[והוציאתו,</small> וכתבתו <small>התורה]</small> לטומאה שעל ידי היסט <strong>בלשון נגיעה, למימרא</strong> <small>[לומר,</small> ללמד<small>]</small> שטומאה על ידי <strong>היסט ו</strong>טומאה שעל ידי <strong>נגיעה</strong> הרי הן <strong>כידיו.</strong> <strong>מה התם</strong> <small>[שם],</small> בטומאת מגע — הריהי <strong>מאבראי</strong> <small>[מבחוץ],</small> <strong>אף הכא</strong> <small>[כאן]</small> בטומאה שעל ידי היסט — <strong>מאבראי</strong> <small>[מבחוץ].</small>
 <big>ב</big> שנינו במשנתנו כי הנדה מטמאת עוד בהיות הדם בבית החיצון, ואף שלא יצא לחוץ, <strong>אבל הזב ובעל קרי אינן מטמאין</strong> אלא משתצא טומאתם אל מחוץ לגופם. ומסבירים: דינו זה של ה<strong>זב</strong> — משום <strong>דכתיב</strong> <small>[ש</small>כן <small>נאמר]</small> בזב "איש איש <strong>כי יהיה זב מבשרו"</strong> (שם ב) — <strong>עד שיצא זובו מבשרו.</strong> ודינו זה של <strong>בעל קרי</strong> — משום <strong>דכתיב</strong> <small>[ש</small>כן <small>נאמר]</small> בטומאת בעל הקרי <strong>"ואיש כי תצא ממנו שכבת זרע"</strong> (שם טז) — דווקא כאשר תצא אל מחוץ לבשרו.
 <big>ג</big> עוד שנינו במשנתנו שאם <strong>היה אוכל בתרומה והרגיש</strong> בתוך כך שנעקרה ממנו שכבת זרע ("הזדעזעו אבריו"), הריהו אוחז באמתו, באבר זכרותו, כדי לעצור את שכבת הזרע מלצאת, ובולע את התרומה שבפיו. שהרי אם תצא שכבת הזרע, ייטמא בכך, ויצטרך לפולטה ולהפסידה בכך. ושואלים: <strong>אוחז</strong> באמתו? <strong>והתניא</strong> <small>[והרי שנויה</small> ברייתא<small>],</small> <strong>ר' אליעזר אומר: כל האוחז באמה ומשתין,</strong> הריהו עושה כמעשיהם של בני דור המבול, שהשחיתו דרכם בהוצאת שכבת זרע, ו<strong>כאילו מביא</strong> בכך <strong>מבול לעולם!</strong>
 <strong>אמר אביי:</strong> כוונת משנתנו לומר שיאחז באמתו <strong>ב</strong>אמצעות <strong>מטלית עבה,</strong> ואין באופן זה משום חימום המביא לידי הוצאת זרע. <strong>רבא אמר: אפילו תימא</strong> <small>[תאמר]</small> שמדובר במשנתנו באוחז באמתו <strong>במטלית רכה,</strong> ואולם במקרה זה, שכבר הרגיש שנעקרה ממנו שכבת זרע, מותר הדבר, ש<strong>כיון</strong> שכבר <strong>עקר</strong> הזרע ממקומו — <strong>עקר,</strong> ובאחיזתו באמתו, אין הוא גורם עוד לעקירת זרע. <strong>ו</strong>הסבר שיטותיהם: <strong>אביי</strong> — <strong>חייש</strong> <small>[חושש]</small> שהמחזיק באמתו במטלית רכה, <strong>דילמא אתי לאוסופי</strong> <small>[שמא יביא</small> הדבר <small>להוספה]</small> בהוצאת הזרע שכבר נעקר ממנו. <strong>ו</strong>אילו <strong>רבא</strong> — <strong>לאוסופי לא חייש</strong> <small>[להוספה</small> על הזרע שכבר נעקר <small>אינו חושש].</small>
 ושואלים לשיטת רבא: <strong>והתניא</strong> <small>[והרי שנויה</small> ברייתא<small>],</small> <strong>למה זה</strong> האוחז באיברו <strong>דומה</strong> — <strong>ל</strong>זה ה<strong>נותן אצבע בעין, שכל זמן ש</strong>ה<strong>אצבע</strong> נתונה <strong>ב</strong>תוך ה<strong>עין</strong> — העין <strong>מדמעת וחוזרת ומדמעת,</strong> ואף זה המחזיק באיברו, גורם שיצא שוב ושוב ממנו זרע.
 <strong>ורבא</strong> סבור כי <strong>כל</strong> מקרה של <strong>אחמומי והדר אחמומי בשעתא</strong> <small>[חימום</small> הגוף, וכמו במשנתנו שחש שנזדעזע גופו, <small>ושוב חימום ב</small>אותה <small>שעה]</small> הריהו <strong>לא שכיח</strong> <small>[מצוי],</small> ואין לחשוש בו להוצאה נוספת של זרע. ואולם במקרה של המחזיק באיברו, ובלא חימום, אפשר שיצא ממנו שוב ושוב זרע, וכדוגמת הנותן אצבע בעין.
 <big>ד</big> <strong>אמר שמואל: כל שכבת זרע שאין כל גופו מרגיש בה</strong> בשעה שיצאה ממנו — <strong>אינה מטמאה.</strong> <strong>מאי טעמא</strong> <small>[מה טעם]</small> הדבר? — שכן בדין טומאת בעל קרי "ואיש כי תצא ממנו <strong>שכבת זרע"</strong> (ויקרא טו, טז) <strong>אמר רחמנא</strong> <small>[אמרה תורה]</small> — דווקא <strong>ב</strong>שכבת זרע ה<strong>ראויה להזריע</strong> (להפריה) הריהו נטמא, ורק זו שמרגיש ביציאתה ראויה להזריע.
 <strong>מיתיבי</strong> <small>[מקשים]</small> על כך ממה ששנינו: <strong>היה מהרהר</strong> בשנתו <strong>בלילה</strong> בדברים שיש בהם להביא להוצאת זרע, <strong>ועמד</strong> (וקם, והתעורר) <strong>ומצא</strong> את <strong>בשרו</strong> (אבר זכרותו) שהוא <strong>חם,</strong> ואולם לא חש שיצאה ממנו שכבת זרע — הרי זה <strong>טמא,</strong> הרי שטומאת קרי אף בשכבת זרע שאין כל גופו מרגיש בה! ומשיבים: כבר <strong>תרגמא</strong> <small>[פירשה,</small> העמידה<small>]</small> <strong>רב הונא</strong> את דברי הברייתא, שמדובר בה <strong>ב</strong>זה שראה שהוא <strong>משמש מטתו בחלומו,</strong> וכיון ש<strong>אי אפשר לשמש בלא הרגשה,</strong> בודאי אף הוא הרגיש, אלא שלאחר שניעור משנתו אינו מרגיש.
 <strong>לישנא אחרינא</strong> <small>[לשון אחרת],</small> שכך <strong>אמר שמואל: כל שכבת זרע שאינו יורה כחץ</strong> — <strong>אינה מטמאה</strong> את האדם בטומאת קרי. ומבררים: <strong>מאי איכא בין האי לישנא להאי לישנא</strong> <small>[מה,</small> איזה הבדל יש בין הלשון הזו ללשון הזו]? ומשיבים: <strong>איכא בינייהו</strong> <small>[יש ביניהם]</small> הבדל זה: שכבת זרע ש<strong>נעקרה בהרגשה, ו</strong>אולם <strong>יצאה שלא בהרגשה</strong> שאין זו כיריה בחץ. שללשון הראשונה הריהו נטמא בכך, וללשון השניה אין הוא נטמא בכך.
  ומעירים:  <strong>מילתא דפשיטא ליה</strong> <small>[דבר שפשוט לו]</small> <strong>לשמואל, מיבעיא ליה</strong> <small>[נשאל לו]</small> <strong>לרבא.</strong> שכן <strong>בעי</strong> <small>[שאל]</small> <strong>רבא:</strong> שכבת זרע ש<strong>נעקרה בהרגשה, ו</strong>אולם <strong>יצתה</strong> ממנו <strong>שלא בהרגשה, מהו</strong> שתטמא משום בעל קרי.
  ומביאים פתרון לשאלה מזו, <strong>תא שמע</strong> <small>[בוא</small> ושמע] ממה ששנינו: <strong>בעל קרי שטבל</strong> לטהרתו, <strong>ולא הטיל מים</strong> לפני טבילתו — <strong>לכשיטיל מים,</strong> הריהו <strong>טמא,</strong> שכן בתוך שיצאו ממנו מי רגליו, יוצא אגב כך גם מן הזרע שנעקר ממנו. ונטמא ביציאה זו, ואף שהיא שלא בהרגשה. ובודאי הטעם הוא משום שעקירת הזרע היתה בהרגשה. ודוחים: אין להביא ראיה מכאן, שכן <strong>שאני התם</strong> <small>[שונה</small> המקרה <small>שם]</small> משום ש<strong>רובה</strong> של שכבת הזרע <strong>בהרגשה נפק</strong> <small>[יצאה],</small> ולכך הוא נטמא אף בזו שיוצאת ממנו שלא בהרגשה.
 <strong>לישנא אחרינא אמרי לה</strong> <small>[לשון אחרת אומרים אותה</small> הלכה<small>]</small> שכך <strong>אמר שמואל: כל שכבת זרע שאינו יורה כחץ</strong> — <strong>אינה מזרעת,</strong> שלא יווצר ממנה עובר. ומדייקים בדבריו: שכבת זרע שאינה יורה כחץ <strong>אזרועי</strong> <small>[להזריע]</small> — <strong>הוא דלא מזרעא</strong> <small>[שאינה מזרעת],</small> <strong>הא טמויי</strong> <small>[הרי שלטמא]</small> בטומאת קרי — הריהי <strong>מטמיא</strong> <small>[מטמאה],</small> <strong>ש</strong>כן <strong>נאמר</strong> בבעל קרי: <strong>"כי יהיה בך איש אשר לא יהיה טהור מקרה"</strong> (דברים כג, יא) — <strong>אפילו קרי בעולם</strong> (סתם) שאין בו כדי זריעה והולדה, הריהו מטמא.
 <big>ה</big> ובענין דומה <strong>בעי</strong> <small>[שאל]</small> <strong>רבא: גוי שהרהר</strong> הרהור שיש בו להביא להוצאת זרע, ומתוך כך נעקרה ממנו שכבת זרע, ואולם לא יצאה אל מחוצה לו. <strong>ו</strong>לאחר מכן <strong>ירד וטבל</strong> לשם גירות, והריהו מעתה יהודי. ואחרי כן יצאה ממנו שכבת הזרע, <strong>מהו</strong> דינו?
  וצדדי השאלה, <strong>אם תמצי</strong> <small>[תרצה]</small> <strong>לומר</strong> כי כלל הוא ש<strong>בתר</strong> <small>[אחר]</small> ה<strong>עקירה אזלינן</strong> <small>[אנו הולכים],</small> ואף שאילו היה דבר שכזה קורה בישראלי, היה הוא נטמא בכך, בכגון זה שהיה בשעת העקירה גוי אינו נטמא בכך, ואולם יש לומר כי <strong>הני מילי</strong> <small>[דברים אלה]</small> שהולכים אחר העקירה אמורים דווקא כאשר המסקנה <strong>לחומרא</strong> (וכדרך שנפסק כן אצל הישראלי, במקרה שכזה), <strong>אבל הכא</strong> <small>[כאן,</small> אצל הגוי<small>],</small> שאם נאמר שהולכים אחר העקירה, הרי זה <strong>לקולא</strong> <small>[להקל]</small> — שמא <strong>לא אמרינן</strong> <small>[אין אנו אומרים]</small> שהולכים אחר העקירה. <strong>או דילמא</strong> <small>[שמא],</small> <strong>לא שנא</strong> <small>[אינו שונה]</small> דין זה בין הישראלי לבין הגוי, בין לחומרה ובין לקולא, תמיד הולכים אחר העקירה. ומסכמים: <strong>תיקו</strong> <small>[תעמוד]</small> השאלה במקומה, ללא פתרון.
 <big>ו</big> ועוד <strong>בעי</strong> <small>[שאל]</small> <strong>רבא</strong> בענין דומה: האשה ה<strong>זבה שנעקרו מימי רגליה</strong> (שהם טמאים כשאר מעיינות הזבה) ממקורם, וטרם יצאו מחוץ לגופה, <strong>וירדה וטבלה</strong> לטהרתה משום הזיבה, ורק אחר כך הטילה את מימי רגליה, <strong>מהו</strong> דינה?
  וצדדי השאלה, <strong>אם תמצא</strong> <small>[תרצה]</small> <strong>לומר</strong> כי <strong>בתר</strong> <small>[אחר]</small> <strong>עקירה אזלינן</strong> <small>[אנו הולכים],</small> ויש לנו איפוא לטמאה משום מי רגליה שנעקרו ממנה בהיותה זבה. ואולם יש לומר כי <strong>הני מילי</strong> <small>[דברים אלה]</small> שהולכים אחר העקירה, אמורים דווקא ב<strong>שכבת זרע,</strong> ומשום ש<strong>לא מצי נקיט לה</strong> <small>[שאינו יכול</small> האיש לאחוז בה, לעצור בעדה מלצאת<small>],</small> <strong>אבל מימי רגליה, דמצי נקיט לה</strong> <small>[שיכולה</small> היא <small>לעצור בה</small> מלצאת<small>]</small> — <strong>לא</strong> אומרים אנו בהם שאחר העקירה אנו הולכים, <strong>או דילמא לא שנא</strong> <small>[שמא אינו שונה]</small> דין מי רגלים מדין שכבת זרע, שבזה ובזה הולכים אחר העקירה. ומסכמים: <strong>תיקו</strong> <small>[תעמוד]</small> השאלה במקומה, ללא פתרון.
 <big>ז</big> ועוד <strong>בעי</strong> <small>[שאל]</small> <strong>רבא</strong> שאלה דומה: <strong>גויה זבה</strong> שאינה נחשבת כטמאה מן התורה (ורק מדברי חכמים הריהי כזבה לכל דבר) <strong>שנעקרו מימי רגליה</strong> בהיותה גויה,
## דף מג:
 <strong>ו</strong>לאחר מכן <strong>ירדה וטבלה</strong> לשם גירות, ומעתה הריהי כבת ישראל, <strong>מהו</strong> דינה במקרה זה?
  וצדדי השאלה: <strong>אם תמצי</strong> <small>[תמצא]</small> <strong>לומר</strong> כי <strong>בתר</strong> <small>[אחר]</small> <strong>עקירה אזלינן אף על גב דמצי נקיט להו</strong> <small>[אנו הולכים, אף על פי שיכולה לאחוז בהם</small> שלא יצאו לחוץ<small>],</small> ומשום כך, אילו היה זה בישראלית הריהי טמאה, אבל גויה אינה נטמאת בכך מן התורה. ואולם אפשר לומר מצד שני <strong>הני מילי</strong> <small>[דברים אלה]</small> אמורים דווקא ב<strong>ישראלית,</strong> שהיא <strong>טמאה</strong> טומאה <strong>דאורייתא</strong> <small>[מן התורה],</small> <strong>אבל גויה זבה,</strong> שאין היא <strong>טמאה</strong> אלא מ<strong>דרבנן</strong> <small>[</small>מגזירת <small>חכמים]</small> — <strong>לא</strong> נאמר שהולכים אחר העקירה, <strong>או דילמא לא שנא</strong> <small>[שמא אינו שונה]</small> דינה של הגיורת מדינה של הישראלית לענין זה. ומסכמים: לא נפתרה בעיה זו, ו<strong>תיקו</strong> <small>[תעמוד]</small> במקומה, ללא פתרון.
 <big>א</big> שנינו במשנתנו שהזיבה והקרי <strong>מטמאין</strong> את האדם שיצאו ממנו <strong>בכל שהן.</strong> <strong>אמר שמואל:</strong> על מנת שייטמא האדם ב<strong>זב צריך</strong> שתצא ממנו זיבה <strong>כ</strong>שיעור שיש בה כדי <strong>חתימת</strong> (סתימת) <strong>פי האמה</strong> (פתח אבר הזכרות), <strong>ש</strong>כן <strong>נאמר</strong> בדינו של הזב "וזאת תהיה טומאתו בזובו... <strong>או החתים בשרו מזובו</strong> טומאתו היא" (ויקרא טו, ג).
  ומקשים:  <strong>והאנן תנן</strong> <small>[והרי אנו שנינו]</small> במשנתנו כי הזיבה והקרי <strong>מטמאין בכל שהן?</strong> ומשיבים: <strong>הוא</strong> שמואל ש<strong>אומר</strong> את שיטתו זו, סבור כר' נתן. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר משום</strong> <small>[בשם]</small> <strong>ר' ישמעאל:</strong> על מנת שייטמא האדם ב<strong>זב צריך</strong> שתצא ממנו זיבה <strong>כ</strong>די <strong>חתימת</strong> (סתימת) <strong>פי האמה, ולא הודו לו</strong> חכמים לר' ישמעאל, ולדעתם די לטומאה בשיעור כלשהו. ומשנתנו כשיטת חכמים, ואילו שמואל סבור כשיטת ר' ישמעאל.
  ודנים בשיטה זו, <strong>מאי טעמא</strong> <small>[מה הטעם,</small> המקור בתורה<small>]</small> לשיטה זו של <strong>ר' ישמעאל</strong> — שכן <strong>אמר קרא</strong> <small>[המקרא]</small> בדינו של הזב "וזאת תהיה טומאתו בזובו רר בשרו את זובו <strong>או החתים בשרו מזובו</strong> טומאתו היא". הרי שהזיבה צריך שתהיה בה כדי חתימת האיבר.
  ושואלים:  <strong>ורבנן</strong> <small>[וחכמים],</small> החלוקים על ר' ישמעאל, מה הם למדים מהכתוב הזה? — לדעתם הכתוב <strong>ההוא מבעי ליה</strong> <small>[נצרך לו]</small> ללמד הלכה אחרת בדיני הזב, שרק זוב <strong>לח</strong> שיש בו כדי להחתים את בשר האדם, בהיותו נוזלי, הוא ש<strong>מטמא</strong> בזיבה, <strong>ואינו מטמא</strong> בהיותו <strong>יבש.</strong>
 ושואלים לצד האחר, <strong>ור' ישמעאל</strong> שלמד מכתוב זה את שיטתו בשיעור הזיבה, מנין הוא למד את ההלכה שרק הזיבה הלחה היא שמטמאה? ומשיבים: הדין <strong>ההוא מ</strong>הכתוב באותו פסוק "וזאת תהיה טומאתו בזובו <strong>רר</strong> בשרו את זובו" <strong>נפקא</strong> <small>[יוצא,</small> נלמד<small>].</small>
 ושואלים: <strong>ורבנן</strong> <small>[וחכמים]</small> שלמדו את דין הזיבה הלחה שמטמאה מ"או החתים" מה למדים הם מהכתוב "רר בשרו את זובו"? — לדעתם הכתוב <strong>ההוא למנינא</strong> <small>[ל</small>למדנו את <small>מספר]</small> ראיות הזיבה, שבהן נטמא הזב <strong>הוא דאתא</strong> <small>[שבא].</small> נאמר בכתוב "וזאת תהיה טומאתו בזובו רר בשרו את זובו או החתים בשרו מזובו טומאתו היא", וללמדנו: <strong>"זובו"</strong> — הרי זו ראיה <strong>חדא</strong> <small>[אחת],</small> <strong>"רר בשרו"</strong> — הרי זו <strong>תרי</strong> <small>[שתי]</small> ראיות, <strong>"את זובו"</strong> — הרי זו <strong>תלת</strong> <small>[שלוש]</small> ראיות. ומכאן <strong>לימד</strong> הכתוב <strong>על זב בעל שלש ראיות ש</strong>הוא <strong>חייב בקרבן.</strong>
 ומסוף הפסוק בו נאמר <strong>"או החתים בשרו מזובו טמא</strong> הוא" למדים כי <strong>מקצת זובו,</strong> אף זה שלא ראה שלוש ראיות זיבה, הריהו <strong>טמא.</strong> ומכאן <strong>לימד</strong> הכתוב <strong>על זב בעל שתי ראיות ש</strong>אף שאינו מביא קרבן, הריהו <strong>מטמא משכב ומושב.</strong> ושואלים: <strong>ו</strong>לשיטת <strong>ר' ישמעאל,</strong> שלמד מהכתוב "רר בשרו את זובו" שאין הזיבה מטמאה אלא בלחה, <strong>מנינא מנא ליה</strong> <small>[מניין</small> הראיות שהזב נטמא בהן <small>מנין לו]?</small> ומשיבים: <strong>נפקא ליה</strong> <small>[יוצא,</small> נלמד <small>לו]</small> דין זה <strong>מ</strong>דרשתו של ר' סימאי.
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' סימאי אומר:</strong> נאמר בזב "איש איש כי יהיה זב מבשרו זובו טמא הוא. וזאת תהיה טומאתו בזובו רר בשרו את זובו.. טומאתו היא". שם, ב—ג). הרי ש<strong>מנה הכתוב</strong> בפסוק הראשון <strong>שתים</strong> ראיות של זיבה ("זב מבשרו", "זובו") — <strong>וקראו "טמא"</strong> ("טמא הוא"). ולאחר מכן, בפסוק הבא, חזר הכתוב ומנה <strong>שלש</strong> ראיות ("זובו", "רר בשרו", "את זובו") — <strong>וקראו "טמא"</strong> ("טומאתו היא"). <strong>הא</strong> <small>[הרי]</small> <strong>כיצד</strong> ניישב שני כתובים אלה? אלא ב<strong>שתים</strong> ראיות — הריהו זב <strong>ל</strong>ענין <strong>טומאה</strong> בלבד, <strong>ו</strong>אילו ב<strong>שלש</strong> ראיות — הריהו זב אף <strong>ל</strong>ענין <strong>קרבן.</strong>
 ושואלים: <strong>ולמאן דנפקא ליה תרוייהו</strong> <small>[ולמי,</small> לחכמים החולקים על ר' ישמעאל, כפי שהוסברו דבריהם למעלה, שיוצאים, שנלמדים <small>להם שניהם,</small> גם דין הטומאה וגם דין הקרבן<small>]</small> <strong>מ</strong>האמור בפסוק השני, "ו <strong>זאת תהיה טומאתו בזובו...</strong> טומאתו היא", אם כן האמור בפסוק הקודם <strong>"איש איש כי יהיה זב מבשרו" מאי עביד ליה</strong> <small>[מה עושה בו,</small> מה הוא לומד ממנו<small>]?</small> ומשיבים: <strong>מבעי ליה</strong> <small>[נצרך לו]</small> כתוב זה ללמדנו כי אין הזב נטמא אלא <strong>עד שיצא</strong> הזיבה <strong>מבשרו.</strong>
 ואילו סופו של הפסוק הקודם שנאמר בו <strong>"זובו טמא" למה לי? לימד על הזוב</strong> (טיפת הזיבה כשלעצמה) שלא רק שהוא מטמא את האדם שזב ממנו, אלא <strong>ש</strong>אף <strong>הוא,</strong> הזוב עצמו, <strong>טמא</strong> ומטמא אחרים במגעו.
 <big>ב</big> שנינו שהזיבה ושכבת הזרע נטמאים בה הזב ובעל הקרי בכל שהוא. <strong>אמר רב חנילאי משום</strong> <small>[בשם]</small> <strong>ר' אלעזר בר' שמעון:</strong> שיעור <strong>שכבת זרע</strong> המטמא, <strong>ל</strong>איש ה<strong>רואה</strong> שכבת זרע — טומאתו <strong>במשהו,</strong> ואילו <strong>לנוגע</strong> בשכבת זרע — רק כשיש <strong>ב</strong>שכבת הזרע שיעור <strong>כעדשה.</strong> ושואלים: <strong>והאנן</strong> <small>[והרי אנו]</small> כי הזיבה ושכבת הזרע <strong>מטמאין בכל שהן תנן</strong> <small>[שנינו]</small> במשנתנו. <strong>מאי לאו</strong> <small>[האם אין]</small> הכוונה <strong>ל</strong>אדם ה<strong>נוגע</strong> בשכבת זרע, שנטמא בכלשהו! ודוחים: <strong>לא,</strong> הכוונה היא <strong>ל</strong>אדם ה<strong>רואה</strong> שכבת זרע, אבל הנוגע אינו נטמא בפחות מכעדשה.
  ומביאים ראיה, <strong>תא שמע</strong> <small>[בוא</small> ושמע] מברייתא: <strong>חומר</strong> (חומרה) יש <strong>ב</strong>טומאת <strong>שכבת זרע</strong> יותר <strong>מב</strong> טומאת ה<strong>שרץ.</strong> <strong>ו</strong>כן יש <strong>חומר</strong> דין <strong>ב</strong>טומאת ה<strong>שרץ</strong> יותר <strong>מב</strong> טומאת <strong>שכבת זרע.</strong> ומפרטים: <strong>חומר ב</strong>טומאת ה<strong>שרץ</strong> מטומאת שכבת זרע — <strong>ש</strong>כן <strong>שרץ אין חלוקה</strong> (הבחנה) ב<strong>טומאתו</strong> של השרץ, <strong>מה שאין כן בשכבת זרע,</strong> שיש המטמא ויש שאינו מטמא. ומן הצד האחר, יש <strong>חומר ב</strong>טומאת <strong>שכבת זרע</strong> — <strong>ש</strong>כן <strong>השכבת זרע מטמא בכל</strong> שיעור <strong>שהוא, מה שאין כן בשרץ,</strong> שאינו מטמא בפחות משיעור כעדשה.
 <strong>מאי לאו</strong> <small>[האם אין]</small> הכוונה בדברי הברייתא הללו ששכבת הזרע מטמאה בכל שהוא <strong>לנוגע</strong> בה? ושלא כדברי רב חנילאי! ודוחים: <strong>לא,</strong> הכוונה היא דווקא <strong>לרואה</strong> שכבת זרע, אבל הנוגע בשכבת זרע אינו נטמא בפחות מכעדשה.
  ושואלים על כך: <strong>והא דומיא</strong> <small>[והרי בדומה]</small> ל<strong>שרץ קתני</strong> <small>[שנה]</small> את דינה של שכבת הזרע, ומן ההשוואה לשרץ נאמר: <strong>מה</strong> טומאת <strong>שרץ</strong> — הריהי טומאה הבאה <strong>בנגיעה, אף</strong> הטומאה האמורה בברייתא ב<strong>שכבת זרע</strong> — היא טומאה הבאה <strong>בנגיעה! אמר רב אדא בר אהבה</strong> בתשובה: אין ההשוואה בברייתא בין דרך טומאת שכבת זרע ודרך טומאת השרץ, אלא <strong>שום</strong> <small>[שם,</small> מהות<small>]</small> טומאת <strong>שרץ קתני</strong> <small>[שנינו],</small> <strong>ושום</strong> <small>[ושם]</small> <strong>שכבת זרע קתני</strong> <small>[שנינו],</small> שטומאתו של השרץ בנגיעה בשיעור כעדשה, וטומאתה של שכבת זרע בראיה היא בשיעור כלשהו.
  ושואלים עוד: <strong>ו</strong>האם ה<strong>שרץ לא מטמא</strong> אף <strong>ב</strong>שיעור <strong>משהו? והא אנן תנן</strong> <small>[והרי אנו שנינו</small> במשנה במסכת אהלות<small>]:</small> <strong>האברים</strong> של הדברים המטמאים (כגון המת, הנבילה, השרץ) <strong>אין להם שיעור</strong> לטומאתם, אם הם שלמים, ואף איבר שיש בו <strong>פחות מ</strong>כשיעור <strong>כזית,</strong> והוא מ<strong>בשר המת, ו</strong>כן איבר שיש בו <strong>פחות מכזית</strong> והוא מ<strong>בשר נבלה, ו</strong>כן איבר שיש בו שיעור <strong>פחות מכעדשה</strong> והוא <strong>מן השרץ,</strong> הרי כל אלו מטמאים. וכיצד זה שנינו בברייתא שיש שיעור לטומאת השרץ, בכעדשה?
  ומשיבים:  <strong>שאני</strong> <small>[שונה,</small> מיוחד<small>]</small> הוא דינו של <strong>אבר</strong> מן השרץ, שמטמא אף בפחות משיעור כעדשה — משום <strong>דכוליה</strong> <small>[שכולו,</small> שהוא בשלימותו<small>]</small> <strong>במקום</strong> שיעור כ<strong>עדשה קאי</strong> <small>[עומד,</small> נחשב<small>].</small> וראיה לדבר, <strong>דהא</strong> <small>[שהרי]</small> <strong>אילו חסר פורתא</strong> <small>[מעט]</small> מ<strong>אבר</strong> השרץ (ואין בו שיעור כעדשה) — <strong>מי קמטמיא</strong> <small>[האם הוא מטמא]?!</small>
 שנינו בברייתא כי <strong>שכבת זרע חלוקה טומאתו,</strong> ושואלים: <strong>מאי</strong> <small>[מה]</small> <strong>היא</strong> עניינה של חלוקה זו? <strong>אילימא</strong> <small>[אם תאמר]</small> שהכוונה שחלוקה טומאת שכבת זרע <strong>בין ישראל</strong> שנוהגת בהם <strong>ל</strong>בין ה<strong>גוים</strong> שאינה נוהגת בהם — <strong>הכי נמי איכא</strong> <small>[כך גם כן יש]</small> חלוקה בטומאת השרץ, בין <strong>עכבר</strong> של <strong>ים</strong> שאינו מטמא, <strong>ו</strong>בין <strong>עכבר</strong> של <strong>יבשה</strong> שמטמא!
 <strong>אלא</strong> הכוונה היא שחלוקה טומאת שכבת זרע <strong>בין</strong> זו של ה<strong>קטן</strong> (שאין נחשבת שכבת זרע, ואינו מטמא בה) <strong>ל</strong>בין זו של ה<strong>גדול</strong> (שמטמא בה). בעוד שבטומאת השרץ אין חלוקה שכזו, בין השרץ הגדול והקטן, ששניהם מטמאים.
 <big>ג</big> <strong>אמר רב פפא:</strong> שיעורה של שכבת זרע המטמאת את הנוגע בה הוא <strong>כ</strong>תלוי במחלוקת <strong>תנאי</strong> <small>[תנאים].</small> שכן שנינו בברייתא: <strong>מנין לרבות</strong> אף את ה<strong>נוגע בשכבת זרע,</strong> שיהא דינו כנוגע בשרץ, שאינו נטמא אלא בשיעור כעדשה? — <strong>תלמוד לומר</strong> בפרשת טומאת השרץ <strong>"או איש</strong> אשר יגע בכל שרץ אשר יטמא לו" (ויקרא כב, ה). ולשון ריבוי זה באה ללמד שאף בטומאת שכבת זרע כך הדין.
 <strong>ופליגי תנאי בעלמא</strong> <small>[ונחלקו תנאים בכלל],</small> בכללי דרך הלימוד של דבר אחד מחבירו, <strong>דאיכא דאמרי</strong> <small>[שיש שאומרים]:</small> שבכל מקרה בו נלמד דינו של דבר אחד מדינו של דבר אחר, יש ל<strong>דון</strong> (ללמוד) <strong>מינה</strong> <small>[ממנה,</small> מהדבר המלמד<small>],</small> <strong>ו</strong>ללמוד עוד <strong>מינה</strong> <small>[ממנה]</small> אף לשאר הדברים שיש בדבר המלמד שינהגו בדבר הנלמד. <strong>ואיכא דאמרי</strong> <small>[ויש שאומרים]:</small> <strong>דון מינה</strong> <small>[ממנה]</small> <strong>ו</strong>אולם <strong>אוקי באתרא</strong> <small>[העמד</small> אותה, את הדבר הנלמד <small>במקומה],</small> שאין להעתיק כל האמור בדבר המלמד ולתיתו בדבר הנלמד. ומחלוקת תנאים זו שייכת אף בענייננו.
  שכן <strong>למאן דאמר</strong> <small>[למי שאומר]</small> <strong>דון מינה ומינה</strong> <small>[ממנה וממנה],</small> נאמר: <strong>מה שרץ</strong> — טומאתו <strong>בנגיעה, אף שכבת זרע</strong> — טומאה יש בה גם <strong>בנגיעה.</strong> <strong>ו</strong>עוד נוסיף ונלמד <strong>מינה</strong> <small>[ממנה],</small> מטומאת שרץ לטומאת שכבת זרע, באופן זה: <strong>מה</strong> טומאת ה<strong>שרץ</strong> — שיעורה <strong>בכעדשה, אף</strong> טומאת <strong>שכבת זרע</strong> — שיעורה <strong>בכעדשה.</strong>
 <strong>ולמאן דאמר</strong> <small>[ולמי שאומר]</small> <strong>דון מינה ואוקי באתרא</strong> <small>[למד ממנה ו</small>אולם <small>העמד</small> אותה <small>במקומה],</small> יש לומר: <strong>מה שרץ</strong> — <strong>בנגיעה, אף שכבת זרע</strong> — <strong>בנגיעה, ואוקי באתרא</strong> <small>[והעמד</small> את טומאת שכבת זרע <small>במקומה]</small> — <strong>מה שכבת זרע, לרואה</strong> עצמו — שיעור טומאתה הוא <strong>במשהו, אף לנוגע</strong> בשכבת זרע — שיעור טומאתה הוא <strong>במשהו.</strong>
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן לרב פפא</strong> בשאלה על דבריו אלו: <strong>ממאי</strong> <small>[ממה,</small> מניין לך<small>]</small> <strong>שמ</strong> הכתוב <strong>"או איש"</strong> האמור בטומאת <strong>שרץ קמרבי ליה</strong> <small>[הוא מרבה אותו]</small> את דין הנוגע בשכבת זרע, <strong>דילמא</strong> <small>[שמא]</small> <strong>מ</strong>האמור בפסוק הקודם <strong>"או איש אשר תצא ממנו שכבת זרע",</strong> שעניינו טומאת שכבת זרע, <strong>קמרבי ליה</strong> <small>[הוא מרבה אותו],</small> את הנוגע בשכבת זרע. <strong>ו</strong>הרי <strong>דכולי עלמא</strong> <small>[שכולם,</small> כל התנאים<small>]</small> מסכימים שכאשר דבר נלמד מעניינו, אנו אומרים <strong>דון מינה ומינה</strong> <small>[ממנה וממנה],</small> ונסיק, שכשם שלמדנו דין נגיעה בשכבת זרע מדין ראייתה שמטמאה, כן נלמד לשיעור טומאת נגיעתה שמטמאת בכלשהו, כראייתה!
  ונמסר כי <strong>שיילינהו לתנאי</strong> <small>[שאלו את התנאים,</small> שוני המשניות והברייתות<small>]</small> כיצד הם גורסים בברייתא זו, האם נלמד דין הנגיעה בשכבת זרע מ"או איש" האמור בטומאת שרץ או מ"או איש" האמור בטומאת שכבת זרע, <strong>איכא דתני</strong> <small>[יש</small> מהם <small>ששנה]</small> ברייתא זו <strong>כרב פפא,</strong> שנלמד דין הנגיעה בשכבת זרע מ"או איש" האמור בטומאת השרץ, <strong>ואיכא דתני</strong> <small>[ויש ששנה]</small> בברייתא זו <strong>כרב הונא בריה</strong> <small>[בנו]</small> של <strong>רב נתן,</strong> שדין נגיעה בשכבת זרע נלמד מ"או איש" האמור בשכבת זרע.
 <big>ד משנה</big> ה<strong>תנוקת</strong> אף שהיא <strong>בת יום אחד</strong> שראתה דם <strong>מטמאה</strong> (נטמאת) <strong>ב</strong>טומאת ה<strong>נדה.</strong> והתינוקת שהיא <strong>בת עשרה ימים,</strong> שראתה דם במשך שלושה ימים בזה אחר זה, לאחר שבעת ימי נדות — הריהי <strong>מטמאה</strong> (נטמאת) <strong>בזיבה,</strong> להיות נחשבת "זבה גדולה".
  ה<strong>תנוק בן יום אחד</strong> — <strong>מטמא</strong> (נטמא) <strong>בזיבה.</strong> <strong>ו</strong>עוד: התינוק בן יום אחד <strong>מטמא בנגעים</strong> להיחשב כמצורע, <strong>ומטמא בטמא</strong> (בטומאה הבאה על ידי) <strong>מת.</strong> <strong>וזוקק</strong> (מזקיק את אשת אחיו שמת בלא בנים) <strong>ליבום</strong> על ידו, <strong>ו</strong>אם מת אדם ולא השאיר אחריו אלא תינוק בן יום אחד, הריהו <strong>פוטר</strong> את אשת המת <strong>מן</strong> חובת <strong>היבום,</strong> ורשאית היא להינשא לכל אדם. <strong>ו</strong>אם היה תינוק זה בן לאם ישראלית ואביו כהן, הריהו <strong>מאכיל</strong> (מתיר לאמו לאכול) <strong>בתרומה, ו</strong>מצד אחר, הריהו <strong>פוסל (את) [מן]</strong> אכילת <strong>התרומה</strong> את בת הכהן שנישאה לישראל ונפטר, כיון שהתינוק אינו ראוי לאכול בתרומה.
## דף מד.
 <strong>ונוחל</strong> התינוק בן יומו את ירושת אמו שמתה ביום לידתו, <strong>ו</strong>אם מת — הריהו <strong>מנחיל</strong> את ירושתו (לאחיו מן האב). ועוד בדינו של התינוק בן יומו, שהרי הוא נחשב בכלל האמור ברציחה "ואיש כי יכה כל נפש אדם מות יומת" (ויקרא כד, יז), <strong>ו</strong>לכן האדם <strong>ההורגו חייב</strong> על כך. <strong>ו</strong>אם נפטר <strong>הרי הוא</strong> נחשב לענין דיני אבילות <strong>לאביו ולאמו ולכל קרוביו כחתן שלם,</strong> שמתאבלים עליו.
 <big>א גמרא</big> שנינו במשנה שנוהגים דיני הנדה אף בקטנה שהיא בת יום אחד בלבד, ושואלים: <strong>מנהני מילי</strong> <small>[מנין אלו הדברים]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]</small> על האמור בתורה: "ואשה כי תהיה זבה דם יהיה זובה בבשרה שבעת ימים תהיה בנדתה" (ויקרא טו, יט). מן הכתוב <strong>"אשה"</strong> — <strong>אין לי</strong> בכלל טומאת הנדה <strong>אלא</strong> מי שהיא <strong>אשה</strong> בלבד, תינוקת <strong>בת יום אחד ל</strong>ענין טומאת ה<strong>נדה מנין?</strong> — <strong>תלמוד לומר: "ואשה",</strong> לרבות אף את זו.
 <big>ב</big> עוד שנינו במשנתנו כי אף התינוקת שהיא <strong>בת עשרה ימים</strong> יכולה <strong>ל</strong>הטמא ב<strong>זיבה.</strong> ודנים בדבר: <strong>מנא הני מילי</strong> <small>[מנין אלו הדברים]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]</small> על האמור בתורה בדין הזבה: "ואשה כי יזוב זוב דמה ימים רבים בלא עת נדתה או כי תזוב על נדתה כל ימי זוב טומאתה כימי נדתה תהיה טמאה היא" (שם, כה). מן הכתוב <strong>"אשה"</strong> — <strong>אין לי</strong> בכלל טומאת הזבה <strong>אלא</strong> מי שהיא <strong>אשה</strong> בלבד, תינוקת <strong>בת עשרה ימים ל</strong>ענין שנוהגת אף בה טומאת ה<strong>זיבה מנין?</strong> — <strong>תלמוד לומר: "ואשה",</strong> לרבות אף את זו.
 <big>ג</big> עוד שנינו במשנתנו כי ה<strong>תינוק בן יום אחד</strong> הריהו בכלל טומאת זיבה. ושואלים בדבר: <strong>מנא הני מילי</strong> <small>[מנין אלו הדברים]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]</small> על האמור בתורה בדין הזב <strong>"איש איש</strong> כי יהיה זב מבשרו זובו טמא הוא" (שם ב). ויש לברר: <strong>מה תלמוד לומר</strong> (מלמדנו הכתוב) בכפל הלשון <strong>"איש איש"?</strong> — <strong>לרבות</strong> את התינוק שהוא <strong>בן יום אחד ש</strong>אף הוא <strong>מטמא בזיבה,</strong> אלו דברי ר' <strong>יהודה.</strong> <strong>ר'</strong>
 <strong>ישמעאל בנו של ר'</strong> <strong>יוחנן בן ברוקא אומר:</strong> דין זה <strong>אינו צריך</strong> ללימוד זה, ש<strong>הרי הוא</strong> הכתוב <strong>אומר</strong> בסוף פרשת הטמאים, שבאותו פרק <strong>"והזב את זובו לזכר ולנקבה"</strong> (שם, לג). והלשון הכוללת <strong>"לזכר"</strong> באה ללמד: <strong>כל</strong> מי <strong>שהוא</strong> "זכר" הריהו בכלל הטומאות שנזכרו בפרשה, <strong>בין</strong> שהוא <strong>גדול בין</strong> שהוא <strong>קטן,</strong> בן יום אחד. ובדומה לכך הלשון הכוללת <strong>"לנקבה"</strong> — <strong>כל שהיא</strong> נקבה, <strong>בין</strong> שהיא <strong>גדולה בין</strong> שהיא <strong>קטנה.</strong> <strong>אם כן מה תלמוד לומר "איש איש"?</strong> — אין זה מלמד דבר, ואשר לכפל הלשון, <strong>דברה תורה כלשון בני אדם.</strong>
 <big>ד</big> <strong>ו</strong>עוד שנינו במשנתנו כי אף התינוק בין יום אחד <strong>מטמא בנגעים.</strong> ומסבירים: דבר זה נלמד ממה <strong>דכתיב</strong> <small>[שנאמר]</small> בתורה בתחילת פרשת הנגעים: <strong>"אדם כי יהיה בעור בשרו</strong> שאת או ספחת או בהרת" (שם יג, ב), ומן הלשון הכוללת <strong>"אדם"</strong> יש ללמוד, כי בכלל פרשה זו <strong>כל שהו</strong> אדם, ואף התינוק בכלל זה.
 <strong>ו</strong>עוד שנינו במשנתנו כי אף התינוק בן יום אחד <strong>מטמא בטמא מת.</strong> ומסבירים: דבר זה נלמד ממה <strong>דכתיב</strong> <small>[שנאמר]</small> בתורה בטהרה במי אפר פרה אדומה, של הנטמאים בטומאת מת: "ולקח אזוב וטבל במים איש טהור והזה על האהל ועל כל הכלים <strong>ועל הנפשות אשר היו שם"</strong> (במדבר יט, יח), ומלשון כוללת זו ("נפשות") יש ללמוד כי בכלל טומאת מת אף <strong>נפש כל דהו</strong> <small>[שהוא],</small> ובכלל זה התינוק בן יומו.
 <strong>ו</strong>עוד שנינו במשנתנו כי אף התינוק בן יום אחד <strong>זוקק</strong> את אשת אחיו שמת בלא בנים <strong>ליבום.</strong> ומסבירים: נלמד דבר זה, ממה <strong>דכתיב</strong> <small>[שנאמר]</small> בתורה בדין הייבום: <strong>"כי ישבו אחים יחדיו</strong> ומת אחד מהם ובן אין לו לא תהיה אשת המת החוצה לאיש זר יבמה יבוא עליה ולקחה לו לאשה ויבמה" (דברים כה, ה). ומן האמור "ישבו אחים יחדיו" הרינו למדים שדין זה של יבום בכל ה<strong>אחים שהיה להם ישיבה אחת בעולם,</strong> ואף התינוק שהיה בן יומו, כשמת אחיו היתה לו ישיבה אחת בעולם עם אחיו, ומחייב את אשת אחיו בייבום.
 <strong>ו</strong>עוד שנינו במשנתנו כי מי שנפטר והשאיר אחריו תינוק שאף שאינו אלא בן יום אחד, הריהו <strong>פוטר</strong> את אשת המת <strong>מן</strong> חובת <strong>היבום.</strong> ומסבירים: נלמד דבר זה, שכן במצות הייבום "ומת אחד מהם <strong>ובן אין לו"</strong> (שם שם) <strong>אמר רחמנא</strong> <small>[הכתוב],</small> <strong>ו</strong>אילו <strong>הא</strong> <small>[זה]</small> הנפטר הלא <strong>אית ליה</strong> <small>[יש לו]</small> בן אף שהוא בן יום אחד.
 <strong>ו</strong>עוד שנינו במשנתנו כי התינוק בן יומו שהוא בן לכהן שנפטר <strong>מאכיל בתרומה</strong> את אמו הישראלית. ומסבירים: דבר זה נלמד ממה <strong>דכתיב</strong> <small>[שנאמר]</small> בזכאים לאכול בתרומה מכוחו של הכהן: <strong>"ויליד ביתו הם יאכלו בלחמו"</strong> (ויקרא כב, יא), שאף שנאמר בלשון "<strong>יאכלו בלחמו"</strong> <strong>קרי ביה</strong> <small>[קרא בו,</small> בכתוב זה<small>]:</small> הם יאכילו בלחמו, שמכוח בנה הכהן אוכלת אף אמו הישראלית, לאחר פטירת האב הכהן.
 <strong>ו</strong>עוד שנינו במשנתנו כי התינוק בן יומו הנולד לאמו הכהנת שנישאה לישראל, ומת, אף שהיא חוזרת לבית אביה הכהן, תינוק זה <strong>פוסל</strong> אותה <strong>מן</strong> הזכות לשוב ולאכול מ<strong>התרומה.</strong> וטעם הדבר, שכן האשה בת הכהן שהתאלמנה או התגרשה מבעלה הישראלי, חוזרת לאכול בתרומה <strong>"וזרע אין לה</strong> ושבה אל בית אביה כנעוריה מלחם אביה תאכל" (שם יג) <strong>אמר רחמנא</strong> <small>[הכתוב],</small> <strong>ו</strong>אילו <strong>הא אית</strong> <small>[זו יש]</small> <strong>לה</strong> זרע מבעלה הישראלי.
  ושואלים:  <strong>מאי איריא</strong> <small>[מדוע דווקא]</small> משמיענו הכתוב שאם יש לה <strong>זרע</strong> (ולד חי) מבעלה הישראלי הריהי פסולה מלאכול בתרומה, והרי <strong>אפילו</strong> אם יש לה <strong>עובר</strong> מבעלה הישראלי <strong>נמי</strong> <small>[גם כן]</small> כך הדין, <strong>דכתיב</strong> <small>[ש</small>כן <small>נאמר]</small> בענין בת כהן שהתאלמנה או נתגרשה לאכול בתרומה "ושבה אל בית אביה <strong>כנעוריה"</strong> — שדווקא זו שהריהי כבימי נעוריה אוכלת שוב בתרומה, <strong>פרט ל</strong>שבה אל בית אביה כשהיא <strong>מעוברת</strong> מן הישראלי, שאינה אוכלת בתרומה!
 <strong>ו</strong>משיבים: <strong>צריכי</strong> <small>[נצרכים]</small> שני הלימודים הללו, שהתינוק הנולד לכהנת מן הישראלי פוסל אותה מלשוב ולאכול בתרומת בית אביה, ושעובר הכהנת מן הישראלי פוסל אותה מלשוב ולאכול בתרומת בית אביה. <strong>דאי כתב רחמנא</strong> <small>[שאם היתה כותבת התורה]</small> רק את הפסוק <strong>"וזרע אין לה"</strong> ללמדנו שאינה אוכלת בגלל שיש לה ילד מן הישראלי — הייתי אומר כי דין זה הריהו <strong>משום דמעיקרא חד גופא</strong> <small>[מתחילה</small> קודם שנישאה היתה האשה הזו <small>גוף אחד],</small> <strong>והשתא תרי גופי</strong> <small>[ועכשיו</small> הריהי <small>שני גופים,</small> היא ותינוקה<small>],</small> ולכן אין זו ממש שיבה לבית אביה. <strong>אבל הכא</strong> <small>[כאן,</small> במעוברת מן הישראלי<small>],</small> השבה לבית אביה, <strong>דמעיקרא חד גופא, והשתא חד גופא</strong> <small>[שמתחילה</small> היתה <small>גוף אחד, ועכשיו</small> היא גם כן <small>גוף אחד]</small> — <strong>אימא תיכול</strong> <small>[אמור</small> ש<small>תאכל]</small> בתרומת בית אביה. לכן <strong>כתב רחמנא</strong> <small>[כתבה התורה]</small> <strong>"כנעוריה"</strong> ללמדנו שאף המעוברת השבה לבית אביה אינה אוכלת בתרומה.
 <strong>ו</strong>מן הצד האחר, <strong>אי כתב רחמנא</strong> <small>[אם היתה התורה כותבת]</small> רק <strong>"כנעוריה"</strong> — הייתי אומר שנוהג דין זה <strong>משום דמעיקרא גופה סריקא, והשתא גופה מליא</strong> <small>[שמתחילה</small> היתה אשה זו <small>גוף ריק, ועכשיו</small> היא <small>גוף מלא]</small> ואין זו שיבה ממש לבית אביה, <strong>אבל הכא</strong> <small>[כאן,</small> במי שיש לה תינוק<small>],</small> <strong>דמעיקרא גופה סריקא והשתא גופה סריקא</strong> <small>[שמתחילה גוף ריק, ועכשיו גוף ריק]</small> <strong>אימא תיכול</strong> <small>[אמור</small> ש<small>תאכל]</small> בתרומת בית אביה, לכן <strong>צריכא</strong> <small>[נצרכו]</small> שני המקראות הללו.
  ושואלים:  <strong>קראי</strong> — <strong>אתרוץ</strong> <small>[המקראות תורצו,</small> הוסברו<small>]</small> מדוע נצרכו שניהם, ומה כל כתוב מלמדנו. <strong>אלא</strong> על מתניתין <small>[משנתנו]</small> עדיין יש לשאול: <strong>מאי אריא</strong> <small>[מדוע דווקא]</small> ציינה המשנה שתינוק <strong>בן יום אחד</strong> פוסל את אמו שנישאה לישראל מלאכול שוב בתרומת אביה הכהן, והרי <strong>אפילו</strong> בעובר <strong>נמי</strong> <small>[גם כן]</small> הדין כן! <strong>אמר רב ששת: הכא במאי עסקינן</strong> <small>[כאן,</small> במשנתנו, <small>במה אנו עוסקים]</small> <strong>ב</strong>מקרה של <strong>כהן שיש לו שתי נשים: אחת גרושה</strong> שנשאה שלא כדין, שהרי הגרושה אסורה על הכהן. <strong>ואחת שאינה גרושה.</strong> <strong>ויש לו בנים מ</strong>האשה <strong>שאינה גרושה, ויש לו</strong> תינוק <strong>בן יום אחד מן הגרושה,</strong> והרי תינוק זה הוא חלל, האסור באכילת תרומה.
  והשמיעה לנו המשנה ש<strong>פוסל</strong> תינוק זה <strong>בעבדי אביו מלאכול</strong> שוב <strong>בתרומה.</strong> שמכיון שתינוק זה יש לו חלק בירושת אביו, ובכלל זה אף בעבדים אלו, הם אינם יכולים עוד לאכול בשל היותם גם עבדיו של הפסול לאכילת תרומה. <strong>ו</strong>באה משנתנו <strong>לאפוקי</strong> <small>[להוציא]</small> <strong>מ</strong>שיטת <strong>ר' יוסי</strong> ש<strong>אמר</strong> ש<strong>עובר</strong> שהוא חלל <strong>נמי</strong> <small>[גם כן]</small> <strong>פוסל</strong> את עבדי אביו מלאכול בתרומה, לכן <strong>קא משמע לן</strong> <small>[הוא</small> התנא שבמשנתנו <small>משמיע לנו]</small> שדווקא <strong>בן יום אחד</strong> — <strong>אין</strong> <small>[כן]</small> פוסל את עבדי אביו מלאכול בתרומה, ואולם ה<strong>עובר</strong> — <strong>לא</strong> פוסל.
 <big>ה</big> <strong>ו</strong>עוד שנינו במשנתנו כי התינוק בן יומו <strong>נוחל ומנחיל.</strong> ודנים במה ששנינו כי התינוק בן יומו <strong>נוחל,</strong> <strong>ממאן</strong> <small>[ממי]</small> הוא נוחל? — <strong>מאביו, ו</strong>מה ששנינו כי התינוק בן יומו <strong>מנחיל, למאן</strong> <small>[למי]</small> הוא מנחיל? — <strong>לאחיו מאביו,</strong> שהרי אחיו מן האם אינם יורשים אותו. ויש לשאול: מה באה משנתנו ללמדנו שאחיו יורש אותו, והלא <strong>אי בעי</strong> <small>[אם ירצה]</small> אח זה <strong>מאבוה לירתי</strong> <small>[מאביו יירש],</small> <strong>ואי בעי</strong> <small>[ואם ירצה]</small> — <strong>מיניה לירתי</strong> <small>[ממנו,</small> מתינוק זה <small>יירש],</small> שהרי אף בלא שיוריש לו התינוק, יורש הוא מאביו ישירות!
 <strong>אמר רב ששת:</strong> כוונת המשנה ללמדנו שהתינוק בן יומו <strong>נוחל בנכסי האם</strong> שאיננה אמם של אחיו מאביו, שרק הוא יכול לירש אותה, ולא הם. ואם ימות לאחר שירש ירושה זו, יש בו <strong>להנחיל</strong> ירושתו זו <strong>לאחיו מן האב.</strong> ומסבירים את דין משנתנו עוד, <strong>ודוקא בן יום אחד</strong> נוחל בנכסי אמו שמתה, ומנחיל לאחיו מן האב, <strong>אבל עובר</strong> (שמתה אמו, והוא עצמו לא נולד) — <strong>לא</strong> נאמר בו שיורש את נכסי אמו ומורישם לאחיו מן האב. ו<strong>מאי טעמא</strong> <small>[מה טעם]</small> הדבר? — שכן ברור ש<strong>הוא</strong> העובר <strong>מיית ברישא</strong> <small>[מת בתחילה]</small> לפני שמתה אמו, <strong>ו</strong>כלל הוא ש<strong>אין הבן יורש את אמו</strong>
## דף מד:
 בהיותו <strong>בקבר</strong> (כשהוא מת) כדי <strong>להנחיל</strong> את ירושת אמו זו <strong>לאחיו מן האב.</strong>
 ושואלים: <strong>איני</strong> <small>[והאמנם כך],</small> וכי ודאי שמת העובר לפני שמתה אמו, <strong>והא הוה עובדא</strong> <small>[והרי היה מעשה]</small> במעוברת שמתה, והוציאו ממעיה את העובר שהיה בה, <strong>ופרכס עד תלת פרכוסי</strong> <small>[שלושה פרכוסים],</small> הרי שיש אפשרות שהעובר ימשיך לחיות גם לאחר מות אמו! <strong>אמר מר בריה</strong> <small>[בנו]</small> של <strong>רב אשי:</strong> לא היו אלה תנועות של יצור חי, אלא הרי זה <strong>מידי דהוה</strong> <small>[דבר שהינו]</small> כעין <strong>זנב הלטאה</strong> ש<strong>מפרכסת</strong> אף לאחר שנקטעה מגוף הלטאה, שאין בה חיים.
 <big>א</big> <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא אמר</strong> הסבר אחר באשר למה שמחדשת לנו משנתנו האומרת כי התינוק בן יומו נוחל ומנחיל: <strong>לומר</strong> (ללמד) <strong>ש</strong>התינוק בן יום אחד <strong>ממעט בחלק</strong> ה<strong>בכורה</strong> של אחיו הבכור. שכיון שנולד בחיי אביו, אף הוא בכלל יורשיו, ונמצא שחלק הבכור שהוא כרגיל כנגד שני חלקים של שאר היורשים הנמצאים בשעת פטירת האב נעשה קטן יותר, שהרי משנולד זה מתחלקת הירושה ליותר יורשים. <strong>ו</strong>עוד <strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא: בן שנולד אחר מיתת האב</strong> — <strong>אינו ממעט בחלק בכורה, מאי טעמא</strong> <small>[מה טעם]</small> הדבר? — שכן נאמר בפרשת זכות ירושת הבכור <strong>"וילדו לו</strong> בנים..." (דברים כא, טו), ללמדנו כי <strong>בעינן</strong> <small>[צריכים אנו]</small> לקיום זכות ירושת הבכור שיהיו כל היורשים בנים לאביהם, ואין בכלל זה מי שנולד לאחר מות אביו.
  ומעירים:  <strong>בסורא מתנו הכי</strong> <small>[שנו כך]</small> את דברי מר בנו של רב יוסף, כפי שאמרנו. ואילו <strong>בפומבדיתא מתנו הכי</strong> <small>[שנו כך]</small> את דבריו: <strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא: בכור שנולד לאחר מיתת אביו</strong> — <strong>אינו נוטל פי שנים</strong> כשאר בכור, <strong>מאי טעמא</strong> <small>[מה טעם]</small> הדבר? — שכן נאמר בדין הבכור "כי את הבכור... <strong>יכיר</strong> לתת לו פי שנים" (שם יז), ללמדנו כי <strong>בעינן</strong> <small>[צריכים אנו]</small> לקיום זכות ירושת הבכור שיכיר האב את בנו הבכור, <strong>והא ליכא</strong> <small>[ו</small>תנאי <small>זה אין כאן],</small> שהרי נולד לו לאחר מותו.
  ומסכמים:  <strong>והלכתא</strong> <small>[וההלכה],</small> <strong>ככל הני לישני</strong> <small>[אלה הלשונות]</small> של <strong>מר בריה</strong> <small>[בנו]</small> של <strong>רב יוסף</strong> שאמר <strong>משמיה</strong> <small>[משמו]</small> של <strong>רבא.</strong>
 <big>ב</big> <strong>ו</strong>עוד שנינו במשנתנו כי <strong>ההורגו</strong> את התינוק בן יום אחד, <strong>חייב.</strong> <strong>דכתיב</strong> <small>[ש</small>כן <small>נאמר]</small> בדינו של הרוצח: <strong>"ואיש כי יכה כל נפש</strong> אדם מות יומת" (ויקרא כד, יז), ולשון כוללת זו ("כל נפש") באה להורות כי חייב הרוצח <strong>מכל מקום,</strong> על כל נפש שרצח.
 <strong>ו</strong>עוד שנינו במשנתנו בדין התינוק בן יום אחד כי <strong>הרי הוא לאביו ולאמו ולכל קרוביו כחתן שלם.</strong> ומבררים: <strong>למאי הלכתא</strong> <small>[למה,</small> לענין איזו <small>הלכה]</small> נאמרה קביעה זו? <strong>אמר רב פפא: לענין אבלות.</strong>
 ומסבירים: <strong>כמאן</strong> <small>[כ</small>שיטת <small>מי]</small> היא שיטת משנתנו שנחשב התינוק בן יום אחד כאדם חי לכל דבריו? ש<strong>לא כ</strong>שיטת <strong>רבן שמעון בן גמליאל.</strong> שכך <strong>אמר</strong> רבן שמעון בן גמליאל: <strong>כל</strong> ולד <strong>ששהה</strong> לאחר שנולד <strong>שלשים יום, באדם</strong> — <strong>אינו נפל.</strong> ומדבריו נסיק: <strong>הא</strong> <small>[הרי]</small> כל עוד <strong>לא שהה</strong> שלושים יום — <strong>ספק</strong> נפל <strong>הוי</strong> <small>[הריהו]!</small> ומשיבים: אף משנתנו סבורה כרבן שמעון בן גמליאל, שכל שלא מלאו לו שלושים יום מלידתו, הרי הוא בכלל ספק נפל, ואולם <strong>הכא במאי עסקינן</strong> <small>[כאן</small> במשנתנו במה אנו עוסקים] — <strong>דקים ליה</strong> <small>[שעומד,</small> שמוחזק <small>לו]</small> <strong>שכלו לו</strong> לתינוק זה <strong>חדשיו</strong> לתחילת ההריון, ומשעה שנולד, אין הוא בגדר נפל אלא בגדר בן קיימא.
 <big>ד משנה</big> ילדה <strong>בת שלש שנים ויום אחד</strong> שמסרה אביה לקידושין בדרך ביאה — הריהי <strong>מתקדשת בביאה,</strong> ככל אשה, שביאתה של בת שלוש שנים נחשבת לביאה. <strong>ו</strong>כן אם מת בעלה של הילדה בת שלוש שנים בלא זרע, והיא עומדת לפני אחיו למצוות ייבום — <strong>אם בא עליה</strong> ה<strong>יבם, קנאה</strong> בביאתו זו שתיחשב מעתה כאשתו לכל דיניה. <strong>ו</strong>עוד בדיניה של בת השלוש: אם היא נשואה, ובא עליה אדם אחר — <strong>חייבין עליה</strong> מיתת בית דין <strong>משום</strong> איסור <strong>אשת איש.</strong>
 <strong>ו</strong>אם היא נדה ובא עליה בעלה — הריהי <strong>מטמאה את בועלה לטמא</strong> מעתה את כל המצעות עליהם שכב. ודינו של ה<strong>משכב</strong> ה<strong>תחתון</strong> ששוכב עליו הבועל הריהו <strong>כ</strong>דינו של הבגד ה<strong>עליון</strong> שעל גבי הזב, שזה וזה נחשבים כראשון לטומאה, ולא כאב הטומאה, והריהם מטמאים רק אוכלים ומשקים, אך לא אדם וכלים.
  ועוד בדיניה של בת השלוש, שאם היא ישראלית ו<strong>נשאת</strong> על ידי אביה <strong>לכהן</strong> — הרי זו <strong>תאכל בתרומה</strong> ככל אשת כהן. ואם אינה נשואה ו<strong>בא עליה אחד מן הפסולין</strong> לכהונה, וכגון ממזר או חלל — <strong>פסלה</strong> בכך <strong>מן הכהונה,</strong> שאינה רשאית להינשא לכהן. וכן אם היא בתו של כהן, מעתה שוב אין היא אוכלת בתרומה. ועוד בדיניה של זו, שאם <strong>בא עליה אחד מכל העריות האמורות בתורה,</strong> וכגון אביה או אבי בעלה — הם <strong>מומתין</strong> (חייבים מיתת בית דין) <strong>עליה, ו</strong>אולם <strong>היא</strong> עצמה, הריהי <strong>פטורה</strong> מעונש על כך, שהרי אין היא בת עונשין.
  כל הדינים האמורים למעלה, הריהם דווקא במי שהיא בת שלוש ויותר, ואולם היא בת <strong>פחות מכן</strong> — אין הביאה עליה נחשבת כביאה, ואין זה אלא <strong>כ</strong>אדם ה<strong>נותן אצבע בעין,</strong> שהעין נלחצת ודומעת, אך שבה לאחר מכן למצבה הקודם. וכמו כן הקטנה בת פחות משלוש שנים בתוליה חוזרים.
 <big>ה גמרא</big> שנינו במשנתנו כי בת שלוש שנים ויום אחד מתקדשת בקידושי ביאה, ובענין זה <strong>תנו רבנן</strong> <small>[שנו חכמים]:</small> <strong>בת שלש שנים מתקדשת בביאה, דברי ר'</strong> <strong>מאיר.</strong> <strong>ו</strong>אילו <strong>חכמים אומרים:</strong> אין מתקדשת בביאה אלא מי שהיא <strong>בת שלש שנים ויום אחד.</strong> ושואלים: <strong>מאי</strong> <small>[מה,</small> איזה הבדל להלכה<small>]</small> יש <strong>בינייהו</strong> <small>[ביניהם],</small> שהרי בין לר' מאיר ובין לחכמים אינה מתקדשת אלא משימלאו לה שלוש שנים? ומשיבים: <strong>אמרי דבי</strong> <small>[אמרו</small> חכמי <small>בית</small> המדרש<small>]</small> של <strong>ר' ינאי:</strong> בדינה של התינוקת ב<strong>ערב ראש השנה</strong> (היום הראשון לשנה) הרביעית לחייה <strong>איכא בינייהו</strong> <small>[יש ביניהם]</small> הבדל, שלשיטת ר' מאיר הריהי מתקדשת בביאה ביום הזה, כיון שביום זה מלאו לה שלוש שנים. ואילו לשיטת חכמים אינה מתקדשת, כיון שעדיין לא באה ליום הראשון של שנתה הרביעית.
 <strong>ור' יוחנן אמר:</strong> בקביעת הדין בענין האם <strong>שלשים יום בשנה</strong> הם <strong>חשובין שנה, איכא בינייהו</strong> <small>[יש ביניהם]</small> הבדל. שלשיטת ר' מאיר שלושים יום נחשבים כשנה, ולכן כאשר התינוקת בת שנתיים ושלושים יום, הריהי נחשבת כבר כבת שלוש, ומתקדשת בביאה. ואילו לשיטת חכמים, שלושים יום בשנה אינם נחשבים לשנה, ואין היא מתקדשת בביאה אלא כשהיא בת שלוש ויום אחד.
 <strong>מיתיבי</strong> <small>[מקשים]</small> על הסברו זה של ר' ינאי ממה ששנינו: תינוקת <strong>בת שלש שנים, ואפילו בת שתי שנים ויום אחד</strong> — <strong>מתקדשת בביאה,</strong> אלו דברי ר' <strong>מאיר.</strong> <strong>וחכמים אומרים:</strong> אין מתקדשת בביאה אלא מי שהיא <strong>בת שלשה שנים ויום אחד.</strong>
## דף מה.
 ומעתה יש לשאול: <strong>בשלמא</strong> <small>[נוח,</small> אין מכאן קושיה<small>]]</small> <strong>ל</strong>הסברו של <strong>ר' יוחנן,</strong> שכן <strong>כי היכי דאיכא</strong> <small>[כמו שיש]</small> <strong>תנא דקאמר</strong> <small>[האומר,</small> הסבור<small>]</small> כי <strong>יום אחד בשנה חשוב שנה,</strong> ולכן סבור ר' מאיר בברייתא זו כי בת שנתיים ויום אחד נחשבת כבת שלוש שנים, ומתקדשת בביאה, <strong>הכי נמי איכא</strong> <small>[כך גם כן יש]</small> <strong>תנא</strong> ש<strong>אמר</strong> כי <strong>שלשים יום בשנה חשובין שנה,</strong> ולשיטת ר' מאיר התינוקת מתקדשת בביאה מבת שנתיים ושלושים יום, וכדרך שהסביר ר' יוחנן.
 <strong>אלא ל</strong>הסברו של <strong>ר' ינאי</strong> שאמר בשיטת ר' מאיר שצריך שלוש שנים מלאות, <strong>קשיא</strong> <small>[קשה]</small> ברייתא זו, ששנינו בה במפורש לשיטת ר' מאיר שאפילו בת שנתיים ויום אחד מתקדשת בביאה! ומסכמים: אכן <strong>קשיא</strong> <small>[קשה]</small> ברייתא זו על הסברו של ר' ינאי.
 <big>א</big> שנינו בסוף משנתנו כי ביאתה של זו ש<strong>פחות מכאן,</strong> מבת שלוש שנים, אינה נחשבת ביאה, והרי זה <strong>כנותן אצבע בעין</strong> שהיא דומעת בכך, ולא נגרם נזק של ממש לעין, ובדומה לכך, אף אחר ביאה זו, יש לה בתולים. ובדבר זה <strong>איבעיא להו</strong> <small>[נשאלה להם,</small> לחכמי בית המדרש<small>]</small> שאלה זו: <strong>הני</strong> <small>[אלו]</small> ה<strong>בתולין</strong> של בת פחות משלוש שנים שבאו עליה לפני היותה בת שלוש, מה אירע בהם בביאה זו? האם <strong>מיזל אזלי ואתו</strong> <small>[הלכו</small> הבתולים, <small>ובאים]</small> שוב לאחר מכן, <strong>או דלמא אתצודי</strong> <small>[שמא צידתם,</small> נטילתם<small>]</small> של הבתולים <strong>הוא דלא מתצדי</strong> <small>[שאינם ניצודים,</small> ניטלים<small>]</small> <strong>עד לאחר</strong> שנעשית בת <strong>שלש</strong> שנים, ולא לפני כן?
 ומסבירים: <strong>למאי נפקא מינה</strong> <small>[למה,</small> לאיזה הלכה יש <small>תוצאה ממנה,</small> מבעיה זו<small>]?</small> — לענין <strong>כגון שבעל</strong> כהן את התינוקת בהיותה <strong>בתוך</strong> שלוש שנים, <strong>ומצא</strong> אצלה דם בעקבות ביאתו זו, <strong>ו</strong>חזר ו<strong>בעל</strong> אותה לאחר מכן שוב ושוב, וגם <strong>לאחר</strong> שנעשתה בת <strong>שלש, ו</strong>באותה בעילה <strong>לא מצא דם.</strong> ומעתה יש לדון: <strong>אי אמרת</strong> <small>[אם אתה אומר,</small> סבור<small>]</small> כי בביאת בת פחות משלוש, הבתולים <strong>מיזל אזלי ואתו</strong> <small>[הלכו ושבו</small> אחר כך<small>] —</small> בזו אפשר לומר כי הלכו בתוליה בביאתו הראשונה אותה, ואולם לא שבו משום ש<strong>שהות</strong> (פרק זמן מספיק, ללא שיבעל אותה) <strong>הוא</strong> ש<strong>לא הויא להו</strong> <small>[היה להם]</small> בכדי שישובו הבתולים.
 <strong>אלא אי אמרת</strong> <small>[אם אתה אומר,</small> סבור<small>]</small> כי בביאת בת פחות משלש הבתולים <strong>אתצודי</strong> <small>[צידתם,</small> נטילתם<small>]</small> של הבתולים <strong>הוא דלא מתצדי</strong> <small>[שאינם ניצודים,</small> ניטלים<small>]</small> <strong>עד לאחר</strong> שנעשית בת <strong>שלש</strong> שנים, ולא לפני כן, ו<strong>הא</strong> <small>[זה]</small> שלא ראתה דם לאחר שלוש שנים — משום שאדם <strong>אחר בא עליה</strong> לאחר היותה בת שלוש שנים, והרי היא איפוא בגדר "זונה" האסורה לכהן. ומעתה יש לברר: <strong>מאי</strong> <small>[מה]</small> דינה של זו, ותלוי הדבר בפתרון הבעייה שנשאלה.
 <strong>מתקיף לה</strong> <small>[מקשה עליה,</small> על הסבר זה של ההבדלים בין צדדי הבעייה<small>]</small> <strong>רב חייא בריה</strong> <small>[בנו]</small> של <strong>רב איקא: ו</strong>אף אם נאמר שבביאת בת פחות משלוש שנים הבתולים הולכים ושבים, עדיין יש לחשוש בתינוקת זו שזינתה תחת בעלה הכהן, שכן <strong>מאן לימא לן</strong> <small>[מי יאמר לנו</small> בוודאות<small>]</small> שה<strong>מכה</strong> (הפגיעה בבתולים) <strong>שבתוך שלש</strong> שנים <strong>אינה חוזרת</strong> ונרפאת <strong>לאלתר</strong> (מיד), <strong>שמא</strong> הריהי <strong>חוזרת</strong> ונרפאת <strong>לאלתר, והא</strong> <small>[וזו]</small> שלא נמצא לה דם בביאה שלאחר היותה בת שלוש שנים — משום ש<strong>אחר בא עליה,</strong> והיא בכלל "זונה" האסורה לכהן!
 <strong>אלא נפקא מינה</strong> <small>[</small>יש <small>תוצאה ממנה,</small> מבעיה זו<small>]?</small> לענין <strong>כגון שבעל</strong> אותה בהיותה <strong>בתוך שלש ומצא דם, ובעל לאחר שלש ומצא דם.</strong> ויש לדון: <strong>אי אמרת</strong> <small>[אם אתה אומר,</small> סבור<small>]</small> כי בביאת בת פחות משלוש, הבתולים <strong>מיזל אזלי ואתו</strong> <small>[הולכים ושבים]</small> — <strong>האי</strong> <small>[זה]</small> ה<strong>דם</strong> שהיא רואה לאחר הביאה בהיותה בת שלוש שנים, דם <strong>בתולין הוא,</strong> כשם שדם שראתה בביאתה בהיותה בת פחות משלוש שנים היה דם בתולים. <strong>אלא אי אמרת</strong> <small>[אם אתה אומר,</small> סבור<small>]</small> כי בביאת בת פחות משלוש הבתולים <strong>אתצודי</strong> <small>[צידתם,</small> נטילתם<small>]</small> של הבתולים <strong>הוא דלא מתצדי</strong> <small>[שאינם ניצודים,</small> ניטלים<small>]</small> <strong>אלא עד לאחר שלש</strong> שנים, ולא לפני כן — אם כן <strong>האי</strong> <small>[זה]</small> הדם שראתה לאחר ביאתה בהיותה בת פחות משלוש שנים, <strong>דם נדה הוא.</strong> ואם כן <strong>מאי</strong> <small>[מה]</small> דינה של זו, ותלוי הדבר בפתרון הבעייה שנשאלה.
  ובפתרון בעיה זו <strong>אמר רב חסדא: תא שמע</strong> <small>[בוא</small> ושמע] ראיה ממה ששנינו במשנתנו בדינה של ביאת בת <strong>פחות מכאן</strong> משלוש שנים — הרי זה <strong>כנותן אצבע בעין.</strong> ויש לדקדק: <strong>למה לי למתני</strong> <small>[לשנות]</small> לשון <strong>"כנותן אצבע בעין", לתני</strong> <small>[שישנה]</small> התנא רק את ההלכה: הבא על הקטנה <strong>פחות מכאן</strong> — נחשב הדבר כ<strong>ולא כלום.</strong> <strong>מאי לאו</strong> <small>[האם לא]</small> — <strong>הא קא משמע לן</strong> <small>[</small>דבר <small>זה,</small> ההשוואה לנתינת אצבע בעין <small>היא משמיעה לנו]</small> עוד בהלכה זו: <strong>מה</strong> נתינת אצבע ב<strong>עין</strong> — גורמת לעין שהיא <strong>מדמעת</strong> על ידי כך, <strong>ו</strong>אולם היא <strong>חוזרת ומדמעת</strong> לכשתינתן בה שוב אצבע, <strong>אף בתולין</strong> בביאת בת פחות משלוש שנים — <strong>מיזל אזלי ואתי</strong> <small>[הולכים ושבים].</small>
 <big>ב</big> ועוד בענין ביאת התינוקת, <strong>תנו רבנן</strong> <small>[שנו חכמים],</small> <strong>מעשה ב</strong>אשה גויה ושמה <strong>יוסטני</strong> ממשפחת הקיסרות, שהיתה <strong>בתו של אסוירוס בן אנטנינוס</strong> שהיה קיסר רומי. <strong>שבאת</strong> (שבאה) <strong>לפני רבי.</strong> <strong>אמרה לו: רבי, אשה בכמה ניסת,</strong> באיזה גיל הריהי ראויה לביאה, ונישאת לאיש? <strong>אמר לה: בת שלש שנים ויום אחד.</strong>
 <strong>הוסיפה ושאלה:</strong> <strong>ובכמה</strong> באיזה גיל הריהי <strong>מתעברת</strong> מביאתה? <strong>אמר לה:</strong> מהיותה <strong>בת שתים עשרה שנה ויום אחד.</strong> <strong>אמרה לו: אני נשאתי ב</strong>היותי בת <strong>שש</strong> שנים <strong>וילדתי</strong> ילד לאחר שנה, <strong>ב</strong>היותי בת <strong>שבע</strong> שנים, <strong>אוי</strong> (חבל) <strong>ל</strong>אותן <strong>שלש שנים</strong> שבין גיל שלוש הראויים לביאה לבין גיל שש שבו נישאתי, <strong>שאבדתי</strong> בלא ביאה בהיותי <strong>בבית אבא!</strong>
 ושואלים על דבריה שהתעברה בגיל שבע: <strong>ומי מעברה</strong> <small>[והאם</small> קטנה בגיל זה <small>מתעברת]?</small> <strong>והתני</strong> <small>[והרי שנה]</small> <strong>רב ביבי קמיה</strong> <small>[לפני]</small> <strong>רב נחמן: שלש נשים משמשות במוך</strong> כדי להימנע מהתעברות המזיקה להן, ואלו הן: ה<strong>קטנה,</strong> ה<strong>מעוברת ו</strong><strong>המניקה.</strong>
 והסכנה שיש בעיבור לכל אחת מאלה: ה<strong>קטנה</strong> — <strong>שמא תתעבר, ותמות</strong> על ידי הריון זה. ה<strong>מעוברת</strong> — <strong>שמא תעשה</strong> על ידי עיבור נוסף את <strong>עוברה</strong> שבמעיה ל<strong>סנדל</strong> (מעוך). וה<strong>מניקה</strong> — <strong>שמא</strong> ההריון החדש יגרום לה ש<strong>תגמול</strong> (תחדל להניק) <strong>את בנה,</strong> <strong>ו</strong>עלול הדבר לגרום לו שימות.
 <strong>ואיזוהי</strong> המוגדרת <strong>קטנה</strong> שמשמשת במוך — <strong>מבת אחת עשרה שנה ויום אחד ועד שתים עשרה שנה ויום אחד.</strong> וזו שגילה <strong>פחות מכאן, א</strong> <strong>ו יתר על כן</strong> — הריהי <strong>משמשת והולכת</strong> כדרכה, בלא להזדקק למוך, אלו <strong>דברי ר'</strong> <strong>מאיר.</strong> שבפחות מכך — אינה מתעברת עדיין, וזו שגילה מבוגר יותר — אין ההריון מסוכן לה.
 <strong>וחכמים אומרים: אחת זו</strong> שמתעברת בביאתה <strong>ואחת זו</strong> שאינה מתעברת בביאתה — <strong>משמשת כדרכה</strong> (ללא מוך), <strong>והולכת, ומן השמים ירחמו, שנאמר "שומר פתאים ה' "</strong>(תהלים קטז, ו). הרי שאין הקטנה מתעברת בגיל שכזה, וכיצד זו התעברה בגיל שבע?
  ומשיבים:  <strong>איבעית אימא</strong> <small>[אם תרצה אמור]</small> בתשובה: זו התעברה בגיל כה צעיר כיון שגויה היתה, ובהם נאמר <strong>"אשר בשר חמורים בשרם"</strong> (יחזקאל כג, כ). <strong>ואיבעית אימא</strong> <small>[אם תרצה אמור]</small> בתשובה: אף זו לא התעברה בגיל שבע, כדבריה, ושיקרה לרבי, שכן מצוי בהם השקר, כמו שנאמר <strong>"אשר פיהם דבר שוא וימינם ימין שקר</strong> (תהלים קמד, ח).
 <big>ג</big> ועוד בענין ביאת התינוקת, <strong>תנו רבנן</strong> <small>[שנו חכמים],</small> <strong>מעשה באשה אחת שבאת</strong> (שבאה) <strong>לפני ר'</strong> <strong>עקיבא.</strong> <strong>אמרה לו: רבי, נבעלתי</strong> לפסול כשהייתי <strong>בתוך שלש שנים, מה אני</strong> (דיני) מעתה לענין להינשא <strong>לכהונה? אמר לה: כשרה את לכהונה.</strong>
 <strong>אמרה לו: רבי, אמשול לך משל, למה הדבר דומה</strong> — <strong>לתינוק שטמנו לו</strong> בעל כורחו את <strong>אצבעו בדבש,</strong> כדי שיאכלנו. <strong>פעם ראשונה ושניה</strong> שעושים לו כן — הריהו <strong>גוער בה</strong> באמו העושה לו כך, ואולם בפעם ה<strong>שלישית,</strong> משהתרגל לטעם הדבש — <strong>מצצה</strong> את אצבעו הטבולה בדבש, מרצונו. ורמזה לר' עקיבא, שכמה בעילות היו אלה, וביאה ראשונה ושניה היו אכן בעל כורחה, אך בפעם השלישית היה זה לרצונה. <strong>אמר לה</strong> ר' עקיבא: <strong>אם כן</strong> — <strong>פסולה את לכהונה.</strong>
 <strong>ראה</strong> ר' עקיבא את <strong>התלמידים</strong> שהם <strong>מסתכלים זה בזה</strong> כתמהים על דינו זה. <strong>אמר להם: למה הדבר קשה בעיניכם? [אמרו ליה</strong> <small>[לו]</small><strong>]: כשם שכל התורה הלכה למשה מסיני, כך</strong> דינה של מי שנבעלה בהיותה <strong>פחותה מבת שלש שנים</strong> שהיא <strong>כשרה לכהונה</strong> אף זו <strong>הלכה למשה מסיני,</strong> בין שנבעלה לפסול בעל כורחה ובין שנבעלה לרצונה. ומעירים: <strong>ואף ר'</strong> <strong>עקיבא</strong> שאמר כן לאשה, <strong>לא אמרה</strong> משום שכך היא ההלכה, <strong>אלא</strong> אך ורק כדי <strong>לחדד בה את התלמידים,</strong> שיתמהו על דבריו אלה.
 <big>ד משנה</big> ילד <strong>בן תשע שנים ויום אחד ש</strong>מת אחיו בלא בנים, ונפלה לפניו אשת אחיו לייבום, ו<strong>בא על יבמתו</strong> — ביאתו נחשבת כביאה, ו<strong>קנאה</strong> ליבמתו בכך, <strong>ו</strong>אולם <strong>אין</strong> הוא <strong>נותן</strong> ליבמתו <strong>גט</strong> להתירה להינשא לאדם אחר <strong>עד שיגדיל.</strong>
 <strong>ו</strong>כן בן תשע שנים שבא על האשה הנדה — הרי הוא <strong>מטמא</strong> (נטמא) <strong>ב</strong>טומאת <strong>נדה,</strong> ככל הבועל נדה, לענין <strong>לטמא</strong> מעתה את המצעות עליהם הוא שכב, ואף אם מרובים הם המצעות הללו זה על גבי זה. ודינו של ה<strong>משכב</strong> ה<strong>תחתון</strong> ששוכב עליו הבועל הריהו <strong>כ</strong>דינו של הבגד ה<strong>עליון</strong> שעל גבי הזב, שזה וזה נחשבים כראשון לטומאה, ומטמאים אוכלים ומשקים, אך לא אדם וכלים.
 <strong>ו</strong>עוד בדין בן תשע שנים ויום אחד, שאם הוא מפסולי כהונה (כגון גוי או חלל), ובא על בת כהן — הרי הוא <strong>פוסל</strong> אותה בכך מלאכול עוד בתרומה. <strong>ו</strong>אם הוא כהן שנשא ישראלית — <strong>אינו מאכיל</strong> (מתיר לה בכך לאכול) <strong>בתרומה.</strong> <strong>ו</strong>אם בא בן התשע שנים ויום אחד על הבהמה — הריהו <strong>פוסל</strong> בכך את הבהמה מלהיקרב <strong>על גבי המזבח</strong> ככל הבהמה הנרבעת על ידי אדם. <strong>ו</strong>הבהמה עצמה <strong>נסקלת על ידו</strong> (בגללו). <strong>ואם בא</strong> בן התשע שנים ויום אחד <strong>על אחת מכל העריות האמורות בתורה</strong> כגון אחותו או אמו הגדולות, שבנות עונשים הן — הן עצמן <strong>מומתין</strong> (חייבים מיתת בית דין) <strong>על ידו,</strong> שכן נחשבת ביאתו ביאה, <strong>ו</strong>אילו <strong>הוא פטור,</strong> שכן אינו בן עונשים.
 <big>ה גמרא</big> שנינו במשנתנו שבן תשע שנים ויום אחד שבא על יבמתו קנאה בכך, <strong>ו</strong>אולם הריהו נותן לה גט להתירה לאחרים, רק <strong>לכשיגדיל.</strong> ושואלים על כך: וכי <strong>בגט סגי</strong> <small>[די]</small> <strong>לה</strong> להינשא לכל אדם, <strong>והתניא</strong> <small>[והרי שנינו</small> בברייתא<small>]:</small> <strong>עשו</strong> (קבעו חכמים) כי <strong>ביאת בן תשע</strong> שנים ויום אחד ביבמתו, תיחשב <strong>כמאמר</strong> (מעשה קידושין, מתקנת חכמים) <strong>ב</strong>יבם ה<strong>גדול,</strong> שתיקנו לו חכמים שאם קידש את יבימתו ולא בא עליה, שאף שקונה אותה, אין זה קנין גמור מן התורה שתיחשב כאשתו לכל דבר.
  ומעתה, <strong>מה</strong> (כשם) ש<strong>מאמר בגדול</strong> על מנת להתירה להינשא לכל אדם <strong>צריך</strong> היבם לתת לה <strong>גט ל</strong>התירה מ<strong>מאמרו וחליצה ל</strong>התירה מ<strong>זיקתו, אף ביאת בן תשע</strong> שנים — <strong>צריך גט למאמרו וחליצה לזיקתו</strong> (להפקיע את זיקת היבמה)!
 <strong>אמר רב</strong> בתשובה לכך: <strong>הכי קאמר</strong> <small>[כך הוא אומר],</small> זו כוונת התנא במשנתנו,
## דף מה:
 <strong>לכשיגדיל יבעול</strong> ויקנה אותה בכך <strong>ו</strong>אז <strong>יתן גט.</strong>
 <big>א משנה</big> הילדה מזמן שהיא <strong>בת אחת עשרה שנה ויום אחד</strong> שנדרה — <strong>נדריה נבדקין</strong> אם מודעת היא למשמעות נדרה, לשם מי נדרה. ואם נמצא בבדיקה זו שהיא יודעת — נדרה נדר. ומשהיא <strong>בת שתים עשרה שנה ויום אחד</strong> והביאה שתי שערות (סימן המורה על גדלותה) — אין צורך לבודקה אם יודעת היא לשם מי נדרה, שהרי היא גדולה, ו<strong>נדריה קיימין</strong> (תקפים). <strong>ו</strong>הלכה זו ש<strong>בודקין</strong> בת אחת עשרה שנה אמורה ב<strong>כל</strong> שנת ה<strong>שתים עשרה,</strong> עד להיותה בת שתים עשרה שנים ויום אחד.
  ובדומה לכך, הילד מזמן שהוא <strong>בן שתים עשרה שנה ויום אחד</strong> — <strong>נדריו נבדקין</strong> אם הוא מודע למשמעות נדרו. ואם נמצא שהוא אכן יודע — נדרו נדר. ומשהוא <strong>בן שלש עשרה שנה ויום אחד</strong> שהביא שתי שערות — אין צורך לבודקו שהרי הוא גדול, ו<strong>נדריו קיימין.</strong> <strong>ו</strong>הלכה זו ש<strong>בודקין</strong> בן שתים עשרה שנה אמורה ב<strong>כל</strong> שנת ה<strong>שלש עשרה,</strong> עד להיותו בן שלוש עשרה שנים ויום אחד.
  ומוסיפים:  <strong>קודם לזמן הזה</strong> (שנת השתים עשרה בילדה והשלוש עשרה בילד), <strong>אף על פי שאמרו</strong> הילדה או הילד <strong>"יודעין אנו לשם מי נדרנו",</strong> או "יודעים אנו <strong>לשם מי הקדשנו"</strong> — <strong>אין נדריהם נדר, ואין הקדשן הקדש,</strong> כיון שקטנים הם, ואין תוקף לנדרם והקדשם, ואף שהבדיקה מוכיחה שיודעים הם לשם מי נדרו והקדישו ואין בכך כלום. וכמו כן <strong>לאחר הזמן הזה</strong> (משנהיתה הילדה בת שתים עשרה שנה ויום אחד, והילד בן שלוש עשרה שנה ויום אחד), <strong>אף על פי שאמרו</strong> הילדה או הילד: <strong>"אין אנו יודעין לשם מי נדרנו",</strong> או שאמרו: "אין אנו יודעים <strong>לשם מי הקדשנו"</strong> — <strong>נדרן נדר והקדשן הקדש,</strong> כיון שגדולים הם.
 <big>ב גמרא</big> שנינו במשנה שבשנת השתים עשרה של הבת נבדקים נדריה; שבמלאת לה שתים עשרה שנים ויום אחד נדריה תקפים; ושנבדקים נדריה כל שנת השלוש עשרה. ושואלים: <strong>וכיון דתנא</strong> <small>[ששנה]</small> כבר ש<strong>בת אחת עשרה שנה ויום אחד</strong> <strong>נדריה נבדקין,</strong> מעתה ההלכה ש<strong>בת שתים עשרה שנה ויום אחד נדריה קיימין למה לי</strong> לשנותה, שהרי גדולה היא? ומשיבים: ראוי לשנותה, כי אם לא היתה שנויה במפורש <strong>סלקא דעתך אמינא</strong> <small>[היה עולה על דעתך לומר]</small> כי <strong>בודקין לעולם</strong> ואף את הגדולה — לכן <strong>קא משמע לן</strong> <small>[הוא</small> התנא <small>משמיע לנו</small> במפורש<small>]</small> שנדרי הגדולה תקפים אף בלא בדיקה.
  ושואלים עוד: <strong>וכיון דתני</strong> <small>[ששנה]</small> ההלכה ש<strong>בת שתים עשרה שנה ויום אחד</strong> <strong>נדריה קיימין,</strong> מעתה ההלכה ש<strong>בודקין כל שתים עשרה למה לי</strong> לשנותה? ומשיבים: ראוי לשנותה, משום שאם לא היתה שנויה במפורש <strong>סלקא דעתך אמינא</strong> <small>[היה עולה על דעתך לומר]:</small> <strong>הואיל ואמר מר</strong> <small>[החכם]</small> כי <strong>שלשים יום בשנה חשובים שנה,</strong> לכן <strong>היכא דבדקנא</strong> <small>[היכן,</small> בכל מקרה <small>שבדקנו]</small> אותה ב<strong>שלשים</strong> הימים שלאחר היותה בת אחת עשרה שנה, <strong>ו</strong>נמצא בבדיקה שהיא <strong>לא ידעה להפלות</strong> (לעמוד על משמעות דבריה) — <strong>אימא</strong> <small>[אומר]:</small> <strong>תו</strong> <small>[שוב]</small> <strong>לא ליבדוק</strong> <small>[תיבדק]</small> במהלך השנה, עד להיותה בת שתים עשרה, שאז נדריה תקפים. לכן <strong>קא משמע לן</strong> <small>[הוא</small> התנא <small>משמיע לנו]</small> שנבדקת במשך כל שנת השתים עשרה.
  ושואלים עוד: <strong>ולתני הני תרתי בבי</strong> <small>[ושישנה</small> התנא במשנתנו את <small>שני החלקים,</small> ההלכות <small>הללו]:</small> <strong>בת שתים עשרה שנה ויום אחד</strong> — <strong>נדריה קיימין, ובודקין כל שתים עשרה.</strong> ומעתה את ההלכה ש<strong>בת אחת עשרה ויום אחד נדריה נבדקין למה לי</strong> לשנותה?
  ומשיבים:  <strong>איצטריך</strong> <small>[נצרך]</small> לשנותה. במפורש, משום שאם לא היתה שנויה במפורש <strong>סלקא דעתך אמינא</strong> <small>[היה עולה על דעתך לומר]:</small> <strong>סתמא</strong> <small>[בסתם,</small> במקרה רגיל<small>]</small> אכן רק <strong>ב</strong>שנת ה<strong>שתים עשרה בעיא</strong> <small>[צריכה]</small> הילדה <strong>בדיקה,</strong> ואילו <strong>ב</strong>שנת ה<strong>אחת עשרה</strong> היא <strong>לא בעיא</strong> <small>[צריכה]</small> <strong>בדיקה.</strong> <strong>ו</strong>אולם <strong>היכא דחזינן לה דחריפא טפי</strong> <small>[היכן,</small> במקרה <small>שאנו רואים בה ש</small>היא <small>חריפה,</small> פקחית <small>ביותר]</small> — <strong>מיבדקה</strong> <small>[תיבדק]</small> כבר <strong>ב</strong>שנת ה<strong>אחת עשרה,</strong> לכן <strong>קא משמע לן הוא</strong> התנא משמיע לנו במפורש<small>]</small> שאינה נבדקת, כיון שקטנה היא.
  ושואלים עוד: מה ששנינו במשנתנו כי <strong>קודם הזמן הזה</strong> (שנת השתים עשרה בבת, ושנת השלוש עשרה בבן) אין תוקף לנדרם אף אם אמרו שיודעים למי נדרו <strong>ו</strong>כן <strong>אחר הזמן הזה</strong> נדרם נדר אף אם אמרו שאינם יודעים למי נדרו, <strong>למה לי</strong> לשנות הלכה זו, שהרי כבר למדנו מהו הגיל בבת ובבן שנדרם נדר? ומשיבים: נצרכו הדברים להישנות במפורש, משום שאם לא היו נשנים <strong>סלקא דעתך אמינא</strong> <small>[היה עולה על דעתך לומר]:</small> <strong>הני מילי</strong> <small>[דברים אלה]</small> אמורים דווקא <strong>היכא</strong> <small>[היכן,</small> במקרה<small>]</small> <strong>דלא קאמרי אינהו</strong> <small>[שאין הם אומרים]</small> "יודעים אנו לשם מי נדרנו" (בגיל הקודם לזמן תקיפות נדרם) או "אין אנו יודעים לשם מי נדרנו" (בגיל המאוחר לזמן תקיפות נדרם), <strong>אבל היכא דקאמרי אינהו</strong> <small>[היכן,</small> במקרה <small>שהם אומרים]</small> — <strong>נסמוך עלייהו</strong> <small>[עליהם],</small> לכן <strong>קא משמע לן</strong> <small>[הוא</small> התנא במשנתנו <small>משמיע לנו</small> במפורש<small>],</small> שכל מקרה לפני הזמן הזה — אין נדרם נדר, ולאחר הזמן הזה — נדרם נדר.
 <big>ג</big> ממשנתנו עולה כי התפתחותה של הילדה מהירה מהתפתחותו של הילד, ובענין זה <strong>תנו רבנן</strong> <small>[שנו חכמים]:</small> דברים <strong>אלו</strong> האמורים במשנתנו בזמני הנדרים של הילדה והילד הם כ<strong>דברי רבי,</strong> ואילו <strong>ר' שמעון בן אלעזר אומר</strong> להיפך, וכי ה<strong>דברים האמורים</strong> במשנתנו <strong>בתינוקת</strong> — <strong>בתינוק</strong> הם <strong>אמורים,</strong> ואילו ה<strong>דברים האמורים בתנוק</strong> — <strong>בתנוקת</strong> הם <strong>אמורים.</strong> שלדעתו, התפתחותו של הילד מהירה מהתפתחותה של הילדה.
 <strong>אמר רב חסדא: מאי טעמא</strong> <small>[מה הטעם]</small> לשיטתו של <strong>רבי</strong> — <strong>דכתיב</strong> <small>[ש</small>כן <small>נאמר]</small> בבריאת האשה <strong>"ויבן ה' [    אלהים] את הצלע</strong> אשר לקח מן האדם לאשה" (בראשית ב, כב). ולשון זה, "ויבן", <strong>מלמד שנתן הקדוש ברוך הוא בינה</strong> ("ויבן") <strong>יתירה באשה יותר מבאיש</strong> ("מן האדם לאשה").
  ושואלים:  <strong>ואידך</strong> <small>[והאחר,</small> ר' שמעון בן אלעזר<small>]</small> מה דורש הוא מכתוב זה? — הכתוב <strong>ההוא מבעי ליה</strong> <small>[נצרך לו]</small> <strong>לכ</strong> דרך שדרש <strong>ריש לקיש</strong> כתוב זה. שכך <strong>אמר ריש לקיש משום</strong> <small>[בשם]</small> <strong>ר' שמעון בן מנסיא: "ויבן ה' [    אלהים] את הצלע אשר לקח מן האדם לאשה ויבאה אל האדם"</strong> — <strong>מלמד שקלעה</strong> (קלע את השער) <strong>הקדוש ברוך הוא לחוה והביאה אצל אדם הראשון, שכן בכרכי הים קורין לקלעיתא</strong> — <strong>בנייתא</strong> <small>[לקליעה</small> — <small>בנייה</small><small>].</small>
 ומבררים לצד השני, <strong>ור' שמעון בן אלעזר מאי טעמא</strong> <small>[מה הטעם]</small> לשיטתו, שהתפתחותו של הילד מהירה משל הילדה? <strong>אמר רב שמואל בר רב יצחק: מתוך שהתינוק מצוי בבית רבו, נכנסת בו ערמומית תחלה</strong> קודם הילדה, שאינה מצויה בבית רב.
 <big>ד</big> שנינו במשנתנו כי ישנם שלושה זמנים בהתפתחות הילדה והילד: זמן תקיפות נדרם, שהוא בשנת השתים עשרה לבת ושנת השלוש עשרה לבן, שייקרא להלן "תוך הזמן"; הזמן שלפני כן, שאין בו כלל תוקף לנדר, שייקרא להלן "לפני הזמן"; הזמן בו הנדר תקף בכל מקרה, שייקרא להלן "לאחר זמן". ואולם לא למדנו מהו זמן גדלותם של הנער והנערה, לענין הבאת שתי שערות. <strong>איבעיא להו</strong> <small>[נשאלה להם,</small> לחכמים<small>]:</small> אם הביאו הילדה או הילד שערות ב<strong>"תוך</strong> <strong>הזמן",</strong> האם נחשב הדבר <strong>כ</strong>הבאת הסימנים <strong>לפני</strong> ה<strong>זמן</strong> ואין אלה נחשבים סימני בגרות, <strong>או</strong> נחשב <strong>כ</strong>הבאה <strong>לאחר זמן,</strong> והרי אלו סימני בגרות?
  ומבררים:  <strong>למאי הלכתא</strong> <small>[למה,</small> לאיזה <small>הלכה]</small> חשוב פתרונה של בעיה זו? <strong>אי</strong> <small>[אם]</small> <strong>ל</strong>ענין <strong>נדרים</strong> — <strong>לאו</strong> <small>[לא]</small> <strong>כלפני זמן דמיא</strong> <small>[נחשב]</small> הבאת הסימנים, <strong>ולאו</strong> <small>[ולא]</small> <strong>כלאחר זמן דמיא</strong> <small>[נחשב].</small> הבאת הסימנים, שהרי הדבר נקבע לפי תקיפות הנדר, בבדיקה אם הם מודעים למי שנדרו.
 <strong>אלא, ל</strong>ענין <strong>עונשין</strong> שייענשו כגדול על שעברו מצוות התורה, <strong>מאי</strong> <small>[מה]</small> הדין? ונחלקו בדבר חכמים, <strong>רב ור' חנינא דאמרי תרווייהו</strong> <small>[שאמרו שניהם]:</small> הבאת שערות ב<strong>תוך</strong> ה<strong>זמן</strong> — נחשבת <strong>כ</strong>הבאה <strong>לפני</strong> ה<strong>זמן,</strong> ואין הילדה או הילד נחשבים בכך לגדולים להיענש על מעשיהם. ואילו <strong>ר' יוחנן ור' יהושע בן לוי דאמרי תרווייהו</strong> <small>[שאמרו שניהם]:</small> הבאת סימני שערות ב<strong>תוך</strong> ה<strong>זמן</strong> נחשבת <strong>כ</strong>הבאה <strong>לאחר</strong> ה<strong>זמן,</strong> ונענשים הם.
 <strong>אמר רב נחמן בר יצחק, וסימניך</strong> לזכור את השמועה בשם אומרה המדויק: הכתוב <strong>"וזאת לפנים בישראל"</strong> (רות ד, ז), להזכירנו כי החכם ששמו הוא כצורת נקבה ("וזאת"), ר' חנינא, סבר שהבאה בתוך הזמן נחשבת כהבאת לפני הזמן ("לפנים").
 <strong>מתיב</strong> <small>[מקשה]</small> <strong>רב המנונא</strong> על שיטת ר' יוחנן ור' יהושע בן לוי ממה ששנינו במשנתנו: <strong>אחר</strong> הזמן <strong>הזה, אף על פי שאמרו "אין אנו יודעים לשם מי נדרנו",</strong> או שאמרו "אין אנו יודעים <strong>לשם מי הקדשנו"</strong> — <strong>נדריהם נדר והקדשן הקדש.</strong> ומכאן נדייק: <strong>הא</strong> <small>[הרי]</small> אם היה זה ב<strong>תוך זמן</strong> — <strong>כלפני זמן</strong> נחשב לכל ענין, אף אם הביאו שערות.
 <strong>אמר ליה</strong> <small>[לו]</small> <strong>רבא</strong> לרב המנונא, בדחיית ראייתו זו: לדבריך, ושמא <strong>אימא רישא</strong> <small>[אמור</small> את <small>תחילת</small> המשנה<small>]:</small> <strong>קודם הזמן הזה, אף על פי שאמרו "יודעים אנו לשם מי נדרנו",</strong> או שאמרו "יודעים אנו <strong>לשם מי הקדשנו"</strong> — <strong>אין נדריהם נדר, ואין הקדשן הקדש.</strong> ומכאן נדייק: <strong>הא</strong> <small>[הרי]</small> אם היה זה ב<strong>תוך זמן</strong> — <strong>כלאחר זמן</strong> נחשב הדבר לכל דבר! אלא אין להביא ראיה ממשנה זו.
  ומציינים:  <strong>ולא</strong> כך <strong>היא,</strong> אין זו דחייה של ממש, משום ש<strong>רבא קטעי</strong> <small>[טעה],</small> שכן <strong>הוא</strong> רבא, <strong>סבר</strong> כי <strong>רב המנונא ממשנה יתירה קדייק</strong> <small>[הוא מדייק],</small> <strong>ו</strong>על כך השיגו כי <strong>אדדייק מסיפא</strong> <small>[</small>במקום <small>שידייק מסוף</small> המשנה<small>]</small> — <strong>לידוק מרישא</strong> <small>[שידייק מתחילת</small> המשנה<small>].</small>
 <strong>ו</strong>אולם <strong>לא</strong> כך <strong>היא.</strong> שכן <strong>רב המנונא מגופא דמתניתין קא דייק</strong> <small>[מגוף המשנה הוא דייק]:,</small> ובאופן זה: <strong>הא</strong> <small>[זה]</small> ששנינו בה <strong>"לאחר זמן" היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> בזמן <strong>דלא אייתי</strong> <small>[ש</small>עדיין לא הביא] <strong>שתי שערות</strong> — הרי <strong>קטן הוא, אלא לאו</strong> <small>[</small>האם <small>לא]</small> מדובר באופן <strong>דאייתי</strong> <small>[שהביא]</small> <strong>שתי שערות,</strong>
## דף מו.
 <strong>וטעמא</strong> <small>[והטעם]</small> שנחשבת הבאת שתי השערות להגדירו כגדול, הוא משום <strong>לאחר זמן הוא דגמרא לה למילתיה</strong> <small>[נגמר לו הדבר,</small> סימן הגדלות, השערות<small>],</small> ומכאן הסיק רב המנונא: <strong>הא</strong> <small>[הרי]</small> שאם הביאו הילדה או הילד שתי שערות ב<strong>תוך</strong> ה<strong>זמן</strong> — הרי זה נחשב <strong>כלפני זמן</strong> ואין הם נחשבים גדולים.
 <strong>ועוד מתיב</strong> <small>[מקשה]</small> <strong>ר' זירא</strong> על שיטת הסבורים שהבאת סימני גדלות בתוך הזמן נחשבת כהבאתם לאחר הזמן, ממה ששנינו בברייתא על האמור בפרשת נדרים "דבר אל בני ישראל ואמרת אליהם <strong>איש</strong> או אשה <strong>כי יפלא לנדר נדר"</strong> (במדבר ו, ב), <strong>מה תלמוד לומר</strong> (מלמדנו) הכתוב <strong>"איש",</strong> והרי כבר נאמר בכתוב "בני ישראל" — <strong>לרבות</strong> כל מי שהוא <strong>בן שלש עשרה שנה ויום אחד, שאף על פי שאינו יודע להפליא</strong> (להגדיר משמעות דבריו), <strong>נדריו קיימין.</strong>
 ויש לברר: <strong>היכי דמי</strong> <small>[כיצד בדיוק מדובר]</small> באיזה ילד בן שלוש עשרה נאמרה הדרשה? <strong>אי</strong> <small>[אם]</small> שעדיין <strong>לא אייתי</strong> <small>[הביא]</small> <strong>שתי שערות</strong> — <strong>קטן הוא</strong> נחשב. <strong>אלא לאו</strong> <small>[</small>האם <small>לא]</small> מדובר במקרה <strong>דאייתי</strong> <small>[שהביא]</small> כבר <strong>שתי שערות, וטעמא</strong> <small>[וטעם]</small> הדבר, שדווקא מי שהוא <strong>בן שלש עשרה ויום אחד הוא דהוה ליה</strong> <small>[שהינו]</small> בכלל <strong>"איש", הא</strong> <small>[הרי]</small> שהבאת שתי שערות ב<strong>תוך</strong> ה<strong>זמן</strong> נחשבת <strong>כ</strong>הבאה <strong>לפני</strong> ה<strong>זמן!</strong> ומסכמים: אכן <strong>תיובתא</strong> <small>[קושיה חמורה]</small> היא על שיטת ר' יוחנן ור' יהושע בן לוי.
 <strong>אמר רב נחמן:</strong> אין להקשות מברייתא זו על שיטת ר' יוחנן ור' יהושע בן לוי, שכן <strong>כתנאי</strong> <small>[כ</small>מחלוקת <small>תנאים]</small> שנוי דין זה ששנינו בברייתא, <strong>בן תשע שנים שהביא שתי שערות</strong> — הרי זו נחשבת כ<strong>שומא</strong> סתם לכל הדעות, ואין משמעות הלכתית להבאת שערות אלה. <strong>מבן תשע ועד שתים עשרה שנה ויום אחד</strong> שהביא שתי שערות — הרי זו <strong>שומא.</strong> <strong>ר'</strong> <strong>יוסי בר' יהודה אומר:</strong> הרי זה <strong>סימן</strong> גדלות. <strong>בן שלש עשרה שנה ויום אחד</strong> שהביא שתי שערות — <strong>דברי הכל</strong> הרי זה <strong>סימן</strong> גדלות.
  ויש לשאול: <strong>הא גופא קשיא</strong> <small>[זו עצמה קשה],</small> שכן בתחילה <strong>אמרת</strong> כי <strong>מבן תשע ועד שתים עשרה שנה ויום אחד</strong> שהביא שתי שערות — הרי זו נחשבת כ<strong>שומא,</strong> ולא סימן גדלות. ומכאן ניתן לדייק: <strong>הא</strong> <small>[הרי]</small> אם הביא בתוך <strong>שלש עשרה שנה גופא</strong> <small>[עצמה]</small> — הרי זה <strong>סימן</strong> גדלות. <strong>והדר תני</strong> <small>[וחזר ושנה]</small> בברייתא כי <strong>בן שלש עשרה שנה ויום אחד</strong> שהביא שתי שערות — הרי זה <strong>סימן</strong> גדלות. ומכאן ניתן לדייק: <strong>הא</strong> <small>[הרי]</small> אם הביא שתי שערות בתוך <strong>שלש עשרה שנה גופא</strong> <small>[עצמה]</small> — הרי זו <strong>שומא,</strong> והרי זו סתירה בין שני חלקי הברייתא!
 <strong>מאי לאו</strong> <small>[</small>האם <small>לא]</small> יש לומר כי מחלוקת <strong>תנאי</strong> <small>[תנאים]</small> <strong>היא, דמר סבר</strong> <small>[שחכם זה</small> שבתחילת הברייתא <small>סבור]</small> כי הבאה ב<strong>תוך</strong> ה<strong>זמן</strong> נחשבת <strong>כ</strong>הבאה <strong>לאחר</strong> ה<strong>זמן, ומר סבר</strong> <small>[וחכם זה</small> שבסוף הברייתא <small>סבור]</small> כי הבאה ב<strong>תוך</strong> ה<strong>זמן</strong> נחשבת <strong>כ</strong>הבאה <strong>לפני</strong> ה<strong>זמן.</strong> ושיטת ר' יוחנן ור' יהושע בן לוי היא כצד אחד במחלוקת זו של התנאים.
  ודוחים:  <strong>לא,</strong> אין להסיק מכאן שמחלוקת תנאים היא, שכן אפשר לומר בהסבר הברייתא כי <strong>דכולי עלמא</strong> <small>[שהכל]</small> סבורים כי הבאה ב<strong>תוך</strong> ה<strong>זמן</strong> נחשבת <strong>כ</strong>הבאה <strong>לפני</strong> ה<strong>זמן, ואידי ואידי</strong> <small>[וזה וזה,</small> בתחילת הברייתא ובסופה<small>]</small> מדובר <strong>בתינוקת</strong> (ילדה), <strong>ו</strong>אולם <strong>רישא</strong> <small>[תחילת]</small> הברייתא היא כשיטת <strong>רבי</strong> הסבור שגיל שלוש עשרה שנה אצל התינוקת נחשב כלאחר זמן, ולכן הבאת השערות בזמן זה הינה סימן גדלות. <strong>וסיפא</strong> <small>[וסוף</small> הברייתא<small>]</small> היא כשיטת <strong>ר' שמעון בן אלעזר</strong> הסבור שגיל שלוש עשרה בתינוקת נחשב כלפני הזמן.
 <strong>ואיבעית אימא</strong> <small>[ואם תרצה אמור]</small> הסבר אחר: <strong>הא והא</strong> <small>[וזה וזה,</small> בתחילת הברייתא ובסופה<small>]</small> מדובר <strong>בתינוק</strong> (ילד), <strong>ורישא</strong> <small>[ותחילת</small> הברייתא<small>]</small> היא כשיטת <strong>ר' שמעון בן אלעזר, וסיפא</strong> <small>[וסוף</small> הברייתא<small>]</small> היא כשיטת <strong>רבי.</strong>
 <strong>ואיבעית אימא</strong> <small>[ואם תרצה אמור]</small> הסבר אחר: <strong>הא והא</strong> <small>[וזה וזה,</small> תחילת הברייתא וסופה<small>]</small> כשיטת <strong>רבי,</strong> שבגיל שלוש עשרה אצל התינוק נחשב כלאחר זמן, ואולם <strong>הא</strong> <small>[זה</small> בסוף הברייתא<small>]</small> מדובר <strong>בתינוק,</strong> ולכן אם הביא לפני שלוש עשרה, הרי זה נחשב כהבאה לפני הזמן. ואילו <strong>הא</strong> <small>[זה</small> תחילת הברייתא<small>]</small> מדובר <strong>בתינוקת</strong> שמגיל שתים עשרה נחשב אצלה לאחר זמן, ולכן אם הביאה בגיל זה, הרי זה נחשב לאחר זמן. <strong>ואיבעית אימא</strong> <small>[ואם תרצה אמור]:</small> הסבר אחר בברייתא, <strong>הא והא</strong> <small>[וזה וזה,</small> תחילת הברייתא וסופה<small>]</small> כשיטת <strong>ר' שמעון בן אלעזר,</strong> ואולם <strong>הא</strong> <small>[זה</small> תחילת הברייתא<small>]</small> מדובר <strong>בתינוק, הא</strong> <small>[זה</small> סוף הברייתא<small>]</small> מדובר <strong>בתינוקת.</strong>
 <big>א</big> שנינו עוד בברייתא כי <strong>ר' יוסי בר' יהודה אומר</strong> בדינו של המביא שתי שערות מבן תשע שנים ועד שתים עשרה שנים ויום אחד שהוא <strong>סימן</strong> בגרות. ובהסבר שיטה זו, <strong>אמר ר'</strong> <strong>כרוספדאי בריה</strong> <small>[בנו]</small> של <strong>ר' שבתאי: והוא</strong> (ובלבד) <strong>שעודן בו</strong> כשבא לכלל גיל גדלות. אבל אם נשרו השערות עד אז — התברר שהיו אלה רק שומא.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך,</small> כהסברו של ר' כרוספדאי<small>]:</small> <strong>בן תשע שנים ויום אחד שהביא שתי שערות</strong> — הרי זו <strong>שומא,</strong> ואין זה סימן בגרות. <strong>מבן תשע ועד שתים עשרה שנה ויום אחד</strong> שהביא שתי שערות, <strong>ועודן בו</strong> כשהגיע לכלל גיל בגרות — הרי זו <strong>שומא.</strong> <strong>ר'</strong> <strong>יוסי בר' יהודה אומר:</strong> הרי זה <strong>סימן</strong> בגרות.
 <big>ב</big> ולסיכומה להלכה של הדברים שלמעלה, <strong>אמר רבא: הילכתא</strong> <small>[הלכה]</small> היא כי הבאת שתי שערות ב<strong>תוך</strong> ה<strong>זמן</strong> נחשבת <strong>כ</strong>הבאה ש<strong>לפני</strong> ה<strong>זמן,</strong> ואין נעשים בכך גדול. <strong>רב שמואל בר זוטרא</strong> <strong>מתני לה לשמעתא</strong> <small>[היה שונה את ההלכה</small> הזו<small>]</small> של <strong>רבא בהאי לישנא</strong> <small>[בלשון זו],</small> <strong>אמר רבא: קטנה</strong> יתומה מאביה, שהשיאוה אמה ואחיה (שתיקנו חכמים שיכולים הם להשיאה), ב<strong>כל</strong> שנת ה<strong>שתים עשרה שנה</strong> לחייה — מתקנת חכמים שיכולה היא להיות <strong>ממאנת</strong> (מסרבת לנישואיה אלה, ובכך להפקיע אותם) <strong>והולכת</strong> (נמשכת) זכותה זו לאורך כל השנה. ואפילו אם הביאה בתוך שנה זו שתי שערות, והריהי גדולה. ואולם <strong>מכאן</strong> מגיל שתים עשרה שנים ויום אחד <strong>ואילך</strong> (והלאה) שהיא כבר גדולה — שוב <strong>אינה ממאנת,</strong> שזו אינה בכלל תקנת חכמים זו, <strong>ו</strong>כמו כן <strong>אינה חולצת</strong> לאחי בעלה שמת בלא בנים.
  ודנים בדבר, <strong>הא גופא קשיא</strong> <small>[זו עצמה קשה],</small> שכן בתחילה <strong>אמרת</strong> שמגיל שתים עשרה שנים ויום אחד שוב <strong>אינה ממאנת, אלמא</strong> <small>[מכאן נסיק]</small> ש<strong>גדולה היא,</strong> ואולם <strong>אי</strong> <small>[אם]</small> <strong>גדולה היא</strong> ש<strong>תחלוץ,</strong> ומדוע אמר שאינה חולצת?
 <strong>וכי תימא</strong> <small>[ואם תאמר]</small> כי <strong>מספקא ליה</strong> <small>[מסופק לו,</small> לרבא<small>],</small> אם הביאה שתי שערות (והריהי גדולה), או שלא הביאה שתי שערות (והריהי עדיין קטנה), ומשום כך החמיר: שאינה ממאנת (כגדולה), ואינה חולצת (כקטנה). <strong>ו</strong>אולם יש לשאול: <strong>מי מספקא ליה</strong> <small>[האם מסופק לו</small> לרבא בדבר זה<small>]?</small> <strong>והאמר</strong> <small>[והרי אמר]</small> <strong>רבא: קטנה שהגיעה לכלל שנותיה</strong> של בגרות, שהיא בת שתים עשרה שנים ויום אחד — <strong>אינה צריכה בדיקה</strong> אם הביאה שתי שערות, כדי להחשיבה גדולה, ש<strong>חזקה</strong> ש<strong>הביאה סימנין!</strong>
 ומשיבים: <strong>הני מילי</strong> <small>[דברים אלה],</small> שרבא מעמיד את בת שתים עשרה שנים ויום אחד בחזקת שהביאה סימנים, אמורים דווקא <strong>בסתמא</strong> <small>[בסתם],</small> <strong>אבל הכא</strong> <small>[כאן]</small> מדובר כשכבר <strong>בדקו</strong> אותה <strong>ולא אשכחו</strong> <small>[מצאו]</small> בה סימנים, ובכגון זה <strong>לא</strong> אמר רבא שיש להעמידה על חזקתה זו, וספק הוא, ונוהגים בה להחמיר.
  ושואלים על כך: <strong>אי הכי</strong> <small>[אם כך]</small> מדובר, שבדקוה ולא נמצאו בה סימנים יהא דינה ככל קטנה, ו<strong>תמאן!</strong> ומשיבים: אף שאין מעמידים אותה בחזקת שהביאה סימנים, ואולם <strong>חוששין שמא</strong> היו בה סימנים ו<strong>נשרו.</strong>
 ושואלים על כך: <strong>הניחא למאן דאמר</strong> <small>[זה נוח למי שאומר]</small> כי <strong>חוששין</strong> לנשירה, <strong>אלא למאן דאמר</strong> <small>[למי שאומר]</small> כי <strong>אין חוששין</strong> לנשירה, <strong>מאי איכא למימר</strong> <small>[מה יש לומר],</small> <strong>דאיתמר</strong> <small>[שנאמר]</small> שנחלקו חכמים בדבר זה, <strong>רב פפא אמר: אין חוששין שמא נשרו, רב פפי אמר: חוששין.</strong> ומשיבים: <strong>הני מילי</strong> <small>[דברים אלה]</small> שנחלקו אם חוששים לנשירת סימנים, אמורים דווקא <strong>לענין חליצה, אבל לענין מיאון</strong> — לדעת הכל <strong>חוששין</strong> לנשירה, ולכן מגיל שתים עשרה שנים ויום אחד שוב אינה ממאנת.
  ושואלים:  <strong>מכלל</strong> דבריך עולה כי לשיטת <strong>מאן דאמר</strong> <small>[מי שאומר]</small> ש<strong>חוששין</strong> לנשירת סימנים, הריהי <strong>חולצת</strong> כגדולה, <strong>והא</strong> <small>[והרי]</small> <strong>חוששין בעלמא קאמר</strong> <small>[סתם הוא אומר]!</small>
 <strong>אלא, לעולם</strong> יש לומר בהסבר דברי רבא שהוא מדבר כאשר <strong>לא בדקה.</strong> ואינה ממאנת, משום החזקה שכבר הביאה שתי שערות והריהי גדולה. <strong>ו</strong>אולם <strong>לענין חליצה חיישינן</strong> <small>[חוששים אנו]</small> שמא עדיין לא הביאה שערות, והריהי בכלל קטנה. <strong>וכי קאמר</strong> <small>[וכאשר אמר]</small> <strong>רבא חזקה</strong> שהביאה סימנים — הרי זה דווקא <strong>ל</strong>ענין <strong>מיאון, אבל ל</strong>ענין <strong>חליצה</strong> — <strong>בעיא</strong> <small>[צריכה]</small> <strong>בדיקה.</strong>
 ובסיכום להלכה אם חוששים לנשירת הסימנים, <strong>אמר רב דימי מנהרדעא: הלכתא</strong> <small>[הלכה]</small> היא כי מי שהגיעה לגיל שתים עשרה שנים ויום אחד, ונבדקה ולא נמצאו בה סימנים, <strong>חוששין שמא</strong> היו בה סימנים, ו<strong>נשרו.</strong> ומשום כך, אם קידשוה אמה ואחיה בקטנותה אינה יכולה אז למאן.
 <strong>ו</strong>אולם <strong>הני מילי היכא</strong> <small>[דברים אלה</small> אמורים דווקא <small>היכן,</small> כאשר<small>]</small> <strong>קדשה</strong> בעלה <strong>בתוך</strong> ה<strong>זמן</strong> (לפני שהיתה בת שתים עשרה שנים ויום אחד), <strong>ובעל</strong> אותה <strong>לאחר זמן</strong> (כשהיא בת שתים עשרה שנים ויום אחד), <strong>דאיכא ספיקא דאורייתא</strong> <small>[שיש כאן</small> במקרה זה <small>ספק מן התורה],</small> שמא הביאה שתי שערות, והריהי גדולה, וחלו נישואיה (בביאה) מן התורה. <strong>אבל</strong> אם בעל אותה רק <strong>מעיקרא</strong> <small>[בתחילה,</small> בהיותה לפני שתים עשרה שנים ויום אחד<small>]</small> — <strong>לא</strong> חוששים שהביאה סימנים ונשרו, שהרי אלו רק נישואין מדברי חכמים.
 <big>ג</big> ועוד בדינו של הקטן הנודר, <strong>אמר רב הונא:</strong> קטן היודע לשם מי הוא מקדיש, והריהו בתוך הזמן (הקטנה — בשנת השתים עשרה, והקטן — בשנת השלוש עשרה), ו<strong>הקדיש</strong> דבר מאכל, <strong>ו</strong>לאחר מכן <strong>אכל</strong> אותו — הריהו <strong>לוקה</strong> (נענש במלקות, ככל האוכל הקדש).
 <strong>ש</strong>כן <strong>נאמר</strong> בפרשת הנדרים <strong>"איש,</strong> או אשה <strong>כי יפלא לנדר"</strong> (במדבר ו, ב), ללמד כי בכלל הנדרים אף זה שסמוך להיותו גדול ויודע לשם מי נדר ("מופלא הסמוך לאיש"), <strong>ו</strong>כן נאמר "<strong>לא יחל דברו"</strong> (שם ל, ג), ללמדנו: <strong>כל</strong> מי <strong>שישנו ב</strong>כלל <strong>הפלאה</strong> — <strong>ישנו ב</strong>כלל איסור <strong>"בל יחל"</strong> ("איש כי ידור נדר לה' או השבע שבועה לאסור אסר על נפשו לא יחל דברו ככל היוצא מפיו יעשה". שם). <strong>וכל</strong> מי <strong>שאינו ב</strong>כלל <strong>הפלאה</strong> — אין נדרו נחשב, ומשום כך, <strong>אינו ב</strong>כלל <strong>"בל יחל".</strong>
 <strong>מתיב</strong> <small>[מקשה]</small> <strong>רב הונא בר יהודה (לרבא)</strong> מן הברייתא <strong>לסיועי</strong> <small>[לסייע]</small> <strong>לרב הונא</strong>
## דף מו:
 שכך שנינו בה: <strong>לפי שמצינו</strong> (מצאנו) בפרשת נדרים "איש כי יפליא לנדור" (במדבר ו, ב) <strong>שהשוה הכתוב</strong> דינו של <strong>הקטן</strong> (המופלא הסמוך לאיש) <strong>כגדול, ל</strong>ענין <strong>זדון שבועה</strong> (שעבר על שבועתו במזיד), <strong>ול</strong>ענין <strong>איסר</strong> (דבר שאסר על עצמו, שייחשב איסור עליו), <strong>ול</strong>ענין איסור <strong>"בל</strong> (לא) <strong>יחל</strong> דברו" (שם ל, ב), <strong>יכול</strong> מעתה <strong>יהא</strong> קטן זה אף <strong>חייב על</strong> המעילה ב<strong>הקדשו</strong> (כגון זה שאכל את הקדשו) <strong>קרבן,</strong> כגדול?
 <strong>תלמוד לומר</strong> בדין הנדרים <strong>"זה הדבר</strong> אשר צוה ה'. איש כי ידור נדר לה' או השבע שבועה" (שם ל, ב—ג), ללמדנו שרק לענין זה דין המופלא הסמוך לאיש כדינו של האיש, ולא להתחייב קרבן על מעילתו.
  ויש לדייק בדברים: <strong>קתני מיהת</strong> <small>[על כל פנים שנה]</small> בברייתא זו שהמופלא הסמוך לאיש הריהו כגדול <strong>ל</strong>ענין <strong>איסור ול</strong>ענין <strong>"בל</strong> (לא) <strong>יחל</strong> דברו", והריהו <strong>חייב</strong> עליהם, והרי זה כשיטת רב הונא שלוקה על אכילת הקדשו. ודוחים: <strong>אימא</strong> <small>[אמור]</small> כך בדברי הברייתא הזו, ששווה הקטן לגדול <strong>לאיסור "בל</strong> (לא) <strong>יחל</strong> דברו" ולא לקרבן.
  ותוהים על דחייה זו: וכי יש לשנות בברייתא <strong>איסור "בל</strong> (לא) <strong>יחל",</strong> והרי <strong>מה נפשך</strong> <small>[רצונך],</small> <strong>אי</strong> <small>[אם]</small> דינו של ה<strong>מופלא</strong> ה<strong>סמוך לאיש</strong> הוא <strong>דאורייתא</strong> <small>[מן התורה]</small> — <strong>מילקא נמי לילקי</strong> <small>[ללקות גם ילקה].</small> <strong>ואי</strong> <small>[ואם]</small> דינו של ה<strong>מופלא</strong> ה<strong>סמוך לאיש</strong> הוא <strong>לאו דאורייתא</strong> <small>[לא מן התורה]</small> אלא מדברי חכמים — <strong>איסור נמי ליכא</strong> <small>[איסור גם כן אין]!</small> ומשיבים: כוונת הדברים שאין האיסור חל על הקטן עצמו, אלא <strong>לאותן המוזהרים עליו</strong> (המופקדים עליו להפרישו מאכילת דברים אסורים).
  ואומרים:  <strong>שמע מינה</strong> <small>[ממנה,</small> מהלכה זו ששנינו] ראיה למחלוקת חכמים זו, ששנינו אם <strong>קטן אוכל</strong> בשר <strong>נבלות</strong> (דבר האסור באכילה) — <strong>בית דין מצווין עליו להפרישו.</strong> <strong>ומכאן למדים שמצווים להפרישו מדבר האסור באכילה, כגון הקדשו.</strong> <strong>ודוחים: אין להביא מכאן ראיה לשיטה זו, כי</strong> <strong>הכא במאי עסקינן</strong> <small>[כאן במה אנו עוסקים],</small> <strong>כגון שהקדיש הוא</strong> המופלא הסמוך לאיש, <strong>ואכלו אחרים</strong> את הקדשו, שהם לוקים על הקדשו זה, ואולם אם הוא אכל אינו לוקה.
  ושואלים על כך: <strong>הניחא למאן דאמר</strong> <small>[זה נוח למי שאומר]</small> <strong>הקדיש הוא, ואכלו אחרים</strong> — <strong>לוקין, אלא למאן דאמר</strong> <small>[למי שאומר]</small> <strong>אין לוקין, מאי איכא למימר</strong> <small>[מה יש לומר]?</small> <strong>דאיתמר</strong> <small>[שכן נאמר],</small> שנחלקו חכמים בדינו של מי ש<strong>הקדיש הוא ואכלו אחרים.</strong> <strong>רב כהנא אמר: אין לוקין, ר'</strong> <strong>יוחנן וריש לקיש דאמרי תרוויהו</strong> <small>[שאמרו שניהם]:</small> <strong>לוקין!</strong>
 ומשיבים: לשיטת הסובר שאין האחרים לוקים על הקדשו של המופלא הסמוך לאיש, כוונתו שאין לוקים מן התורה, ואולם הריהם לוקים <strong>מדרבנן</strong> <small>[מ</small>דברי <small>חכמים],</small> <strong>וקרא</strong> <small>[והמקרא]</small> שהובא בברייתא ("שהשווה הכתוב הקטן כגדול") הריהו <strong>אסמכתא בעלמא</strong> <small>[סמך בלבד].</small>
 <big>א</big> למעלה הובא שנחלקו חכמים בדין אחרים שאכלו מה שהקדיש המופלא הסמוך לאיש, ומעתה דנים בה ל<strong>גופא</strong> <small>[עצמה].</small> למדנו בדין המופלא הסמוך לאיש ש<strong>הקדיש ואכלו אחרים</strong> את הקדשו, ש<strong>רב כהנא אמר: אין לוקין, ר'</strong> <strong>יוחנן וריש לקיש דאמרי תרוייהו</strong> <small>[שאמרו שניהם]:</small> <strong>לוקין.</strong> ומבררים: <strong>במאי קמיפלגי</strong> <small>[במה הם חולקים]?</small> <strong>מר סבר</strong> <small>[חכם זה,</small> ר' יוחנן וריש לקיש, <small>סבור]</small> כי דין ה<strong>מופלא</strong> ה<strong>סמוך לאיש</strong> הריהו <strong>דאורייתא</strong> <small>[מן התורה],</small> ולכן לוקים אחרים על הקדשו. <strong>ומר סבר</strong> <small>[וחכם זה,</small> רב כהנא <small>סבור]</small> כי דין ה<strong>מופלא</strong> ה<strong>סמוך לאיש</strong> הריהו <strong>מדרבנן</strong> <small>[מ</small>דברי <small>חכמים],</small> ולכן אין אחרים לוקים על הקדשו.
 <strong>מתיב</strong> <small>[מקשה]</small> <strong>רב ירמיה:</strong> הקטנה שהיא <strong>יתומה</strong> מאביה, שהשיאוה אמה ואחיה לפי תקנת חכמים, <strong>שנדרה</strong> — <strong>בעלה מפר לה,</strong> כדינו של כל בעל, אף שאין הנישואין הללו אלא מתקנת חכמים. ומעתה יש לדון בדבר: <strong>אי אמרת בשלמא</strong> <small>[זה נוח,</small> מובן, <small>אם אומר אתה]</small> שדין ה<strong>מופלא</strong> ה<strong>סמוך לאיש</strong> הריהו <strong>דרבנן</strong> <small>[</small>מדברי <small>חכמים],</small> אפשר איפוא לומר כי <strong>אתו</strong> <small>[באו]</small> <strong>נשואין</strong> שתוקפם <strong>דרבנן</strong> <small>[</small>מדברי <small>חכמים]</small> <strong>ומבטלי נדרא</strong> <small>[ומבטלים נדר]</small> שתוקפו <strong>דרבנן</strong> <small>[</small>מדברי <small>חכמים].</small> <strong>אלא אי אמרת דאורייתא</strong> <small>[אם אומר אתה</small> שתוקף הנדר במופלא הסמוך לאיש <small>מן התורה],</small> וכי <strong>אתו</strong> <small>[באו]</small> <strong>נשואין</strong> שתוקפם <strong>דרבנן</strong> <small>[</small>מדברי <small>חכמים]</small> <strong>ומבטלי נדרא</strong> <small>[ומבטלים נדר]</small> שתוקפו <strong>דאורייתא</strong> <small>[מן התורה]?</small>
 <strong>אמר רב יהודה, אמר שמואל: בעלה מפר לה ממה נפשך</strong> (מכל צד שתרצה), שכן <strong>אי</strong> <small>[אם]</small> תוקף הנדר של המופלא הסמוך לאיש הוא רק <strong>דרבנן</strong> <small>[</small>מדברי <small>חכמים]</small> — הרי גם תוקף נשואיה רק <strong>דרבנן</strong> <small>[</small>מדברי <small>חכמים]</small> <strong>הוא.</strong> <strong>אי</strong> <small>[אם]</small> תוקף הנדר של המופלא הסמוך לאיש הוא <strong>דאורייתא</strong> <small>[מן התורה]</small> והריהו עובר על איסור תורה — הרי בכלל <strong>קטן אוכל נבלות הוא, ו</strong>בכגון זה <strong>אין בית דין מצווין עליו להפרישו.</strong>
 ושואלים: <strong>והא</strong> <small>[והרי]</small> עדיין יכול להיות מכשול בהפרתו זו של הבעל, שכן <strong>כי גדלה</strong> <small>[כאשר תגדל]</small> אשתו זו שהיתה קטנה בזמן ההפרה ואין להפרה זו תוקף אלא מדברי חכמים, <strong>אכלה</strong> <small>[תאכל]</small> <strong>ב</strong>הסתמך על <strong>הפרה קמייתא</strong> <small>[קודמת]</small> זו, והרי אין הפרתו הפרה, ואז היא בגדר גדול האוכל נבילות שודאי מפרישים אותו!
  ומשיבים:  <strong>אמר רבה בר ליואי:</strong> אין מקום לחשש זה, משום ש<strong>בעלה מפר לה כל שעה ושעה,</strong> ונמצא שכאשר תגדל, יפר לה הפרה שתוקפה מן התורה. <strong>והוא</strong> (ובלבד) <strong>שבעל</strong> אותה בעלה כשהגיעה לגיל גדלות, ותוקפם של הנישואין יהיה מן התורה.
  ושואלים על כך: <strong>והא</strong> <small>[והרי]</small> הלכה היא ש<strong>אין</strong> ה<strong>בעל מפר</strong> לאשתו <strong>ב</strong>נדרים ש<strong>קודמין</strong> לנישואיהם, ומשבגרה והריהי נחשבת כנשואה מן התורה לכל דבר, נחשבים נישואיה בקטנותה ביחס להיום כלפני נישואין. ומשיבים: הסבר הדבר, <strong>כ</strong>שיטת <strong>רב פנחס</strong> שאמר <strong>משמיה</strong> <small>[בשמו]</small> של <strong>רבא.</strong> שכך <strong>אמר רב פנחס משמיה</strong> <small>[בשמו]</small> של <strong>רבא: כל</strong> אשה <strong>הנודרת</strong> נדר — <strong>על דעת בעלה היא נודרת,</strong> אם יסכים לנדרה, ולכן יכול הוא להפר את נדרה. ואף הקטנה נדרה על דעת בעלה, ולכן יכול הוא להפר את נדרה אף לאחר שבגרה.
  ועוד בענין תוקף נדרו של המופלא הסמוך לאיש <strong>אמר אביי: תא שמע</strong> <small>[בוא</small> ושמע] ראיה ממה ששנינו במשנה במסכת תרומות: <strong>קטן שלא הביא שתי שערות, ר'</strong> <strong>יהודה אומר: אין תרומתו תרומה.</strong> <strong>ר'</strong> <strong>יוסי אומר: עד שלא בא לעונת נדרים</strong> (שאין הוא עדיין בגדר מופלא הסמוך לאיש) — <strong>אין תרומתו תרומה,</strong> ואולם <strong>משבא לעונת נדרים</strong> — <strong>תרומתו תרומה.</strong>
 <strong>סברוה</strong> <small>[הניחו</small> החכמים<small>]</small> כי <strong>קסבר</strong> <small>[סבור הוא]</small> <strong>ר' יוסי</strong> בדין התרומה כי <strong>תרומה בזמן הזה</strong> היא <strong>דאורייתא</strong> <small>[מן התורה],</small> ומעתה יש לדון בדבר: <strong>אי אמרת בשלמא</strong> <small>[זה טוב,</small> מובן דינו של ר' יוסי שמופלא הסמוך לאיש תורם, <small>אם אומר אתה]</small> שדינו של ה<strong>מופלא</strong> ה<strong>סמוך לאיש</strong> הוא <strong>דאורייתא</strong> <small>[מן התורה],</small> לכן יש מקום לומר כי <strong>אתי גברא</strong> <small>[בא אדם]</small> שיש לו כח החלה לענין נדרים <strong>דאורייתא</strong> <small>[מן התורה],</small> כגון זה המופלא הסמוך לאיש, <strong>ומתקן</strong> בתרומתו שתרם תבואה המוגדרת כ<strong>טבלא דאורייתא</strong> <small>[טבל,</small> שלא הופרשו ממנו תרומות ומעשרות, <small>מן התורה].</small> <strong>אלא אי אמרת דרבנן</strong> <small>[אם אומר אתה</small> שדין מופלא הסמוך לאיש הוא רק מדברי <small>חכמים],</small> וכי <strong>אתי גברא דרבנן</strong> <small>[בא אדם</small> שכוח החלתו בנדרים הוא רק מדברי <small>חכמים]</small> <strong>ומתקן טבלא דאורייתא</strong> <small>[טבל מן התורה]?</small> ודוחים: <strong>לא,</strong> אין להביא ראיה מכאן שדין מופלא הסמוך לאיש בנדרים הוא מן התורה, שאפשר לומר שהטעם שמופלא הסמוך לאיש יכול לתרום אף שהוא בנדרים רק מדברי חכמים, משום ש<strong>קסבר</strong> <small>[סבור]</small> <strong>ר' יוסי</strong> בדין <strong>תרומה בזמן הזה</strong> שהוא רק <strong>דרבנן</strong> <small>[</small>מדברי <small>חכמים].</small>
 ותוהים על כך: <strong>ו</strong>כי סבר <small>[סבור]</small> <strong>ר' יוסי</strong> שדין <strong>תרומה בזמן הזה</strong> הוא רק <strong>דרבנן</strong> <small>[</small>מדברי <small>חכמים]?</small> <strong>והתניא</strong> <small>[והרי שנויה]</small> ברייתא <strong>בסדר עולם</strong> על האמור בביאת הארץ "והביאך ה' אלהיך אל הארץ <strong>אשר ירשו אבותיך וירשתה"</strong> (דברים ל, ה), ולמדנו מהכתוב המציין שתי לשונות ירושה כי
 <strong>ירושה ראשונה</strong> (שנכבשה הארץ בימי יהושע) והתקדשה לחיוב מצוות, <strong>ו</strong>כן ירושה <strong>שניה</strong> שבימי עזרא — <strong>יש להן</strong> לבני ישראל, ואילו ירושה <strong>שלישית</strong> — <strong>אין להן.</strong> שכן קדושת הארץ מירושה שניה לא פקעה ממנה.
 <strong>ואמר ר'</strong> <strong>יוחנן: מאן</strong> <small>[מיהו]</small> ה<strong>תנא</strong> ששנה את <strong>סדר עולם</strong> — <strong>ר' יוסי,</strong> הרי שר' יוסי סבור שבזמן הזה לא פקעה קדושת הארץ, וחיוב תרומה בה הריהו מן התורה!
  ומשיבים: אכן  <strong>ר' יוסי תני לה</strong> <small>[שנה אותה],</small> את סדר עולם, <strong>ו</strong>אולם הוא עצמו <strong>לא סבר לה</strong> <small>[אינו סבור כמותה].</small> ומוכיחים זאת, <strong>הכי נמי מסתברא</strong> <small>[כך גם מסתבר]</small> לומר, <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>עיסה</strong> (בצק) <strong>שנדמעה</strong> (שהתערב בה מן התרומה), <strong>או שנתחמצה בשאור של תרומה</strong>
## דף מז.
 <strong>חייבת</strong> העיסה הזו <strong>ב</strong>הפרשת <strong>חלה, ו</strong>אף שנפלה לתוכה תרומה, אין דינה כתרומה (שהרי כבר התבטלה התרומה בעיסה, ברוב), ולכן <strong>אינה נפסלת</strong> (נטמאת) <strong>בטבול יום,</strong> אלו דברי ר' <strong>מאיר ור' יהודה.</strong> ואילו <strong>ר' יוסי ור' שמעון פוטרין מן החלה,</strong> שכן אין התרומה חייבת בהפרשת חלה, ונפטרת העיסה משום תערובת התרומה בה.
 <strong>סברוה</strong> <small>[חשבו,</small> הניחו חכמים<small>]</small> כי <strong>מאן דאמר</strong> <small>[מי שאומר]</small> שחיוב <strong>תרומה</strong> בזמן הזה הוא <strong>דאורייתא</strong> <small>[מן התורה],</small> סבור שאף חיוב הפרשת <strong>חלה</strong> בזמן הזה הוא <strong>דאורייתא</strong> <small>[מן התורה],</small> ואילו <strong>מאן דאמר</strong> <small>[מי שאומר]</small> כי חיוב <strong>תרומה</strong> בזמן הזה הוא <strong>דרבנן</strong> <small>[</small>מדברי <small>חכמים],</small> אף חיוב <strong>חלה</strong> בזמן הזה הוא <strong>דרבנן</strong> <small>[</small>מדברי <small>חכמים].</small> ומעתה <strong>אי אמרת בשלמא</strong> <small>[זה נוח אם אומר אתה]</small> ש<strong>קסבר</strong> <small>[סבור]</small> <strong>ר' יוסי</strong> כי חיוב <strong>חלה בזמן הזה,</strong> וכן חיוב תרומה, הוא <strong>דרבנן</strong> <small>[</small>מדברי <small>חכמים],</small> אפשר לומר כי <strong>אתי</strong> <small>[בא]</small> <strong>דמוע</strong> שהוא <strong>דרבנן</strong> <small>[</small>מדברי <small>חכמים]</small> (שהרי מן התורה יש ביטול ברוב, ובטלה התרומה שבעיסה), <strong>ומפקע</strong> <small>[ומפקיע]</small> את חיוב הפרשת ה<strong>חלה</strong> שאף הוא <strong>דרבנן</strong> <small>[</small>מדברי <small>חכמים].</small>
 <strong>אלא אי אמרת</strong> <small>[אם אומר אתה]</small> כי חיוב הפרשת <strong>חלה</strong> בזמן הזה הוא <strong>דאורייתא</strong> <small>[מן התורה],</small> יש לשאול: וכי <strong>אתי</strong> <small>[בא]</small> <strong>דמוע</strong> שהוא <strong>דרבנן</strong> <small>[</small>מדברי <small>חכמים]</small> <strong>ומפקע</strong> <small>[ומפקיע]</small> חיוב הפרשת <strong>חלה דאורייתא</strong> <small>[מן התורה]?</small> הרי שסבור ר' יוסי כי חיוב חלה בזמן הזה הוא מדברי חכמים, ואף חיוב תרומה בזמן הזה הוא מדברי חכמים, והרי זה מורה שמה שר' יוסי שנה בסדר עולם שחיוב תרומה בזמן הזה הוא מן התורה, הוא עצמו אינו סבור כן.
  ודוחים את הראיה: <strong>ודלמא קסבר</strong> <small>[ושמא סבור הוא]</small> <strong>ר' יוסי</strong> כי חיוב <strong>תרומה בזמן הזה</strong> הוא <strong>דאורייתא</strong> <small>[מן התורה],</small> <strong>ו</strong>אילו חיוב הפרשת <strong>חלה</strong> בזמן הזה הוא רק <strong>דרבנן</strong> <small>[</small>מדברי <small>חכמים],</small> ומשום כך עיסה זו פטורה מן החלה, משום שהדימוע שמדברי חכמים פוטר את העיסה החייבת בחלה מדברי חכמים.
 <strong>וכ</strong>דרך <strong>דאהדר</strong> <small>[שהשיב,</small> השיג<small>]</small> <strong>רב הונא בריה</strong> <small>[בנו]</small> של <strong>רב יהושע</strong> על דברי חכמים. שכך <strong>אמר רב הונא בריה</strong> <small>[בנו]</small> של <strong>רב יהושע: אשכחתינהו לרבנן דבי רב דיתבי וקאמרי</strong> <small>[מצאתים את החכמים של בית המדרש, שיושבים ואומרים]:</small> <strong>אפילו למאן דאמר</strong> <small>[למי שאומר]</small> כי חיוב הפרשת <strong>תרומה בזמן הזה</strong> הוא <strong>דרבנן</strong> <small>[</small>מדברי <small>חכמים],</small> חיוב הפרשת <strong>חלה</strong> בזמן הזה הוא <strong>דאורייתא</strong> <small>[מן התורה],</small>
 <strong>שהרי</strong> ב<strong>שבע</strong> השנים <strong>שכבשו</strong> בני ישראל את הארץ בימי יהושע, <strong>ו</strong>ב<strong>שבע</strong> שאחריהן, <strong>ש</strong>בהן <strong>חלקו</strong> את הארץ לנחלות השבטים, <strong>נתחייבו</strong> בני ישראל <strong>בחלה, ו</strong>עדיין <strong>לא נתחייבו במעשר.</strong> ואף בזמן הזה, שאין כל יושבי הארץ נמצאים בה ולכן אין חובת תרומות ומעשרות מן התורה אלא רק מדברי חכמים — חיוב הפרשת חלה הריהו מן התורה, שהרי באו אל הארץ.
 <strong>ואמינא להו אנא</strong> <small>[ואמרתי להם אני]:</small> <strong>אפילו למאן דאמר</strong> <small>[למי שאומר]</small> כי חיוב הפרשת <strong>תרומה בזמן הזה</strong> הוא <strong>דאורייתא</strong> <small>[מן התורה],</small> חיוב הפרשת <strong>חלה</strong> הוא <strong>דרבנן</strong> <small>[</small>מדברי <small>חכמים],</small> <strong>דתניא</strong> <small>[ש</small>כן <small>שנויה</small> ברייתא<small>]</small> נאמר במצות הפרשת החלה "בבואכם אל הארץ אשר אני מביא אתכם שמה... ראשית עריסותכם חלה תרימו תרומה.." (במדבר טו, יח—כ). ומדייקים: <strong>אי</strong> <small>[אם]</small> <strong>"בבאכם"</strong> חל חיוב הפרשת חלה, אם כן <strong>יכול משנכנסו לה שנים ושלשה מרגלים</strong> בלבד, כבר יתחייבו בהפרשת חלה? <strong>תלמוד לומר "בבאכם"</strong> — דווקא <strong>בביאת כולכם אמרתי</strong> שתתחייבו בחלה, <strong>ולא בביאת מקצתכם.</strong>
 <strong>וכי אסקינהו</strong> <small>[וכאשר העלה אותם,</small> את העולים מבבל לארץ ישראל<small>]</small> <strong>עזרא, לא כולהו סלוק</strong> <small>[כולם עלו],</small> ולא היתה זו איפוא "ביאת כולכם", אלא "ביאת מקצתכם", ולכן חייבים בחלה בזמן הזה רק מדברי חכמים.
 <big>א משנה</big> <strong>משל</strong> מפרי התאנה <strong>משלו חכמים ב</strong>תיאור שלושת זמני התפתחותה של ה<strong>אשה,</strong> קטנות, נערות, ובגרות: <strong>פגה</strong> (הפרי טרם בישולו), <strong>בוחל</strong> (הפרי הקרוב לבישולו), <strong>וצמל</strong> (הפרי הבשל במילואו). ומסבירים: זו המכונה <strong>פגה</strong> — הרי היא <strong>עודה תנוקת</strong> (שמתחת לגיל שתים עשרה שנה, שעדיין לא הביאה כל סימני בגרות), זו המכונה <strong>בוחל</strong> — <strong>אלו ימי נעוריה</strong> (משתים עשרה שנה ויום אחד, שהביאה שתי שערות).
 <strong>בזו</strong> (הקטנה) <strong>ובזו</strong> (הנערה) <strong>אמרו</strong> חכמים: <strong>אביה זכאי במציאתה</strong> (שמה שמצאו הן, שייך לו), <strong>ובמעשה ידיה, ובהפרת נדריה</strong> (שיכול הוא להפר את נדרן). ואילו זו המכונה <strong>צמל,</strong> שהריהי בת שתים עשרה שנה וששה חדשים, וסימני דדיה מעידים בה שבגרה — <strong>כיון שבגרה, שוב אין לאביה רשות בה.</strong> ומעתה, אינו מפר לה את נדריה, ומציאתה ומעשה ידיה שייכים לה.
  ומבררים:  <strong>איזהו</strong> (מהם) ה<strong>סימנין</strong> של זו המכונה צמל? <strong>ר' יוסי הגלילי אומר: מ</strong>הזמן <strong>ש</strong>בו <strong>יעלה</strong> (יגדל) הדד במידה כזו שנראה כמזדקר מעל הגוף, וגורם שייראה <strong>הקמט תחת הדד.</strong> <strong>ר'</strong> <strong>עקיבא אומר: מ</strong>הזמן שגדלו הדדים במידה כזו עד <strong>שיטו</strong> (ינטו) <strong>הדדים</strong> אל החזה. <strong>בן עזאי אומר: משישחיר הפיטומת</strong> (הפיטמה) שבדדים. <strong>ר' יוסי אומר:</strong> מהשלב בהתפתחות הדדים, שיש בהם <strong>כדי שיהא</strong> אדם <strong>נותן ידו על העוקץ</strong> שבדדים, <strong>והוא שוקע ושוהא</strong> מ<strong>לחזור.</strong>
 <big>ב גמרא</big> שנינו במשנתנו כי המכונה <strong>פגה</strong> היא זו ש<strong>עודה תנוקת.</strong> ומסבירים מה מקור כינוי זה: <strong>כדכתיב</strong> <small>[כמו שנאמר]</small> <strong>"התאנה חנטה פגיה...</strong> קומי לך רעיתי" (שיר השירים ב, יג). ועוד נאמר כי הכינוי <strong>בוחל</strong> בנשים <strong>אלו ימי הנעורים.</strong> ומסבירים מה מקור כינוי זה: <strong>כדתנן</strong> <small>[כמו ששנינו</small> במשנה<small>],</small> <strong>התאנים</strong> חייבות בהפרשת מעשרות <strong>מ</strong>השלב בהתפתחותן <strong>ש</strong>בו הן <strong>יבחלו</strong> (התחילו להבשיל), <strong>ואמר רבה בר בר חנה, אמר רב</strong> בהמחשת שלב זה של הבחלת התאנים: <strong>מ</strong>זמן <strong>ש</strong>בו <strong>ילבין ראשיהן</strong> של התאנים.
 <strong>ואיבעית אימא מהכא</strong> <small>[ואם תרצה אמור</small> כי מכאן], מן המקרא הזה הוא מקור כינוי זה, שכן נאמר <strong>"ותקצר נפשי בהם וגם נפשם בחלה בי"</strong> (זכריה יא, ח). שכן מורה צורה זו על גודל הדבר ("בחלה בי" — גדלה עלי). ועוד שנינו כינוי <strong>צמל,</strong> ומסבירים את פשר השם: <strong>כמאן דאמר</strong> <small>[כמי שאומר,</small> כדברי הבריות<small>]</small> <strong>"יצתה</strong> (יצאה) <strong>מלאה",</strong> שגדלה די צורכה.
 <big>ג</big> ועוד שנינו במשנתנו בהגדרת המכונה צמל: <strong>ואיזהו סימנים? ר'</strong> <strong>יוסי הגלילי אומר: משיעלה הקמט</strong> תחת הדד. ובהסבר הדבר, <strong>אמר שמואל: לא משיעלה הקמט ממש</strong> וייראה כך תמיד, <strong>אלא</strong> כבר מהשלב שגדל הדד במידה כזו <strong>כדי ש</strong>אם היא <strong>תחזיר ידיה</strong> (מותחת גופה) <strong>לאחוריה, ו</strong>היא <strong>נראית כמי שיעלה הקמט תחת הדד.</strong>
 ומסופר כי <strong>שמואל בדק ב</strong>דדיה של <strong>אמתיה</strong> <small>[בשפחתו הכנענית],</small> את זמני ההתפתחות הללו הנזכרים במשנתנו, <strong>ו</strong>לאחר מכן <strong>יהב</strong> <small>[נתן]</small> <strong>לה ארבעה זוזי</strong> <small>[זוזים]</small> כ<strong>דמי בושתה.</strong> ומסבירים: טעמו של שמואל ששילם לשפחתו על שבדקה כך, משום ש<strong>שמואל</strong> נוהג <strong>לטעמיה</strong> <small>[לטעמו,</small> לשיטתו<small>], ש</small><strong>אמר שמואל</strong> על האמור בתורה ביחס לעבדים: <strong>"לעלם בהם תעבדו"</strong> (ויקרא כה, מו) — <strong>לעבודה</strong> בלבד <strong>נתתים</strong> לך, <strong>ולא לבושה.</strong> ואם בייש האדון את העבד, הרי הוא חייב בדמי בושתו.
  ובענין היחס לשפחות נמסר כי <strong>שמואל</strong> היה <strong>מייחד להן</strong> לכל אחת משפחותיו גבר מסויים מעבדיו שישמש איתה, ולא היה מוסרה לכל. ואילו על <strong>רב נחמן</strong> נמסר שהיה <strong>מחליף להן</strong> <small>[אותן],</small> בין עבדיו. ו<strong>רב ששת מסר להן</strong> (אותן, את שפחותיו) <strong>לערבי, ואמר להן:</strong> יכולות אתן להיבעל לכל, ואולם <strong>אזדהרו</strong> <small>[הזהרו]</small> <strong>מ</strong>להיבעל <strong>לישראל.</strong>
 <big>ד</big> שנינו במשנתנו כי <strong>ר' יוסי אמר</strong> כדי שיהא נותן ידו על העוקץ והוא שוקע ושוהא מלחזור. ומבררים: <strong>מאי</strong> <small>[מהו]</small> <strong>עוקץ</strong> זה? <strong>אמר שמואל: עוקצו</strong> הוא החלק הבולט במרכזו <strong>של</strong> ה<strong>דד</strong> (הפיטמה).
 <big>ה</big> ועוד בסימני הבגרות באשה, <strong>תנו רבנן</strong> <small>[שנו חכמים],</small> <strong>אלו הן סימני בגרות? ר'</strong> <strong>אלעזר בר' צדוק אומר: משיתקשקשו</strong> (שיקישו זה בזה) <strong>הדדין</strong> מחמת גודלם. <strong>ר' יוחנן בן ברוקה אומר: משיכסיף</strong> (ישחיר) <strong>ראש החוטם</strong> (הבליטה שבמרכזה הפיטמה). ותוהים: <strong>משיכסיף?</strong> והרי בסימן זה <strong>אזקונה לה</strong> <small>[מזקינים אותה,</small> מאחרים בהרבה את ראשית זמן בגרותה<small>]!</small> <strong>אלא אמר רב אשי: משיפציל</strong> (שיתפצל) <strong>ראש החוטם.</strong> <strong>ר'</strong> <strong>יוסי אומר: משתקיף העטרה,</strong> שעוקץ הפיטמה גדול במידה כזו, שהוא מוקף בעיגול מסביבו. <strong>ר' שמעון אומר: משנתמעך</strong>
## דף מז:
 <strong>הכף</strong> (הבליטה המצויה מעל בית הרחם).
 <strong>וכן היה ר'</strong> <strong>שמעון (בן יוחי) אומר: שלשה סימנין נתנו חכמים באשה מלמטה</strong> (במקום הערוה), <strong>וכנגדן</strong> (במקביל להם) נתנו שלושה סימנים <strong>מלמעלה</strong> (בדדים), מי שמוגדרת כ<strong>פגה</strong> בהסתמך על הסימנים ש<strong>מלמעלה</strong> — <strong>בידוע</strong> (ברור) <strong>שלא הביאה שתי שערות.</strong> ומי שמוגדרת כ<strong>בוחל</strong> בהסתמך על הסימנים ש<strong>מלמעלה</strong> — <strong>בידוע</strong> (ברור) <strong>שהביאה שתי שערות.</strong> ומי שמוגדרת כ<strong>צמל</strong> על סמך הסימנים של <strong>מלמעלה</strong> — <strong>בידוע</strong> (ברור) <strong>שנתמעך הכף.</strong>
 ומבררים: <strong>מאי</strong> <small>[מהו]</small> <strong>כף? אמר רב הונא: מקום תפוח יש למעלה מאותו מקום</strong> (כינוי בלשון נקיה לבית הרחם), שבתחילתו הוא קשה, ו<strong>כיון שמגדלת</strong> הבת הריהו <strong>מתמעך</strong> (מתרכך) <strong>והולך.</strong> <strong>שאלו</strong> התלמידים <strong>את רבי:</strong> בסימני הבגרות של האשה, <strong>הלכה כדברי מי</strong> מדברי החכמים ששנינו? <strong>שלח להו</strong> <small>[להם]</small> בתשובה: הלכה <strong>כדברי כולן להחמיר,</strong> שכל שהופיע באשה אחד מהסימנים הללו שנתנו החכמים, יש להחמיר ולנהוג בה כבוגרת.
 <big>א</big> בדברי רבי שאמר שהלכה כדברי כל התנאים להחמיר, נחלקו <strong>רב פפא ורב חיננא בריה</strong> <small>[בנו]</small> של <strong>רב איקא,</strong> באיזה ענין אמרו. <strong>חד מתני אהא</strong> <small>[אחד</small> מהם <small>שונה</small> את דברי רבי <small>על זה</small> ששנינו כאן, בסימני הבוגרת<small>],</small> <strong>וחד מתני</strong> <small>[ואחד</small> מהם <small>שונה</small> את דברי רבי<small>]</small> בענין <strong>חצר צורית.</strong> ומסבירים, <strong>דתנן</strong> <small>[ש</small>כן <small>שנינו</small> במשנה<small>]</small> בדין המעשרות, <strong>איזוהי חצר צורית שחייבת</strong> (שמחייבת את התבואה הנכנסת אליה) <strong>במעשר? ר'</strong> <strong>שמעון אומר: חצר הצורית,</strong> זו החצר <strong>שהכלים נשמרים בתוכה.</strong>
 ומבררים: <strong>מאי</strong> <small>[מה</small> פירוש<small>]</small> <strong>"חצר הצורית"?</strong> <strong>אמר רבה בר בר חנה, אמר ר'</strong> <strong>יוחנן:</strong> חצר זו נקראת כך, <strong>שכן ב</strong>עיר <strong>צור</strong> נוהגים ש<strong>מושיבין שומר על פתח החצר,</strong> כדי שיישמרו הכלים שבתוכה. ומשום כך, כל חצר שנשמרים הכלים שבתוכה נקראת "חצר צורית". <strong>ר' עקיבא אומר: כל</strong> חצר כזו <strong>ש</strong>אין בה שומר קבוע הפותח ונועל, אלא <strong>אחד</strong> מהדרים בתוכה <strong>פותח</strong> אותה <strong>ואחד נועל</strong> אותה, וכגון חצר שיש לה כמה שותפים, שכל אחד נוהג בה כרצונו ובלא דעת חבירו — הרי זו <strong>פטורה</strong> (אינה מחייבת) את התבואה הנמצאת בה במעשר, שאינה נחשבת כחצר שמורה.
 <strong>ר' נחמיה אומר: כל</strong> חצר <strong>ש</strong>נסתרת מעיניהם של הנמצאים מחוצה לה, וכך <strong>אין אדם בוש לאכול בתוכה</strong> — הרי זו <strong>חייבת</strong> (מחייבת) את התבואה הנמצאת בה במעשרות, שזוהי חצר שמורה. <strong>ר' יוסי אומר: כל</strong> חצר <strong>ש</strong>כאשר <strong>נכנסים לה</strong> (לתוכה) אנשים שאינם גרים בה, <strong>ואין אומרים לו</strong> לנכנס <strong>"מה אתה מבקש"</strong> — הרי זו <strong>פטורה</strong> (אינה מחייבת) את התבואה שבה במעשרות, שאין זו נחשבת כחצר שמורה.
 <strong>ר' יהודה אומר:</strong> היו <strong>שתי חצרות זו לפנים מזו,</strong> באופן שאין הגרים בחצר הפנימית יכולים להיכנס לביתם אלא כשהם עוברים בחצר החיצונית תחילה, ואולם הגרים בחצר החיצונית אינם נכנסים לחצר הפנימית — התבואה הנמצאת בחצר <strong>הפנימית חייבת</strong> במעשרות, שהרי חצר זו הינה חצר שמורה (מפני אחרים), <strong>ו</strong>אילו התבואה הנמצאת בחצר <strong>החיצונה</strong> — <strong>פטורה</strong> מן המעשרות, שאין זו חצר שמורה, שהרי הגרים בחצר הפנימית עוברים בה.
  ובענין זה <strong>שאלו</strong> התלמידים <strong>את רבי: הלכה כדברי מי</strong> מהחכמים הללו: <strong>אמר להו</strong> <small>[להם]:</small> <strong>הלכה כדברי כולן, להחמיר.</strong> שכל חצר שנחשבת כחצר המחייבת בהפרשת תרומה את התבואה הנמצאת בה, לפי כל אחת מהשיטות הללו, יש להחמיר בה, ולהפריש תרומה.
 <big>ב משנה</big> התינוקת שמלאו לה שתים עשרה שנה ויום אחד, והביאה שתי שערות באזור הערוה — הריהי נקראת מעתה נערה, ולאחר ששה חדשים — הריהי נחשבת כבוגרת. ואולם זו שהיא <strong>בת עשרים שנה שלא הביאה</strong> עדיין <strong>שתי שערות</strong> ולא חל עליה שם נערה — <strong>תביא ראיה שהיא</strong> אכן <strong>בת עשרים שנה, ו</strong>מכאן ואילך <strong>היא</strong> נחשבת כ<strong>איילונית</strong> (שאינה מסוגלת ללדת), ואם נישאה ומת בעלה בלא בנים, הריהי <strong>לא חולצת ולא מתיבמת</strong> מאחי בעלה, שהרי נאמר דין ייבום רק כשיכולה ללדת לאח זרע שייקרא על שם המת, והאיילונית אינה בכלל זה.
  וכן בדיני האיש, שהוא <strong>בן עשרים שנה שלא הביא</strong> עדיין <strong>שתי שערות</strong> — <strong>יביאו ראיה שהוא בן עשרים שנה, ו</strong>מכאן ואילך <strong>הוא</strong> נחשב כ<strong>סריס,</strong> ואינו בכלל מצות ייבום, שאם מת אחיו בלא בנים — <strong>לא חולץ ולא מיבם</strong> את אשת אחיו המת. <strong>אלו דברי בית הלל.</strong> ואילו <strong>בית שמאי אומרים: זה וזה,</strong> הן האשה והן האיש שלא הביאו שתי שערות <strong>בן שמונה עשרה</strong> — יביאו ראיה שהם בני שמונה עשרה, ומעתה הם נחשבים כאיילונית (באשה) או סריס (באיש), ויחולו עליהם מעתה דינם של אלו.
  ואילו <strong>ר' אליעזר אומר:</strong> דין <strong>הזכר</strong> הסריס — <strong>כדברי בית הלל,</strong> שנחשב סריס רק בגיל עשרים, <strong>ו</strong>אילו דין <strong>הנקבה</strong> האיילונית — <strong>כדברי בית שמאי,</strong> שהריהי איילונית כבר בגיל שמונה עשרה. וטעמה של הבחנה זו: משום <strong>שהאשה ממהרת לבא</strong> לכלל בגרות <strong>לפני האיש.</strong>
 <big>ג גמרא</big> שנינו במשנתנו שהסריס אינו מייבם את אשת אחיו שמת, ואין אשת הסריס נזקקת לחליצה על מנת להיות מותרת להינשא לכל. <strong>ו</strong>על כך <strong>רמינהי</strong> <small>[משליכים,</small> מראים סתירה<small>]</small> ממה ששנינו במסכת יבמות: <strong>אחד לי</strong> מי שהוא <strong>בן תשע שנים ויום אחד</strong> שלא הביא שערות, <strong>ואחד לי</strong> מי שהוא <strong>בן עשרים שלא הביא שתי שערות</strong> — זה וזה שווים לענין ייבום, שאם באו על אשת אחיהם שמת בלא בנים — ביאתם נחשבת במקצת, וחייבת בגט ובחליצה!
 <strong>אמר רב שמואל בר רב יצחק, אמר רב</strong> בהסבר דין משנתנו: <strong>והוא שנולדו בו,</strong> לזה שהיה בן עשרים ולא הביא שתי שערות, <strong>סימני סריס</strong> אחרים. ולכן אין ביאתו נחשבת. ואילו במשנה במסכת יבמות מדובר במי שלא היו בו סימני סריס אחרים. <strong>אמר רבא: דיקא נמי, דקתני</strong> <small>[מדוייק גם כן</small> הסברו זה של רב<small>, ש</small>כן <small>שנינו</small> שם<small>]</small> <strong>"והוא סריס".</strong> ומסכמים: אכן <strong>שמע מינה</strong> <small>[למד ממנה]</small> שמדובר כאן במי שברור לנו שהוא סריס.
  ושואלים לעצם ההלכה: <strong>וכי</strong> <small>[וכאשר]</small> <strong>לא נולדו לו סימני סריס, עד כמה</strong> שנים מחשיבים אותו כקטן? <strong>תני</strong> <small>[שנה]</small> החכם מבית מדרשו של <strong>ר' חייא: עד</strong> שיגיע לכלל <strong>רוב שנותיו</strong> של אדם, כלומר, עד שיהיה בן שלושים וחמש שנים (שהן מחציתן של שבעים שנה, שנות חיי אדם רגיל).
  ומסופר עוד באותו ענין: <strong>כי אתו לקמיה</strong> <small>[כאשר היו באים לפני]</small> <strong>ר' חייא</strong> לשאול על מי שהגיע לשנים הראויות לבגרות, ולא נראו בו סימני בגרות איך לדון בעניינו, כך היה נוהג: <strong>אי כחיש</strong> <small>[אם</small> אותו הנדון היה <small>רזה],</small> היה ר' חייא <strong>אמר להו</strong> <small>[אומר להם]:</small> <strong>אבריוה</strong> <small>[השמינו אותו].</small> ו<strong>אי בריא</strong> <small>[אם</small> הוא היה <small>שמן],</small> היה ר' חייא <strong>אמר להו</strong> <small>[אומר להם]:</small> <strong>אכחשוה</strong> <small>[הרזוהו]</small> תחילה. וטעם הדבר, משום <strong>דהני</strong> <small>[שאלו]</small> ה<strong>סימנים זימנין דאתו</strong> <small>[פעמים שבאים]</small> <strong>מחמת כחישותא</strong> <small>[רזון],</small> <strong>זימנין דאתו</strong> <small>[פעמים שבאים]</small> <strong>מחמת בריאותא</strong> <small>[שומן].</small> ושמא אם יגיע למצב גופני ראוי, יהיו בו סימני בגרות, ולא יצטרכו לדונו.
 <big>ד</big> <strong>אמר רב: הלכתא בכולי</strong> <small>[ההלכה בכל]</small> העניינים הנזכרים ב<strong>פרקא</strong> <small>[פרק]</small> "יוצא דופן" שצויין בהם מניין שנים, ואף שלא צויין במפורש "ויום אחד" — הכוונה לשנים מלאות ובתוספת <strong>מעת לעת.</strong> <strong>ועולא אמר:</strong> בדבר <strong>דתנן</strong> <small>[שנינו]</small> בו "ויום אחד" — <strong>תנן</strong> <small>[שנינו],</small> <strong>ודלא תנן</strong> <small>[ו</small>בדבר שלא שנינו] בו "ויום אחד", וכמו במשנתנו — <strong>לא תנן</strong> <small>[שנינו].</small> ודנים בשיטות אלה.
 <strong>בשלמא</strong> <small>[נוח,</small> מובן<small>]</small> <strong>ל</strong>שיטת <strong>עולא היינו דקתני</strong> <small>[זה שהוא</small> התנא <small>שונה]</small> בפרקנו <strong>הכא</strong> <small>[כאן]</small> בענין זה <strong>"יום אחד" והכא</strong> <small>[וכאן]</small> בענין אחר <strong>לא קתני</strong> <small>[שונה]</small> "ויום אחד", <strong>אלא לרב</strong> שלדעתו בכל העניינים שבפרק הכוונה ל"ויום אחד", <strong>ליתני</strong> <small>[שישנה]</small> התנא אף במשנתנו "ויום אחד" כמו ששנה בכל הפרק!
 <strong>ועוד</strong> יש לשאול על רב, ממה ש<strong>תני</strong> <small>[שנינו]:</small> <strong>ר' יוסי בן כיפר אומר משום</strong> <small>[בשם]</small> <strong>ר' אליעזר</strong> בדין הסריס והאיילונית: <strong>שנת עשרים שיצאו ממנה</strong> (שחלפו בתוכה) <strong>שלשים יום,</strong> כלומר, מגיל תשע עשרה שנים ושלושים יום — <strong>הרי היא</strong> נחשבת <strong>כשנת עשרים לכל דבריה, וכן הורה</strong> הלכה למעשה <strong>רבי ב</strong>עיר <strong>לוד</strong> כי <strong>שנת שמנה עשרה שיצאו ממנה שלשים יום</strong> — <strong>הרי היא כשנת שמנה עשרה לכל דבריה.</strong>
 ומעתה יש לשאול: <strong>בשלמא</strong> <small>[נוח,</small> מובן<small>]</small> לשיטת עולא, הברייתא מובנת, וזה שצויין בה <strong>ל</strong>שיטת <strong>רבי</strong> שנת שמונה עשרה, ולשיטת <strong>ר' יוסי בן כיפר</strong> שנת עשרים <strong>לא קשיא</strong> <small>[קשה],</small> שכן <strong>הא</strong> <small>[זה]</small> שאמר רבי הוא <strong>כ</strong>שיטת <strong>בית שמאי</strong> באשה, ואילו <strong>הא</strong> <small>[זה]</small> שאמר ר' יוסי בן כיפר הוא <strong>כ</strong>שיטת <strong>בית הילל.</strong> <strong>אלא ל</strong>שיטת <strong>רב</strong> המצריך בדין הסריס שנים מלאות ויום אחד, <strong>קשיא</strong> <small>[קשה]</small> מדברי רבי ור' יוסי בן כיפר!
  ומשיבים: מחלוקת  <strong>תנאי</strong> <small>[תנאים]</small> <small>היא אם צריכים שנים מלאות ויום אחד.</small> <small>ורב סבור כשיטת התנאים שצריך שנים מלאות ויום אחד.</small> <strong>דתניא</strong> <small>[ש</small>כן <small>שנויה</small> ברייתא<small>]</small> בה נידונו הלכות שונות לענין הגדרת השנה האמורה בהן: <strong>שנה האמורה ב</strong>דין ה<strong>קדשים</strong> (הקרבן הכשר להקרבה), וכן דין <strong>שנה האמורה ב</strong>גאולת <strong>בתי ערי חומה</strong> שנמכרו ("ואיש כי ימכור בית מושב עיר חומה והיתה גאולתו עד תום שנת ממכרו". ויקרא כה, לא), וכן דין <strong>שתי שנים ש</strong>אמורות <strong>ב</strong>גאולת <strong>שדה אחוזה</strong> ("במספר שני תבואות ימכר לך".
  שם פסוק טו), וכן דין <strong>שש שנים ש</strong>אמורות <strong>ב</strong>משך זמן עבדותו של <strong>עבד עברי</strong> ("כי תקנה עבד עברי שש שנים יעבוד ובשביעית יצא לחפשי חנם", שמות כא, ב). <strong>וכן</strong> דין השנים <strong>ש</strong>אמורות <strong>בבן וש</strong>אמורות <strong>בבת</strong> — <strong>כולן</strong> הן שנים מלאות <strong>מעת לעת.</strong> וכדעת תנא זה היא שיטת רב, שמנין השנים בבן ובבת לענין קביעת סריס ואיילונית, הוא שנה מלאה מעת לעת.
  ומפרטים:  <strong>שנה האמורה בקדשים מנא לן</strong> <small>[מנין לנו]</small> שכך הוא הגדרתה? <strong>אמר רב אחא בר יעקב,</strong> כך <strong>אמר קרא</strong> <small>[המקרא]:</small> <strong>"כבש בן שנתו"</strong> (ויקרא יב, ו), ודיוק הכתוב: <strong>שנתו שלו, ולא שנה של מנין עולם.</strong>
 <strong>שנה האמורה ב</strong>גאולת <strong>בתי ערי חומה מנלן</strong> <small>[מנין לנו]</small> שכך הוא הגדרתה? <strong>אמר קרא</strong> <small>[המקרא]:</small> "והיתה גאולתו <strong>עד תום שנת ממכרו</strong> ימים תהיה גאולתו". שם כה, כט). ודיוק הכתוב: שנת <strong>ממכרו שלו, ולא שנת של מנין עולם.</strong> <strong>שתי שנים ש</strong>אמורות <strong>ב</strong>גאולת <strong>שדה אחוזה מנלן</strong> <small>[מנין לנו]</small> שכך הוא הגדרתן? <strong>אמר קרא</strong> <small>[המקרא]:</small> "במספר שנים אחר היובל תקנה מאת עמיתך <strong>במספר</strong>
## דף מח.
 <strong>שני תבואות ימכר לך"</strong> (ויקרא כה, טו), והרי ריבוי לשון זה ("שני" המורה על שתי שנים, ו"תבואות") בא להורות: כי <strong>פעמים</strong> נמצא <strong>שאתה מוכר שלשה תבואות</strong> (יבולים) <strong>ב</strong>תוך <strong>שתי שנים.</strong> שכן אם מכר בסוף הקיץ שדה ובה יבול, והניבה יבול נוסף בשנה שלאחריה, ובשנה השלישית בסוף הקיץ שוב הניבה יבול, הרי זה שלושה יבולים בפחות משתי שנים מעת לעת.
  ומבררים עוד: <strong>שש שנה ש</strong>אמורות <strong>ב</strong>דינו של <strong>עבד עברי מנלן</strong> <small>[מנין לנו]</small> שהן שנים מלאות מעת לעת? <strong>אמר קרא</strong> <small>[המקרא]</small> בדין העבד "כי תקנה עבד עברי <strong>שש שנים יעבד</strong> ובשביעית יצא לחפשי חנם" (שמות כא, ב), ומורה וא"ו החיבור של המלה <strong>"ובשביעית"</strong> — <strong>וב</strong>שנה ה<strong>שביעית</strong> (בסדר שנות עולם, אף שעדיין לא עברו שש שנים שלמות מאז נמכר) <strong>נמי</strong> <small>[גם כן]</small> <strong>יעבוד.</strong> וכגון שנמכר בחודש ניסן, שאף שעברו חמש שנים וששה חודשים והגיע חודש תשרי של השנה השביעית (לסדר שנות עולם), כיון שעדיין לא השלים שש שנות עבדות, יעבוד אף בשנה זו עד ליום בחודש בו נמכר.
  מה ששנינו בהגדרת השנים <strong>שבבן ושבבת למאי הלכתא</strong> <small>[למה,</small> לאיזו <small>הלכה]</small> נאמרו הדברים הללו? <strong>אמר רב גידל, אמר רב: לענין ערכין,</strong> שכן משתנה ערכם של הזכר והנקבה בהתאם לשנותיהם. <strong>ורב יוסף אמר: ל</strong>ענין ההלכה האמורה ב<strong>פרקין</strong> <small>[פרקנו],</small> פרק <strong>"יוצא דופן"</strong> שלא נאמר בה במפורש "ויום אחד", בהגדרת הגיל שבו הם נחשבים כסריס וכאיילונית.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>מי פליגת</strong> <small>[האם אתה חולק]</small> על רב בדין, שאתה סבור שהדין בבן ובבת אינו אלא בדין הסריס והאיילונית והוא סבור שאינו אלא בערכין? <strong>אמר ליה</strong> <small>[לו]</small> רב יוסף לאביי: <strong>לא,</strong> אין זה כך, אלא ש<strong>הוא</strong> רב <strong>אמר חדא</strong> <small>[</small>דבר <small>אחד],</small> <strong>ואנא אמינא חדא</strong> <small>[ואני אמרתי</small> דבר <small>אחד],</small> <strong>ולא פליגינן</strong> <small>[ואין אנו חולקים].</small> שכל אחד מאתנו מסכים לדברי האחר.
 <strong>ו</strong>מעירים: <strong>הכי נמי מסתברא</strong> <small>[כך גם כן מסתבר]</small> לומר, שכן <strong>אי סלקא</strong> <small>[אם עולה]</small> על <strong>דעתך</strong> לומר ש<strong>פליגי</strong> <small>[חולקים]</small> הם זה על זה, וכי <strong>מאן דאמר</strong> <small>[מי שאומר]</small> שהאמור בברייתא <strong>לערכין לא אמר</strong> שכך הדין אף <strong>ל</strong>ענין הנזכר בפרק <strong>"יוצא דופן"</strong> (בדין הסריס והאיילונית)? <strong>והאמר</strong> <small>[והרי אמר]</small> <strong>רב: הלכתא בכולה פרקין</strong> <small>[הלכה בכל פרקנו]</small> בשנים מלאות, <strong>מעת לעת,</strong> והרי שאף הוא סבור, כרב יוסף, לענין דין הבן והבת.
 <strong>אלא</strong> מעתה יש לשאול: <strong>למאן דאמר</strong> <small>[למי שאומר,</small> לרב<small>]</small> שכוונת האמור בברייתא "שבבן ושבבת" <strong>לערכין מאי טעמא</strong> <small>[מה טעם]</small> <strong>לא אמר</strong> שדין זה נאמר ביחס לאמור בפרק "<strong>יוצא דופן"</strong> לענין הסריס והאיילונית, שהרי גם הוא סבור כן להלכה? ומסבירים: ראוי להעמיד את האמור בברייתא לענין ערכין דווקא, משום שעניינם <strong>דומיא דהנך</strong> <small>[דומה לאלו]</small> העניינים האחרים הנזכרים בברייתא, שכן, <strong>מה הנך דכתיבן</strong> <small>[אלו</small> ענייני ערכין הם דברים שכתובים בפירוש בתורה<small>],</small> <strong>אף הני נמי דכתיבן</strong> <small>[אלו גם</small> "שבבן ושבבת" הריהם דברים <small>שכתובים</small> במפורש בתורה<small>].</small>
 ושואלים: <strong>ואידך</strong> <small>[והאחר,</small> רב יוסף<small>]</small> המפרש את האמור בברייתא ביחס לסריס ואיילונית, מה משיב הוא לדברי רב? לשיטתו מתאים לשון <strong>האי</strong> <small>[זה]</small> ששנינו בברייתא <strong>"שבבן ושבבת",</strong> ואולם לשיטת רב שהברייתא עוסקת בערכין, לשון <strong>"שבזכר ושבנקבה" מבעי ליה</strong> <small>[צריך היה לו]</small> לומר.
 <big>א  ולהלכה,</big> <strong>אמר רב יצחק בר נחמני, אמר ר'</strong> <strong>אלעזר: הלכה</strong> היא <strong>כ</strong>שיטת <strong>ר' יוסי בן כיפר שאמר משום</strong> (בשם) <strong>ר' אליעזר,</strong> ומשחלפו שלושים יום בשנה העשרים, נחשב הוא לגדול. ובענין זה מסופר כי <strong>אמר ר'</strong> <strong>זירא: אזכה ואיסק ואגמר לשמעתא מפומיה דמרא</strong> <small>[ואעלה</small> מבבל לארץ ישראל, <small>ואלמד את הסוגיה מפי בעליה].</small>
 ונמסר: <strong>כי סליק</strong> <small>[כאשר עלה]</small> ר' זירא לארץ ישראל <strong>אשכחיה</strong> <small>[מצאו]</small> <strong>לר' אלעזר, אמר ליה</strong> <small>[לו]:</small> האמנם <strong>אמרת</strong> ש<strong>הלכה כר' יוסי בן כיפר? אמר ליה</strong> <small>[לו]:</small> <strong>מסתברא אמרי</strong> <small>[מסתבר</small> ש<small>אמרתי],</small> <strong>מדכוליה פירקין תני</strong> <small>[מ</small>תוך ש<small>כל פרקנו שונה]</small> <strong>"יום אחד", והכא</strong> <small>[וכאן</small> בדין הסריס והאיילונית<small>]</small> <strong>לא קתני</strong> <small>[שונה],</small> <strong>שמע מינה</strong> <small>[למד ממנה]</small> כי <strong>מסתברא כותיה</strong> <small>[מסתבר כמותו].</small>
 
 <big>א משנה</big> אם <strong>בא</strong> (הופיע) אצל הבת ה<strong>סימן התחתון</strong> (שתי שערות במקום הערוה) <strong>עד שלא</strong> (בטרם) <strong>בא</strong> הסימן <strong>העליון</strong> (שבדדים) — הריהי נחשבת כגדולה שהרי הביאה שתי שערות, שהן סימן מובהק, ואם מת בעלה בלא שהניח אחריו זרע, ונפלה לפני אחי בעלה למצות ייבום — הריהי <strong>או חולצת או מתיבמת.</strong>
 <strong>בא</strong> הסימן <strong>העליון עד שלא בא</strong> הסימן <strong>התחתון,</strong> שעדיין לא הביאה שתי שערות, <strong>אף על פי ש</strong>במציאות <strong>אי אפשר</strong> שכך יקרה. <strong>ר' מאיר אומר:</strong> אפשר שיופיע הסימן העליון לפני הסימן התחתון, וכיון שלא נראה עדיין הסימן התחתון, יש לחשוש שעדיין לא הופיע כלל, והרי היא עדיין קטנה. ולכן אם נפלה לייבום, <strong>לא חולצת ולא מתיבמת.</strong>
 <strong>וחכמים אומרים:</strong> הריהי נחשבת גדולה, ומשום כך היא <strong>או חולצת או מתיבמת.</strong> וטעמם <strong>מפני ש</strong>כך <strong>אמרו</strong> חכמים: <strong>אפשר ל</strong>סימן ה<strong>תחתון לבא עד שלא בא</strong> הסימן <strong>העליון, אבל אי אפשר ל</strong>סימן ה<strong>עליון לבא עד שלא בא ה</strong>סימן ה<strong>תחתון.</strong>
 <big>ב גמרא</big> שנינו במשנתנו שנחלקו חכמים ור' מאיר בדינה של הבת שהופיע אצלה הסימן העליון בטרם נראה בה הסימן התחתון, וציינה המשנה <strong>אף על פי שאי אפשר</strong> שיתרחש כדבר הזה. ותוהים על כך: <strong>והלא</strong> שנינו במשנה, <strong>בא</strong> העליון עד שלא בא התחתון, והרי שייתכן הדבר! ומשיבים: מה ששנינו ש<strong>בא</strong> הסימן העליון לפני שבא הסימן התחתון, הרי זה <strong>ל</strong>דעת <strong>ר' מאיר</strong> הסבור שדבר זה אפשר שיקרה, ואילו זה ששנינו <strong>אף על פי שאי אפשר</strong> שדבר זה יקרה, הרי זה <strong>ל</strong>דעת <strong>רבנן</strong> <small>[חכמים]</small> הסבורים שלא ייתכן שיופיע הסימן העליון בלא שהופיע כבר הסימן התחתון.
  ושואלים על כך: מדוע בכלל יש צורך לשנות "אף על פי שאי אפשר <strong>ולתני</strong> <small>[ושישנה]</small> התנא כך: <strong>"בא</strong> הסימן <strong>העליון</strong> בלא שבא הסימן התחתון. <strong>ר' מאיר אומר: לא חולצת ולא מתיבמת,</strong> משום שאפשר שיבוא הסימן העליון בלא שיבוא קודם הסימן התחתון, ועדיין קטנה היא. <strong>וחכמים אומרים: א</strong> <strong>ו חולצת או מתיבמת.</strong> <strong>ואנא ידענא</strong> <small>[ואני</small> בעצמי <small>אדע]</small> שטעמם של חכמים, <strong>משום</strong> ש<strong>אי אפשר</strong> שיבוא הסימן העליון בלא הסימן התחתון, <strong>הוא!</strong>
 ומשיבים: <strong>אי לא תנא</strong> <small>[אם לא היה שונה]</small> <strong>"אף על פי שאי אפשר", הוה אמינא</strong> <small>[הייתי אומר]:</small> כי אמנם אצל <strong>רוב נשים</strong> הסימן ה<strong>תחתון אתי ברישא</strong> <small>[בא בתחילה]</small> ולאחר מכן בא הסימן העליון, <strong>ו</strong>אולם אצל <strong>מיעוט</strong> נשים, הסימן ה<strong>עליון אתי ברישא</strong> <small>[בא בתחילה],</small> <strong>ור' מאיר</strong> במשנתנו, המחמיר בה כבדין קטנה, שלא תחלוץ ולא תתייבם, הולך בהלכה זו <strong>לטעמיה</strong> <small>[לטעמו,</small> לשיטתו<small>],</small> <strong>דחייש למיעוטא</strong> <small>[שחושש למיעוט],</small> שהיא ממיעוט נשים שאצלן הסימן העליון בא לפני הסימן התחתון, ועדיין קטנה היא. <strong>ורבנן</strong> <small>[וחכמים]</small> אף הם הולכים <strong>לטעמייהו</strong> <small>[לטעמם,</small> לשיטתם<small>],</small> <strong>דלא חיישי למיעוטא</strong> <small>[שאינם חוששים למיעוט],</small> ולכן הריהי כגדולה.
 <strong>ו</strong>אולם <strong>הני מילי</strong> <small>[דברים אלה]</small> אמורים דווקא <strong>בסתמא</strong> <small>[בסתם],</small> כשלא נבדקה אם יש בה סימן תחתון, שאז סומכים על רוב זה, ואין חוששים למיעוט. <strong>אבל היכא דבדקן</strong> <small>[היכן</small> במקרה <small>שבדקנו]</small> אותה אם יש בה סימן תחתון, <strong>ולא אשכחן</strong> <small>[ולא מצאנו]</small> בה, במקרה שכזה <strong>אימר</strong> <small>[אמור]</small> ש<strong>מודו ליה רבנן</strong> <small>[מודים לו חכמים]</small> <strong>לר' מאיר</strong> שהסימן ה<strong>עליון קדים</strong> <small>[קדם]</small> לסימן התחתון, ולא תתייבם ולא תחלוץ.
  לכן <strong>קא משמע לן</strong> <small>[הוא,</small> התנא <small>משמיע לנו]</small> ש<strong>אי אפשר</strong> לעליון לבוא כל עוד לא בא התחתון, ואף אם נבדקה ולא נמצא בה סימן תחתון, יש לומר שב<strong>ודאי אתי</strong> <small>[באו]</small> שתי השערות, שהן הסימן התחתון, <strong>ו</strong>אולם <strong>מנתר</strong> <small>[לנשור]</small> <strong>הוא דנתר</strong> <small>[שנשר].</small>
 ומבררים עוד: <strong>בשלמא</strong> <small>[זה נוח,</small> מובן<small>]</small> <strong>ל</strong>שיטת <strong>ר' מאיר,</strong> הסבור שאפשרי הדבר שיופיע הסימן העליון לפני שיופיע הסימן התחתון, <strong>היינו דכתיב</strong> <small>[זהו שנאמר]</small> בתיאור הבת הגדלה: "ותרבי ותגדלי ותבואי בעדי עדיים <strong>שדים נכנו ושערך צמח"</strong> (יחזקאל טז, ז), הרי שהסימן העליון ("שדים נכונו") מתואר לפני הסימן התחתון ("ושערך צמח"), <strong>אלא ל</strong>שיטת <strong>רבנן</strong> <small>[חכמים],</small> <strong>איפכא מבעי ליה</strong> <small>[ההיפך היה צריך לו]</small> לומר: תחילה "שערך צמח" ואחר כך "שדים נכונו"! ומשיבים: <strong>הכי קאמר</strong> <small>[כך הוא</small> הנביא <small>אומר]:</small> <strong>כיון ש"שדים נכנו"</strong> — <strong>בידוע ש"שערך צמח".</strong>
 ושואלים עוד: <strong>בשלמא</strong> <small>[זה נוח,</small> מובן<small>]</small> <strong>ל</strong>שיטת <strong>ר' מאיר,</strong> שאפשר שיופיע הסימן העליון לפני שיופיע הסימן התחתון, <strong>היינו דכתיב</strong> <small>[זהו שנאמר]</small> <strong>"בעשות ממצרים דדיך למען שדי נעוריך"</strong> (שם כג, כא), כלומר, שהיו המצרים משחקים בבת המזנה (ככינוי לעם ישראל) וממעכים דדיה ("בעשות מצרים דדיך") בעת שהיא עדיין קטנה, על מנת לזנות עמה כשתהיה כאשה, שתבוא לימי נערות, כשיושלכו, ייבקעו, בה חוצה ("שדי") שערות סימן נערותה ("נעוריך"). הרי איפוא שהסימן העליון יכול להופיע לפני הסימן התחתון, <strong>אלא לרבנן</strong> <small>[לחכמים],</small> <strong>איפכא מבעי ליה</strong> <small>[ההיפך היה צריך לו]</small> לומר!
  ומשיבים:  <strong>הכי קאמר</strong> <small>[כך הוא</small> הנביא <small>אומר]:</small> <strong>כיון שבאו דדיך</strong> — <strong>בידוע שבאו נעוריך.</strong> <strong>ואיבעית אימא</strong> <small>[ואם תרצה אמור]</small> הסבר זה בכתוב: <strong>מאי</strong> <small>[מה</small> פירוש<small>]</small> <strong>"שדי</strong> נעוריך" האמור בכתוב — אין הכוונה לשערות, הסימן התחתון, אלא לסימן העליון, ו<strong>כולה</strong> <small>[כל</small> הפסוק<small>] בדדי כתיב</small> <small>[בדדים נאמר],</small> <strong>והכי קאמר</strong> <small>[וכך אמר]</small> <strong>הקדוש ברוך הוא לישראל:</strong>
## דף מח:
 אף ש<strong>איכרפו</strong> <small>[שהחלו לגדול]</small> <strong>דדיך,</strong> עדיין <strong>לא הדרת</strong> <small>[לא חזרת]</small> <strong>בך</strong> מדרך הזנות. ועוד זאת, שכבר <strong>אישתדו</strong> <small>[גדלו ביותר]</small> <strong>דדיך, נמי</strong> <small>[גם כן  ]</small> עדיין <strong>לא הדרת</strong> <small>[לא חזרת]</small> <strong>בך.</strong>
 ושואלים: <strong>דכולי עלמא מיהא</strong> <small>[על כל פנים לכולם,</small> לכל השיטות, בין לחכמים ובין לר' מאיר<small>]</small> על הסימן ה<strong>תחתון סמכינן</strong> <small>[אנו סומכים],</small> ועל כך שואלים: <strong>מנלן</strong> <small>[מנין לנו]</small> שסומכים עליו בלבד, ואין מצריכים שיהיה גם הסימן העליון? <strong>אמר רב יהודה, אמר רב, וכן תנא דבי</strong> <small>[שנה</small> החכם של <small>בית]</small> מדרשו של <strong>ר' ישמעאל: אמר קרא</strong> <small>[הכתוב]</small> <strong>"איש או אשה כי יעשו מכל חטאת האדם"</strong> (במדבר ה, ו) — <strong>השוה הכתוב</strong> דינה של ה<strong>אשה ל</strong>דינו של ה<strong>איש לכל עונשין שבתורה.</strong> ומכאן נסיק, <strong>מה</strong> (כשם) דינו של ה<strong>איש</strong> הנחשב לגדול — הריהו <strong>בסימן אחד</strong> (והוא הסימן התחתון, שתי שערות במקום הערוה), <strong>אף</strong> דינה של ה<strong>אשה,</strong> שתיחשב כגדולה לחיוב עונשים — הריהו <strong>בסימן אחד,</strong> והוא הסימן התחתון.
  ושואלים על מסקנה זו: <strong>ואימא</strong> <small>[ואמור]:</small> שדינה של האשה יהיה אמנם בסימן אחד כבאיש, אבל <strong>או האי</strong> <small>[זה,</small> התחתון<small>]</small> <strong>או האי</strong> <small>[זה,</small> העליון<small>,</small> ומנין לנו שדווקא בתחתון היא נחשבת לגדולה? ומשיבים: הושווה דין האשה להיות <strong>כ</strong>דינו של ה<strong>איש, מה איש</strong> — נחשב לגדול בסימן ה<strong>תחתון ולא</strong> בסימן <strong>עליון</strong> (שהרי אין לו סימן שכזה), <strong>אף אשה</strong> — נחשבת כגדולה בסימן ה<strong>תחתון ולא</strong> בסימן ה<strong>עליון.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך],</small> שדי בסימן התחתון באשה להחשיבה כגדולה, <strong>אמר ר'</strong> <strong>אליעזר בר' צדוק: כך היו</strong> חכמים <strong>מפרשין</strong> בבית המדרש ש<strong>ביבנה, ואמרו: כיון שבא</strong> הסימן ה<strong>תחתון</strong> — <strong>שוב אין משגיחין על</strong> הופעתו של הסימן ה<strong>עליון</strong> כדי לקבוע את גדלותה של האשה, שכן הריהי כבר גדולה.
 <big>א</big> ועוד בענין סדר הופעת הסימנים אצל הבנות, <strong>תניא</strong> <small>[שנויה</small> ברייתא<small>],</small> <strong>רבן שמעון בן גמליאל אומר:</strong> אצל <strong>בנות</strong> ה<strong>כרכים</strong> — הסימן ה<strong>תחתון ממהר</strong> (מקדים) <strong>לבא</strong> לפני הופעתו של הסימן העליון, וטעם הדבר, <strong>מפני שרגילות במרחצאות,</strong> ורחצה מרובה זו מזרזת את צמיחת השערות. ואילו אצל <strong>בנות</strong> ה<strong>כפרים</strong> — הסימן ה<strong>עליון ממהר לבא</strong> לפני התחתון, <strong>מפני שטוחנות ברחים,</strong> ועבודה קשה זו מאיצה את צמיחת דדיהן.
 <strong>ר' שמעון בן אלעזר אומר:</strong> אף בזמני צמיחת הדדים עצמם, של ימין ושל שמאל, יש להבחין, שכן אצל <strong>בנות עשירים</strong> — הדד שב<strong>צד ימין</strong> של גופן <strong>ממהר לבא,</strong> מפני <strong>שנישוף</strong> (מתחכך) <strong>באפקריסותן</strong> (לבוש עליון של בנות עשירים). ואילו אצל <strong>בנות עניים</strong> — הדד שב<strong>צד שמאל</strong> של גופן הוא ה<strong>ממהר לבא, מפני ששואבות כדי מים עליהן.</strong> <strong>ואיבעית אימא</strong> <small>[ואם תרצה אמור]</small> הסבר אחר מדוע הדד שבצד שמאל מקדים לצמוח אצל בנות עניים לפני הדד שבצד ימין, <strong>מפני ש</strong>הבנות הללו <strong>נושאין</strong> את <strong>אחיהן</strong> הקטנים <strong>על גססיהן</strong> <small>[צידן]</small> השמאלי.
  ועוד בענין זה, <strong>תנו רבנן</strong> <small>[שנו חכמים]:</small> הדד שב<strong>צד שמאל</strong> צומח <strong>קודם ל</strong>דד שב<strong>צד ימין.</strong> <strong>ר'</strong> <strong>חנינא בן אחי ר'</strong> <strong>יהושע אומר: מעולם לא קדם צד שמאל לצד ימין, ח</strong> <strong>וץ מ</strong>בת <strong>אחת שהיתה בשכונתי, שקדם</strong> אצלה צמיחתו של הדד שב<strong>צד שמאל ל</strong>דד שב<strong>צד ימין, וחזר לאיתנו,</strong> שחזר הימני לצמוח כדרכו.
 <big>ב</big> <strong>תנו רבנן</strong> <small>[שנו חכמים]:</small> <strong>כל ה</strong>בנות ה<strong>נבדקות</strong> אם הופיעו סימניהן — <strong>נבדקות על פי נשים,</strong> שיש נאמנות לנשים להעיד על הבדיקה. ונמסר ש<strong>כן היה</strong> נוהג למעשה <strong>ר' אליעזר,</strong> שהיה <strong>מוסר</strong> את הבנות <strong>ל</strong>בדיקה אצל <strong>אשתו, ו</strong>אילו <strong>ר' ישמעאל</strong> היה <strong>מוסר</strong> את הבנות <strong>ל</strong>בדיקה אצל <strong>אמו.</strong>
 <strong>ר'</strong> <strong>יהודה אומר: לפני הפרק</strong> (לפני שהבת היא בת אחת עשרה שנים ויום אחד), שאף אם תימצאנה שערות אצלה, הריהי עדיין קטנה, שאין השערות אלא שומה בלבד, <strong>ו</strong>כמו כן <strong>לאחר הפרק</strong> (אחר שהגיעה הבת לשתים עשרה שנה ויום אחד), וכרגיל הבנות מביאות שערות — <strong>נשים בודקות אותן,</strong> ונאמנות הן על כך. ואולם <strong>תוך הפרק</strong> (בתקופת הזמן שבין אחת עשרה שנים ויום אחד לשתים עשרה שנים ויום אחד) — <strong>אין נשים בודקות אותן.</strong> וטעם הדבר, משום <strong>שאין משיאין</strong> (פותרים) <strong>ספקות על פי נשים.</strong> <strong>ר'</strong> <strong>שמעון אומר: אף תוך הפרק</strong> — <strong>נשים בודקות אותן.</strong> <strong>ונאמנת אשה להחמיר אבל לא להקל.</strong>
 ומסבירים: <strong>כיצד</strong> (באיזה אופן) נאמנת אשה לבדוק סימני בגרות, להחמיר אבל לא להקל? אם העידה שהבת <strong>"גדולה היא"</strong> — עדותה מתקבלת רק לענין להחמיר עליה <strong>שלא תמאן</strong> בבעל שהשיאו לה אמה ואחיותיה, וכדין הקטנה הרשאית למאן (אבל לא להקל עליה, שתחלוץ או שתיבם). ולהיפך, אם הנשים הבודקות העידו ש<strong>"קטנה היא"</strong> — מתקבלת עדותן לענין זה <strong>שלא תחלוץ.</strong>
 <strong>אבל אין נאמנת לומר "קטנה היא"</strong> להקל עליה, <strong>שתמאן, ו</strong>כן אין עדותן של הנשים הבודקות האומרות ש<strong>"גדולה היא"</strong> מתקבלת לענין להקל עליה <strong>שתחלוץ</strong> על סמך בדיקה ועדות זו.
 <big>ג</big> ומבררים את הדברים שבברייתא זו. <strong>אמר מר</strong> <small>[החכם],</small> <strong>ר' יהודה אומר: לפני הפרק ולאחר הפרק</strong> — <strong>נשים בודקות אותן.</strong> ועל כך שואלים: <strong>בשלמא</strong> <small>[זה נוח,</small> מובן<small>]</small> ש<strong>לפני הפרק בעי</strong> <small>[צריך]</small> <strong>בדיקה,</strong> <strong>דאי משתכחי</strong> <small>[ש</small>כן אם יימצאו] השערות שנראו בבדיקה שלפני הפרק גם <strong>לאחר הפרק</strong> — נדע שאין שערות אלו סימן בגרות, אלא <strong>שומא נינהו</strong> <small>[הן].</small>
 <strong>אלא לאחר הפרק, למה לי בדיקה? והאמר</strong> <small>[והרי אמר]</small> <strong>רבא: קטנה שהגיעה לכלל שנותיה</strong> — <strong>אינה צריכה בדיקה,</strong> שכן <strong>חזקה</strong> ש<strong>הביאה סימנין!</strong> ומשיבים: <strong>כי</strong> <small>[כאשר]</small> <strong>אמר רבא חזקה</strong> זו מועילה <strong>ל</strong>ענין <strong>מיאון</strong> בלבד, <strong>אבל ל</strong>ענין <strong>חליצה בעיא</strong> <small>[צריכה]</small> <strong>בדיקה.</strong>
 עוד שנינו בברייתא זו, שר' יהודה סבור שדווקא לפני הפרק ולאחר הפרק נשים בודקות אותן, אבל ב<strong>תוך הפרק</strong> — <strong>אין נשים בודקות אותן,</strong> ומסבירים: <strong>קסבר</strong> <small>[סבור הוא,</small> ר' יהודה<small>]</small> כי <strong>תוך הפרק כלאחר הפרק (דמי</strong> [נחשב]<strong>).</strong> ומשום כך, הסימנים שהביאה בתוך הפרק, הריהם סימני גדלות, והריהי נחשבת גדולה לפני היותה בת שתים עשרה שנים ויום אחד. ואם תתקבל עדותן של הנשים על כך, הרי תחלוץ או תתייבם זו כגדולה. ומשום כך אין לסמוך עליהן על בדיקה שבתוך הפרק.
 <strong>ו</strong>מעתה נאמר, <strong>לאחר הפרק, דאיכא</strong> <small>[שיש כאן]</small> בזמן זה ה<strong>חזקה</strong> של <strong>רבא</strong> שהביאה סימנים — משום כך אף <strong>סמכינן</strong> <small>[סומכים אנו]</small> על ה<strong>נשים ובדקי</strong> <small>[ובודקות].</small> ואילו <strong>תוך הפרק, דליכא</strong> <small>[שאין כאן]</small> את ה<strong>חזקה</strong> של <strong>רבא</strong> — <strong>לא סמכינן</strong> <small>[אין סומכים אנו]</small> על ה<strong>נשים ולא בדקי</strong> <small>[ולא בודקות]</small> אותן <strong>נשים.</strong>
 ואילו <strong>ר' שמעון אומר: אף תוך הפרק</strong> — <strong>נשים בודקות אותן,</strong> ומסבירים, <strong>קסבר</strong> <small>[הוא סבור]:</small> <strong>תוך הפרק</strong> — <strong>כלפני הפרק,</strong> והרי היא איפוא קטנה וודאי, ואין הבדיקה יכולה להפקיעה מכלל קטנות. <strong>ו</strong>אולם בכל זאת הריהי <strong>בעיא</strong> <small>[צריכה]</small> <strong>בדיקה,</strong> משום <strong>דאי משתכחי</strong> <small>[שאם יימצאו]</small> אותן שערות שנמצאו בבדיקה שבתוך הפרק אף <strong>לאחר הפרק</strong> — נדע שאין אלו סימני בגרות אלא <strong>שומא נינהו</strong> <small>[הם].</small>
 <big>ד</big> <strong>ו</strong>עוד שנינו בברייתא זו כי <strong>נאמנת אשה</strong> בבדיקה זו <strong>להחמיר</strong> בדינה של הנבדקת <strong>אבל לא להקל</strong> עליה בדינה. ודנים בדברים הללו, <strong>האי</strong> <small>[</small>הלכה <small>זו]</small> <strong>מאן קתני לה</strong> <small>[מי</small> התנא ש<small>שנה אותה]?</small> ומשיבים: <strong>איבעית אימא</strong> <small>[אם תרצה אמור]</small> כי הלכה זו שנה אותה <strong>ר' יהודה, ו</strong>על <strong>תוך הפרק,</strong>
## דף מט.
 <strong>ואיבעית אימא</strong> <small>[ואם תרצה אמור]</small> הסבר אחר, שהתנא שאמרה הוא <strong>ר' שמעון, ו</strong>בדיקה זו האמורה בה הריהי <strong>לאחר הפרק, ולית ליה</strong> <small>[ואין לו,</small> ר' שמעון אינו סבור<small>]</small> שיש <strong>חזקה,</strong> כשיטת <strong>רבא</strong> שחזקה שהביאה כבר שערות.
 <big>א</big> שנינו במשנתנו בהסבר שיטת חכמים שכאשר בא הסימן העליון הריהי נחשבת כגדולה, ואם נפלה לייבום לפני אחי בעלה שמת, הריהי חולצת או מתייבמת, <strong>מפני שאמרו</strong> חכמים ש<strong>אפשר</strong> לסימן התחתון להופיע לפני הסימן העליון, אבל אי אפשר לסימן העליון להופיע לפני הסימן התחתון. ושואלים: <strong>הא תו</strong> <small>[עוד זאת]</small> <strong>למה לי</strong> שוב לשנות, <strong>הא תנא ליה רישא</strong> <small>[הרי שנה אותו</small> כבר ב<small>תחילת</small> המשנה<small>]</small> שאי אפשר לסימן העליון להופיע בלא שהופיע כבר הסימן התחתון?
 <strong>וכי תימא</strong> <small>[ואם תאמר]</small> שחזר התנא במשנתנו ושנה כלל זה <strong>משום דקא בעי למסתמה כרבנן</strong> <small>[שהוא רצה לסותמה,</small> לציין את המשנה בסתם, ללא ציון שם, וכשיטת <small>חכמים],</small> להורות שהלכה כמותם במחלוקתם עם ר' מאיר. ויש לדחות: לשם פסיקת הלכה אין צורך בחזרה זו, שהרי <strong>פשיטא</strong> <small>[פשוט]</small> הדבר שהלכה כחכמים, שהרי כלל הלכתי הוא: <strong>יחיד ורבים</strong> — <strong>הלכה כרבים!</strong>
 ומשיבים: על סמך הכלל "יחיד ורבים — הלכה כרבים" כשלעצמו לא הייתי פוסק הלכה כחכמים, שכן <strong>מהו דתימא</strong> <small>[שתאמר]</small> <strong>מסתברא טעמא</strong> <small>[מסתבר הטעם]</small> של <strong>ר' מאיר, דקא מסייע ליה קראי</strong> <small>[שכן מסייעים לו מקראות</small> "שדים נכונו ושערך צמח", "בעשות מצרים דדיך למען שדי נעוריך"<small>],</small> לכן <strong>קא משמע לן</strong> <small>[</small>התנא שסתם כחכמים, משמיע לנו], שאין הלכה כר' מאיר. <strong>ואיבעית אימא</strong> <small>[ואם תרצה אמור]</small> הסבר אחר מדוע חזר התנא ושנה שאי אפשר לסימן העליון לבוא לפני הסימן התחתון, <strong>משום דקא בעי למתני</strong> <small>[שהוא רוצה לשנות]</small> את המשנה הבאה, שאף בה יש כלל דומה לזה של סדר הופעת הסימנים, בלשון <strong>"כיוצא בו",</strong> המורה על השוואת שני הכללים הללו.
 <big>ב משנה</big> <strong>כיוצא בו</strong> בסדר הופעת סימני הבגרות אצל הבת, שאי אפשר שיופיע הסימן העליון בלא שהופיע כבר הסימן התחתון, כלל דומה בענין התלות בין שני דברים: <strong>כל כלי חרס</strong> שיש בו נקב, <strong>שהוא מכניס,</strong> שדרך נקב זה חודר משקה פנימה אל תוך הכלי — ודאי הוא שנקב זה אף <strong>מוציא</strong> משקה מן הכלי החוצה. והריהו חדל מלהיקרא "כלי" לענין שיהא כשר לקדש בו מי פרה אדומה. <strong>ו</strong>אולם <strong>יש</strong> נקב בכלי חרס <strong>ש</strong>הריהו <strong>מוציא</strong> משקה מן הכלי החוצה, <strong>ו</strong>אולם הוא <strong>אינו מכניס</strong> משקה מבחוץ אל תוך הכלי. ולא יצא בכך מגדר "כלי".
  ועוד כלל דומה: <strong>כל אבר</strong> מאברי הגוף <strong>שיש בו צפורן</strong> — ודאי ש<strong>יש בו</strong> גם <strong>עצם,</strong> ואם הוא מן המת, הריהו מטמא במגע ובמשא ובאוהל (ואפילו אין בו כשיעור זית). <strong>ו</strong>אולם <strong>יש</strong> אבר מאברי הגוף <strong>שיש בו עצם, ואין בו צפורן.</strong> ואבר כזה אינו נחשב לטמא אף בפחות מכזית בטומאת אוהל.
  ועוד כלל בענין תלות בין שני דברים: <strong>כל המטמא</strong> (הראוי להיטמא) בטומאת <strong>מדרס</strong> הזב — הריהו <strong>מטמא</strong> (ראוי גם להיות) <strong>טמא מת.</strong> <strong>ו</strong>אולם <strong>יש שמטמא טמא מת, ואינו מטמא מדרס.</strong>
 <big>ג גמרא</big> שנינו במשנתנו בכלי חרס שניקב באופן שמכניס משקה אל תוך הכלי הריהו גם מוציא משקה מתוכו, וכלי שניקב באופן שמוציא משקה מתוכו, אין בו כשלעצמו בדווקא כדי להכניס משקה לתוכו. ומסבירים מה ענין הבחנה זו להלכה: כלי שיש בו נקב ה<strong>מכניס</strong> משקה אל תוכו — חדל להיקרא "כלי" ומשום כך הוא <strong>פסול ל</strong>קדש בתוכו <strong>מי חטאת</strong> (מי אפר פרה אדומה), <strong>ופסול</strong> גם <strong>משום גסטרא</strong> (שבר כלי הראוי לשימוש ומקבל טומאה). ואילו כלי חרס שיש בו נקב ה<strong>מוציא</strong> משקה מתוכו החוצה ואינו מכניס — <strong>כשר ל</strong>קדש בתוכו <strong>מי חטאת.</strong> <strong>ו</strong>אולם <strong>פסול</strong> הוא <strong>משום גסטרא.</strong>
 <strong>אמר רב אסי,</strong> כך חכמים <strong>שונין: כלי חרס שיעורו</strong> של הנקב הפוסלו הוא <strong>בכונס משקה.</strong> <strong>ולא אמרו</strong> חכמים שאף נקב קטן ה<strong>מוציא משקה</strong> פסול מלקדש מי חטאת בתוכו <strong>אלא לענין גסטרא בלבד.</strong> ומבררים: <strong>מאי טעמא</strong> <small>[מה טעם]?</small> <strong>אמר מר זוטרא בריה</strong> <small>[בנו]</small> של <strong>רב נחמן: לפי שאין אומרים</strong> אנשים <strong>"הבא גסטרא" לגסטרא</strong> שניקבה, כדי שלא תיזל, אבל אומרים אנשים "הבא גסטרא לכלי חרס שניקב".
 <big>ד</big> ועוד בענין זה של נקב בכלי חרס, <strong>תנו רבנן</strong> <small>[שנו חכמים]:</small> <strong>כיצד בודקין כלי חרס</strong> על מנת <strong>לידע אם ניקב ב</strong>שיעור שיש בו כדי <strong>כונס משקה אם לאו</strong> <small>[לא]?</small> <strong>יביא עריבה</strong> (גיגית) <strong>מלאה מים, ונותן</strong> את ה<strong>קדרה</strong> שניקבה <strong>לתוכה.</strong> ומתבוננים: <strong>אם כנסה</strong> (חדרו מי העריבה אל תוך הקדירה) — <strong>בידוע ש</strong>הנקב הוא בשיעור של <strong>כונס משקה, ואם לאו</strong> <small>[לא]</small> חדרו המים אל הקדירה — <strong>בידוע ש</strong>הנקב אינו אלא בשיעור של <strong>מוציא משקה.</strong>
## דף מט:
 <strong>ר' יהודה אומר:</strong> כך היא הדרך בה בודקים כלי חרס אם הנקב שבו ככונס משקה (ופסול לשמש לקידוש מי חטאת) או כמוציא משקה (וכשר לקדש מי חטאת בתוכו) — <strong>כופף אזני קדרה לתוכה,</strong> כלומר, הופך את הקדירה הנקובה על פיה ומניח אותה כך בתוך גיגית ריקה ממשקה, <strong>ו</strong>לאחר מכן <strong>מציף עליה מים.</strong> <strong>ו</strong>מתבוננים עתה, <strong>אם כונס</strong> (חדרו מים אל תוך הקדירה) — <strong>בידוע ש</strong>הנקב הוא בשיעור של <strong>כונס משקה, ואם לאו</strong> <small>[לא]</small> — <strong>בידוע ש</strong>הנקב הוא רק בשיעור של <strong>מוציא משקה.</strong>
 <strong>או</strong> אפשרות בדיקה נוספת: <strong>שופתה</strong> (מעמידה) את הקדירה הנקובה כשבתוכה משקה <strong>על גבי האור</strong> (האש). ומתבוננים: <strong>אם האור מעמידה</strong> (עוצר) את יציאת המשקה שבתוכה החוצה — <strong>בידוע ש</strong>אין הנקב הזה אלא כ<strong>מוציא משקה, ואם לאו</strong> <small>[לא]</small> נעצרת יציאת המשקה מהקדירה, אף שהיא עומדת על האש — <strong>בידוע ש</strong>הנקב הוא בשיעור כ<strong>מכניס משקה.</strong>
 <strong>ר'</strong> <strong>יוסי אומר:</strong> <strong>אף לא שופתה על גבי האור</strong> כדי לבדוק את שיעור הנקב, שאין זו שיטת בדיקה טובה, <strong>מפני ש</strong>יתכן שהנקב הוא כשיעור כונס משקה, ואולם אין המשקה יוצא החוצה משום ש<strong>האור</strong> הוא ש<strong>מעמידה,</strong> ולא מחמת שיעורו הקטן של הנקב. <strong>אלא</strong> עושה כך: <strong>שופתה על גבי הרמץ</strong> (אפר חם, גחלים עמומות), ומתבוננים מעתה: <strong>אם</strong> הרמץ <strong>מעמידה</strong> (עוצרה) — <strong>בידוע ש</strong>הנקב הוא רק בשיעור <strong>מוציא משקה, ואם לאו</strong> <small>[לא]</small> — <strong>בידוע ש</strong>הנקב הוא בשיעור <strong>כונס משקה.</strong> ואופן הבדיקה: ממלא את הכלי משקה, ואם <strong>היה</strong> המשקה <strong>טורד</strong> (דולף החוצה) בטפטוף <strong>טיפה אחר טיפה</strong> — <strong>בידוע ש</strong>שיעור הנקב בכונס <strong>משקה.</strong>
 ומבררים: <strong>מאי איכא</strong> <small>[מה,</small> איזה הבדל להלכה <small>יש]</small> <strong>בין</strong> שיטת הבדיקה של <strong>תנא קמא</strong> <small>[התנא הראשון]</small> הנעשית על ידי הכנסת הקדירה אל תוך גיגית מים, <strong>ל</strong>שיטת הבדיקה של <strong>ר' יהודה</strong> על ידי הכנסת הקדירה תחילה כשהיא הפוכה, ולאחר מכן להציף אותה במים? <strong>אמר עולא:</strong> בדין <strong>כינוס</strong> (כניסה) של מים לתוך הכלי הנבדק <strong>על ידי הדחק</strong> (כתוצאה מהפעלת כוח), האם נחשב הדבר לכניסה, <strong>איכא בינייהו</strong> <small>[יש ביניהם]</small> הבדל. שלדעת ר' יהודה הכנסה של קדירה לתוך גיגית מלאה מים, כרוכה בהפעלת כוח מסויים, ואם יכנסו כתוצאה מכך מים לקדירה — אין זו נחשבת כניסה. ואילו לשיטת התנא הראשון, אף כניסה כזו — נחשבת כניסה.
 <big>א</big> שנינו במשנתנו כי <strong>כל אבר שיש בו צפורן</strong> בודאי יש בו גם עצם, ואולם יש אפשרות של אבר שיש בו עצם אך אין בו צפורן. ומסבירים מה עניינה להלכה של הבחנה זו: אבר ש<strong>יש בו צפורן</strong> (וכאמור, בודאי שיש בו אף עצם) — הריהו נחשב כאבר לכל דבר, ודינו שהוא <strong>מטמא ב</strong>טומאת <strong>מגע וב</strong>טומאת <strong>משא וב</strong>טומאת <strong>אהל,</strong> ואפילו אין בו כשיעור זית. ויש אפשרות של אבר ש<strong>יש בו עצם ואין בו צפורן</strong> — ודינו של זה שהוא <strong>מטמא ב</strong>טומאת <strong>מגע וב</strong>טומאת <strong>משא,</strong> אף שאין בו כשיעור כזית, <strong>ואינו מטמא באהל</strong> אלא אם כן היה בו שיעור כזית.
 <strong>אמר רב חסדא, דבר זה</strong> שייאמר להלן <strong>רבינו הגדול</strong> (=רב) <strong>אמרו, המקום יהיה בעזרו:</strong> אם היתה בגוף <strong>אצבע יתרה</strong> יתירה על מנין האצבעות הקבוע, <strong>שיש בו עצם, ו</strong>אולם <strong>אין בו צפורן</strong> — <strong>מטמא ב</strong>טומאת <strong>מגע וב</strong>טומאת <strong>משא, ואינו מטמא ב</strong>טומאת <strong>אהל.</strong>
 <strong>אמר רבה בר בר חנה</strong> שכך <strong>אמר ר'</strong> <strong>יוחנן</strong> בהגדרת הדברים הללו: <strong>ו</strong>דין זה שאצבע יתירה נחשבת כאבר דווקא כשיש בה עצם וציפורן, אמור רק <strong>כשאינה נספרת על גב היד,</strong> כלומר, שהיא חורגת מקו שאר אצבעות היד, אבל אם היתה האצבע הנוספת נתונה בצד שאר האצבעות, בקו אחד, הרי זו כשאר אברים, ומטמאה בטומאת אהל גם אם אין בה צפורן ועצם.
 <big>ב</big> עוד שנינו במשנתנו כי <strong>כל</strong> כלי <strong>המטמא</strong> (הראוי להיטמא) בטומאת <strong>מדרס</strong> הזב — הריהו ראוי להיטמא אף בטומאת טמא מת. ואולם יש שראוי להיטמא בטומאת מת, ואינו מיטמא בטומאת מדרס הזב. ודנים בדבר: <strong>כל דחזי</strong> <small>[שראוי]</small> <strong>ל</strong>טומאת <strong>מדרס</strong> הזב — הריהו גם <strong>מטמא</strong> (ראוי להיטמא) ב<strong>טמא מת,</strong>
 <strong>ויש שמטמא טמא מת ואין מטמא מדרס, לאתויי מאי</strong> <small>[לרבות מה]?</small> ומשיבים: <strong>לאתויי</strong> <small>[לרבות]</small> אף כלי מדידה, כגון כלי מדידה בשיעור של <strong>סאה ו</strong>כלי מדידה בשיעור של <strong>תרקב</strong> (חצי סאה).
 <strong>דתניא</strong> <small>[ש</small>כן <small>שנינו</small> ברייתא<small>]</small> על האמור בטומאת מדרס הזב <strong>"והיושב על הכלי</strong> אשר ישב עליו הזב... וטמא עד הערב" (ויקרא טו, ו): <strong>יכול</strong> גם אם הזב <strong>כפה</strong> (הפך על פניו) כלי למדידת <strong>סאה וישב עליה, או</strong> כלי למדידת <strong>תרקב וישב עליו יהא טמא</strong> אותו כלי מדידה, ככל מושב הזב?
 <strong>תלמוד לומר "אשר ישב עליו הזב"</strong> — ללמדנו: רק <strong>מי שמיוחד לישיבה</strong> הוא המושב הנטמא בזב, <strong>יצא</strong> מכלל אלו, כלי <strong>זה שאומרים לו</strong> לאדם היושב עליו: "<strong>עמוד</strong> קום מכלי זה, <strong>ונעשה</strong> בו, בכלי הזה את <strong>מלאכתנו,</strong> המדידה", שאין הוא בהגדרתו כלי מושב, אלא כלי למלאכה מסויימת.
 <big>ג משנה</big> <strong>כל</strong> אדם הראוי (הכשר) <strong>לדון דיני נפשות</strong> — <strong>ראוי לדון</strong> אף <strong>דיני ממונות.</strong> <strong>ויש</strong> מי <strong>שראוי לדון דיני ממונות ואינו ראוי לדון דיני נפשות.</strong>
 <big>ד גמרא</big> על האמור במשנתנו כי יש הכשרים לדון דיני ממונות ואין הם כשרים לדון דיני נפשות, <strong>אמר רב יהודה</strong> הלכה זו באה <strong>לאתויי</strong> <small>[להביא,</small> לרבות] אף את ה<strong>ממזר,</strong> שאין הוא אמנם ראוי לדון בדיני נפשות, ואולם רשאי הוא לדון דיני ממונות.
  ושואלים על כך: והרי כבר <strong>תנינא חדא זימנא</strong> <small>[שנינו</small> זאת <small>פעם אחת],</small> שכן שנינו במשנה במסכת סנהדרין כי <strong>הכל כשרין לדון דיני ממונות ואין הכל כשרין לדון דיני נפשות, והוינן</strong> <small>[ושאלנו]</small> <strong>בה,</strong> בלשון "הכל כשרין" שבמשנה זו <strong>לאתויי מאי</strong> <small>[להביא,</small> לרבות את <small>מה]</small> באה הלכה זו? <strong>ואמר רב יהודה</strong> בהסבר הדבר: <strong>לאתויי</strong> <small>[להביא,</small> לרבות] <strong>ממזר!</strong> ומשיבים: <strong>חדא</strong> <small>[</small>משנה <small>אחת]</small> באה <strong>לאתויי</strong> <small>[להביא,</small> לרבות] <strong>גר, וחדא</strong> <small>[ו</small>משנה <small>אחת]</small> באה <strong>לאתויי</strong> <small>[להביא,</small> לרבות] <strong>ממזר.</strong>
 ומסבירים עוד: <strong>וצריכי</strong> <small>[ונצרכו]</small> שני הריבויים הללו, משום <strong>דאי אשמעינן</strong> <small>[שאם היה משמיע לנו]</small> רק ש<strong>גר</strong> כשר לדון בדיני ממונות, הייתי אומר שהקילו בו <strong>משום</strong> ש<strong>ראוי לבא בקהל</strong> (לשאת בת ישראל), <strong>אבל ממזר</strong> ש<strong>אין ראוי לבא בקהל</strong> (שאסור הוא בבת ישראל), <strong>אימא</strong> <small>[אמור]</small> ש<strong>לא</strong> כשר הוא לדין דיני ממונות.
 <strong>ו</strong>מן הצד האחר, <strong>אי אשמעינן</strong> <small>[אם היה משמיע לנו]</small> רק ש<strong>ממזר</strong> כשר לדון דיני ממונות, הייתי אומר שהקילו בו <strong>משום דקאתי</strong> <small>[שהוא בא,</small> נוצר<small>]</small> <strong>מטפה כשרה,</strong> שהרי אביו מולידו (בעבירה) הינו יהודי, <strong>אבל גר, דקאתי</strong> <small>[שבא]</small> <strong>מטפה פסולה</strong> (שכן נולד מאביו הגוי), <strong>אימא</strong> <small>[אמור]</small> ש<strong>לא</strong> כשר הוא לדון אף בדיני ממונות. משום כך <strong>צריכא</strong> <small>[צריך]</small> את שני הריבויים הללו.
 <big>ה משנה</big> <strong>כל הכשר לדון</strong> (לשמש כדיין), <strong>כשר</strong> אף <strong>להעיד</strong> בדין. <strong>ו</strong>אולם <strong>יש</strong> מי <strong>שכשר להעיד, ואינו כשר לדון.</strong>
 <big>ו גמרא</big> שנינו במשנתנו כי יש שאדם כשר להעיד אך אינו כשר לדון, ושואלים: <strong>לאתויי מאי</strong> <small>[להביא,</small> לרבות את מה] באה המשנה? <strong>אמר ר'</strong> <strong>יוחנן:</strong> משנתנו באה <strong>לאתויי</strong> <small>[להביא,</small> לרבות] את ה<strong>סומא באחת מעיניו,</strong> שאף שכשר הוא להעיד, אין הוא כשר לדון. <strong>ו</strong>כשיטת <strong>מני</strong> <small>[מי היא]?</small>
## דף נ.
 <strong>ר' מאיר היא</strong> שיטת משנתנו, הפוסלת את הסומא באחת מעיניו לדון, אף שהוא כשר להעיד. <strong>דתניא</strong> <small>[ש</small>כן <small>שנויה</small> ברייתא<small>],</small> כך <strong>היה ר'</strong> <strong>מאיר אומר: מה תלמוד לומר</strong> (מלמדנו) הכתוב בדינם של הכהנים "כי בם בחר ה' אלהיך לשרתו ולברך בשם ה' ו<strong>על פיהם יהיה כל ריב וכל נגע"</strong> (דברים כא, ה). שכן יש לשאול בכתוב זה: <strong>וכי מה ענין ריבים</strong> (סכסוכים משפטיים שבין אדם לחבירו) <strong>אצל נגעים?</strong> אלא <strong>מקיש</strong> (משווה) הכתוב דינם של <strong>ריבים ל</strong>דינם של <strong>נגעים,</strong> לומר: <strong>מה</strong> דינם של <strong>נגעים</strong> נקבע דווקא <strong>ביום, דכתיב</strong> <small>[ש</small>כן <small>כתוב]</small> בדין נגע צרעת האדם: <strong>"וביום הראות בו</strong> בשר חי יטמא" (ויקרא יג, יד), <strong>אף</strong> דינם של <strong>ריבים</strong> אינו אלא <strong>ביום.</strong>
 <strong>ו</strong>מן הצד האחר יש לומר: <strong>מה</strong> דינם של <strong>נגעים</strong> נוהג <strong>שלא ב</strong>כהן שהוא <strong>סומא,</strong> <strong>דכתיב</strong> <small>[ש</small>הרי <small>כתוב]</small> בדינו של הכהן הרואה את הנגעים: <strong>"לכל מראה עיני הכהן"</strong> (שם יב), ומכאן שאין הכהן כשר לדון בנגעים אלא אם כן רואה הוא בראייה שלימה של שתי עינים, <strong>אף</strong> דינם של <strong>ריבים</strong> הריהו <strong>שלא בסומא</strong> ואפילו בעין אחת. <strong>ו</strong>עוד <strong>מקיש</strong> דינם של ה<strong>נגעים ל</strong>דינם של ה<strong>ריבים, מה ריבים</strong> נידונים דווקא <strong>שלא ב</strong>דיינים ה<strong>קרובים</strong> קירבת משפחה לבעלי הדין, <strong>אף</strong> דינם של <strong>נגעים</strong> נוהג דווקא <strong>שלא ב</strong>כהנים <strong>קרובים.</strong>
 ושואלים: <strong>אי</strong> <small>[אם]</small> כך שמשווים אנו בכל את דין נגעים וריבים זה לזה, שמא אף נאמר כך: <strong>מה</strong> דינם של <strong>ריבים</strong> נוהג דווקא <strong>בשלשה</strong> דיינים, <strong>אף</strong> דינם של <strong>נגעים</strong> יהא דווקא <strong>בשלשה</strong> כהנים? <strong>ודין</strong> (קל וחומר) <strong>הוא:</strong> אם דין <strong>ממונו</strong> של אדם, שהוא קל, הריהו <strong>בשלשה</strong> דיינים, דין <strong>גופו</strong> של אדם, שהוא חמור, <strong>לא כל שכן</strong> שיהיה בשלושה כהנים! לכך <strong>תלמוד לומר</strong> הכתוב בענין הנגעים <strong>"והובא אל אהרן הכהן או אל אחד מבניו הכהנים"</strong> (שם ב), <strong>הא</strong> <small>[הרי]</small> <strong>למדת</strong> מכאן, <strong>שאפילו כהן אחד רואה את הנגעים.</strong>
 ובענין הסומא באחת מעיניו לדון, מסופר: <strong>ההוא סמיא דהוה בשבבותיה</strong> <small>[סומא אחד</small> באחת מעיניו <small>שהיה</small> גר <small>בשכונתו]</small> של <strong>ר' יוחנן, דהוה קדיין דינא</strong> <small>[שהיה דן דינים],</small> <strong>ולא קאמר ליה ולא מידי</strong> <small>[ולא היה</small> ר' יוחנן <small>אומר לו ולא דבר].</small> ושואלים: <strong>היכי עביד הכי</strong> <small>[כיצד עשה</small> ר' יוחנן <small>כך]</small> שלא מחה באותו סומא? <strong>והאמר</strong> <small>[והרי אמר]</small> <strong>ר' יוחנן</strong> ככלל: <strong>הלכה כסתם משנה</strong> (שאין הדברים השנוים בה, נשנים בשמו של תנא מסויים),
 <strong>ותנן</strong> <small>[ושנינו</small> במשנתנו<small>]:</small> <strong>כל הכשר לדון</strong> — <strong>כשר להעיד, ויש כשר להעיד ואין כשר לדון, ואמרינן</strong> <small>[ואמרנו]:</small> הדין שיש הכשר להעיד אך אינו כשר לדון <strong>לאתויי מאי</strong> <small>[לרבות</small> את <small>מה]?</small> <strong>ו</strong>על כך <strong>אמר ר'</strong> <strong>יוחנן: לאתויי</strong> <small>[לרבות]</small> <strong>סומא באחת מעיניו</strong> שאף שהוא כשר להעיד אינו כשר לדון. הרי שלשיטת ר' יוחנן הלכה היא שהסומא באחת מעיניו פסול מלדון, ומדוע לא מחה באותו סומא שהיה שכנו ודן?
  ומשיבים:  <strong>ר' יוחנן סתמא אחרינא אשכח</strong> <small>[</small>משנה <small>סתומה,</small> ללא שם התנא, <small>אחרת מצא],</small> <strong>דתנן</strong> <small>[ש</small>כן <small>שנינו</small> במשנה במסכת סנהדרין<small>]:</small> <strong>דיני ממונות דנין</strong> (חובה להתחיל לדונם) <strong>ביום ו</strong>אולם אפשר גם שיהיו <strong>גומרין</strong> אותם <strong>בלילה.</strong> ואילו בנגעים אין דנים כלל בלילה, הרי שלשיטת סתם משנה זו, אין משווים דינם של ריבים (דיני ממונות) לדינם של נגעים. ומכאן גם שאין לפסול את הסומא באחת מעיניו מלדון בדיני ממונות (שהרי כל מקור דין זה הריהו מן ההשוואה לנגעים).
  ושואלים:  <strong>ומאי אולמיה דהאי סתמא מהאי סתמא</strong> <small>[ומה חוזקו של סתם</small> משנה <small>זו,</small> שבמסכת סנהדרין, <small>מסתם</small> משנה <small>זו,</small> שלנו<small>],</small> שפסק ר' יוחנן כמותה, ולכן לא מחה באותו סומא באחת מעיניו? ומשיבים: <strong>איבעית אימא</strong> <small>[אם תרצה אמור]</small> בהסבר הדבר, כי <strong>סתמא</strong> <small>[</small>משנה <small>סתומה]</small> של <strong>רבים,</strong> כמשנה זו שבמסכת סנהדרין <strong>עדיף</strong> על פני סתם משנה כמשנתנו, שהועמדה (למעלה) כשיטת ר' מאיר שהוא תנא יחיד. <strong>ואיבעית אימא</strong> <small>[ואם תרצה אמור]</small> הסבר אחר: <strong>משום דקתני לה גבי הלכתא דדיני</strong> <small>[ששנה אותה</small> עורך המשנה <small>אצל הלכות דיינים],</small> ולכן עדיף לפסוק על פיה בענין הכשרים לדון, מאשר על פי משנתנו.
 <big>א משנה</big> <strong>כל</strong> דבר <strong>שחייב ב</strong>הפרשת <strong>מעשרות</strong> ממנו — הריהו גם <strong>מטמא</strong> (ראוי להיטמא) ב<strong>טומאת אוכלין.</strong> <strong>ו</strong>אולם <strong>יש</strong> דבר <strong>שמטמא</strong> ב<strong>טומאת אוכלין ואינו חייב במעשרות.</strong>
 <big>ב גמרא</big> שנינו בסוף משנתנו שיש דבר שראוי לקבל טומאת אוכלין ואולם אינו חייב במעשרות. ושואלים: <strong>לאתויי מאי</strong> <small>[להביא,</small> לרבות את <small>מה]</small> באה משנתנו? ומשיבים: <strong>לאתויי</strong> <small>[להביא,</small> לרבות<small>]</small> דברי מאכל אלו, <strong>בשר ודגים וביצים,</strong> שראויים הם לקבל טומאת אוכלים, ואולם אין הם חייבים בהפרשת מעשרות.
 <big>ג משנה</big> <strong>כל</strong> יבול <strong>שחייב ב</strong>השארת <strong>פאה</strong> ממנו בשדה לעניים — <strong>חייב</strong> אף <strong>ב</strong>הפרשת <strong>מעשרות.</strong> <strong>ו</strong>אולם <strong>יש שחייב במעשרות, ואינו חייב בפאה.</strong>
 <big>ד גמרא</big> שנינו במשנתנו כי יש יבול שחייב בהפרשת מעשרות ולא בפאה. ושואלים: <strong>לאתויי מאי</strong> <small>[להביא,</small> לרבות <small>מה]</small> באה משנתנו? ומשיבים: <strong>לאתויי</strong> <small>[להביא,</small> לרבות<small>]</small> פרי ה<strong>תאנה, וירק שאינו חייב בפאה,</strong> אף שחייבים בהפרשת מעשרות. <strong>דתנן</strong> <small>[ש</small>כן <small>שנינו</small> במשנה<small>],</small> <strong>כלל אמרו</strong> בהגדרת החייב <strong>בפאה: כל שהוא אוכל</strong> (דבר הנאכל), <strong>ונשמר, וגידולו מן הארץ, ו</strong>זמן <strong>לקיטתו כאחד</strong> (בתקופה אחת מוגדרת בשנה), <strong>ומכניסו</strong> למחסן <strong>לקיום</strong> ממושך — הרי זה <strong>חייב בפאה.</strong>
 ומסבירים מה בא כל אחד מהתנאים הללו למעט: <strong>אוכל</strong> — <strong>למעוטי</strong> <small>[למעט]</small> <strong>ספיחי סטים וקוצה</strong> (צמחי צבע, שאינם ראויים לאכילה). <strong>ונשמר</strong> — <strong>למעוטי</strong> <small>[למעט]</small> <strong>הפקר,</strong> שאין לו בעלים המשמרו מפני אחרים. <strong>וגידולו מן הארץ</strong> — <strong>למעוטי</strong> <small>[למעט]</small> <strong>כמהים ופטריות</strong> שמקור גידולם לא מן הארץ. <strong>ולקיטתו כאחד</strong> — <strong>למעוטי</strong> <small>[למעט]</small> <strong>תאנה</strong> שאין לה עונת לקיטה אחת, אלא מתמשכת לאורך זמן. <strong>ומכניסו לקיום</strong> — <strong>למעוטי</strong> <small>[למעט]</small> <strong>ירק</strong> שאינו מתקיים לאורך זמן, ואין מאחסנים אותו לזמן.
 <strong>ואילו גבי</strong> <small>[אצל]</small> הגדרת הדברים החייבים ב<strong>מעשר תנן</strong> <small>[שנינו]:</small> <strong>כל שהוא אוכל, ונשמר, וגידולו מן הארץ</strong> — <strong>חייב במעשרות, ואילו</strong> התנאים הנוספים, שתהא <strong>לקיטתו כאחד, ומכניסו לקיום</strong> — <strong>לא קתני</strong> <small>[אינו שונה].</small> הרי איפוא שתאנה וירק, חייבים במעשר ופטורים מהפאה, והם שהתמעטו בדברי משנתנו.
 <big>ה</big> ומציינים: <strong>אם היו בהם,</strong> בירקות הפטורים מן הפאה, <strong>שומים ובצלין</strong> שהדרך להכניסם לקיום לאורך זמן, <strong>חייבין</strong> הם אף בפאה. <strong>דתנן</strong> <small>[ש</small>כן <small>שנינו</small> במשנה<small>],</small> <strong>מלבנות</strong> (ערוגות) <strong>בצלים שבין הירק, ר'</strong> <strong>יוסי אומר:</strong> יש לתת <strong>פאה מכל אחת ואחת, וחכמים אומרים: מאחת על הכל.</strong>
 <big>ו</big> <strong>אמר רבה בר בר חנה אמר ר'</strong> <strong>יוחנן:</strong> צמחי <strong>עולשין שזרען מתחילה</strong> <strong>ל</strong>צורך מאכל <strong>בהמה, ו</strong>אחר <strong>נמלך עליהן</strong> שישמשו <strong>ל</strong>מאכל <strong>אדם</strong>
## דף נ:
 כדי שיהיו ראויים לקבל טומאת אוכלין <strong>צריכות</strong> שיחשוב עליהם <strong>מחשבה</strong> נוספת לאכילת אדם, <strong>לכשיתלשו.</strong> ומסבירים את דברי ר' יוחנן, <strong>קסבר</strong> <small>[סבור הוא]:</small> כי <strong>מחשבת חבור</strong> (מחשבה זו שחשב בשעה שהצמחים היו עדיין מחוברים לקרקע) <strong>לא שמה מחשבה.</strong>
 <strong>אמר רבא: אף אנן נמי תנינא</strong> <small>[אנו גם כן שנינו]</small> כשיטה זו: <strong>שלשה עשר דברים נאמרו ב</strong>דין טומאת <strong>נבלת עוף טהור.</strong> <strong>וזה אחד מהן</strong> — שעל מנת שתיטמא ותטמא מאכלים במגעה, הריהי <strong>צריכה מחשבה</strong> שתיאכל, <strong>ואינה צריכה הכשר</strong> (באחד משבעת המשקים) לקבלת טומאה, ואף מקבלת טומאה בלא שיגע בה שרץ, אלא נבלת עוף טהור נטמאת מאליה. ואף שחשב על עוף זה לאוכלו בעודו בחיים, הריהו צריך לחשוב עליו שוב לאכילה (על מנת שיקבל טומאה) לאחר שהתנבל, <strong>אלמא</strong> <small>[מכאן נסיק]</small> כי <strong>מחשבת חיים לא שמה מחשבה, הכא נמי</strong> <small>[כך גם כן]</small> <strong>מחשבת חבור לא שמה מחשבה.</strong>
 <strong>ר' זירא אמר:</strong> אין להביא מכאן ראיה לשיטת ר' יוחנן, כי <strong>הכא</strong> <small>[כאן]</small> <strong>בגוזל</strong> עוף <strong>שנפל מן הרום</strong> (מגובה), ממקום שלא ראינוהו מקודם, <strong>עסקינן</strong> <small>[עוסקים אנו],</small> ש<strong>לא הוה</strong> <small>[לא היה]</small> עוף זה לפני שהתנבל <strong>קמן, דלחשוב עליה</strong> <small>[לפנינו, שנחשוב עליו].</small> לאכילה, ולכן נצרך לחשוב עליו לאכילה משהתנבל, אבל אילו אכן היה חושב עליו בחיים — מחשבה זו היתה מועילה.
 <strong>אמר ליה</strong> <small>[לו]</small> <strong>אביי</strong> לר' זירא: <strong>תרנגולת שביבנה</strong> (עליה ידובר להלן), שטימאוה חכמים בהסתמך על מחשבה משהתנבלה, והיתה לפניהם בהיותה בחיים, <strong>מאי איכא למימר</strong> <small>[מה יש לומר]?</small> הרי שמחשבת חיים אינה נחשבת מחשבה! <strong>אמר ליה</strong> <small>[לו]</small> ר' זירא לאביי בתשובה: <strong>תרנגול ברא הוה</strong> <small>[בר היה]</small> זה, שלא היה לפנינו בהיותו בחיים, ולכן לא חשבו עליו לאכילה בחיים.
 <strong>אחיכו עליה</strong> <small>[גיחכו עליו,</small> על הסבר זה של ר' זירא<small>]:</small> והרי <strong>תרנגול ברא</strong> <small>[בר]</small> <strong>עוף טמא הוא, ועוף טמא מי קמטמא</strong> <small>[האם מטמא]?</small> <strong>אמר להו</strong> <small>[להם]</small> <strong>אביי: גברא רבה</strong> <small>[אדם גדול]</small> כר' זירא <strong>אמר מילתא</strong> <small>[דבר],</small> <strong>לא תחיכו עליה</strong> <small>[אל תגחכו עליו],</small> שכן כוונתו היתה שמדובר <strong>בתרנגולת שמרדה</strong> (שברחה) מבעליה אל המדבר, ובו גדלה את אפרוחיה. והרי אלו כשרים לאכילה, וחזר אחד מהם אל מקומו, ובאופן שלא היה לפנינו בחיים, ולכן לא חשבו עליו לאכילה בהיותו בחיים, <strong>ומאי</strong> <small>[ומה</small> פירוש<small>]</small> הלשון שאמר ר' זירא <strong>"ברא"</strong> — <strong>דאיבראי</strong> <small>[שנברא]</small> <strong>ממרה</strong> (ממורדת).
 <strong>רב פפא אמר</strong> הסבר אחר: <strong>תרנגולתא דאגמא הואי</strong> <small>[תרנגולת של אגם,</small> מקום צמחיה שומם מבני אדם, <small>היתה]</small> זו, ומשום כך לא חשבו עליה לאכילה בחיים, ונצרכת מחשבת אכילה משנתנבלה. ומסבירים: <strong>רב פפא</strong> הולך <strong>לטעמיה</strong> <small>[לטעמו,</small> לשיטתו<small>],</small> שכן <strong>אמר רב פפא: תרנגול</strong> זכר <strong>דאגמא</strong> <small>[של אגם]</small> — <strong>אסור,</strong> שהריהו עוף טמא. ואולם <strong>תרנגולתא דאגמא</strong> <small>[תרנגולת של אגם]</small> — <strong>שריא</strong> <small>[מותרת],</small> שהיא עוף כשר.
 <strong>וסימניך</strong> לזכור מי המותר ומי האסור — ההלכה הנודעת בעניינם של האסורים לבוא בקהל: <strong>עמוני ולא עמונית,</strong> ואף בענייננו, הזכר אסור, ולא תרנגולת (נקבה) של אגם המותרת. <strong>דרש מרימר: תרנגולתא דאגמא</strong> <small>[תרנגולת של אגם]</small> — <strong>אסירא</strong> <small>[אסורה]</small> ושלא כשיטת רב פפא. וסיבת הדבר, שכן <strong>חזיוה רבנן דדרסה ואכלה</strong> <small>[ראוה חכמים</small> את התרנגולת הזו שהיא <small>דורסת ואוכלת].</small> <strong>והיינו</strong> <small>[וזהו]</small> העוף הנקרא <strong>גירותא</strong> שהוא טמא.
 <big>א</big> ועוד בעניינו של גוזל עוף טהור שנפל ומת, <strong>תנו רבנן</strong> <small>[שנו חכמים]:</small> <strong>גוזל</strong> עוף טהור <strong>שנפל ל</strong>תוך <strong>גת</strong> (מקום חצוב בסלע לדריכת ענבים ליין), ומת שם, <strong>וחשב</strong> בעליו <strong>עליו להעלותו</strong> מהגת. אם חשב להעלותו <strong>ל</strong>שם אכילתו של <strong>כותי</strong> — הגוזל <strong>טמא,</strong> כדין כל נבלת עוף טהור. ואם חשב להעלות את הגוזל משם כדי <strong>ל</strong>האכיל בו <strong>כלב</strong> — הריהו <strong>טהור.</strong> <strong>ר'</strong> <strong>יוחנן בן נורי אומר: אף</strong> אם חשב להעלותו <strong>ל</strong>אכילת <strong>כלב</strong> — הריהו <strong>טמא,</strong> שכן הגוזל כשלעצמו ראוי לאכילת אדם, ואין צורך איפוא במחשבה לאכילת אדם דווקא כדי שיטמא.
  ובנימוק שיטתו זו <strong>אמר ר'</strong> <strong>יוחנן בן נורי: קל וחומר</strong> הוא, <strong>אם</strong> נבלת עוף טהור הריהי <strong>מטמא טומאה חמורה</strong> (טומאת בגדים, באכילת כזית ממנה, בהיותו בבית הבליעה) אף <strong>שלא במחשבה</strong> (שלא ידע בשעת אכילה, שזוהי נבלת עוף טהור), <strong>לא יטמא טומאה קלה</strong> (טומאת אוכלים, שאינה מטמאה אלא במגע) <strong>שלא במחשבה?!</strong>
 <strong>אמרו לו</strong> חכמים: <strong>לא,</strong> אין זה קל וחומר, שכן <strong>אם אמרת</strong> שאין צורך במחשבה <strong>בטומאה חמורה</strong> (טומאת בגדים, באכילה), הרי זה משום <strong>שכן אינה יורדת לכך</strong> (לדין מחשבה), <strong>תאמר</strong> שאין צורך במחשבה <strong>בטומאה קלה</strong> (טומאת אוכלים) <strong>שכן יורדת לכך!</strong>
 <strong>אמר להן: תרנגולת שביבנה תוכיח,</strong> שכך היה מעשה ביבנה, שמתה תרנגולת, ובא דינה לפני חכמים, <strong>שיורדת לכך</strong> — <strong>וטמאוה שלא במחשבה.</strong> <strong>אמרו לו: משם ראיה? כותים היו שם, וחשבו עליה לאכילה.</strong>
 ושואלים: <strong>במאי עסקינן</strong> <small>[במה,</small> באיזה מקרה <small>אנו עוסקים]?</small> <strong>אילימא</strong> <small>[אם תאמר]</small> שמדובר <strong>בכרכים</strong> שהם מקומות שיש בהם עם רב, ורבים הם האוכלים, ונאכל בהם הכל, ואף נבלת עוף טהור וחלב בהמה — <strong>למה לה מחשבה? והתנן</strong> <small>[והרי שנינו</small> במשנה<small>]:</small> <strong>נבלת בהמה טהורה, בכל מקום</strong> (בין במקומות מעוטי אנשים ובין במקומות מרובי אנשים), <strong>ונבלת עוף טהור והחלב, בכרכים</strong> — <strong>אין צריכין לא מחשבה</strong> לאכילת אדם <strong>ולא הכשר</strong> משקה ולא הכשר טומאה!
 <strong>אלא</strong> המדובר <strong>בכפרים</strong> שמעטים האוכלים דבר זה, ואולם גם על צד יש לשאול: <strong>ומי איכא למאן דאמר</strong> <small>[והאם יש מי שאומר]</small> ש<strong>לא בעיא</strong> <small>[לא צריכה]</small> נבלת עוף טהור <strong>מחשבה? והתנן</strong> <small>[והרי שנינו</small> במשנה<small>]:</small> <strong>נבלת בהמה טמאה בכל מקום, ונבלת עוף טהור בכפרים</strong> — <strong>צריכה מחשבה, ואינה צריכה הכשר!</strong>
 <strong>אמר ר'</strong> <strong>זעירא בר חנינא: לעולם</strong> מדובר <strong>בכרך, ו</strong>אשר לשאלה שבכרכים אין צריך נבלת עוף טהור מחשבה, שונה המקרה כאן, שנפל הגוזל לתוך הגת, שכן <strong>גתו מאסתו</strong> (לכלכה אותו), <strong>ועשאתו ככפר</strong> שמעטים האוכלים דבר זה.
 <big>ב</big> ומבררים את מה ששנינו למעלה. <strong>אמר ר'</strong> <strong>יוחנן בן נורי: קל וחומר, אם מטמאה טומאה חמורה שלא במחשבה לא תטמא טומאה קלה שלא במחשבה?</strong>
 <strong>אמרו לו: לא, אם אמרת בטומאה חמורה שכן אינה יורדת לכך.</strong>
 ומבררים: <strong>מאי</strong> <small>[מה</small> פירוש<small>]</small> <strong>"אינה יורדת לכך"? אמר רבא, הכי קאמרי ליה</strong> <small>[כך אמרו לו</small> חכמים לר' יוחנן בן נורי<small>]:</small> <strong>לא, אם אמרת</strong>
## דף נא.
 <strong>בטומאה חמורה</strong> (שבנבלת עוף טהור בבית הבליעה, המטמאת בגדים) — <strong>שכן</strong> היא <strong>אינה עושה</strong> (מחילה דין) על הדבר הנטמא על ידה שיהיה מעתה דינו <strong>כיוצא בה</strong> (כמוה), שהרי האדם הנטמא בנבלה, אינו חוזר ומטמא אדם אחר, כדרך שמטמאת הנבלה. <strong>תאמר בטומאה קלה</strong> (טומאת אוכלין) — <strong>ש</strong>היא <strong>עושה</strong> את האוכל הנטמא על ידה שיהא דינו מעתה <strong>כיוצא בה.</strong> שכן דינו של אוכל זה שנטמא, שהוא חוזר ומטמא אוכל אחר (מדרבנן).
 <strong>אמר ליה</strong> <small>[לו]</small> <strong>אביי</strong> לרבא: והרי <strong>כל</strong> ש<strong>כן הוא,</strong> ובאופן זה: <strong>ומה טומאה חמורה</strong> (טומאת נבלת העוף) שאף <strong>דקילא</strong> <small>[שקלה]</small> היא, שהרי <strong>אינה עושה</strong> את הנטמא על ידה שיהיה <strong>כיוצא בה</strong> — <strong>מטמאה שלא במחשבה</strong> (אף אם לא היה האוכל את נבלת העוף יודע שבבית הבליעה ישנה נבלת עוף טהור). אם כן, <strong>טומאה קלה</strong> כגון זו של טומאת אוכלין, <strong>דחמירא</strong> <small>[שחמורה],</small> שהרי היא <strong>עושה</strong> את הנטמא על ידה שיהיה דינו <strong>כיוצא בה</strong> — <strong>אינו דין שמטמאה שלא במחשבה?</strong>
 <strong>אלא אמר רב ששת, הכי קאמר</strong> <small>[כך הוא,</small> חכמים שהשיבו לר' יוחנן בן נורי, <small>אומר,</small> זו כוונתם<small>]:</small> <strong>לא אם אמרת בטומאה חמורה</strong> (נבלת העוף), שהרי היא חמורה <strong>שכן אינה צריכה הכשר</strong> כדי להיטמא, <strong>תאמר בטומאה קלה</strong> (טומאת אוכלין) <strong>ש</strong>הרי היא <strong>צריכה הכשר</strong> כדי להיטמא.
  ושואלים על כך: <strong>ומי</strong> <small>[והאם]</small> <strong>צריכה</strong> נבלת עוף טהור <strong>הכשר</strong> כדי לטמא טומאת אוכלין? <strong>והתנן</strong> <small>[והרי שנינו</small> במשנה<small>]:</small> <strong>שלשה דברים נאמרו בנבלת עוף טהור: צריכה מחשבה</strong> להיאכל, כדי שתיטמא טומאת אוכלין. <strong>ואינה מטמאה</strong> את האוכל אותה טומאת בגדים <strong>אלא</strong> בזמן שלפחות כשיעור זית מן הנבלה נמצא <strong>בבית הבליעה.</strong> <strong>ואינה צריכה הכשר</strong> כדי שתטמא!
  ומשיבים:  <strong>נהי</strong> <small>[אף שאמנם]</small> <strong>הכשר שרץ</strong> המטמא אותה היא <strong>לא בעיא</strong> <small>[אינה צריכה],</small> שכן נטמאת היא מעצמה, ואינה נזקקת לכך. ואולם <strong>הכשר מים</strong> או שאר משקים המכשירים לקבלת טומאה, היא <strong>בעיא</strong> <small>[צריכה].</small>
 ושואלים על כך: <strong>מאי שנא</strong> <small>[מה שונה,</small> מיוחד<small>]</small> <strong>הכשר שרץ</strong> ש<strong>לא בעיא</strong> <small>[לא צריך]</small> — הרי זה <strong>כדתנא דבי</strong> <small>[כפי ששנה</small> החכם <small>של בית]</small> המדרש של <strong>ר' ישמעאל, הכשר מים נמי</strong> <small>[גם כן]</small> <strong>לא תבעי</strong> <small>[לא תצטרך],</small> ומסבירים: <strong>כדתנא דבי</strong> <small>[כפי ששנה</small> החכם <small>של בית]</small> המדרש של ר' ישמעאל.
 <strong>דתנא דבי</strong> <small>[ש</small>כך <small>שנה</small> החכם <small>של בית]</small> המדרש של <strong>ר' ישמעאל:</strong> ממה נאמר בדין הכשר לקבלת טומאת אוכלין "וכי יפול מנבלתם <strong>על כל זרע זרוע אשר יזרע</strong> טהור הוא. וכי יותן מים על זרע ונפל מנבלתם עליו טמא הוא לכם" (ויקרא יא, לז—לח), למדים שכל עוד לא הוכשר בנפילת מים עליו, אין הוא נטמא. ומקור הלכה זו של הכשר לקבלת טומאה, הריהו זרעים, ללמדנו שדין זה נוהג בדומה לזרעים.
  ומכאן נלמד: <strong>מה זרעים,</strong> <strong>שאין סופן לטמא טומאה חמורה</strong>, שהרי אין האוכל מטמא אדם בכל אופן — הריהם <strong>צריכין הכשר</strong> לקבלת טומאה. <strong>אף כל שאין סופן לטמא טומאה חמורה</strong> — <strong>צריכין הכשר.</strong> <strong>יצתה</strong> (יצאה) מכלל אלו, <strong>נבלת עוף טהור שסופה לטמא טומאה חמורה</strong> שהרי היא מטמאת אדם בהיותה בבית הבליעה — <strong>שאין צריך הכשר</strong> לקבלת טומאה.
 <strong>אלא אמר רבא, ואיתימא</strong> <small>[ויש אומרים]</small> שאמר זאת <strong>רב פפא:</strong> כך דחו חכמים את הקל וחומר של ר' יוחנן בן נורי, שאף שנבלת עוף טהור נראית כחמורה מטומאת נבלה, שכן אינה צריכה מחשבה, אבל סוף סוף <strong>שום</strong> <small>[שם,</small> מהות<small>]</small> <strong>טומאה חמורה בעולם</strong> היא טומאת הנבלה, בעוד ש<strong>שום</strong> <small>[שם,</small> מהות<small>]</small> טומאת אוכלין, הריהי <strong>טומאה קלה בעולם.</strong>
 <big>א</big> ועוד בדינו של ר' יוחנן שמחשבת חיבור (מחשבה שחשב אדם על דבר בעודנו מחובר לקרקע) אינה נחשבת (לענין טומאת אוכלים), <strong>אמר רבא: ומודה ר'</strong> <strong>יוחנן לענין</strong> חיוב הפרי בהפרשת <strong>מעשר,</strong> ש<strong>מחשבת חיבור</strong> — <strong>שמה מחשבה.</strong> <strong>אמר רבא</strong> בהסבר שיטתו זו, <strong>מנא אמינא לה</strong> <small>[מנין אומר אני,</small> שיטתי זו בדעת ר' יוחנן<small>]</small> — <strong>דתנן</strong> <small>[ש</small>כן <small>שנינו</small> במשנה<small>]</small> לענין חיוב מעשר: <strong>הסיאה</strong> (מין ממיני האזוב), <strong>והאזוב, והקורנית</strong> (מין ממיני האזוב) <strong>ש</strong>גדלים <strong>בחצר</strong> הבית, שאף ששלושת מיני האזוב הללו אינם מיוחדים למאכל אדם, ואולם יש שאוכלים אותם, <strong>אם היו נשמרין</strong> בידי בעלי אותה חצר — הריהם <strong>חייבין</strong> במעשר.
  ומעתה יש לברר, <strong>היכי דמי</strong> <small>[כיצד בדיוק מדובר]?</small> <strong>אילימא דזרעינהו</strong> <small>[אם תאמר</small> במקרה שזרע אותם] <strong>מתחלה ל</strong>שם אכילת <strong>אדם</strong> — וכי <strong>צריכא למימר</strong> <small>[צריך</small> דבר זה <small>להיאמר],</small> שהם חייבים במעשר אם הם נשמרים, והרי קיימים בו התנאים המחייבים דבר במעשר: שהוא אוכל, ושהוא נשמר! <strong>אלא לאו</strong> <small>[האם לא]</small> מדובר במקרה <strong>דזרעינהו</strong> <small>[שזרע אותם]</small> <strong>מתחלה ל</strong>אכילת <strong>בהמה, וקתני</strong> <small>[ושנינו]</small> במשנה זו ש<strong>אם היו נשמרין</strong> על ידי בעלי החצר, כלומר שהוא נמלך על מיני האזוב הללו, וחשב עליהם לאכילת אדם — הריהם <strong>חייבין</strong> במעשר, והרי שמחשבת חיבור נחשבת לענין מעשר.
 <strong>אמר רב אשי</strong> בדחיית ראייתו זו של רבא: <strong>הכא</strong> <small>[כאן,</small> במשנה זו<small>],</small> <strong>בחצר שעלו</strong> (שצמחו) בה מיני האזוב הללו <strong>מאיליהן עסקינן</strong> <small>[עוסקים אנו],</small> <strong>וסתמא</strong> <small>[ובסתם]</small> — מיני האזוב הללו <strong>ל</strong>אכילת <strong>אדם</strong> הם <strong>קיימי</strong> <small>[עומדים],</small> והרי מתקיים תנאי זה של אוכל, בחיוב המעשר מהם. <strong>ו</strong>אילו באשר לתנאי שיהא נשמר, <strong>הכי קאמר</strong> <small>[כך הוא</small> התנא במשנה <small>אומר]:</small> <strong>אם החצר משמרת פירותיה</strong> — <strong>חייבין</strong> במעשר, <strong>ואם לאו</strong> <small>[לא]</small> — <strong>פטורין.</strong>
 ועוד, <strong>מתיב</strong> <small>[מקשה]</small> <strong>רב אשי</strong> על הסברו של רבא בשיטת ר' יוחנן, ממה ששנינו בדף הקודם, כי <strong>כל</strong> הדברים <strong>שחייבין ב</strong>הפרשת <strong>מעשרות</strong> מהם — הריהם <strong>מטמאין</strong> (ראויים לקבל) <strong>טומאת אוכלין.</strong> <strong>ו</strong>מעתה יש לשאול: <strong>אם איתא</strong> <small>[יש,</small> נכונים דבריך<small>]</small> בשיטת ר' יוחנן, שאף שמחשבת חיבור אינה נחשבת לענין קבלת טומאת אוכלין, הריהי נחשבת לענין חיוב מעשרות, <strong>הא איכא הני</strong> <small>[הרי ישנם אלו]</small> עולשין שזרעם בתחילה לצורך אכילת בהמה, ונמלך עליהם בהיותם מחוברים לקרקע, לאכילת אדם — <strong>דקחייבין</strong> <small>[שהם חייבים]</small> <strong>במעשר, ואין</strong> הם <strong>מטמאין טומאת אוכלין!</strong>
 <strong>אמר רבא</strong> בתשובה <strong>הכי קאמר</strong> <small>[כך הוא</small> התנא אומר, זו היא כוונתו<small>]:</small> <strong>כל מין</strong> צומח <strong>שחייב במעשר</strong> — הריהו גם <strong>מטמא טומאת אוכלין.</strong> ואולם אפשר שבתוך מין מסויים, יהיה מקרה מוגדר, שבו לא יתקיים כלל זה, ויהיה חייב במעשרות, ולא יקבל טומאת אוכלין, כגון הזורע עולשין לאכילת בהמה ונמלך עליהם לאכילת אדם.
  ומעירים:  <strong>הכי נמי מסתברא</strong> <small>[כך גם כן מסתבר]</small> שהתנא מדבר על מין הצומח, ולא על מקרה מסויים, <strong>מדקתני סיפא</strong> <small>[מ</small>מה <small>ששנינו</small> ב<small>סוף</small> המשנה, בעמוד הבא<small>]:</small> <strong>כל</strong> בהמה <strong>שחייב</strong> בעליה <strong>ב</strong>נתינת <strong>ראשית הגז</strong> ממנה — <strong>חייב במתנות</strong> כהונה, הזרוע הלחיים והקיבה אם נשחטה. <strong>ויש שחייב במתנות, ואין חייב בראשית הגז.</strong>
 <strong>ו</strong>מעתה נאמר: <strong>אם איתא</strong> <small>[יש]</small> כסברה שהתנא מדבר על כל המקרים, אם כן יש לשאול, <strong>האיכא</strong> <small>[הרי יש]</small> מקרה של <strong>טרפה</strong> — ש<strong>חייבת</strong> היא <strong>בראשית הגז ואינה חייבת במתנות!</strong> אלא מכאן יש להוכיח, כדברי רבא, שהתנא אינו מדבר על כל המקרים, אלא על המינים, וכגון כלל זה, שכל מין שחייב במעשר הריהו מקבל טומאת אוכלין.
 <strong>אמר רבינא</strong> בדחיית ראיה זו: אפשר שהתנא מדבר על כל המקרים, ואין להקשות מדין הטריפה, שחייבת בראשית הגז ואינה חייבת במתנות כהונה, כי <strong>הא מני</strong> <small>[</small>משנה <small>זו</small> כשיטת <small>מי היא]?</small> — כשיטת <strong>ר' שמעון היא, דתנן</strong> <small>[ש</small>כן <small>שנינו</small> במשנה<small>]:</small> <small>ר' שמעון פוטר את הטרפה מראשית הגז.</small>
 <strong>אמר רב שימי בר אשי, תא שמע</strong> <small>[בא</small> ו<small>שמע]</small> ראיה להסברו זה של רבא, שהתנא דבר רק על המינים, ולא על כל המקרים, ממה ששנינו בברייתא: <strong>המפקיר את כרמו, ו</strong>למחרת <strong>השכים בבקר,</strong> לפני שזכה בו אחר, <strong>ובצרו</strong> (קטף את פירותיו) — <strong>חייב ב</strong>נתינת מתנות עניים, ב<strong>פרט, ובעוללות, ובשכחה, ובפאה,</strong> שכן ריבה אותם הכתוב, שאף שכתב כל אחד מאלה במקומו הוסיף וכתב "לעני ולגר תעזוב אותם" (ויקרא יט, י. ושם כג, כב), לרבות חיובם אף בכגון זה. <strong>ופטור מן המעשר,</strong> כדין הפקר שפטור מן המעשר.
  ואולם על כך יש להקשות: <strong>והא אנן תנן</strong> <small>[והרי אנו שנינו]</small> במשנה בדף הקודם כי <strong>כל שחייב בפאה</strong> — <strong>חייב במעשרות! אלא לאו שמע מינה</strong> <small>[האם לא תשמע,</small> תלמד, <small>מכאן]</small> כי <strong>מין קתני</strong> <small>[שנה],</small> ואולם ייתכנו מקרים מסויימים, שבהם יהיה דבר חייב בפאה, ולא יהיה חייב במעשר. ומסכמים: אכן <strong>שמע מינה</strong> <small>[שמע,</small> למד <small>מכאן]</small> כך, כהסברו של רבא.
 <big>ב</big> ועוד בדין החייב בפאה ובמעשר, <strong>תנן התם</strong> <small>[שנינו שם</small> במשנה במסכת פאה<small>]</small> כי אף שנחלקו חכמים ור' עקיבא בענין שדה שנקצרה במספר מקומות נבדלים, והריהי מנומרת בקטעים קצורים ושאינם קצורים, האם צריך בעליה להפריש פאה מכל מקום קצור (כשיטת ר' עקיבא) או שנותן פאה מאחד על הכל (כשיטת חכמים). ואולם <strong>מודים חכמים לר'</strong> <strong>עקיבא</strong> שצריך להפריש פאה מכל אחד ואחד, <strong>בזורע</strong> ירק ה<strong>שבת או</strong> ירק ה<strong>חרדל,</strong> שהם ירקות החייבים בפאה, מלכתחילה <strong>בשנים ושלשה מקומות</strong> על פני השדה, <strong>שנותן פאה מכל אחד ואחד</strong> לעצמו.
## דף נא:
 ומעתה יש לומר: <strong>והא</strong> <small>[והרי]</small> ה<strong>שבת</strong> הוא צמח <strong>דמיחייב</strong> <small>[שחייב]</small> <strong>בפאה,</strong> כמבואר במשנה, <strong>ו</strong>מכאן ש<strong>מיחייב</strong> <small>[חייב]</small> אף <strong>במעשר, דתנן</strong> <small>[ש</small>כן <small>שנינו</small> במשנה למעלה<small>]</small> ש<strong>כל שחייב בפאה</strong> — <strong>חייב במעשר.</strong>
 <strong>ומ</strong>תוך שהוא <strong>חייב במעשר</strong> — הריהו אף <strong>מטמא טומאת אוכלין,</strong> וכמו ששנינו במשנה כי כל החייב במעשרות ראוי לקבל טומאת אוכלין. <strong>אלמא</strong> <small>[מכאן נסיק]</small> כי <strong>כל מילי דעביד לטעמא</strong> <small>[דבר שעשוי ל</small>שם <small>טעם]</small> כדוגמת השבת — <strong>מטמא טומאת אוכלין, דהאי</strong> <small>[ש</small>הרי <small>זה]</small> ה<strong>שבת לטעמא עבידא</strong> <small>[לטעם</small> הוא <small>עשוי].</small>
 <strong>ורמינהי</strong> <small>[ומשליכים,</small> מראים סתירה<small>]</small> על מסקנה זו ממה ששנינו במשנה במסכת עוקצין בדין האוכלים שאינם מקבלים טומאת אוכלין: צמחי התבלין — <strong>הקושט, והחימום, וראשי בשמים, והתיאה, והחלתית, והפלפלים, וחלת חריע</strong> — אף שהם באים רק לתבל את האוכל, נחשבים הם בכלל דברי מאכל, לענין זה שהם <strong>נקחין</strong> (נקנים) <strong>בכסף מעשר</strong> שני שנאמר שקונים בו רק דברי מאכל ושתיה. <strong>ו</strong>אולם אינם נחשבים לגמרי כמאכל, ולכן <strong>אין</strong> הם <strong>מטמאין טומאת אוכלין,</strong> אלו <strong>דברי ר'</strong> <strong>עקיבא.</strong>
 <strong>אמר לו ר' י</strong> <strong>וחנן בן נורי: אם</strong> נחשבים הם כמאכל לענין ש<strong>נקחין בכסף מעשר, מפני מה אין</strong> הם נחשבים כמאכל לענין ש<strong>מטמאין טומאת אוכלין? ואם אינן מטמאין,</strong> משום שאינם נחשבים כמאכל, אם כן <strong>אף הם לא ילקחו בכסף מעשר!</strong>
 <strong>ואמר ר'</strong> <strong>יוחנן בן נורי</strong> בהלכה זו: <strong>נמנו</strong> החכמים <strong>וגמרו שאין</strong> צמחי התבלין הללו <strong>נקחין בכסף מעשר, ואין</strong> הם <strong>מטמאין טומאת אוכלין.</strong> ומעתה קשה על מה ששנינו למעלה כי השבת, שהוא צמח תבלין, מיטמא טומאת אוכלים!
 <strong>אמר רב חסדא</strong> בתירוץ סתירה זו: <strong>כי תניא ההיא</strong> <small>[כאשר שנויה אותה</small> ברייתא<small>]</small> שהשבת נחשב כדבר מאכל, לענין שיקבל טומאת אוכלין — הרי זה <strong>בשבת העשויה</strong> (שיוחדה) <strong>לכמך</strong> (לכתישה ונתינה בכותח — רוטב שנועד לתיבול מאכלים שונים).
 <strong>אמר רב אשי אמריתה לשמעתיה קמיה</strong> <small>[אמרתי את השמועה</small> הזו, תירוצו של רב חסדא, לפני] <strong>רב כהנא, (אמר): לא תימא</strong> <small>[אל תאמר</small> תדייק בדברים<small>]</small> שמדובר דווקא <strong>בשבת העשויה</strong> (המיועדת מלכתחילה) <strong>לכמך</strong> — שמכאן תוכל להסיק: <strong>הא סתמא</strong> <small>[הרי בסתם]</small> השבת מיועדת <strong>לקדרה, אלא</strong> ודאי <strong>סתם שבת לכמך</strong> היא <strong>עשויה, דתנן</strong> <small>[ש</small>כן <small>שנינו</small> במשנה בעוקצין<small>]:</small> <strong>השבת</strong> של תרומה ששמו אותו בתוך הקדירה המתבשלת כדי לתת טעם בתבשיל, ולאחר מכן הוציאוהו מן הקדירה, <strong>משנתנה טעם בקדרה</strong> ויצא ממנו טעמו המיוחד — שוב <strong>אין בה</strong> בשבת זה <strong>משום</strong> איסור אכילת <strong>תרומה,</strong> ואין הזר שאכלו חייב. <strong>ואינה מטמאה טומאת אוכלין.</strong>
 ונדייק: <strong>הא</strong> <small>[הרי</small> מכאן יוצא<small>]</small> ש<strong>עד שלא</strong> (בטרם) <strong>נתנה</strong> השבת <strong>טעם בקדרה</strong> — <strong>יש בה משום תרומה, ומטמאה טומאת אוכלין.</strong> <strong>ואי סלקא דעתך</strong> <small>[ואם עולה על דעתך]</small> לומר כי <strong>סתמא</strong> <small>[בסתם]</small> שבת מיועדת <strong>ל</strong>נתינה ב<strong>קדרה</strong> — <strong>כי</strong> <small>[כאשר]</small> <strong>לא נתנה</strong> בקדירה <strong>נמי סתמא</strong> <small>[גם כן בסתם]</small> <strong>לקדרה</strong> היא עומדת, ותיאסר אכילתה ותקבל טומאה אף לפני שניתנה לקדירה! <strong>אלא לאו שמע מינה</strong> <small>[האם לא נשמע מכאן]</small> כי <strong>סתמא</strong> <small>[בסתם]</small> השבת <strong>לכמך</strong> היא <strong>עשויה.</strong> ומסכמים: אכן <strong>שמע מינה</strong> <small>[למד מכאן]</small> כי כך הוא.
 <big>א משנה</big> <strong>כל שחייב בראשית הגז</strong> שמצות התורה לתת לכהן מראשית גיזת הכבשים (רחלים ואילים) — <strong>חייב במתנות</strong> כהונה, שהיא מצות התורה לתת לכהן מהבהמה הטהורה שנשחטה את הזרוע הלחיים והקיבה. <strong>ויש</strong> מבעלי החיים <strong>שחייב</strong> בהם <strong>במתנות</strong> כהונה, כגון בקר ועיזים, <strong>ו</strong>אולם <strong>אינו חייב</strong> בהם <strong>בראשית הגז.</strong>
 וכלל דומה: <strong>כל</strong> פרי שגדל בשנה השביעית (שנת השמיטה) <strong>שיש לו</strong> (עליו) חובת <strong>ביעור</strong> מן הבית, בזמן שכלה אותו מין לחיה שבשדה — <strong>יש לו</strong> (עליו) דיני קדושת <strong>שביעית,</strong> שאסור בסחורה וחייב להפקירו כשהוא עדיין מחובר לקרקע. <strong>ו</strong>אולם <strong>יש</strong> מן הפירות <strong>שיש לו</strong> דיני קדושת <strong>שביעית,</strong> וכגון פרי שאינו כלה לחיה מן השדה, כיון שהוא פרי המתקיים בארץ, <strong>ו</strong>משום כך <strong>אין לו</strong> חובת <strong>ביעור.</strong>
 <big>ב גמרא</big> שנינו במשנתנו שכל פרי שיש עליו חובת ביעור, יש עליו כל דיני שביעית, ואולם יש פרי שיש עליו דיני שביעית ואין עליו חובת ביעור. ומביאים מקרה של צמח מסויים, שמתקיימים בו (בחלקיו השונים) שתי ההלכות הללו: <strong>כגון</strong> צמח הלוף (צמח בעל פקעת ועלים גדולים). שההלכה הראשונה, שכל פרי שיש בו חובת ביעור, יש בו דיני שביעית — הריהי נוהגת ב<strong>עלה הלוף שוטה, והדנדנה,</strong> שהם כלים מן השדה בימות הגשמים. ואילו ההלכה השניה, ש<strong>יש</strong> פרי <strong>שיש לו שביעית ואין לו ביעור</strong> — מתקיימת ב<strong>עיקר</strong> (בשורש) <strong>הלוף שוטה, ועיקר הדנדנה.</strong>
 והסבר דין חובת הביעור, <strong>דכתיב</strong> <small>[ש</small>כן <small>נאמר]</small> בדין השביעית <strong>"ולבהמתך ולחיה אשר בארצך תהיה כל תבואתה לאכל"</strong> (ויקרא כה, ז), והרי זה בא ללמדנו: <strong>כל זמן שחיה אוכלת מן השדה,</strong> שלא כלה אותו מין מהשדה — <strong>אתה מאכיל לבהמתך בבית, כלה לחיה מן השדה</strong> — <strong>כלה לבהמתך שבבית,</strong> והרי זו מצות הביעור. <strong>ו</strong>אילו <strong>הני</strong> <small>[אלו,</small> עיקרי הלוף והדנדנה<small>]</small> <strong>לא כלו להו</strong> <small>[להם]</small> מן השדה, ולכן אין עליהם חובת ביעור.
 <big>ג משנה</big> נאמר בתורה בדיני הדג הכשר לאכילה "את זה תאכלו מכל אשר במים כל אשר לו סנפיר וקשקשת" (ויקרא יא, ט). וכלל הוא בסימני הדגים, <strong>כל</strong> דג <strong>שיש לו קשקשת</strong> — בידוע ש<strong>יש לו</strong> גם <strong>סנפיר, ו</strong>אולם <strong>יש</strong> דג <strong>שיש לו סנפיר ואין לו קשקשת.</strong> וכן נאמר בדין בעלי החיים הכשרים לאכילה "כל מפרסת פרסה ושוסעת שסע פרסות מעלת גרה בבהמה אותה תאכלו" (שם ג). וכלל הוא בסימן הבהמה המפרסת פרסה (שפרסותיה סדוקות, טלפים) ש<strong>כל</strong> בעל חיים <strong>שיש לו קרנים</strong> — <strong>יש לו טלפים, ו</strong>אולם <strong>יש</strong> בעל חיים <strong>שיש לו טלפים ואין לו קרנים.</strong>
 <big>ד גמרא</big> שנינו במשנתנו בדין סימני הדגים הכשרים לאכילה כי <strong>כל</strong> דג <strong>שיש לו קשקשת</strong> — בידוע שיש לו גם סנפיר, והרי הוא איפוא <strong>דג טהור</strong> (כשר לאכילה). ו<strong>יש</strong> דג <strong>שיש לו סנפיר, ו</strong>אולם <strong>אין לו קשקשת</strong> — והרי הוא <strong>דג טמא</strong> (אסור באכילה). ושואלים: <strong>מכדי</strong> <small>[כיון]</small> ש<strong>אנן</strong> <small>[אנחנו]</small> על סימן ה<strong>קשקשת</strong> בלבד <strong>סמכינן</strong> <small>[סומכים אנו],</small> שהרי אם יש בו קשקשת, בודאי יש בו גם סנפיר, ואם כן <strong>סנפיר דכתיב רחמנא</strong> <small>[שכתבה התורה]</small> כתנאי נוסף לכשרות הדג, <strong>למה לי?</strong>
 ומשיבים: <strong>אי</strong> <small>[אם]</small> <strong>לא כתב רחמנא</strong> <small>[לא היתה כותבת התורה]</small> גם את סימן ה<strong>סנפיר, הוה אמינא</strong> <small>[הייתי אומר]:</small> <strong>מאי</strong> <small>[מהי]</small> <strong>קשקשת</strong> זו <strong>דכתיב</strong> <small>[שנאמרה]</small> בתורה — הכוונה ל<strong>סנפיר, ואפילו דג טמא,</strong> זה שאין לו קשקשת, אלא רק סנפיר בלבד, כשר לאכילה — לכן <strong>כתב רחמנא</strong> <small>[כתבה התורה]</small> את שני הסימנים, <strong>סנפיר וקשקשת.</strong>
 ושואלים עוד: <strong>והשתא דכתיב רחמנא</strong> <small>[ועכשיו שאמרה התורה]</small> <strong>סנפיר וקשקשת מנלן</strong> <small>[מנין לנו]</small> ש<strong>קשקשת לבושא</strong> <small>[לבוש]</small> <strong>הוא?</strong> — <strong>דכתיב</strong> <small>[שנאמר]</small> על גלית הפלישתי <strong>"ושריון קשקשים הוא לבוש"</strong> (שמואל א יז, ה).
  ושואלים שוב: <strong>ו</strong>מעתה שלמדים אנו מכתוב זה שהקשקשת הריהי לבושו של הדג, ולא נטעה איפוא בה שמשמעה סנפיר, ולכתוב <strong>רחמנא</strong> <small>[ותכתוב התורה]</small> <strong>קשקשת ולא בעי</strong> <small>[ולא צריך]</small> לכתוב שוב <strong>סנפיר! אמר ר'</strong> <strong>אבהו, וכן תנא דבי</strong> <small>[שנה</small> החכם של <small>בית]</small> מדרשו של <strong>ר' ישמעאל:</strong> טעם הדבר הוא לקיים הנאמר <strong>"יגדיל תורה ויאדיר"</strong> (ישעיה מב, כא), ששבח הוא כשהתורה גדלה ומתרחבת, מרחיבה את דבריה.
 <big>ה משנה</big> ועוד כלל דומה, <strong>כל</strong> דבר (כגון מאכל ומשתה) <strong>הטעון</strong> (החייב) <strong>ברכה לאחריו</strong> (לאחר אכילתו או שתייתו) — הריהו גם <strong>טעון ברכה לפניו</strong> (לפני האכילה או השתייה). <strong>ו</strong>אולם <strong>יש</strong> דבר <strong>שטעון ברכה לפניו, ואין טעון ברכה לאחריו.</strong>
 <big>ו גמרא</big> שנינו במשנתנו כי יש דבר מאכל ומשתה החייב בברכה לפני אכילתו, ולא לאחר אכילתו. ומבררים: <strong>לאתויי מאי</strong> <small>[לרבות</small> את <small>מה]</small> בא כלל זה? ומשיבים: <strong>לאתויי</strong> <small>[לרבות]</small> <strong>ירק,</strong> שמברכים עליו ברכה לפני אכילתו, ולא לאחר אכילתו. <strong>ו</strong>שואלים: <strong>ל</strong>שיטת <strong>ר' יצחק</strong> ש<strong>מברך</strong> על <strong>ירק</strong> אף לאחרי אכילתו, <strong>לאתויי מאי</strong> <small>[לרבות מה]</small> בא כלל זה שבמשנתנו? ומשיבים: <strong>לאתויי מיא</strong> <small>[לרבות מים],</small> שמברכים עליהם לפני שתייתם, ולא לאחר שתייתם.
  ושואלים:  <strong>ול</strong>שיטת <strong>רב פפא</strong> ש<strong>מברך אמיא</strong> <small>[על מים]</small> גם לאחר שתייתם, <strong>לאתויי מאי</strong> <small>[לרבות מה]</small> בא כלל זה שבמשנתנו? ומשיבים: <strong>לאתויי</strong> <small>[לרבות]</small> <strong>מצו‍ת.</strong> שמברכים על מעשה המצוות, כגון לבישת הציצית ונטילת הלולב ושאר המצוות, לפני קיום מצוותן, ולא לאחר עשייתן. ושואלים: <strong>ול</strong>מנהגם של <strong>בני מערבא</strong> <small>[המערב,</small> ארץ ישראל<small>]</small> <strong>דמברכי בתר דסליקו תפילייהו</strong> <small>[שמברכים לאחר שהסירו תפיליהם]</small> ברכה זו <strong>"אשר קדשנו במצו‍תיו וצונו לשמור חוקיו",</strong> <strong>לאתויי מאי</strong> <small>[לרבות מה]</small> כלל זה שבמשנתנו? <strong>לאתויי</strong> <small>[לרבות]</small>
## דף נב.
 <strong>ריחני</strong> (בשמים), שהנאתם מועטה, ומשום כך מברכים עליהם "בורא מיני בשמים" לפניהם, אך לא לאחריהם.
 <big>א משנה</big> <strong>תינוקת</strong> (הקטנה, לאחר שהגיעה לגיל בגרות) <strong>שהביאה</strong> (שהופיעו אצלה) <strong>שתי שערות</strong> במקום הערווה — הריהי נחשבת כגדולה לכל דבר, ואם מת בעלה בלא זרע, ונפלה לפני אחיו לייבום, הריהי <strong>או חולצת</strong> לאחי בעלה, ומותרת להינשא לכל, <strong>או מתיבמת</strong> לו לאשה. <strong>וחייבת בכל מצו‍ת האמורות בתורה</strong> שנשים חייבות בהן.
 <strong>וכן תינוק</strong> (הקטן לאחר שהגיע לגיל בגרות) <strong>שהביא שתי שערות</strong> — הריהו מעתה נחשב כגדול, ו<strong>חייב בכל מצו‍ת האמורות בתורה.</strong> <strong>וראוי</strong> הוא מצד גילו <strong>להיות בן סורר ומורה</strong> (אם התקיימו בו שאר התנאים שבהם הוא נעשה בן סורר ומורה), בפרק הזמן <strong>משיביא שתי שערות עד שיקיף</strong> את הגיד <strong>זקן</strong> (שיער). שכן בפרק זמן זה הוא יצא מכלל קטן שאינו נענש על מעשיו, ואולם עדיין הוא לא הגיע לכלל מי שהוא ראוי להיות אב (שכל עוד לא הקיף הזקן את הגיד, אין הוא ראוי להוליד). שכך היא הגדרת הראוי להיות בן סורר ומורה: שהוא "בן" ולא אב.
  ומסבירים, כי כוונת הלשון "זקן" הריהי לשיער <strong>התחתון</strong> שמסביב לגיד <strong>ולא</strong> לשיער <strong>העליון</strong> שעל פני אדם. ומדוע השתמשו חכמים בלשון זו, שיש אפשרות שלא להבינה כראוי? <strong>אלא שדברו חכמים בלשון נקיה.</strong>
 <strong>תינוקת</strong> (קטנה שעדיין לא הגיעה לגיל בגרות) <strong>ש</strong>היא יתומה מאביה, והשיאוה אמה ואחיה, כל עוד היא קטנה יכולה היא למאן בבעלה, ולהפקיע את נישואיהן. ואולם משהגיעה לגיל שתים עשרה שנה ויום אחד ו<strong>הביאה שתי שערות</strong> — שוב <strong>אינה יכולה למאן.</strong> <strong>ר'</strong> <strong>יהודה אומר:</strong> עדיין יכולה היא למאן, <strong>עד שירבה</strong> השיער בבית הערוה, עד כדי שייראה אותו <strong>ה</strong>מקום <strong>שחור.</strong>
 <big>ב גמרא</big> שנינו במשנתנו שהקטנה שהגיעה לגיל בגרות והביאה שתי שערות, נחשבת כגדולה לענין זה שאם נפלה לייבום הריהי חולצת או מתייבמת, וכן חייבת בכל המצוות שהאשה חייבת בהן. <strong>ו</strong>שואלים: <strong>כיון דתנן</strong> <small>[ששנינו]</small> שהיא <strong>חייבת בכל</strong> ה<strong>מצו‍ת האמורות בתורה,</strong> דין זה שהיא <strong>או חולצת או מתיבמת למה לי</strong> לשנותו, והרי בכלל כל המצוות הוא!
  ומשיבים: כדי  <strong>לאפוקי</strong> <small>[להוציא]</small> <strong>מ</strong>שיטתו של <strong>ר' יוסי,</strong> ש<strong>אמר:</strong> אכן <strong>"איש" כתוב בפרשה</strong> של החליצה ("ואם לא יחפוץ האיש לקחת את יבמתו...". דברים כה, ז). ולכן אין דין חליצה אלא בנחלץ שהוא גדול, <strong>אבל</strong> לשון <strong>אשה</strong> לא נזכרה בפרשה, אלא "יבמתו" — להורות שנוהג דין הייבום והחליצה, <strong>בין</strong> במי שהיא <strong>גדולה ובין</strong> במי שהיא <strong>קטנה.</strong> לכן <strong>קא משמע לן</strong> <small>[הוא משמיע לנו],</small> שאין הלכה כר' יוסי, ולכן דינה של היבמה, <strong>דאי אייתי</strong> <small>[שאם הביאה]</small> <strong>שתי שערות</strong> — <strong>אין</strong> <small>[כן]</small> חולצת או מתייבמת. אבל <strong>אי</strong> <small>[אם]</small> <strong>לא</strong> הביאה שתי שערות — <strong>לא.</strong> <strong>מאי טעמא</strong> <small>[מה טעם]</small> הדבר? משום שדינה של ה<strong>אשה כ</strong>דינו של ה<strong>איש.</strong>
 ושואלים עוד, בדומה לכך: <strong>וכיון דתנא</strong> <small>[ששנה]</small> בהמשך המשנה <strong>"וכן התינוק שהביא שתי שערות",</strong> נחשב כגדול לכל דבר, אם כן זה ששנינו <strong>"חייב בכל המצו‍ת האמורות בתורה" למה לי?</strong>
 <strong>וכי תימא</strong> <small>[ואם תאמר]</small> ששנה במשנה שמשהביא שתי שערות הריהו חייב בכל המצוות האמורות בתורה, <strong>משום דקבעי למתני</strong> <small>[שהוא רוצה לשנות]</small> את הדין המיוחד לו <strong>"וראוי להיות בן סורר ומורה"</strong> — הרי כבר <strong>תנינא</strong> <small>[שנינו]</small> זאת <strong>חדא זימנא</strong> <small>[פעם אחת],</small> במסכת סנהדרין: <strong>אימתי הוא</strong> נעשה <strong>בן סורר ומורה</strong> — <strong>משיביא שתי שערות ועד שיקיף זקן, התחתון ולא העליון, אלא שדברו חכמים בלשון נקיה!</strong>
 ומשיבים: <strong>אין הכי נמי</strong> <small>[אכן כן גם כן],</small> כשאלתך, שלא היה צריך התנא במשנתנו לומר זאת <strong>אלא איידי דפריש מילי</strong> <small>[אגב שפירש דברי,</small> הלכות<small>]</small> הנוגעות ל<strong>תינוקת</strong> — <strong>קמפרש נמי מילי</strong> <small>[הוא מפרש גם כן דברי,</small> הלכות<small>]</small> הנוגעות ל<strong>תינוק.</strong>
 <big>ג</big> שנינו במשנתנו כי ה<strong>תינוקת</strong> היתומה שהשיאוה אמה ואחיה <strong>שהביאה</strong> שתי שערות — אינה יכולה עוד למאן בנישואיה, ואילו ר' יהודה סובר שיכולה עדיין למאן, עד לזמן שבו השחיר מקום הערוה מרוב שיער. ובענין זה <strong>אמר ר'</strong> <strong>אבהו, אמר ר'</strong> <strong>אלעזר: הלכה כר'</strong> <strong>יהודה</strong> במחלוקתו זו עם חכמים.
 <strong>ו</strong>בהסבר שיטת ר' יהודה: <strong>מודה ר'</strong> <strong>יהודה</strong> לחכמים, <strong>שאם נבעלה</strong> הקטנה לבעלה <strong>לאחר שהביאה שתי שערות,</strong> והרי היא מתקדשת לו בכך קידושין מן התורה, כקידושי ביאה — <strong>שוב אינה יכולה למאן</strong> בו ולהפקיע בכך את הקידושין, שכן אין תקנה זו של מיאון אלא להפקיע קידושין שמדברי חכמים.
  ונמסר כי <strong>חברוהי</strong> <small>[חבריו]</small> של <strong>רב כהנא סבור למעבד עובדא</strong> <small>[חשבו לעשות מעשה]</small> להתיר לקטנה שהביאה שתי שערות שתמאן, ו<strong>כר' יהודה</strong> שבמשנתנו, <strong>ואף על גב</strong> שקטנה זו <strong>נבעלה</strong> על ידי בעלה לאחר שהביאה שתי שערות, משום שסברו שכל עוד לא השחיר מקום בית הערוה לא התקדשה בכך קידושין של תורה.
 <strong>אמר להו</strong> <small>[להם]</small> <strong>רב כהנא: לא כך היה מעשה בבתו</strong> היתומה הקטנה <strong>של ר'</strong> <strong>ישמעאל</strong> שהשיאוה אמה ואחיה, <strong>שבאת</strong> (שבאה) <strong>לבית המדרש למאן</strong> בבעלה. <strong>ובנה מורכב לה על כתפה.</strong> <strong>ואותו היום הוזכרו דבריו של ר'</strong> <strong>ישמעאל</strong> (שקטנה יכולה למאן אף שהביאה שתי שערות ואף שנבעלה לבעלה לאחר מכן) <strong>בבית המדרש, ובכתה בכייה גדולה בבית המדרש.</strong>
 <strong>אמרו</strong> החכמים יושבי בית המדרש: האם ייתכן ש<strong>דבר</strong> הלכה <strong>שאמר אותו צדיק</strong> (שיכולה היא למאן, אפילו בא עליה בעלה לאחר שהביאה שתי שערות) <strong>יכשל בו זרעו</strong> (שתפקיע קידושיה במיאונה, ונמצא שילדה בן שלא מן הנישואין).
  שכן <strong>אמר רב יהודה, אמר שמואל משום</strong> <small>[בשם]</small> <strong>ר' ישמעאל</strong> על האמור בדין האשה המזנה, הנאסרת על בעלה: <strong>"והיא לא נתפשה"</strong> (במדבר ה, יד), כלומר, לא נאנסה — זו היא ה<strong>אסורה</strong> לבעלה, ומכאן נסיק: <strong>הא</strong> <small>[הרי]</small> זו ש<strong>נתפשה</strong> — הריהי <strong>מותרת</strong> לבעלה. <strong>ויש לך אחרת, שאף על פי שלא נתפשה</strong> אלא מרצונה היה הדבר — הריהי <strong>מותרת</strong> לבעלה. <strong>ואיזו</strong> היא <strong>זו</strong> — <strong>שקדושיה</strong> היו <strong>קדושי טעות,</strong> כגון זה שקידש את הקטנה על ידי אמה ואחיה <strong>שאף על פי שבנה מורכב על כתפה</strong> — <strong>ממאנת והולכת לה.</strong> ואף שבעל אותה לאחר שהביאה שתי שערות, הריהו סומך על קידושיו הראשונים, שהם מדברי חכמים, ואינה מתקדשת לו בביאה זו בקידושין מן התורה, ויכולה היא איפוא להפקיע את קידושיה שמדברי חכמים.
 <strong>ו</strong>נמסר, כי בעקבות מקרה זה בבתו של ר' ישמעאל, שמיאנה בבעלה בעוד שיש לה בן, <strong>נמנו</strong> החכמים להצבעה, <strong>וגמרו</strong> (וקבעו הלכה): <strong>עד מתי הבת ממאנת</strong> — עד שתביא שתי שערות! כיון ששמעו חבריו של רב כהנא את דבריו אלה, <strong>פרוש</strong> <small>[פרשו,</small> חזרו בהם<small>]</small> מכוונתם הקודמת לאפשר לה למאן, וכשיטת ר' יהודה, <strong>ולא עבוד עובדא</strong> <small>[עשו מעשה].</small>
 ועוד מסופר שר' יצחק ותלמידי ר' <strong>חנינא</strong> באה לפניהם שאלה דומה, בקטנה שהביאה שתי שערות, שרצתה למאן בנישואיה לבעלה, וחכמים <strong>עבוד עובדא</strong> <small>[עשו מעשה]</small> והתירו לה שתמאן, ו<strong>כ</strong>שיטת <strong>ר' יהודה, ואף על גב</strong> <small>[ואף על פי]</small> ש<strong>נבעלה.</strong> ובעקבות זה, הלכה אותה אשה ונישאה לאיש אחר. ומסופר כי <strong>אזל</strong> <small>[הלך]</small> <strong>רב שמן בר אבא</strong> ו<strong>אמרה קמיה</strong> <small>[לפני]</small> <strong>ר' יוחנן, אזל</strong> <small>[הלך]</small> <strong>ר' יוחנן אמרה קמיה</strong> <small>[לפני]</small> <small>ר' יהודה נשיאה.</small> <strong>שדר</strong> <small>[שלח]</small> ר' יהודה נשיאה <strong>בלשא</strong> <small>[שוטרים],</small> <strong>ואפקוה</strong> <small>[והוציאוה]</small> מבעלה השני.
 <big>ד</big> שנינו במשנתנו שלדעת ר' יהודה יכולה למאן אף לאחר שהביאה שתי שערות, עד שירבה השחור. ובהסבר דבריו <strong>אמר רב חסדא,</strong> <strong>אמר מר עוקבא: לא שירבה השחור ממש, אלא כדי שיהיו שתי שערות שוכבות</strong> (משתרעות על פני אותו מקום, <strong>ונראות כמי שירבה השחור על הלבן.</strong> <strong>רבא אמר:</strong> עד שתהיינה <strong>שתי שערות המקיפות</strong> אותו מקום <strong>משפה לשפה.</strong>
 <big>ה</big> שנינו במשנתנו כי הבאת שתי שערות הריהי סימן גדלות. ובאשר לטיבן של שערות אלו, <strong>אמר ר'</strong> <strong>חלבו, אמר רב הונא: שתי שערות שאמרו</strong> חכמים שהן סימן גדלות — <strong>צריך שיהא בעיקרן גומות.</strong> <strong>רב מלכיו אמר</strong> בשם <strong>רב אדא בר אהבה:</strong> שתי <strong>גומות</strong> שיער הנמצאות בקטנים, <strong>אף על פי שאין</strong> בגומות אלה <strong>שערות</strong> — סימן גדלות הוא, שכיון שיש גומה, הרי זה מוכיח שהיה בה שערה, אף שאיננה עתה בה, מפני שנשרה.
  הלכה זו נאמרה מפי החכם הנקרא רב מלכיו, וכדי שלא להתבלבל עם הלכות שאמר חכם אחר הנקרא בשם דומה רב מלכיא, <strong>אמר רב חנינא בריה</strong> <small>[בנו]</small> של <strong>רב איקא:</strong> את ההלכה בענין ה<strong>שפוד,</strong> ואת ההלכה בענין ה<strong>שפחות, ו</strong>את ההלכה בענין <strong>גומות</strong> — אמרן <strong>רב מלכיו.</strong> ולעומת זאת, את ההלכה בענין <strong>בלורית,</strong> ואת ההלכה בענין <strong>אפר מקלה, ו</strong>את ההלכה בענין <strong>גבינה</strong> — אמר <strong>רב מלכיא.</strong>
 <strong>רב פפא אמר</strong> אופן אחר: ההלכות הנוגעות לעניינים השנויים ב<strong>מתניתין ומתניתא</strong> <small>[</small>ב<small>משניות וברייתות]</small> — אמר <strong>רב מלכיא,</strong> ואת ההלכות שלמדנום כ<strong>שמעתתא</strong> <small>[שמועת הלכה</small> לעצמן<small>]</small> — אמר <strong>רב מלכיו.</strong> <strong>וסימנא</strong> <small>[וסימן]</small> לזכירת כלל זה: <strong>מתניתא מלכתא</strong> <small>[הברייתא,</small> ובדומה לה, המשנה <small>מלכה,</small> דברי הלכה הנוגעים למשנה רמז לרב מלכיא<small>].</small>
 ושואלים: <strong>מאי בינייהו</strong> <small>[מה</small> ההבדל ביניהם, בין רב חנינא בנו של רב איקא לבין רב פפא<small>]?</small> ומסבירים: <strong>איכא בינייהו</strong> <small>[יש ביניהם]</small> הבדל בהלכה זו של <strong>שפחות</strong> מי אמרה, שכן כיון שקשורה היא למשנה הריהי לשיטת רב פפא הלכתו של רב מלכיא, ואולם רב חנינא בנו של רב איקא שנה אותה בין הלכותיו של רב מלכיו. ולעצם ההלכה רב מלכיו שהגומות כשלעצמן, אף שאין בהן שיער, נחשבות כסימן גדלות.
 <strong>אמר רב אשי,</strong> כך <strong>אמר לי מר זוטרא, קשה</strong> <small>[התקשה]</small> <strong>בה ר' חנינא מסורא:</strong> מדוע אין דין זה של הגומות נאמר במפורש במשנה, <strong>לא לישתמיט</strong> <small>[לא ישתמט]</small> ה<strong>תנא</strong> של משנתנו, <strong>ואשמועינן</strong> <small>[וישמעינו]</small> דין זה של <strong>גומות!</strong> ומשיבים: <strong>אי אשמועינן</strong> <small>[אם היה משמיענו]</small> דין זה של ה<strong>גומות</strong> — <strong>הוה אמינא</strong> <small>[הייתי אומר]</small> שאין זה סימן גדלות אלא <strong>עד שיהו שתי שערות בשתי גומות.</strong> לכך, בזה שלא הזכיר כלל במשנה גומות, <strong>קא משמע לן</strong> <small>[הוא משמיע לנו]</small> ש<strong>אפילו שתי שערות</strong> הנמצאות <strong>בגומא אחת</strong> הרי זה סימן גדלות.
  ותוהים:  <strong>ומי איכא כי האי גוונא</strong> <small>[והאם יש</small> בכלל <small>כדבר הזה],</small> שתהיינה שתי שערות בגומה אחת? <strong>והכתיב</strong> <small>[והרי נאמר]</small> <strong>"אשר בשערה ישופני והרבה פצעי חנם"</strong> (איוב ט, יז), <strong>ואמר רבא</strong> בפירושו על פסוק זה: <strong>איוב בסערה חירף, בסערה השיבוהו.</strong> <strong>בסערה חירף</strong> — <strong>אמר לפניו: רבונו של עולם, שמא רוח סערה עברה לפניך ונתחלפה לך בין איוב לאויב,</strong> בגלל דמיון של שתי מלים אלה? <strong>בסערה השיבוהו</strong> — <strong>"ויען ה'</strong> <strong>את</strong>
## דף נב:
 <strong>איוב מן הסערה ויאמר"</strong> (איוב לח, א) <strong>אליו: שוטה שבעולם, הרבה נימין</strong> (שערות) <strong>בראתי בראשו של אדם, ולכל נימא ונימא בראתי לו גומא בפני עצמה,</strong> בכדי <strong>שלא יהיו שתים יונקות מגומא אחת.</strong> <strong>שאלמלא</strong> (שאילו היו) <strong>שתים יונקות מגומא אחת</strong> — היה הדבר <strong>מכחיש</strong> (מחליש) את <strong>מאור עיניו של אדם.</strong> ומאחר שאפילו <strong>גומא בגומא לא נתחלף לי,</strong> מי ששמו <strong>איוב באויב נתחלף לי?</strong> ולענייננו מוכח מכאן כי אין שתי שערות צומחות בגומה אחת!
  ומשיבים:  <strong>לא קשיא</strong> <small>[קשה],</small> <strong>הא</strong> <small>[זה]</small> שאמרנו שיכולות לצמוח שתי שערות בגומה אחת — הרי זה <strong>בגופא</strong> <small>[ב</small>שערות ה<small>גוף],</small> ואילו <strong>הא</strong> <small>[זה]</small> שלמדנו מדברי התשובה לאיוב כי אין שתי שערות יוצאות מגומה אחת — הרי זה <strong>ברישא</strong> <small>[ב</small>שערות הראש].
 <big>א</big> ועוד בהגדרת שתי השערות של סימן גדלות, <strong>אמר רב יהודה,</strong> <strong>אמר שמואל: שתי שערות שאמרו</strong> חכמים שהם סימני גדלות — <strong>אפילו</strong> לא היו בקירבת מקום זו לזו, אלא היו רחוקות זו מזו, שהיתה שערה <strong>אחת על הכף</strong> (מקום שמעל האבר, ומתחת לכרס, ובולט כעין כף) <strong>ו</strong>שערה <strong>אחת על הביצים</strong> של הבן הקטן.
  ומעירים:  <strong>תניא נמי הכי</strong> <small>[שנויה ברייתא</small> האומרת גם כן כך]: <strong>שתי שערות שאמרו</strong> חכמים שהן סימן גדלות — <strong>אפילו</strong> היתה שערה <strong>אחת בגבה</strong> (מתחת לבית הערוה של הילדה) <strong>ו</strong>שערה <strong>אחת בכריסה.</strong> או שהיתה שערה <strong>אחת על גבי קשרי אצבעותיה של יד, ו</strong>שערה <strong>אחת על גבי קשרי אצבעותיה של רגל,</strong> אלו <strong>דברי ר'</strong> <strong>שמעון בן יהודה איש כפר עכו שאמר משום</strong> <small>[בשם]</small> <small>ר' שמעון.</small> <strong>ו</strong>אילו <strong>רבנן</strong> <small>[חכמים],</small> מה דעתם בענין זה? <strong>אמר רב חסדא:</strong> לשיטת חכמים אין השערות משמשות סימן גדלות <strong>עד שיהו שתי שערות במקום אחד.</strong>
 <big>ב</big> שנינו במשנתנו שנחלקו חכמים ור' יהודה עד מתי יכולה הקטנה למאן, שלדעת חכמים ממאנת עד שתביא שתי שערות משהגיעה לגיל בגרות, ולדעת ר' יהודה ממאנת אף לאחר שתביא שתי שערות, עד שירבה השחור. ובענין זה עוד <strong>תנו רבנן</strong> <small>[שנו חכמים]:</small> <strong>עד מתי הבת ממאנת? עד שתביא שתי שערות,</strong> אלו <strong>דברי ר'</strong> <strong>מאיר.</strong> <strong>ר'</strong> <strong>יהודה אומר: עד שירבה השחור.</strong> <strong>ר'</strong> <strong>יוסי אומר: עד שתקיף העטרה</strong> בשיער. <strong>בן שלקות אומר: עד שתכלכל</strong> (שיהיה מקום הערוה רצוף שיער).
 <strong>ואמר ר'</strong> <strong>שמעון, מצאני חנינא בן חכינאי ב</strong>יישוב <strong>צידן ואמר</strong> לי: <strong>כשאתה מגיע אצל ר'</strong> <strong>עקיבא, אמור לו: "עד מתי הבת ממאנת"? אם יאמר לך: "עד שתביא שתי שערות", אמור לו: "והלא בן שלקות העיד במעמד כולכם ביבנה: עד שתכלכל", ולא אמרתם לו דבר!</strong> הרי שהודיתם לו בכך.
  וסיפר ר' שמעון: <strong>כשבאתי אצל ר'</strong> <strong>עקיבא,</strong> ואמרתי לו את הדברים, ו<strong>אמר לי: כלכול זה</strong> — <strong>איני יודע מהו, בן שלקות</strong> — <strong>איני מכיר,</strong> ולדעתי <strong>עד מתי הבת ממאנת</strong> — <strong>עד שתביא שתי שערות.</strong>
 <big>ג משנה</big> <strong>שתי שערות האמורות בפרה</strong> אדומה, שאם נמצאו בה שתי שערות שחורות או לבנות הריהי פסולה, <strong>ו</strong>כן שתי שערות האמורות <strong>בנגעים,</strong> שכשצמחו שתי שערות לבנות בתוך הבהרת הריהן סימן שזהו נגע טמא. <strong>ו</strong>כן שתי שערות <strong>האמורות בכל מקום</strong> — אין הן נחשבות אלא אם כן הן גדולות במידה כזו שיש בהן <strong>כדי לכוף</strong> (לכופף) את <strong>ראשן</strong> עד שיגיע <strong>לעיקרן</strong> (לשורשן), אלו <strong>דברי ר'</strong> <strong>ישמעאל.</strong> <strong>ר'</strong> <strong>אליעזר אומר:</strong> צריך שתהיינה גדולות במידה שיש בהן <strong>כדי</strong> לאחוז בהן ו<strong>לקרוץ</strong> (לחתוך) אותן <strong>בציפורן.</strong> <strong>ר'</strong> <strong>עקיבא אומר:</strong> צריך שתהיינה גדולות במידה כזו <strong>כדי שיהו ניטלות בזוג</strong> (נגזזות במספריים).
 <big>ד גמרא</big> שנינו במשנתנו שיטות שונות בגודל השערות המחשיבן לשיער, ועל כך <strong>אמר רב חסדא, אמר מר עוקבא: הלכה כדברי כולן,</strong> ככל השיטות הללו, <strong>להחמיר.</strong> שרק אם התקיימו כל התנאים הללו נחשבות אלה לשערות, או לחילופין, יש להחמיר שאפילו אם התקיים תנאי אחד בלבד מכל אלה, הרי אלו נחשבות שערות.
 <big>ה משנה</big> האשה <strong>הרואה כתם</strong> אדום על בגדה, <strong>הרי זו מקולקלת</strong> (לסדר זמני נדתה), שכיון שאינה יודעת מתי נראה הדם, אינה יודעת גם מתי הם שבעת ימי נדתה, ומתי יתחיל מנין אחד עשר הימים של זיבה.
 <strong>ו</strong>דינה, שהיא <strong>חוששת משום זוב.</strong> שאם ראתה את הכתם לאחר שעברו שלושה ימי זיבה מזמן שלבשה את חלוקה זה, והכתם הוא בגודל שלושה גריסים ויותר, יש לחשוש שמא בכל יום ויום משלושת הימים הללו ראתה כגריס ועוד (כשיעור הכתם המטמא). ולאחר שעברו עליה שלושת ימי זיבה, הריהי מעתה זבה גמורה וצריכה למנות שבעה נקיים. אלו <strong>דברי ר'</strong> <strong>מאיר.</strong> <strong>ו</strong>אילו <strong>חכמים אומרים: אין ב</strong>מקרה זה, שלבשה חלוק אחד במשך שלושה ימים ומצאה בו כתם כזה שיש בו שיעור שלושה <strong>כתמים משום</strong> חשש ל<strong>זוב.</strong>
 <big>ו גמרא</big> שנינו במשנתנו מחלוקת ר' מאיר וחכמים בדינה של האשה שמצאה כתם על חלוקה. ומבררים: כשיטת <strong>מאן</strong> <small>[מי]</small> היא שיטתם זו של <strong>חכמים?</strong> ומשיבים: כשיטת ר' חנינא בן אנטיגנוס היא. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' חנינא בן אנטיגנוס אומר: כתמים אין</strong> לחשוש <strong>בהן משום זוב.</strong> <strong>ו</strong>אולם יש <strong>פעמים שהכתמים מביאין לידי זיבה.</strong>
 ומסבירים: <strong>כיצד</strong> הוא האופן שהכתמים מביאים לידי זיבה, לשיטת ר' חנינא בן אנטיגנוס? — <strong>לבשה</strong> האשה במשך שלושה ימים <strong>שלשה חלוקות</strong> שונים, <strong>הבדוקות לה</strong> לפני כן שהם נקיים מכתם, בכל יום חלוק אחד, <strong>ומצאה עליהם,</strong> על כל אחד מהם, <strong>כתם.</strong> <strong>או שראתה שני ימים</strong> בזה אחר זה דם מגופה, <strong>ו</strong><strong>ביום השלישי מצאה כתם על</strong> <strong>חלוק אחד</strong> שלבשתו באותו יום — <strong>הן הן הכתמים המביאין לידי זיבה.</strong>
 ושואלים: לשיטת ר' חנינא בן אנטיגנוס <strong>השתא</strong> <small>[עכשיו]</small> שאפילו ראתה כתם ב<strong>שלשה חלוקות, דלאו</strong> <small>[שלא]</small> <strong>מגופה קחזיא</strong> <small>[היא רואה]</small> — בכל זאת <strong>חיישינן</strong> <small>[חוששים אנו]</small> בה לזיבה. אם ראתה דם מגופה <strong>שני ימים ו</strong>מצאה כתם ב<strong>חלוק אחד מיבעיא</strong> <small>[נצרך]</small> לומר שחוששים בה לזיבה?
  ומשיבים: יש חידוש בדבר, שכן  <strong>מהו דתימא</strong> <small>[שתאמר]</small> כי <strong>כל</strong> מקרה <strong>כי האי גוונא</strong> <small>[כעין זה],</small> שראתה יומיים דם מגופה, וכתם על חלוקה ביום השלישי שתהא <strong>מביאה קרבן ונאכל</strong> כדין זבה ודאית, לכן <strong>קא משמע לן</strong> <small>[הוא משמיע לנו]</small> שאין היא אלא זבה מספק, ומביאה חטאת העוף הבאה על הספק, ואינה נאכלת.
 <strong>אמר רבא: בהא זכנהו</strong> <small>[ב</small>טענה <small>זו זכה,</small> ניצח בויכוח<small>]</small> <strong>ר' חנינא בן אנטיגנוס לרבנן</strong> <small>[את חכמים]:</small> <strong>מאי שנא</strong> <small>[</small>ב<small>מה שונה,</small> מיוחד<small>]</small> <strong>פחות משלשה גריסין במקום אחד</strong> ש<strong>לא חיישינן</strong> <small>[חוששים אנו]</small> בה לזיבה — משום <strong>דאמרינן</strong> <small>[שאומרים אנו]</small> כי <strong>בתרי יומי חזיתיה</strong> <small>[בשני ימים ראתה אותו],</small> ומכאן בזמן שמצאה על חלוקה <strong>שלשה גריסין במקום אחד נמי</strong> <small>[גם כן]</small> <strong>נימא תרתי ופלגא</strong> <small>[נאמר</small> כי <small>שנים וחצי</small> גריסים<small>]</small> <strong>מגופה חזיתיה</strong> <small>[ראתהו],</small> <strong>ו</strong>אילו <strong>אידך</strong> <small>[ה</small>גריס האחר] <strong>אגב</strong> (על ידי) <strong>זוהמא</strong> הכרוכה ב<strong>דם</strong> הנדות באה <strong>מאכולת</strong> (כינה), והדם <strong>הוא</strong> מן המאכולת הזו.
  ושואלים:  <strong>ורבנן</strong> <small>[וחכמים],</small> מה משיבים הם על כך? ומשיבים: לדעתם <strong>כיון</strong> שבמקרה שמצאה כתם שגודלו שלושה גריסים ויותר, <strong>דאיכא לפלוגי</strong> <small>[שיש מקום לחלק]</small> <strong>בגריס ועוד לכל יומא</strong> <small>[יום]</small> משלושת הימים הללו — <strong>לא תלינן</strong> <small>[אין אנו תולים]</small> את הכתם בדם מאכולת.
 <strong>ור' חנינא בן אנטיגנוס,</strong> מה משיב הוא על כך? <strong>שלשה גריסין במקום אחד הוא דלא חיישינן</strong> <small>[שאין אנו חוששים],</small> <strong>הא</strong> <small>[הרי]</small> נסיק מכאן כי <strong>בשלשה מקומות</strong> — <strong>חיישינן</strong> <small>[חוששים אנו].</small> ושואלים: <strong>הא</strong> <small>[הרי]</small> <strong>אמרת</strong> כי <strong>בשלשה חלוקות</strong> — <strong>אין</strong> <small>[כן],</small> <strong>בשלשה מקומות</strong> — <strong>לא!</strong>
 ומשיבים: <strong>לדבריהם דרבנן קאמר להו</strong> <small>[של חכמים הוא אמר להם].</small> וכך אמר: <strong>לדידי</strong> <small>[לי עצמי,</small> לשיטתי<small>]</small> <strong>בשלשה חלוקות</strong> — <strong>אין</strong> <small>[כן],</small> <strong>בשלשה מקומות</strong> — <strong>לא.</strong> <strong>אלא לדידכו</strong> <small>[לכם,</small> לשיטתכם<small>],</small> <strong>אודו</strong> <small>[הודו]</small> <strong>לי מיהת</strong> <small>[לפחות],</small> <strong>דהיכא דחזאי</strong> <small>[שהיכן,</small> במקרה <small>שראתה]</small> <strong>שלשה גריסין במקום אחד, דאמרינן</strong> <small>[שאומרים אנו]:</small> <strong>תרי ופלגא</strong> <small>[שנים וחצי]</small> <strong>מגופה חזיתיה</strong> <small>[ראתה אותו],</small> <strong>ואידך</strong> <small>[והאחר]</small> — <strong>אגב זוהמא</strong> <small>[על ידי הלכלוך,</small> שבהפרשת הדם מגופה<small>]</small> באה מאכולת, ו<strong>דם מאכולת הוא!</strong>
 <strong>ורבנן</strong> <small>[וחכמים],</small> מה הם סבורים? — <strong>כיון דאיכא לפלוגי</strong> <small>[שיש</small> מקום <small>לחלק]</small> <strong>בגריס ועוד לכל יומא</strong> <small>[לכל יום]</small> — <strong>לא תלינן</strong> <small>[אין אנו תולים].</small>
 <big>ז</big> ועוד בענין אשה המוצאת כתם בחלוקה, <strong>תנו רבנן</strong> <small>[שנו חכמים],</small> <strong>הרואה כתם</strong> על חלוק שלבשתו כמה ימים, ואינה יודעת ממתי הכתם, וכיצד בא, מה דינה? <strong>אם יש בו</strong> בכתם זה שיעור <strong>כדי לחלק</strong> אותו לכדי <strong>שלשה גריסין, שהן</strong> כלומר, שבכל אחד יש <strong>כגריס ועוד</strong> (שהוא שיעור הכתם המטמא) — הריהי <strong>חוששת</strong> לזיבה, שמא נוצר כתם זה משלוש ראיות, שיש בכל אחת מהן כדי שיעור טומאה. <strong>ואם לאו</strong> <small>[לא],</small> שהיה הכתם קטן משיעור זה — <strong>אינה חוששת.</strong>
 <strong>ר'</strong> <strong>יהודה בן אגרא אומר משום</strong> <small>[בשם]</small> <strong>ר' יוסי: אחת זו</strong> שראתה שיעור כתם שגודלו שלושה גריסים ועוד, <strong>ואחת זו</strong> שמצאה כתם פחות משיעור זה — הריהי <strong>חוששת</strong> משום זיבה, שכן יש לחשוש שמא אמנם ראתה שתי ראיות המטמאות, אבל אחת הראיות היתה בזמן בין השמשות, וראיה זו עולה לראיית יומיים, ובכללן הן שלוש ראיות.
## דף נג.
 <strong>אמר רבי</strong> בהכרעת מחלוקת זו שבין חכמים ור' יהודה בן אגרא: <strong>נראין דברי ר'</strong> <strong>יהודה בן אגרא</strong> שחוששים שראתה ראייה אחת בין השמשות, ועולה לה לשתי ראיות — <strong>ב</strong>מקרה <strong>שלא בדקה, ו</strong>נראים <strong>דברי חכמים</strong> שאין חוששים לכך — <strong>ב</strong>מקרה <strong>שבדקה.</strong>
 ושואלים: <strong>מאי</strong> <small>[מה</small> פירוש<small>]</small> <strong>"בדקה", ומאי</strong> <small>[ומה</small> פירוש<small>]</small> <strong>"לא בדקה"</strong> שבדבריו? <strong>אמר רבא, אשכחתינהו לרבנן דבי רב דיתבי וקאמרי</strong> <small>[פגשתי את החכמים של בית המדרש של רב שיושבים ואומרים]</small> בפירוש דבריו: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שבדקה</strong> האשה את <strong>עצמה, ו</strong>אולם <strong>לא בדקה</strong> את <strong>חלוקה, ואף</strong> את <strong>עצמה לא בדקה אלא</strong> בפרק זמן <strong>בין השמשות</strong> שלשיטת <strong>ר' יהודה</strong> (משך זמן הליכת חצי מיל, שלפני צאת הכוכבים), <strong>ו</strong>אילו <strong>ב</strong>פרק הזמן שהוא <strong>בין השמשות</strong> לשיטת <strong>ר' יוסי</strong> (שהוא כהרף עין, לפני צאת הכוכבים) <strong>לא בדקה.</strong>
 <strong>דרבנן סברי</strong> <small>[שחכמים סבורים]</small> כי זמן זה של <strong>בין השמשות</strong> לשיטת <strong>ר' יוסי</strong> — <strong>ליליא</strong> <small>[לילה]</small> <strong>הוא,</strong> ולכן זה שלא בדקה בפרק זמן זה, אינו משנה, שהרי לשיטתו הוא כבר לילה. <strong>והא</strong> <small>[והרי]</small> <strong>בדקה בבין השמשות</strong> שלשיטת <strong>ר' יהודה,</strong> ולא מצאה דם, ולכן אין לומר שראתה בבין השמשות, שתעלה לה ראייה זו לשני ימים. <strong>ו</strong>אילו <strong>ר' יוסי</strong> הולך <strong>לטעמיה</strong> <small>[לטעמו,</small> לשיטתו<small>],</small> <strong>דאמר</strong> <small>[שאומר]</small> כי <strong>בין השמשות</strong> הזה הקרוב לצאת הכוכבים אף הוא <strong>ספיקא הוי</strong> <small>[ספק הוא],</small> ולכן יש לחשוש שראתה אז, ועולה לה ראייה זו לשני ימים.
 <strong>ואמינא להו אנא</strong> <small>[ואמרתי להם אני]:</small> <strong>אילמלי</strong> (אילו) היו <strong>ידיה</strong> נתונות בבדיקה <strong>בעיניה</strong> (כינוי בלשון נקיה לבית הערווה) <strong>כל</strong> משך זמן <strong>בין השמשות</strong> — <strong>יפה אתם אומרים, עכשיו</strong> שבוודאי לא כך היה הדבר, יש מקום לחשש <strong>שמא</strong> מיד <strong>עם סלוק ידיה ראתה? ואמרו לי: כי קאמרינן</strong> <small>[כאשר אמרנו]</small> את דברינו, הרי זה מדובר אכן <strong>כשנתנה ידיה בעיניה כל</strong> משך זמן <strong>בין השמשות.</strong>
 ומבררים עוד ברייתא זו, <strong>אמר רבי: נראין דברי ר'</strong> <strong>יהודה בן אגרא</strong> בשם ר' יוסי, שיש לחשוש לראיית בין השמשות, העולה לשתי ראיות, <strong>כשלא בדקה.</strong> ומבררים: <strong>מאי</strong> <small>[מה</small> פירוש<small>]</small> <strong>לא בדקה?</strong>
 <strong>אילימא</strong> <small>[אם תאמר]</small> ש<strong>בדקה ב</strong>זמן המוגדר כבין השמשות לשיטת <strong>ר' יהודה, ולא בדקה ב</strong>זמן המוגדר כבין השמשות לשיטת <strong>ר' יוסי,</strong> יש להקשות: <strong>מכלל</strong> הדברים נסיק שרבי אמנם פסק כר' יהודה בן אגרא במקרה זה, אבל <strong>ר' יהודה</strong> בן אגרא עצמו <strong>סבר</strong> <small>[סבור]:</small> ש<strong>אף על גב</strong> ש<strong>בדקה בתרוייהו</strong> <small>[בשניהם],</small> בשני פרקי בין השמשות, של ר' יהודה ושל ר' יוסי, <strong>חיישא</strong> <small>[חוששת]?</small> ו<strong>הא</strong> <small>[הרי]</small> היא <strong>בדקה!</strong>
 <strong>אלא פשיטא</strong> <small>[פשוט]</small> שמה שאמר רבי ש<strong>לא בדקה,</strong> הכוונה שלא בדקה, <strong>לא ב</strong>בין השמשות לשיטת <strong>ר' יהודה ולא ב</strong>בין השמשות לשיטת <strong>ר' יוסי, אבל</strong> אם <strong>בדקה ב</strong>בין השמשות לשיטת <strong>ר' יהודה ולא בדקה ב</strong>בין השמשות לשיטת <strong>ר' יוסי</strong> — <strong>לא חיישא</strong> <small>[אינה חוששת].</small>
 <strong>אלמא</strong> <small>[מכאן]</small> כי הזמן המוגדר כ<strong>בין השמשות</strong> לשיטת <strong>ר' יוסי</strong> — <strong>ל</strong>שיטת <strong>רבי ליליא</strong> <small>[לילה]</small> <strong>הוא.</strong> <strong>אימא סיפא</strong> <small>[אמור</small> עתה את <small>סוף</small> המשנה<small>]:</small> <strong>ודברי חכמים בשבדקה.</strong> ושואלים: <strong>מאי</strong> <small>[מה</small> פירוש<small>]</small> <strong>בדקה?</strong>
 <strong>אילימא</strong> <small>[אם תאמר]</small> שהכוונה ש<strong>בדקה ב</strong>בין השמשות כשיטת <strong>ר' יהודה ולא בדקה ב</strong>בין השמשות כשיטת <strong>ר' יוסי, מכלל</strong> הדברים אתה למד <strong>דרבנן סברי</strong> <small>[שחכמים סבורים]</small> ש<strong>אף על גב</strong> <small>[אף על פי]</small> ש<strong>לא בדקה בתרוייהו</strong> <small>[בשניהם]</small> — <strong>לא חיישינן</strong> <small>[אין אנו חוששים],</small> <strong>הא</strong> <small>[הרי]</small> <strong>לא בדקה!</strong>
 <strong>אלא פשיטא</strong> <small>[פשוט,</small> ברור<small>]</small> ש<strong>בדקה בין ב</strong>בין השמשות לשיטת <strong>ר' יהודה בין ב</strong>בין השמשות לשיטת <strong>ר' יוסי, אבל</strong> אם <strong>בדקה ב</strong>בין השמשות לשיטת <strong>ר' יהודה ולא בדקה ב</strong>בין השמשות לשיטת <strong>ר' יוסי</strong> — <strong>חיישינן</strong> <small>[חוששים אנו].</small>
 <strong>אלמא</strong> <small>[מכאן נסיק]</small> כי <strong>בין השמשות</strong> לשיטת <strong>ר' יוסי</strong> — <strong>לרבי ספיקא הוי</strong> <small>[ספק הוא],</small> והרי מכאן <strong>קשיא</strong> <small>[קשה,</small> שיש בדבר סתירה] משיטת <strong>רבי</strong> על שיטת
 <strong>רבי!</strong> ומסבירים: <strong>הכי קאמר</strong> <small>[כך הוא אומר,</small> זו כוונתו<small>]: נראין דברי ר'</small> <strong>יהודה בן אגרא לרבנן</strong> <small>[לחכמים]</small> בש <strong>לא בדקה כלל לא ב</strong>בין השמשות לשיטת <strong>ר' יהודה ולא ב</strong>בין השמשות לשיטת <strong>ר' יוסי, שאף חכמים לא נחלקו עליו אלא</strong> כש<strong>בדקה ב</strong>בין השמשות לשיטת <strong>ר' יהודה, ולא בדקה ב</strong>בין השמשות לשיטת ר' יוסי. <strong>אבל היכא</strong> <small>[היכן,</small> כאשר<small>]</small> <strong>לא בדקה כלל</strong> — <strong>מודו ליה</strong> <small>[מודים לו].</small>
 <strong>ורמינהו</strong> <small>[ומשליכים,</small> מראים סתירה<small>]:</small> <strong>הרואה כתם,</strong> אם היה <strong>לראיה מרובה,</strong> ששיעורו גדול, שלושה גריסים ועוד — הרי זו <strong>חוששת</strong> לזיבה, אבל <strong>לראיה מועטת</strong> שהיה קטן משיעור שלושה גריסים ועוד — <strong>אינה חוששת</strong> לזיבה. <strong>זו דברי ר'</strong> <strong>יהודה בן אגרא שאמר משום</strong> <small>[בשם]</small> <small>ר' יוסי.</small>
 <strong>אמר רבי: אני שמעתי ממנו שאחת זו</strong> שראתה כתם גדול, <strong>ואחת זו</strong> שראתה כתם קטן משלושה גריסים ועוד — <strong>חוששת</strong> לזוב, <strong>ומן הטעם הזה אמר לי: ומה אילו נדה שלא הפרישה בטהרה מן המנחה ולמעלה</strong> — <strong>לא תהא בחזקת טמאה? ונראין דבריו כשבדקה.</strong>
 ושואלים: <strong>מאי</strong> <small>[מה</small> פירוש<small>]</small> <strong>בדקה? אילימא</strong> <small>[אם תאמר]</small> ש<strong>בדקה ב</strong>בין השמשות לשיטת <strong>ר' יהודה ולא בדקה ב</strong>בין השמשות לשיטת <strong>ר' יוסי, מכלל</strong> הדברים אתה למד ש<strong>ר' יהודה בן אגרא סבר</strong> <small>[סבור]</small> כי <strong>אף על גב</strong> <small>[אף על פי]</small> ש<strong>לא בדקה לא ב</strong>בין השמשות לשיטת <strong>ר' יהודה ולא ב</strong>בין השמשות לשיטת <strong>ר' יוסי</strong> — <strong>לא חיישא</strong> <small>[אינה חוששת]</small> לזיבה? ומדוע לא תחשוש לכך, <strong>והא</strong> <small>[והרי]</small> <strong>לא בדקה!</strong>
 <strong>אלא פשיטא</strong> <small>[פשוט,</small> מובן מאליו<small>]</small> שמדובר ש<strong>בדקה בין ב</strong>בין השמשות לשיטת <strong>ר' יהודה ובין ב</strong>בין השמשות לשיטת <strong>ר' יוסי, מכלל</strong> הדברים נלמד כי <strong>ר' יהודה בן אגרא סבר</strong> שאם <strong>בדקה ב</strong>בין השמשות שלשיטת <strong>ר' יהודה ולא בדקה ב</strong>בין השמשות שלשיטת <strong>ר' יוסי</strong> — <strong>לא חיישא</strong> <small>[אינה חוששת].</small>
 <strong>אלמא</strong> <small>[מכאן</small> נסיק<small>]</small> כי פרק הזמן שהוא <strong>בין השמשות</strong> לשיטת ר' יוסי, לר' <strong>יהודה בן אגרא</strong> — <strong>ליליא</strong> <small>[לילה]</small> <strong>הוא.</strong> <strong>קשיא</strong> <small>[קשה]</small> מדברי <strong>ר' יהודה בן אגרא</strong> על דברי <strong>ר' יהודה בן אגרא!</strong>
 <strong>בשלמא</strong> <small>[זה נוח]</small> <strong>בלא</strong> דברי <strong>רבי</strong> — <strong>לא קשיא</strong> <small>[אין</small> זה <small>קשה],</small> שכן אפשר להבחין בין המקרים: <strong>התם</strong> <small>[שם]</small> מדובר ש<strong>בדקה ב</strong>בין השמשות לשיטת <strong>ר' יהודה ולא בדקה ב</strong>בין השמשות לשיטת <strong>ר' יוסי,</strong> ואילו <strong>הכא</strong> <small>[כאן]</small> מדובר כש<strong>בדקה נמי</strong> <small>[גם כן]</small> <strong>ב</strong>בין השמשות לשיטת <strong>ר' יהודה וב</strong>בין השמשות לשיטת ר' יוסי. <strong>אלא בדרבי קשיא</strong> <small>[ב</small>של דברי <small>רבי קשה]!</small>
 ומתרצים: אין זו סתירה, שכן נחלקו בדבר <strong>תרי תנאי</strong> <small>[שני תנאים]</small> <strong>ואליבא</strong> <small>[ולשיטתו]</small> של <strong>ר' יהודה בן אגרא; האי תנא סבר</strong> <small>[תנא זה סבור]</small> כי <strong>שלים</strong> <small>[נשלם]</small> <strong>בין השמשות</strong> לשיטת <strong>ר' יהודה</strong>
## דף נג:
 <strong>והדר חייל</strong> <small>[ו</small>אז <small>שב חל]</small> <strong>בין השמשות</strong> של <strong>ר' יוסי,</strong> שספק הוא, ויש לחשוש שאולי ראתה בו. <strong>והאי</strong> <small>[ו</small>אילו <small>זה]</small> ה<strong>תנא</strong> האחרון <strong>סבר</strong> <small>[סבור]</small> כי <strong>בין השמשות</strong> של <strong>ר' יוסי מישך שייך</strong> <small>[שייך]</small> הוא חלק מבין השמשות של <strong>ר' יהודה,</strong> וכיון שבודקת כל בין השמשות הזה, הריהי איפוא גם בודקת בבין השמשות של ר' יוסי, ולכן אין מקום לחשוש בה.
 <big>א</big> ועוד בדינה של הרואה כתם, <strong>תנו רבנן</strong> <small>[שנו חכמים]:</small> <strong>הרואה כתם</strong> בבגדה — <strong>מטמאה</strong> את <strong>עצמה</strong> בכך לענין טהרות <strong>וקדשים</strong> שנגעה בהם <strong>למפרע,</strong> עד לשעה שנתכבס הבגד שנמצא בו הכתם. אלו <strong>דברי רבי.</strong>
 ואילו <strong>ר' שמעון בן אלעזר אומר: קדשים</strong> שנגעה בהם — <strong>מטמאה</strong> אותם למפרע, במציאת כתמה. ואולם את <strong>עצמה</strong> לענין שייטמאו הטהרות שנגעה בהן עד שעת הכיבוס — <strong>אינה מטמאה.</strong> וטעמו של דבר, משום <strong>שלא יהא</strong> דינו של <strong>כתמה חמור מ</strong>דין <strong>ראייתה</strong> דם. שהרי הרואה דם, מטמאה למפרע טהרות שנגעה בהן רק עד מעת לעת.
  ושואלים על נימוקו זה של ר' שמעון בן אלעזר: <strong>והא מצינו</strong> <small>[והרי מצאנו]</small> שר' שמעון בן אלעזר עצמו סבור ש<strong>כתמה חמור מראייתה לענין קדשים,</strong> שמציאת הכתם מטמאה קדשים למפרע עד שעת כיבוס הבגד, ואילו ראיית דם אינה מטמאה קדשים למפרע אלא מעת לעת בלבד!
  ומתרצים:  <strong>אלא תני הכי</strong> <small>[שנה כך]</small> בברייתא זו, <strong>ר' שמעון בן אלעזר אומר: אף קדשים אינה מטמאה</strong> למפרע עד שעת הכיבוס, אלא מעת לעת בלבד. וטעם הדבר, <strong>שלא יהא</strong> דין <strong>כתמה חמור מ</strong>דין <strong>ראתה לכל דבר.</strong>
 <big>ב</big> ועוד בענין זה, <strong>תנו רבנן</strong> <small>[ שנו חכמים] :</small> <strong>ראתה כתם, ואחר כך ראתה דם,</strong> מה דינה? — הריהי <strong>תולה</strong> את מציאת <strong>כתמה בראייתה,</strong> וכאילו ראתה בשעת מציאת הכתם, ודין רואה עליה, ולכן הריהי מטמאה למפרע רק מעת לעת. ובלבד, שנראה הדם בתוך <strong>מעת לעת</strong> מזמן שמצאה את כתמה. ואולם אם בין מציאת כתמה וראייתה עבר יותר ממעת לעת — אינה תולה את הכתם בראיית הדם. אלו <strong>דברי רבי.</strong>
 <strong>ר'</strong> <strong>שמעון בן אלעזר אומר:</strong> אינה תולה את הכתם בראיית הדם, אלא אם כן ראתה בו ב<strong>יומו,</strong> אבל אם ראתה לאחר יום מציאת הכתם, אף שלא עבר עדיין מעת לעת ממציאת הכתם — אינה תולה את הכתם בראיית הדם, ומטמאה למפרע משעת כיבוס. <strong>אמר רבי: נראין דבריו</strong> של ר' שמעון בן אלעזר יותר <strong>מדברי,</strong> משום <strong>שהוא</strong> בשיטתו <strong>מתקנה</strong> (מקל עליה), <strong>ו</strong>אילו <strong>אני</strong> לשיטתי <strong>מעוותה</strong> (מחמיר עליה). וכיון, שטומאת כתם הריהי מדברי חכמים, יש ללכת בה אחר שיטת המקיל.
  ותוהים על כך: וכי ר' שמעון בן אלעזר בשיטתו <strong>מתקנה?</strong> והרי <strong>עוותי מעוית לה</strong> <small>[מקלקל אותה ],</small> שהרי אם ראתה דם לאחר יום מציאת הכתם, ובתוך מעת לעת, לשיטת ר' שמעון בן אלעזר הריהי מטמאה למפרע משעת כיבוס, ואילו לשיטת רבי במקרה זה אינה מטמאה למפרע אלא מעת לעת! <strong>אמר רבינא: איפוך</strong> <small>[הפוך]</small> את דברי רבי, שכך אמר: נראים דבריי מדברי ר' שמעון בן אלעזר, שאני מתקנה והוא מעוותה.
 <strong>רב נחמן אמר: לעולם לא תיפוך</strong> <small>[אל תהפוך]</small> את דברי רבי, ומה שאמר שר' שמעון בן אלעזר בשיטתו מתקנה ואילו הוא בשיטתו מעוותה, כוונתו: <strong>שהוא</strong> ר' שמעון בן אלעזר <strong>מתקן הלכותיה לידי זיבה.</strong> שכן מעתה אם תראה דם ביום שלאחר מציאת הכתם, הרי מנין שבעת ימי נדותה מתחיל מזמן זה (ולא מזמן מציאת הכתם, שהרי אין הכתם תלוי בראייתה זו), ונמצא איפוא שאם תראה ביום השביעי לראייתה זו (שהוא היום השמיני למציאת הכתם) — אין היא נחשבת זבה קטנה, ויכולה היא להיטהר מטומאת נדתה.
 <strong>ו</strong>אילו <strong>אני</strong> (רבי, לשיטתי) נמצא <strong>מעוות הלכותיה לידי זיבה.</strong> שכן במקרה זה, כיון שהכתם תולה בראיית הדם שלמחרת היום (בתוך מעת לעת), הרי איפוא בראייה שראתה ביום השמיני למציאת הכתם, הריהי זבה קטנה, ושומרת יום כנגד יום.
 <big>ג</big> ועוד בדין הכתמים, <strong>בעי מיניה</strong> <small>[שאל ממנו]</small> <small>ר' זירא מר'</small> <strong>אסי:</strong> האם דין ה<strong>כתמים</strong> הריהו כדין ראיית דם, ו<strong>צריכין</strong> שתבדוק עצמה ל<strong>הפסק טהרה</strong> לפני הטבילה ביום השביעי בערב, <strong>או לא? אשתיק</strong> <small>[שתק],</small> ר' אסי <strong>ולא אמר ליה</strong> <small>[לו]</small> לר' זירא <strong>ולא מידי</strong> <small>[דבר].</small>
 ומסופר כי <strong>זימנין אשכחיה דיתיב וקאמר</strong> <small>[פעמים מצאו</small> ר' זירא את ר' אסי <small>שיושב ואומר]</small> את דינה של הרואה כתם ואחר כך רואה דם, כי <strong>תולה</strong> היא את <strong>כתמה בראייתה,</strong> אם ראתה בתוך <strong>מעת לעת,</strong> ל<strong>דברי רבי.</strong>
 והוסיף ואמר שנחלקו בכך חכמים, שכן <strong>אמר ריש לקיש: והוא</strong> (ובתנאי) <strong>שבדקה</strong> עצמה בסוף היום השביעי למציאת הכתם. שבדיקה זו מוכיחה שאכן הכתם שייך לראיית הדם, ונוהגת איפוא ככל הפוסקת לטהרה בסוף היום השביעי. ואולם אם לא בדקה אלא בסוף היום השמיני למציאת הכתם, שהוא היום השביעי לראיית הדם, מוכיח הדבר שאין מציאת הכתם קשורה לראיית הדם. <strong>ו</strong>אילו <strong>ר' יוחנן אמר:</strong> מציאת הכתם קשורה לראיית הדם, בכל אופן שבו נהגה האשה בבדיקתה. ולכן <strong>אף על פי שלא בדקה</strong> בסוף היום השביעי למציאת הכתם, אלא בסוף היום השביעי לראיית הדם, עדיין מציאת הכתם קשורה לראיית הדם.
  כששמע כן ר' זירא <strong>אמר ליה</strong> <small>[לו]</small> לר' אסי: האם <strong>מכלל</strong> הדברים האלו יש להסיק כי <strong>כתמים צריכין הפסקת טהרה? אמר ליה</strong> <small>[לו]:</small> <strong>אין</strong> <small>[כן].</small> שאלו: <strong>והא זימנין סגיאין בעא מינך</strong> <small>[והרי פעמים רבות שאלתי אותך]</small> האם כתמים צריכים הפסק, <strong>ולא אמרת ולא מידי</strong> <small>[דבר],</small> <strong>דלמא</strong> <small>[שמא]</small> <strong>אגב שיטפך אתיא</strong> <small>[שטף</small> לימודך באה נזכרה<small>]</small> <strong>לך</strong> הלכה זו? <strong>אמר ליה</strong> <small>[לו]:</small> <strong>אין</strong> <small>[כן],</small> <strong>אגב שיטפאי אתיא</strong> <small>[שטף</small> לימודי <small>באה]</small> <strong>לי</strong> הלכה זו.
 <big>ד משנה</big> אשה <strong>הרואה</strong> דם ביום האחרון של ימי הזיבה, שהוא ה<strong>יום</strong> ה<strong>אחד עשר, בין השמשות,</strong> כיון שספק אם ראייה זו נחשבת כשל יום זה ובתוך ימי זיבה ראתה או של הלילה ובתוך ימי נידה ראתה — ראייה זו נחשבת מספק כ<strong>תחלת נדה</strong> (שמא ראיית לילה היא), וטמאה מעתה שבעת ימים, <strong>ו</strong>כ<strong>סוף נדה.</strong> <strong>תחלת זיבה וסוף זיבה</strong> (ואם ראתה עוד יומיים הריהי זבה גמורה וצריכה לספור שבעה נקיים).
  ובדומה לכך, הרואה דם בין השמשות של <strong>יום</strong> ה<strong>ארבעים</strong> <strong>ל</strong>לידת <strong>זכר,</strong> שהוא היום האחרון לימי טהרת היולדת זכר, שאם ראתה בימי טהרתה — אינה נטמאת בכך. ומעתה, אם נחשבת ראייה זו כראיית יום — אינה נטמאת. ואם נחשבת היא כראיית לילה — הריהי נטמאת. <strong>ו</strong>כן הרואה בין השמשות של <strong>יום</strong> ה<strong>שמונים ל</strong>לידת <strong>נקבה,</strong> שהוא היום האחרון לימי טהרת היולדת נקבה. שדין הראייה <strong>בין השמשות לכולן,</strong> כל אלה — <strong>הרי אלו טועות</strong> בדעתן, שמסופקות הן, ואף הקרבן שהן מביאות, כיון שבא על הספק, אינו נאכל.
 <strong>אמר ר'</strong> <strong>יהושע: עד שאתם מתקנים את השוטות</strong> (הטועות) מחמת הספק, <strong>באו ותקנו את הפקחות</strong> (היודעות בוודאות) זמן ראייתן, שאף הן נצרכות לתיקון מחמת רוב ראיות שרואות.
 <big>ה גמרא</big> שנינו במשנתנו כי הרואה דם בבין השמשות של היום האחד עשר לימי זיבתה, שראייה זו נחשבת <strong>תחלת נדה וסוף נדה.</strong> ותוהים על כך: והרי אין החשש בראייה זו אלא ש<strong>תחלת נדה</strong> היא (אם נחשב זמן בין השמשות ללילה) <strong>וסוף זיבה היא</strong> (אם נחשב זמן בין השמשות ליום)!
 <strong>אמר רב חסדא:</strong> <strong>הכי קאמר</strong> <small>[כך הוא</small> התנא <small>אומר]:</small> <strong>הרואה יום אחד עשר בין השמשות</strong> — יש לחשוש בה גם ש<strong>תחילת נדה</strong> היא <strong>ו</strong>גם ש<strong>סוף זיבה</strong> היא, ולכן אם ראתה גם בתשיעי ובעשירי קודם לכן — הריהי זבה מספק.
  וכן בהמשך דברי המשנה "תחילת זיבה וסוף זיבה", כך אומר התנא: <strong>ו</strong>הרואה בין השמשות <strong>בשביעי לנדתה</strong> — יש לחשוש בה ש<strong>סוף נדה</strong> היא <strong>ותחלת זיבה</strong> היא.
 <big>ו</big> שנינו במשנתנו ש<strong>אמר ר'</strong> <strong>יהושע</strong> לחכמים: <strong>עד שאתם מתקנין את השוטות,</strong> באו ותקנו את הפקחות. ושואלים על כך: וכי <strong>הני</strong> <small>[אלו]</small> הרואות בין השמשות,
## דף נד.
 <strong>שוטות נינהו</strong> <small>[הן]?</small> הלא כיון שמסופקות הן בדינן <strong>טועות נינהו</strong> <small>[הן]!</small> ומתקנים את הלשון: <strong>אלא</strong> אכן <strong>תני</strong> <small>[שנה]</small> כך במשנה בדברי ר' יהושע: "עד שאתם מתקנים את ה<strong>טועות</strong> באו ותקנו את הפקחות".
 <strong>דתניא</strong> <small>[ ש</small>כן <small>שנינו</small> בברייתא<small>]</small> בענין "פקחות" אלה: אשה שכל ימיה ערוכים באופן כזה שבכל שני ימים, <strong>יום אחד טמא,</strong> שרואה בו <strong>ויום אחד טהור</strong> שאינה רואה בו, מה תקנתה לשמש עם בעלה? — הריהי <strong>משמשת</strong> עם בעלה בליל היום ה<strong>שמיני</strong> מהיום שבו ראתה לראשונה. שהרי טהורה היא, שכן טבלה וטהרה עצמה ביום השביעי בערב. ויש לפניה מעתה גם כל היום השמיני <strong>ולילו</strong> (הלילה שאחריו) <strong>עמו</strong> לשמש עם בעלה, שהרי לא תראה אלא ביומו של היום התשיעי.
 <strong>ו</strong>כן עוד <strong>ארבעה לילות מתוך</strong> מחזור הימים של <strong>שמונה עשר יום</strong> (שבעת ימי נדה, ואחד עשר ימי זיבה). <strong>ו</strong>אולם <strong>אם היתה רואה</strong> לא ביום אלא <strong>מבערב</strong> — <strong>אינה משמשת</strong> עם בעלה <strong>אלא</strong> בליל היום ה<strong>שמיני</strong> וביומו <strong>בלבד.</strong>
 ואם היתה אשה זו רואה באופן שבכל ארבעה ימים, <strong>שני ימים</strong> הריהם <strong>טמאין ושני ימים טהורין</strong> — <strong>משמשת</strong> ביום ה<strong>שמיני</strong> (לילה ויום), <strong>ו</strong>ביום ה<strong>שנים עשר, ו</strong>ביום ה<strong>ששה עשר, ו</strong>ביום ה<strong>עשרים.</strong>
 ושואלים על כך: <strong>ותשמש נמי בתשסר</strong> <small>גם כן ב</small>יום תשעה עשר], שהרי כיון שכבר חלפו אחד עשר ימי הזיבה (בסוף היום השמונה עשר), שוב אין לה דין שימור? <strong>אמר רב ששת: זאת אומרת,</strong> שהביטוי <strong>"גרגרן"</strong> (זללן) <strong>דתנן</strong> <small>[ ששנינו]</small> במשנה להלן, ככינויו של המתאווה לבעול אף את זו שראתה ביום האחד עשר לימי זיבתה, וטבלה למחרת — מורה ש<strong>אסור</strong> הדבר מן הדין.
 <strong>רב אשי אמר:</strong> אין האשה אסורה לשמש עם בעלה ביום השנים עשר לימי זיבתה, אף לא מדברי חכמים, שכן אינה צריכה לשמור את היום שלמחרת היום האחד עשר לימי זיבה, שכן הוא היום הראשון מימי נדותה. ואולם <strong>נהי</strong> <small>[הגם]</small> שביום <strong>חד</strong> <small>[אחד]</small> <strong>עשר לא בעי</strong> <small>[צריך]</small> <strong>שימור,</strong> ביום <strong>עשירי מיהא בעי</strong> <small>[על כל פנים צריך]</small> <strong>שימור.</strong>
 ודנים עוד: אשה שכל ימיה רואה <strong>שלשה ימים טמאין ושלשה ימים טהורין</strong> — <strong>משמשת שני ימים, ושוב אינה משמשת לעולם.</strong> שכן משיצא היום השביעי לנדתה, שוב אינה יכולה להיטהר, שהרי היום השמיני הוא היום השני מתוך שלושת הימים שבהם היא רואה. וראיית היום השמיני והיום התשיעי היא ראיית זיבה. ויוצא איפוא שאין לה מועד להיטהר אלא בליל היום האחד עשר ולשמש עם בעלה בכל היום האחד עשר ולמחרת ביום השנים עשר (ואלו שני הימים בלבד שמותרת לשמש עם בעלה). ואולם מכאן והלאה כשתראה שלושה ימים — הריהי נחשבת זבה גדולה. וכדי להיטהר מזבה, נזקקת היא לספירת שבעה ימים נקיים, ואילו זו אינה רואה יותר משלושה ימים נקיים.
  היתה אשה זו רואה תמיד <strong>ארבעה ימים טמאים, וארבעה ימים טהורין</strong> — <strong>משמשת</strong> עם בעלה <strong>יום אחד</strong> בלבד, <strong>ושוב אינה משמשת לעולם.</strong>
 היתה רואה <strong>חמשה ימים טמאים, וחמשה ימים טהורין</strong> — הרי זו <strong>משמשת שלשה ימים, ושוב אינה משמשת לעולם.</strong> היתה רואה <strong>ששה ימים טמאין וששה ימים טהורין</strong> — הרי זו <strong>משמשת חמשה ימים, ושוב אינה משמשת לעולם.</strong>
 היתה רואה <strong>שבעה ימים טמאין ושבעה ימים טהורין</strong> — <strong>משמשת רביע ימיה, מתוך עשרים ושמונה ימים.</strong>
 היתה רואה <strong>שמונה ימים טמאין ושמונה ימים טהורין</strong> — <strong>משמשת חמשה עשר יום מתוך ארבעים ושמונה.</strong> ושואלים: ואיך תשמש ביום הארבעים ושמונה, והרי שמונת הימים החמישיים, ארבעה מהם הם ימי זיבה וארבעה הם ימי נדה. והשמונה שאחריהם, שלושה מהם הם בימי נדה וחמישה בימי זיבה. והשלושה הראשונים אינם יכולים לעלות לה לימי ספירת זיבתה, שהרי אין ימי נדה עולים לספירתה. שאף שאינה נדה, שהרי אינה חוזרת לפתח נדתה עד שתספור שבעה נקיים, מכל מקום כיון שהם ימים הראויים לימי נדה, אינם עולים לספירת זיבתה.
 <strong>הרי ארביסר הוו</strong> <small>[ארבעה עשר הם]!</small>
 <strong>אמר רב אדא בר יצחק, זאת אומרת: ימי נדתה שאין רואה בהן</strong> — <strong>עולין</strong> (נחשבים) <strong>לספירת</strong> שבעה ימי טהרה מטומאת <strong>זיבתה.</strong> ולכן, אף שמנין שבעת ימי הנקיות מתחילים ביום החמישי לנדתה, יכולה היא למנות שבעה נקיים מהיום השישי לנדה, ולהיטהר ביום השמיני. <strong>דאיבעיא להו</strong> <small>[ש</small>כן <small>נשאלה להם,</small> לחכמים<small>]:</small>
## דף נד:
 האשה שילדה כשהיא זבה, ובאופן שלאחר הלידה במשך <strong>ימי</strong> טומאת <strong>לידה</strong> (שבעה ימים ליולדת זכר, ושבועיים ליולדת נקבה, שהיולדת טמאה בהם, אף אם לא ראתה דם) <strong>אינה רואה בהן, מהו</strong> דינה לענין <strong>שיעלו</strong> (שייחשבו) הימים הללו <strong>לספירת</strong> שבעת ימי נקיות מטומאת <strong>זיבתה?</strong>
 <strong>אמר רב כהנא: תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו: <strong>ראתה שנים</strong> (יומיים) בתוך אחד עשר ימי זיבתה, <strong>ול</strong>יום ה<strong>שלישי הפילה, ואינה יודעת מה</strong> <strong>הפילה,</strong> אם היה זה נפל והריהי טמאה טומאת לידה, או רוח סתם ואינה טמאה טומאת לידה —
 <strong>הרי זו ספק זיבה ספק לידה.</strong>
 ולכך <strong>מביאה קרבן,</strong> וקרבן זה הריהו ספק קרבן יולדת, ספק קרבן זבה, ספק חולין. <strong>ו</strong>משום כך <strong>אינו נאכל.</strong> <strong>וימי לידתה</strong> (אף שספק אם היתה זו לידה) <strong>שאין רואה בהן</strong> — <strong>עולין לה לספירת זיבתה.</strong> הרי זו איפוא פתרון לשאלת חכמים, שימי טומאת לידה שלא ראתה בהם, נחשבים כימי ספירת נקיים של זבה.
 <strong>אמר רב פפא:</strong> אין זו הוכחה שכן <strong>שאני התם</strong> <small>[שונה שם],</small> <strong>כיון דאיכא למימר</strong> <small>[שיש</small> מקום <small>לומר]</small> ש<strong>יולדת זכר היא, וכל הני</strong> <small>[אלו]</small> ה<strong>שבעה</strong> ימים <strong>יתירי דקיהבינן</strong> <small>[יתרים שאנו נותנים]</small> <strong>לה</strong> משום הספק שמא ילדה נקבה, ונזקקת לטומאת ארבעה עשר יום — <strong>סלקי</strong> <small>[עולים]</small> <strong>לה לספירת זיבתה.</strong>
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: ביולדת זכר איכא לספוקי</strong> <small>[יש</small> מקום <small>להסתפק],</small> <strong>ביולדת נקבה ליכא לספוקי</strong> <small>[אין</small> מקום <small>להסתפק]?</small> ובכל זאת, אומרים אנו, שעולים לה הימים הללו שלא ראתה בהם, אף שאולי יולדת נקבה היתה! <strong>אלא לאו שמע מינה</strong> <small>[האם לא תשמע מכאן]</small> כי <strong>עולין!</strong> ומסכמים: אכן <strong>שמע מינה</strong> <small>[תשמע מכאן]</small> שכך הוא.
 <big>א</big> וממשיכים בדברי הברייתא. האשה הרואה בקביעות <strong>תשעה ימים טמאין ותשעה ימים טהורין</strong> — <strong>משמשת</strong> עם בעלה <strong>שמונה ימים מתוך שמונה עשר.</strong>
 הרואה <strong>עשרה ימים טמאין ועשרה ימים טהורים</strong> — <strong>ימי שמושה כימי זיבתה.</strong> <strong>וכן למאה וכן לאלף.</strong>
 
 <big>א משנה</big> <strong>דם הנדה ו</strong>כן כזית מ<strong>בשר המת</strong> — <strong>מטמאין</strong> במגע ובמשא כשהם <strong>לחין</strong> <strong>ומטמאין</strong> כשהם <strong>יבשין.</strong> <strong>אבל הזוב</strong> (טיפות הזוב היוצאות מן הזב), <strong>והניע</strong> (הליחה המצויה באף או בפה) <strong>והרוק</strong> היוצאים מהזב. <strong>והשרץ</strong> המת, <strong>ו</strong>בשר <strong>הנבלה, והשכבת זרע</strong> — כל אלה <strong>מטמאין</strong> רק כשהם <strong>לחין, ואין מטמאין</strong> כשהם <strong>יבשין.</strong> <strong>ו</strong>אולם <strong>אם יכולין להשרות</strong> את היבשים במים, <strong>ו</strong>על ידי כך <strong>לחזור</strong> להיות <strong>לכמות שהן</strong> בתחילה — הריהם <strong>מטמאין לחין ומטמאין יבשין.</strong>
 <strong>ו</strong>מסבירים: <strong>כמה</strong> זמן <strong>היא שרייתן</strong> במים, שעל פיה ייקבע אם יחזרו להיות לחים ומטמאים? <strong>ב</strong>מים <strong>פושרין,</strong> בפרק זמן של <strong>מעת לעת</strong> (יממה). <strong>ר' יוסי אומר: בשר המת יבש, ואינו יכול להשרות</strong> אותו <strong>ולחזור</strong> על ידי כך <strong>לכמות שהיה</strong> — הריהו <strong>טהור</strong> מלטמא בטומאת המת בשיעור כזית. ואולם הריהו מטמא טומאת רקב כמלוא תרווד.
 <big>ב גמרא</big> שנינו במשנתנו כי דם הנדה מטמא במגע ובמשא הן כשהוא לח והן כשהוא יבש. ומבררים הלכה זו, ותחילה באשר לעצם טומאת דם הנדה: <strong>מנא הני מילי</strong> <small>[מנין אלו הדברים]?</small> <strong>אמר חזקיה:</strong> שכך <strong>אמר קרא</strong> <small>[הכתוב]</small> בדינה של הנדה <strong>"והדוה בנדתה"</strong> (ויקרא טו, לג) — השווה הכתוב את דין הדבר הזב מן הנדה ("דוה") לדין הנדה עצמה, שיהא דין ה<strong>מדוה</strong> (דם הנדה) <strong>כמותה: מה היא</strong> עצמה <strong>מטמאה</strong> במגע ובמשא. <strong>אף</strong> ה<strong>מדוה מטמאה</strong> במגע ובמשא.
  ומבררים עוד: <strong>אשכחן</strong> <small>[מצאנו]</small> מכאן מקור לטומאת דם הנדה ה<strong>לח</strong> ("הדוה" = הדבר הזב), ואולם דם הנדה ה<strong>יבש מנלן</strong> <small>[מנין לנו]</small> שאף הוא מטמא? <strong>אמר ר'</strong> <strong>יצחק:</strong> שכך <strong>אמר קרא</strong> <small>[הכתוב]</small> בטומאת הנדה "דם <strong>יהיה</strong> זובה בבשרה" (שם, יט) — והרי זה מורה: דם זה <strong>בהויתו יהא,</strong> שאף שהוא יבש, הריהו מטמא, וכדם הלח.
  ומקשים:  <strong>ואימא</strong> <small>[ואמור]</small> כי <strong>הני מילי</strong> <small>[דברים אלה]</small> אמורים דווקא <strong>ב</strong>דם שהיה בתחילתו <strong>לח ונעשה</strong> אחר כך <strong>יבש,</strong> שבכגון זה הריהו כבתחילתו, ומטמא. ואולם הדם שהיה <strong>יבש מעיקרו, מנלן</strong> <small>[מנין לנו]</small> שהריהו מטמא? <strong>ותו, הא דתנן</strong> <small>[ועוד, זה ששנינו</small> במסכתנו בתחילת פרק "המפלת"<small>]:</small> <strong>המפלת כמין קליפה,</strong> או <strong>כמין עפר, כמין שערה, כמין יבחושין</strong> (יתושים) <strong>אדומים</strong> — <strong>תטיל</strong> אותן חתיכות <strong>למים, אם נמוחו</strong> במים — הרי זה דם <strong>טמא, מנלן</strong> <small>[מנין לנו]</small> שאף דם כזה מטמא? ומשיבים: הכתוב <strong>"יהיה"</strong> — <strong>רבויא</strong> <small>[ריבוי]</small> <strong>הוא,</strong> המלמד שבכל האופנים הללו מטמא הדם בנדה.
  ושואלים על לימוד זה: <strong>אי</strong> <small>[אם]</small> כן, נוסיף ונלמד מאותה דרשה: <strong>מה היא</strong> הזבה — <strong>עושה</strong> (מטמאת) <strong>משכב ומושב לטמא אדם ולטמא בגדים</strong> שעליו, אף שלא נגע בהם המשכב, כדין אב הטומאה. ומעתה נאמר ש<strong>אף דמה נמי</strong> <small>[גם כן]</small> <strong>עושה משכב ומושב,</strong> כאב הטומאה, <strong>לטמא אדם ולטמא בגדים?</strong> ומשיבים: <strong>אטו</strong> <small>[וכי]</small> <strong>דמה בר</strong> <small>[בן]</small> <strong>משכב ומושב הוא?!</strong> ולכך אין מקום לומר שיטמא טומאת משכב ומושב.
  ושואלים:  <strong>ולטעמיך</strong> <small>[ולטעמך,</small> לשיטתך<small>]</small> זו, שאין טומאת משכב ומושב נוהגת אלא בדבר שהוא בן משכב ומושב — מעתה, <strong>אבן</strong> ה<strong>מנוגעת</strong> (בנגע הצרעת), וכי <strong>בת משכב ומושב היא, דאיצטריך קרא למעוטי</strong> <small>[שהוצרך הכתוב למעט]</small> שאינה מטמאת טומאת משכב ומושב? <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>יכול תהא אבן מנוגעת עושה משכב ומושב, לטמא אדם לטמא בגדים? ו</strong>יש מקום לומר כן, שהרי
 <strong>דין</strong> (קל וחומר) <strong>הוא:</strong> <strong>ומה זב,</strong> הקל בדינו, <strong>ש</strong>כן <strong>אינו מטמא בביאה</strong> (שאין אדם הנכנס לבית עם זב, נטמא בכך) — הריהו <strong>עושה משכב ומושב</strong> <strong>לטמא אדם לטמא בגדים.</strong> <strong>אבן מנוגעת,</strong> שהיא חמורה, <strong>ש</strong>כן היא <strong>מטמאה בביאה</strong> (שאדם הנכנס לבית שנמצאת בו, נטמא בכך) — <strong>אינו דין ש</strong>תהא <strong>מטמאה משכב ומושב לטמא אדם לטמא בגדים!</strong>
 לכך <strong>תלמוד לומר</strong> (מלמדנו הכתוב) בדין טומאת משכב ומושב "כל המשכב אשר ישכב עליו <strong>הזב</strong> יטמא" (ויקרא טו, ד). ובאה המלה היתירה הזב להורות: דווקא <strong>הזב</strong> הוא המטמא בטומאת משכב ומושב, <strong>ולא אבן מנוגעת.</strong> ונדייק מכאן: <strong>טעמא דמעטיה קרא</strong> <small>[הטעם</small> שאין אבן המנוגעת מטמאת משכב ומושב הוא משום <small>שמיעטה הכתוב],</small> ומכאן נסיק: <strong>הא לאו הכי</strong> <small>[הרי</small> ש<small>בלא כך]</small> הריהי <strong>מטמאה,</strong> אף שאין היא בת משכב ומושב!
 ומשיבים: <strong>ומינה</strong> <small>[וממנה]</small> מאותה דרך דרשה נלמד גם שאין דם הנדה עושה משכב ומושב, <strong>לאו מי אמרת</strong> <small>[האם לא אמרת]</small> שיש לדרוש מן הכתוב <strong>"הזב"</strong> — <strong>ולא אבן מנוגעת, הכי נמי</strong> <small>[כך גם כן]</small> <strong>אמר קרא</strong> <small>[הכתוב]</small> "ואם על המשכב הוא או על הכלי <strong>אשר היא יושבת עליו</strong> בנוגעו בו יטמא עד הערב" (שם, כג) — הרי זה בא למעט: דווקא <strong>היא, ולא דמה.</strong>
## דף נה.
 ומוסיפים ודנים: <strong>אי</strong> <small>[אם]</small> כדבריך שהשווה הכתוב "דם יהיה זובה" (ויקרא טו,יט) את דין הנדה לדין דמה, מעתה נאמר <strong>מה היא,</strong> הנדה, <strong>מטמאה ב</strong>טומאת <strong>אבן מסמא</strong> (שנטמאים בה הכלים הנמצאים מתחת לאבן גדולה עליה נישאת הנדה), <strong>אף מדוה</strong> (דם נדתה) <strong>נמי</strong> <small>[גם כן]</small> <strong>מטמאה באבן מסמא</strong> שעליה נתון דם הנדה?
 <strong>אמר רב אשי</strong> בתשובה: אפשר היה לומר כן, ואולם <strong>אמר קרא</strong> <small>[הכתוב]</small> בדין משכב הזב <strong>"והנושא אותם</strong> יכבס בגדיו ורחץ במים וטמא עד הערב" (ויקרא טו, י) — הרי הלשון <strong>"אותם",</strong> לשון <strong>מיעוטא</strong> <small>[מיעוט]</small> <strong>הוא,</strong> וללמדנו כי דווקא אלה מטמאים באבן מסמא, ולא דם הנדה.
 <big>א</big> <strong>ו</strong>עוד שנינו במשנתנו כי <strong>בשר המת</strong> מטמא בין כשהוא לח ובין כשהוא יבש. ודנים בדבר: <strong>מנלן</strong> <small>[מנין לנו]</small> שכך הוא הדין? <strong>אמר ריש לקיש</strong> בתשובה: שכן <strong>אמר קרא</strong> <small>[הכתוב]</small> "או איש אשר יגע... באדם אשר יטמא לו <strong>לכל טמאתו"</strong> (ויקרא כב, ה), ו"לכל" הריהו לשון ריבוי, <strong>ל</strong>למדנו שכן הוא ב<strong>כל טומאות הפורשות ממנו,</strong> בין כלח ובין כיבש.
  ואילו <strong>ר' יוחנן אמר:</strong> המקור לדין זה הוא "וכל אשר יגע על פני השדה בחלל חרב או במת <strong>או בעצם אדם או בקבר</strong> יטמא שבעת ימים" (במדבר יט, טז). שבא הכתוב "בעצם אדם" ללמדנו כי דין ה<strong>אדם</strong> המטמא בטומאת מת הריהו <strong>דומיא</strong> <small>[בדומה]</small> ל<strong>עצם.</strong> ומכאן: <strong>מה עצם</strong> — הריהו <strong>יבש, אף כאן</strong> — המת מטמא אף ב<strong>יבש,</strong> ולא רק בלח.
  ומבררים:  <strong>מאי בינייהו</strong> <small>[מה,</small> איזה הבדל הלכתי יש <small>ביניהם,</small> בין הסברו של ריש לקיש והסברו של ר' יוחנן<small>]?</small> ומשיבים: <strong>איכא בינייהו</strong> <small>[יש ביניהם]</small> הבדל בדינו של בשר מן המת, כאשר התייבש עד <strong>דאפריך אפרוכי</strong> <small>[ש</small>הוא נפרך]. שכן לדעת ריש לקיש הריהו טמא (שאף באופן זה התרבה מן הכתוב "לכל טומאתו"), ואילו לדעת ר' יוחנן הריהו טהור (שכן אינו דומה לעצם).
 <strong>מיתיבי</strong> <small>[מקשים]</small> על שיטת ריש לקיש ממה ששנינו כי <strong>בשר המת שהופרך</strong> — הריהו <strong>טהור!</strong> ומתרצים: אין זו קושיה, שכן <strong>התם</strong> <small>[שם]</small> מדובר באופן שיבש כל כך, עד <strong>דאקמח והוי עפרא</strong> <small>[שנהיה לקמח, והריהו עפר].</small>
 ועוד <strong>מיתיבי</strong> <small>[מקשים]</small> ממה ששנינו: <strong>כל שב</strong>גוף ה<strong>מת</strong> הריהו <strong>מטמא, חוץ מן השינים, והשער, והצפורן.</strong> וזהו דווקא כשהשינים או השיער והציפורן נפרדו מגוף המת, <strong>ו</strong>אולם <strong>בשעת חבורן</strong> — <strong>הכל טמא.</strong> והרי זו קושיה הן לר' יוחנן (שהרי אף השינים הריהן כעצם, ומדוע אינן מטמאות) והן לריש לקיש (מדוע לא התרבו אף אלה מן הכתוב "לכל טומאתו")!
 <strong>אמר רב אדא בר אהבה</strong> בתשובה: אין מטמא בטומאת מת אלא הדבר שהוא <strong>דומיא</strong> <small>[בדומה]</small> ל<strong>עצם, מה עצם</strong> — הריהי דבר <strong>שנברא עמו,</strong> עם לידתו של האדם. <strong>אף כל</strong> שמטמא בטומאת מת — הריהו דבר <strong>שנברא עמו,</strong> ואלה לא נבראו עם לידתו של האדם. ומקשים על הסבר זה: <strong>והאיכא</strong> <small>[והרי יש]</small> <strong>שער וצפורן, שנבראו עמו</strong> עם לידתו — <strong>ו</strong>בכל זאת הריהם <strong>טהורין</strong> (אינם נטמאים בטומאת מת)!
 <strong>אלא אמר רב אדא בר אהבה</strong> <strong>הסבר שונה: אין מטמא בטומאת מת אלא הדבר שהוא</strong> <small>[בדומה]</small> ל<strong>עצם, מה עצם</strong> — הריהו דבר <strong>שנברא עמו</strong> בלידתו, <strong>ו</strong>מאז שוב <strong>אין גזעו</strong> (עיקרו) <strong>מחליף, אף כל</strong> שמטמא בטומאת מת — הריהו דבר <strong>שנברא עמו, ואין גזעו מחליף.</strong> <strong>יצאו</strong> מכלל זה <strong>השינים</strong> — <strong>שלא נבראו עמו</strong> בלידתו. וכמו כן <strong>יצאו</strong> מכלל זה ה<strong>שער ו</strong>ה<strong>צפורן</strong> — <strong>שאף על פי שנבראו עמו</strong> בשעת לידתו, ואולם <strong>גזעו מחליף.</strong>
 ומקשים על הסבר זה: <strong>והרי עור,</strong> ש<strong>גזעו</strong> <strong>מחליף,</strong> <strong>ותנן</strong> <small>[ושנינו</small> במשנה<small>]</small> ש<strong>הגלודה</strong> (בהמה שנקלף כל עורה מעליה), ר' מאיר <strong>מכשיר</strong> אותה באכילה, שאינה נעשית טריפה בכך, כיון שבמקום עור זה שנגלד, יצמח עור חדש. <strong>ו</strong>אילו <strong>חכמים פוסלין</strong> אותה כטריפה. <strong>ו</strong>אולם <strong>אפילו רבנן</strong> <small>[חכמים]</small> <strong>לא קפסלי</strong> <small>[אינם פוסלים]</small> אותה, <strong>אלא</strong> משום <strong>דאדהכי והכי שליט</strong> <small>[שבין כה וכה,</small> בפרק הזמן שבין ירידת העור הקודם וצמיחת העור החדש, <small>שולט]</small> <strong>בה אוירא</strong> <small>[אויר]</small> <strong>ו</strong>כתוצאה מכך הריהי <strong>מתה.</strong> <strong>ו</strong>אולם אף לדעת חכמים <strong>לעולם גזעו מחליף.</strong> <strong>ו</strong>בכל זאת <strong>תנינן</strong> <small>[שונים אנו]</small> <strong>אלו</strong> הם <strong>שעורותיהם</strong> נחשבים <strong>כבשרן</strong> לענין הטומאה, ובכלל אלה <strong>עור האדם,</strong> אף שהעור גזעו מחליף!
  ומתרצים:  <strong>הא איתמר עלה</strong> <small>[הרי</small> כבר <small>נאמרו</small> דברים <small>עליה,</small> על הלכה זו<small>],</small> שכך <strong>אמר עולא</strong> בהסבר הלכה זו: <strong>דבר</strong> (מדין) <strong>תורה</strong> — <strong>עור אדם</strong> הריהו <strong>טהור, ומאי טעמא</strong> <small>[ומה טעם]</small> <strong>אמרו</strong> חכמים כי הריהו <strong>טמא</strong> — <strong>גזרה שמא יעשה אדם</strong> מן ה<strong>עורות</strong> שמגופותיהם של <strong>אביו ואמו שטיחין לחמור.</strong> ולכן גזרו בכך טומאה.
 <strong>ואיכא דאמרי</strong> <small>[ויש שאומרים]</small> את מהלך הסוגיה באופן שונה, שכך הקשו: <strong>הרי עור,</strong> שאין <strong>גזעו מחליף, ו</strong>מנין לנו שהוא כך, שכן <strong>תנן</strong> <small>[שנינו]</small> שנחלקו חכמים בדין הבהמה שנגלד עורה אם היא טריפה, ואסורה באכילה. <strong>וחכמים פוסלין</strong> אותה, ומטעם שאין עתיד לצמוח עור חדש במקום העור שנקלף. <strong>ואפילו ר' מאיר</strong> המכשירה — <strong>לא קא מכשר</strong> <small>[אין הוא מכשיר]</small> <strong>אלא</strong> משום <strong>דקריר בשרא, וחייא</strong> <small>[שמתקרר הבשר, ונרפא],</small> <strong>ו</strong>אולם אף לדעתו <strong>לעולם</strong> העור <strong>אין גזעו מחליף.</strong> <strong>ו</strong>בכל זאת <strong>אמר עולא דבר</strong> (מדין) <strong>תורה</strong> — <strong>עור אדם טהור</strong> (אינו מטמא). ומדוע לדעתו אינו מטמא, והרי גזעו אינו מחליף!
  ומשיבים:  <strong>כי איתמר</strong> <small>[כאשר נאמרו]</small> דברי <strong>עולא</strong> — לא נאמרו על ראשית הדברים ("אלו שעורותיהן כבשרן, עור אדם"), אלא <strong>אסיפא איתמר</strong> <small>[על סוף</small> הדברים הם <small>נאמרו],</small> ששנינו בהמשך <strong>"וכולן</strong> (כל העורות המטמאים) <strong>שעבדן</strong> כדרך הבורסקאים, <strong>או שהילך בהן</strong> (עליהם) <strong>כדי עבודה</strong> וכדרך המקובלת בעיבוד עורות — הרי אלה <strong>טהורין</strong> (שאין הם מטמאים), <strong>חוץ מעור אדם.</strong> <strong>ו</strong>על כך <strong>אמר עולא: דבר תורה</strong> — אף <strong>עור אדם, כי</strong> <small>[כאשר]</small> <strong>עבדו</strong> הריהו <strong>טהור, ומה טעם אמרו</strong> חכמים <strong>טמא</strong> — <strong>גזרה שמא יעשה אדם עור אביו ואמו שטיחין.</strong>
 ושואלים עוד: <strong>והרי בשר,</strong> ש<strong>גזעו מחליף, ו</strong>עם זאת, דינו שהריהו <strong>טמא</strong> (מטמא)! <strong>אמר מר בר רב אשי</strong> בתשובה: אין הבשר נחשב כדבר שגזעו מחליף, שכן אף שבא בשר חדש במקום ה<strong>בשר</strong> שנלקח מהגוף, מכל מקום <strong>נעשה מקומו צלקת.</strong>
 <big>ב</big> שנינו במשנתנו כי דם הנדה ובשר המת מטמאים כשהם לחים ומטמאים אף כשהם יבשים, <strong>אבל הזוב</strong> (וכמותו גם הניע והרוק, ושאר דברים המנויים במשנתנו) מטמא כשהוא לח ואינו מטמא יבש. ומבררים: ה<strong>זוב, מנלן</strong> <small>[מנין לנו]</small> שהוא עצמו מטמא? <strong>דתניא</strong> <small>[ש</small>כן <small>שנויה</small> ברייתא<small>]</small> במה שנאמר בפרשת הזב "איש איש כי יהיה זב מבשרו <strong>זובו טמא</strong> הוא" (ויקרא טו, ב), <strong>לימד על הזוב</strong> עצמו <strong>שהוא טמא,</strong> ולא רק האדם הזב.
  ויש לשאול מדוע נזקקים אנו ללימוד מיוחד, <strong>והלא דין</strong> (קל וחומר) <strong>הוא:</strong> מאחר ש<strong>לאחרים</strong> (לאדם שיצא ממנו הזוב) — הריהו <strong>גורם טומאה, לעצמו</strong> — <strong>לא כל שכן</strong> שהריהו טמא! ואולם דינו של <strong>שעיר המשתלח</strong> ביום הכיפורים <strong>יוכיח</strong> שאין זו הוכחה. <strong>ש</strong>הרי השעיר המשתלח לעזאזל ביום הכיפורים <strong>גורם טומאה לאחרים</strong> (לאדם המשלחו), <strong>ו</strong>אילו <strong>הוא עצמו</strong> (השעיר) <strong>טהור.</strong> ומעתה, <strong>אף אתה אל תתמה על זה,</strong> על הזוב, <strong>שאף על פי שגורם טומאה לאחרים</strong> — מכל מקום אפשר שיהא <strong>הוא עצמו טהור.</strong> לכך <strong>תלמוד לומר</strong> (מלמדנו הכתוב) <strong>"זובו טמא</strong> הוא" — <strong>לימד על הזוב</strong> עצמו <strong>שהוא טמא.</strong>
 <strong>ו</strong>עדיין <strong>אימא</strong> <small>[אמור]</small> מתוך דרשה זו, כי <strong>הני מילי</strong> <small>[דברים אלה]</small> אמורים דווקא <strong>ב</strong>טומאת <strong>מגע,</strong> שהזוב מטמא במגע, <strong>אבל ב</strong>טומאת <strong>משא</strong> — <strong>לא</strong> מטמא, <strong>מידי דהוה</strong> <small>[כמו שהוא]</small> בטומאת ה<strong>שרץ</strong> שמטמא במגע ולא במשא! <strong>אמר רב ביבי בר אביי:</strong> אין לומר כן, כי לענין טומאה <strong>במגע לא איצטריך קרא</strong> <small>[לא נצרך כתוב]</small> להשמיענו כן, <strong>דלא גרע</strong> <small>[ש</small>הרי <small>אין</small> הזוב <small>גרוע,</small> פחות] <strong>משכבת זרע</strong> המטמאת במגע.
## דף נה:
 ואולם <strong>כי איצטריך קרא</strong> <small>[כאשר נצרך הכתוב]</small> לדרשה זו, הרי זה <strong>ל</strong>ענין טומאת הזוב ב<strong>משא.</strong> ושואלים עוד: עדיין יש לדון בטומאת הזוב עצמו, כי <strong>אימא</strong> <small>[אמור]</small> מתוך דרשה זו, שאכן <strong>במשא,</strong> הריהו <strong>מטמא</strong> את ה<strong>אדם</strong> הנושא אותו, <strong>ו</strong>כמו כן את <strong>בגדים</strong> שעליו. <strong>ו</strong>אולם <strong>במגע</strong> — את ה<strong>אדם</strong> הנוגע בו הריהו <strong>מטמא,</strong> ואולם את ה<strong>בגדים</strong> שעליו — <strong>לא לטמא</strong> <small>[אינו מטמא].</small> והרי זה <strong>מידי דהוה</strong> <small>[כמו שהוא]</small> בטומאת <strong>מגע נבלה</strong> המטמאת את האדם הנוגע בה, ולא את הבגדים שעליו. אף שבמשא הריהי מטמאת את האדם ואת הבגדים!
  ודוחים:  <strong>לא סלקא דעתך</strong> <small>[אין להעלות על הדעת]</small> הצעה שכזו, <strong>דתניא</strong> <small>[ש</small>כן <small>שנויה</small> ברייתא<small>],</small> <strong>אחרים אומרים</strong> כי הכתוב החותם את פרשת הטומאות "ו <strong>הזב את זובו לזכר ולנקבה"</strong> (ויקרא טו, לג) <strong>מקיש</strong> (משווה) את דין <strong>זובו</strong> של האדם <strong>לו,</strong> לדינו של הזב עצמו. <strong>מה הוא</strong> בטומאת הזב, <strong>לא חלקת בין מגעו למשאו</strong> — שדין שניהם <strong>לטמא אדם</strong> הנוגע והנושא <strong>ולטמא בגדים</strong> שעליהם, <strong>אף</strong> בטומאת <strong>זובו כן</strong> הוא, שמטמאת אדם ובגדים, הן במגע והן במשא.
  ושואלים:  <strong>והשתא דנפקא לן</strong> <small>[ועכשיו, שיוצא לנו,</small> שנלמד<small>]</small> דין טומאת הזוב <strong>מ</strong>ההיקש שבכתוב <strong>"הזב את זובו",</strong> אם כן הכתוב "איש איש כי יהיה זב מבשרו <strong>זובו טמא</strong> הוא" (שם ב) שממנו למדנו (כמובא בתחילת הסוגיה) את דין טומאת הזוב, <strong>למה לי?</strong>
 <strong>אמר רב יהודה מדסקרתא</strong> בתשובה: <strong>איצטריך</strong> <small>[נצרך]</small> כתוב זה, שכן <strong>סלקא דעתך אמינא</strong> <small>[היה עולה על דעתך לומר]</small> כי דין <strong>שעיר המשתלח יוכיח</strong> שאין הזוב טמא. <strong>ש</strong>הרי השעיר המשתלח <strong>גורם טומאה לאחרים</strong> (לאדם המשלח אותו לעזאזל), <strong>ו</strong>בכל זאת <strong>הוא</strong> השעיר <strong>עצמו טהור.</strong> והיה מקום לומר שאף הזוב, אף שגורם טומאה לאדם שיצא ממנו, מכל מקום הוא עצמו לא יהיה טמא. <strong>ואי</strong> <small>[ואם]</small> תאמר כי אין לומר כן, <strong>משום</strong> הכתוב <strong>"הזב את זובו"</strong> המלמדנו שהזוב עצמו נטמא, ובדומה לזב — יש מקום לדחות ולומר כי לא בא היקש זה שבין הזוב לזב ללמדנו לענין טומאת הזוב, אלא ללמדנו <strong>ל</strong>ענין <strong>מניינא</strong> <small>[מנין,</small> מספר<small>]</small> ראיות הזיבה שבהן חלה על הרואה טומאת זב <strong>הוא דאתא</strong> <small>[שבא],</small> שהן שלוש ראיות.
  ובאופן זה: הכתוב <strong>"זוב"</strong> (הכלול במלה "זובו") — מלמד על <strong>חד</strong> <small>[</small>ראיה <small>אחת]</small> של זיבה. הכתוב <strong>"זובו"</strong> — מלמד על <strong>תרתי</strong> <small>[שתי</small> ראיות<small>]</small> של זיבה. ומן הכתוב "לזכר" למדים אנו שבשתי ראיות דינו שונה משל הנקבה (שאין הוא מטמא בראיית אונס כאשה). ואולם לענין ראייה <strong>בשלישי</strong> בא הכתוב הנוסף "או לנקבה" שבו <strong>אקשיה רחמנא</strong> <small>[הקישו הכתוב]</small> <strong>לנקבה,</strong> ללמדנו כי בראייה שלישית, אפילו היתה זו באונס, הריהו נטמא ומביא קרבן על טומאתו, ולא היינו יודעים עדיין כי הזוב עצמו הריהו טמא.
  לכך <strong>כתב רחמנא</strong> <small>[כתבה התורה]</small> <strong>"זובו טמא".</strong> <strong>והשתא דאמר רחמנא</strong> <small>[ועכשיו שאמר הכתוב]</small> <strong>"זובו טמא הוא",</strong> וכדרך שנדרש הכתוב — <strong>דרוש ביה נמי האי</strong> <small>[דרוש בו גם כן</small> דרשה <small>זו]</small> הנלמדת מהכתוב "הזב את זובו".
 <big>א</big> <strong>ו</strong>עוד שנינו במשנתנו כי <strong>הרוק</strong> של הזב מטמא לח ואינו מטמא ביבש. ומבררים: עצם דין הטומאה שב<strong>רוק</strong> הזב <strong>מנלן</strong> <small>[מנין לנו]?</small> <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בפרשת הזב <strong>"וכי ירק</strong> הזב בטהור וכבס בגדיו ורחץ במים וטמא עד הערב" (ויקרא טו, ח). ומבררים: <strong>יכול</strong> יהא הדין שהרוק מטמא את האדם הטהור, <strong>אף על פי שלא נגע</strong> בו, אלא שרק נרוק לעברו — לכך <strong>תלמוד לומר</strong> (מלמדנו הכתוב) "וכי ירוק הזב <strong>בטהור"</strong> — שאין הטהור נטמא ביריקה זו <strong>עד שיגע</strong> הרוק <strong>בטהור.</strong>
 ומוסיפים לברר: מלשון הכתוב "וכי ירוק" <strong>אין לי</strong> לטמא <strong>אלא</strong> את <strong>רוקו</strong> של הזב בלבד, ואולם לענין <strong>כיחו וניעו ומי האף שלו</strong> שאף הם מטמאים <strong>מנין</strong> לי? לכך <strong>תלמוד לומר "וכי ירק"</strong> בתוספת וא"ו (שהרי היה יכול לכתוב "כי"), כלשון ריבוי המלמדת שאף אלה מטמאים. ומעתה דנים בדברי הברייתא.
 <strong>אמר מר</strong> <small>[החכם</small> בברייתא<small>]:</small> <strong>יכול</strong> יטמא הרוק <strong>אף על פי שלא נגע</strong> בזה שנרוק לעברו, והביא מן הכתוב ללמדנו שאין הרוק מטמא אלא בנגיעה. ותוהים על עצם השאלה: <strong>מהיכא תיתי</strong> <small>[מהיכן תבוא,</small> מדוע נעלה על דעתנו<small>]</small> לומר שיהא האדם הטהור נטמא אף ביריקה שלא נגעה בו, עד שנצרך הכתוב להשמיענו שלא כך הדין.
  ומשיבים:  <strong>סלקא דעתך אמינא</strong> <small>[היה עולה על דעתך לומר]</small> כי <strong>נילף</strong> <small>[נלמד]</small> בגזירה שווה של המלה <strong>"רוק"</strong> האמורה בזב, מהמלה <strong>"רוק"</strong> האמורה בדין ה<strong>יבמה</strong> החולצת (שנאמר בה "וירקה בפניו". דברים כה, ט). <strong>מה התם</strong> <small>[שם,</small> במעשה חליצת יבמה<small>]</small> — הרי זה מעשה חליצה ראוי, <strong>אף על פי</strong> ש<strong>לא נגע</strong> הרוק בפני היבם, <strong>אף הכא נמי</strong> <small>[כאן,</small> בטומאת רוק הזב, <small>גם כן]</small> — מטמא הרוק את האדם הטהור, אף ש<strong>לא נגע</strong> בו, לכך <strong>קא משמע לן</strong> <small>[הוא,</small> הכתוב <small>משמיע לנו]</small> שאין הרוק מטמא אלא כשנגע באדם הטהור.
  ודנים עוד: <strong>ואימר</strong> <small>[ואמור]</small> כי <strong>הני מילי</strong> <small>[דברים אלה]</small> שרוקו של הזב מטמא, אמורים דווקא <strong>במגע, אבל במשא</strong> — <strong>לא</strong> מטמא, <strong>מידי דהוה</strong> <small>[כמו ש</small>כך <small>הוא]</small> הדין בטומאת ה<strong>שרץ</strong> (המטמא במגע, ולא במשא)! <strong>אמר ריש לקיש:</strong> אין לומר כן, שהרי כך <strong>תנא דבי</strong> <small>[שנה</small> החכם <small>של בית]</small> המדרש של ר' ישמעאל: <strong>אמר קרא</strong> <small>[הכתוב] "</small><strong>בטהור"</strong> — ללמדנו כי כל <strong>מה</strong> מטומאת רוק הזב <strong>ש</strong>נמצא <strong>ביד</strong> ה<strong>טהור,</strong> ואף שאין הוא נוגע בו במישרין, אלא רק נישא על ידו, גם כן <strong>טמאתי לך.</strong>
 ודנים עוד: <strong>ואימא</strong> <small>[ואמור]</small> כי אף שנטמא הטהור במגע ובמשא, נבחין בדיניהן, ו<strong>במשא</strong> הטהור את רוק הזב — הריהו <strong>מטמא</strong> את ה<strong>אדם</strong> הנושא <strong>ו</strong>כן את ה<strong>בגדים</strong> שעליו. ואילו <strong>במגע</strong> — את ה<strong>אדם</strong> הנוגע עצמו <strong>לטמא,</strong> אך את ה<strong>בגדים</strong> שעליו — <strong>לא לטמא,</strong> <strong>מידי דהוה</strong> <small>[כמו ש</small>כך <small>הוא]</small> הדין בטומאת <strong>מגע נבלה,</strong> שאין היא מטמאת אלא את הנוגע, ול
 <strong>ריש לקיש, וכן</strong> <strong>תנא דבי</strong> <small>[שנה החכם של בית</small> המדרש<small>]</small> של <strong>ר' ישמעאל: אמר קרא</strong> <small>[הכתוב] "</small><strong>בטהור"</strong> — ללמדנו כי <strong>טהרה שטהרתי לך במקום אחר, טמאתי לך כאן, ואיזה זה?</strong> — <strong>זה מגע נבלה</strong> שאכן אינה מטמאת אדם ובגדים, ואולם רוק הזב מטמא אדם ובגדים.
  ומקשים:  <strong>ואימא</strong> <small>[ואמור]</small> כי כך היא כוונת הכתוב שטהרה שטהרתי לך במקום אחר, <strong>כ</strong>טומאת ה<strong>משא</strong> של ה<strong>שרץ,</strong> שאין הוא מטמא במשא, טמאתי לך כאן ברוקו של הזב, שהריהו מטמא במשא. ואולם עדיין יש מקום לומר שתהא טומאת רוק הזוב כטומאת הנבלה, המטמאה את האדם בלבד, ולא את הבגדים שעליו! ודוחים: אין לומר כן, שהרי <strong>אם כן</strong> הוא, <strong>נכתוב קרא</strong> <small>[שתכתוב התורה]</small> "וכי ירוק הזב <strong>באדם", מאי</strong> <small>[מה</small> טעם<small>]</small> נאמר "וכי ירוק הזב <strong>בטהור"</strong> — <strong>שמע מינה תרתי</strong> <small>[למד מכאן שני</small> דברים<small>],</small> שנוהגת טומאת משא ברוק הזב, ושמגעו מטמא את הנוגע ואת הבגדים שעליו.
 <big>ב</big> <strong>ו</strong>עוד שנינו בברייתא כי <strong>מי האף</strong> של הזב מטמאים בלח ולא ביבש. ומבררים: <strong>מאי</strong> <small>[מה</small> הם<small>]</small> <strong>מי האף? אמר רב:</strong> מדובר <strong>ב</strong>מי האף ה<strong>נגררין</strong> (נפלטים) <strong>דרך הפה</strong> של האדם. והטעם שהם טמאים: <strong>לפי שאי אפשר למי האף</strong> היוצאים דרך הפה <strong>בלא</strong> שיהיה בתוכם <strong>צחצוחי</strong> (שאריות מועטות) <strong>הרוק.</strong> והריהם טמאים איפוא מטומאת הרוק. <strong>ו</strong>אילו <strong>ר' יוחנן אמר</strong> כי המדובר במי האף, <strong>אפילו בנגררין</strong> כדרכם <strong>דרך החוטם.</strong> ומסבירים את דעתו: <strong>אלמא קסבר</strong> <small>[הרי סבור הוא]</small> כי גם הנוזל מן האף <strong>מעיין הוא, ורחמנא רבייה</strong> <small>[והתורה ריבתה אותו]</small> בכתוב "וכי ירוק", שאף הוא מטמא, כרוק.
  ושואלים:  <strong>ו</strong>לדעת <strong>רב</strong> הסבור כי מי האף נטמאים משום שיש בהם שאריות של רוק, מעתה במשנתנו <strong>נחשוב נמי</strong> <small>[נמנה גם כן]</small> ברשימת הדברים היוצאים מן הזב המטמאים, את <strong>דמעת עינו</strong> של הזב. שכן <strong>אמר רב: האי מאן דבעי דלסתמיה לעיניה</strong> <small>[זה שרוצה לעוור את עינו]</small> — <strong>ליכחול</strong> <small>[שיכחול,</small> ימרח חומר על עיניו<small>]</small> <strong>מגוי,</strong> שעלול הגוי לתת בתוך חומר זה דבר המעוור עינים. <strong>ולוי אמר: האי מאן דבעי דלימות</strong> <small>[זה שרוצה למות]</small> — <strong>ליכחול</strong> <small>[שיכחול]</small> <strong>מגוי,</strong> שעלול הגוי לתת סם מוות בתוך הכחילה.
 ובהסבר דברי רב הללו <strong>אמר רב חייא בר גוריא: מאי טעמא</strong> <small>[מה הטעם]</small> לדברי <strong>רב</strong> ש<strong>לא אמר</strong> (כלוי) <strong>הא מאן דבעי דלימות</strong> <small>[זה שרוצה למות],</small> שיכחול עיניו מגוי, אלא הזכיר רק את סכנת העיוורון — כי לדעת רב אין סכנת מוות בדבר, אף אם יש חומר ממית בכחילה, <strong>הואיל ויכול</strong> הוא <strong>לגוררן ולהוציאן דרך הפה.</strong> הרי איפוא שגם נוזלי העין נגררים דרך הפה, ומעתה תטמא גם דמעת עינו של הזב! <strong>ו</strong>מתרצים: לדעת <strong>רב, נהי דזיהרא</strong> <small>[</small>אף כי <small>אמנם ארס מוות]</small> הניתן לעינו של אדם <strong>נפיק</strong> <small>[יוצא]</small> דרך פיו של האדם, ואולם <strong>דמעתא גופא</strong> <small>[דמעה בעצמה]</small> — <strong>לא נפיק</strong> <small>[אינה יוצאת]</small> דרך הפה. ודנים עתה בדעותיהם של רב ור' יוחנן אלה.
 <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>תשעה משקין</strong> יוצאים מן <strong>הזב</strong> ואלו <strong>הן: הזיעה, והליחה סרוחה, והריעי</strong> (צואה) — <strong>טהורין מכלום</strong> (שאין בהם כל טומאה). <strong>דמעת עינו, ודם מגפתו</strong> (פצעו), <strong>וחלב האשה</strong> — <strong>מטמאין טומאת משקין,</strong> לטמא אוכלים ומשקים, כשאר המשקים הטמאים, ושיעור טומאתם הוא <strong>ברביעית.</strong> <strong>אבל זובו, רוקו, ומימי רגליו</strong> — <strong>מטמאין טומאה חמורה.</strong> <strong>ואילו מי האף לא קתני</strong> <small>[לא שנה].</small>
 <strong>בשלמא</strong> <small>[זה נוח]</small> <strong>ל</strong>דעת <strong>רב</strong> הסבור שמי האף מטמאים משום צחצוחי רוק שבהם, מובן מדוע <strong>לא קתני</strong> <small>[אין נשנים</small> מי האף<small>]</small> — שכן <strong>לא פסיקא ליה למתני</strong> <small>[אין זה פסוק,</small> חתוך ומוחלט, דין מי האף, <small>לו,</small> לתנא, <small>שישנה</small> אותם<small>],</small> שכן <strong>זימנין דאתי</strong> <small>[לפעמים שבאים]</small> מי האף <strong>דרך הפה</strong> — והריהם טמאים, <strong>ו</strong>אולם <strong>זימנין דאתי</strong> <small>[פעמים שבאים]</small> <strong>דרך החוטם,</strong> ואינם טמאים. <strong>אלא לר'</strong> <strong>יוחנן</strong> האומר כי מי האף נחשבים כמעיין לעצמם, והתרבו מן הכתוב "וכי ירוק", <strong>ליתני</strong> <small>[שישנה]</small> התנא גם את מי האף.
  ודוחים:  <strong>ולטעמיך ולטעמך,</strong> לשיטתך<small>],</small> כדעת רב, <strong>כיחו וניעו מי קתני</strong> <small>[האם הוא</small> התנא <small>שנה]?</small> <strong>אלא</strong> יש לומר כי <strong>תנא</strong> <small>[שנה]</small> <strong>רוק וכל דאתא מרבויא</strong> <small>[שבא מריבוי</small> הכתוב, ככיחו וניעו<small>],</small> <strong>הכא נמי</strong> <small>[כך גם כן]</small> יש לומר כי <strong>תנא</strong> <small>[שנה]</small> <strong>רוקו, וכל דאתא מרבויא</strong> <small>[שבא מריבוי</small> הכתוב, כמי האף<small>].</small> שנינו בברייתא כי דמעת עינו ודם מגפתו וחלב האשה נחשבים כמשקים, ולכך הם מטמאים טומאת משקים.
  ומביאים מקור לדברים: <strong>דמעת עינו</strong> — <strong>דכתיב</strong> <small>[ש</small>כן <small>נאמר]</small> <strong>"ותשקמו בדמעות שליש"</strong> (תהלים פ, ו). <strong>ודם מגפתו</strong> — <strong>דכתיב</strong> <small>[ש</small>כן <small>נאמר]</small> <strong>"ודם חללים ישתה"</strong> (במדבר כג, כד) <strong>מה לי קטליה כוליה</strong> <small>[הרג אותו כולו],</small> שנחשב דמו כמשקה, הרי שנקרא משקה, <strong>מה לי קטליה פלגיה</strong> <small>[הרגו למחצה],</small> כדם זה היוצא מן הפצע, שאף הוא נחשב כמשקה. <strong>חלב האשה</strong> — <strong>דכתיב</strong> <small>[ש</small>כן <small>נאמר]</small> <strong>"ותפתח את נאוד החלב ותשקהו"</strong> (שופטים ד, יט).
 עוד שנינו בברייתא בין הדברים המטמאים טומאה חמורה את <strong>מימי רגליו.</strong> ומבררים: <strong>מנלן</strong> <small>[מנין לנו]</small> שכך הוא דינם? <strong>דתניא:</strong> <small>[ש</small>כן <small>שנויה</small> ברייתא<small>]</small> על האמור בתחילת פרשת הזב "איש איש כי יהיה זב מבשרו <strong>זובו טמא</strong> הוא. <strong>וזאת</strong> תהיה טומאתו בזובו" (ויקרא טו, א—ב): באה המלה "וזאת" <strong>לרבות</strong> את <strong>מימי רגליו לטומאה</strong> חמורה, שאף הם הריהם כזוב. ומסבירים: <strong>והלא</strong> אין צורך בדרשה זו כדי ללמדנו כן, שהרי <strong>דין</strong> (קל וחומר) <strong>הוא,</strong> ובאופן זה: <strong>ומה רוק</strong> של הזב, <strong>הבא ממקום טהרה</strong> (מן הפה) — הריהו <strong>טמא, מימי רגליו</strong> של הזב <strong>הבאין</strong>
## דף נו.
 <strong>ממקום טמא</strong> (מהמקום ממנו יוצאת הזיבה) — <strong>אינו דין שיהו טמאין!</strong> ופורכים קל וחומר זה: <strong>דם היוצא מפי האמה</strong> של הזב <strong>יוכיח, ש</strong> הרי אף שדם זה <strong>בא ממקום טמא, ו</strong>בכל זאת הריהו <strong>טהור.</strong> ומעתה, <strong>אף אתה אל תתמה על זה</strong> (במימי רגלים), <strong>שאף על פי ש</strong>הוא <strong>בא ממקום טומאה,</strong> בכל זאת <strong>יהיה טהור,</strong> לכך <strong>תלמוד לומר</strong> האמור בתחילת פרשת הזב "איש איש כי יהיה זב מבשרו <strong>זובו טמא</strong> הוא. <strong>וזאת</strong> תהיה טומאתו בזובו" (ויקרא טו, א—ב) — ובאה המלה "וזאת" <strong>לרבות</strong> את <strong>מימי רגליו לטומאה</strong> חמורה, שאף הם דינם כזוב.
 למעלה הוזכר כי מי הרגלים של הזב מטמאים טומאה חמורה, ואולם ה<strong>דם היוצא מפי האמה</strong> של הזב, הריהו טהור, אף שבא ממקום טמא. ומבררים: <strong>מנלן</strong> <small>[מנין לנו]</small> שדם היוצא מפי האמה של הזב <strong>טהור?</strong> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>יכול יהא דם היוצא מפיו</strong> של הזב, <strong>ו</strong>כן הדם היוצא <strong>מפי האמה</strong> שלו, יהיו <strong>טמאין</strong> כזובו — לכך <strong>תלמוד לומר</strong> (מלמדנו הנאמר) בתחילת פרשת הזב <strong>"זובו טמא הוא"</strong> (ויקרא טו, ב). והיא לשון מיעוט, לומר: דווקא <strong>הוא</strong> הזוב עצמו <strong>טמא, ואין דם היוצא מפיו ומפי האמה טמא, אלא טהור.</strong>
 ושואלים: <strong>ואיפוך אנא</strong> <small>[ואהפוך אני]</small> את הדינים, ותהא טומאת דם היוצא מפי אמתו נלמדת מריבוי הכתוב "וזאת תהיה טומאתו בזובו", שאף הוא מטמא, ואילו טהרת מי רגליו ממיעוט הכתוב "טמא הוא"! <strong>אמר ר'</strong> <strong>יוחנן משום</strong> <small>[בשם]</small> <strong>ר' שמעון בן יוחי:</strong> ראוי לרבות דווקא את מי הרגלים לטמא, ולא את הדם, שכן מי הרגלים הריהם <strong>דומיא</strong> <small>[בדומה]</small> ל<strong>רוק, מה רוק</strong> — הריהו דבר <strong>ש</strong>בתחילה הוא <strong>מתעגל</strong> (נאגר ומצטבר) בתוך הגוף, <strong>ו</strong>אחר כך <strong>יוצא</strong> ממנו. <strong>אף כל</strong> דבר היוצא מן הזב <strong>ש</strong>הינו <strong>מתעגל ויוצא,</strong> כמי הרגלים, הריהו טמא. <strong>יצא</strong> מכלל זה ה<strong>דם</strong> — <strong>שאין</strong> הוא <strong>מתעגל ויוצא.</strong>
 ושואלים על כך: <strong>והרי חלב שבאשה, שמתעגל ויוצא,</strong> והיה ראוי שחלב הזבה יטמא בטומאה חמורה, <strong>ו</strong>בכל זאת <strong>אמר מר</strong> <small>[החכם]</small> בברייתא כי ה<strong>חלב שבאשה</strong> הריהו <strong>מטמא טומאת משקין,</strong> ונדייק בדבריו: <strong>טומאת משקין</strong> — <strong>אין</strong> <small>[כן]</small> מטמא חלב האשה, <strong>אבל לא טומאה חמורה!</strong>
 <strong>אלא אמר ר'</strong> <strong>יוחנן משום</strong> <small>[בשם]</small> <strong>ר' שמעון בן יוחי:</strong> ראוי לרבות דווקא את מי הרגלים לטמא, ולא את הדם, שכן מי הרגלים הריהם <strong>דומיא</strong> <small>[בדומה]</small> ל<strong>רוק, מה רוק</strong> — הריהו דבר <strong>ש</strong>בתחילה הוא <strong>מתעגל</strong> (נאגר ומצטבר) בתוך הגוף, <strong>ו</strong>אחר כך <strong>יצא</strong> ממנו. <strong>ו</strong>אולם כאשר אין הוא יוצא אל מחוץ לגוף, הריהו <strong>חוזר ונבלע</strong> בגוף. <strong>אף כל</strong> דבר שהריהו <strong>מתעגל ויוצא, ו</strong>אם אין הוא יוצא הריהו <strong>חוזר ונבלע</strong> בגוף, הוא מטמא בטומאת הזב. <strong>יצא</strong> מכלל זה ה<strong>דם</strong> — <strong>ש</strong>הוא <strong>אינו מתעגל ויוצא.</strong> וכן <strong>יצא</strong> מכלל זה ה<strong>חלב שבאשה</strong> — <strong>שאף על פי ש</strong>אמנם הוא <strong>מתעגל ויוצא,</strong> ואולם כאשר לא יצא הוא <strong>אינו חוזר ונבלע</strong> בגוף.
 ושואלים: <strong>ונילף</strong> <small>[ונלמד]</small> לטמא את דם הזב וחלב הזבה <strong>מזובו</strong> של הזב, ובאופן זה: <strong>מה זובו, שאין</strong> הוא <strong>מתעגל ויוצא,</strong> ובכל זאת הריהו <strong>מטמא, אף כל</strong> היוצא מהזב הריהו מטמא, אף שאינו מתעגל ויוצא! <strong>אמר רבא</strong> בתשובה: <strong>מזובו ליכא למילף</strong> <small>[אין מקום ללמוד]</small> לעניינם של דברים אחרים, <strong>שכן</strong> מיוחד הוא דינו של הזוב, שהריהו <strong>גורם טומאה לאחרים</strong> (לאדם הזב שראה את זובו, ונטמא בו).
 <big>א</big> <strong>ו</strong>עוד שנינו במשנתנו כי <strong>השרץ</strong> מטמא בלח, ואינו מטמא ביבש. ובענין זה <strong>אמר ריש לקיש: שרץ שיבש ושלדו קיימת,</strong> שלא נשבר שלד עצמותיו של השרץ — הריהו <strong>טמא.</strong> ותוהים על דבריו: <strong>והאנן תנן</strong> <small>[הורי אנו שונינו</small> במשנתנו<small>]</small> ברשימת הטומאות שהשרץ בכללן, כי הריהן <strong>מטמאין</strong> דווקא כשהם <strong>לחין ואין</strong> הם <strong>מטמאין</strong> כשהם <strong>יבשין! אמר ר'</strong> <strong>זירא</strong> בתשובה: <strong>לא קשיא</strong> <small>[אין</small> זה <small>קשה],</small> שכן יש להבחין בין האופנים השונים. <strong>הא</strong> <small>[זה,</small> דברי ריש לקיש<small>]</small> המטמא אף את השרץ שיבש — אמורים דווקא <strong>בכולן,</strong> כאשר כל השלד כולו שלם, שאז הריהו מטמא אף שהוא יבש. ואילו <strong>הא</strong> <small>[זה,</small> דברי משנתנו<small>],</small> שאין השרץ היבש מטמא, אמורים כאשר <strong>במקצתן,</strong> כאשר רק מקצת השלד נותרה קיימת, ובכגון זה שוב אינו מטמא.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר'</strong> <strong>יצחק בר' ביסנא,</strong> <strong>אמר ר'</strong> <strong>שמעון בן יוחי:</strong> ממה שנאמר בטומאת השרצים "אלה הטמאים לכם בכל השרץ כל הנוגע <strong>"בהם"</strong> במותם יטמא עד הערב" (ויקרא יא, לא), <strong>יכול</strong> שנלמד שטומאה זו נוהגת רק בנוגע <strong>בכולן,</strong> כשהם שלמים, ולא בנוגע במקצתם — לכך <strong>תלמוד לומר</strong> (מלמדנו הנאמר) בפסוק שלאחר מכן "וכל אשר יפול עליו <strong>מהם</strong> במותם יטמא", להורות שהריהם מטמאים אף בחלק מהם.
  ואולם יש לחזור ולדון שוב: <strong>אי</strong> <small>[אם]</small> נלמד מהכתוב <strong>"מהם"</strong> — <strong>יכול</strong> נלמד מכאן כי הריהם טמאים אף <strong>במקצתן.</strong> לכך <strong>תלמוד לומר</strong> "כל הנוגע <strong>בהם"</strong> — להורות שהריהם טמאים דווקא כאשר הם שלמים. ומעתה, <strong>הא</strong> <small>[זה]</small> <strong>כיצד</strong> ניישב את הסתירה? <strong>כאן,</strong> הכתוב המלמד שאף במקצתם הריהם מטמאים — מדובר בו <strong>ב</strong>שרץ ה<strong>לח.</strong> ואילו <strong>כאן</strong> בכתוב המלמד שהשרץ מטמא רק כשהוא שלם — מדובר <strong>ב</strong>שרץ ה<strong>יבש.</strong>
 ובענין זה הוסיף ו<strong>אמר רבא</strong> כי <strong>הני זבוגי</strong> <small>[אלה הצבים]</small> של העיר <strong>מחוזא</strong> שבבבל, <strong>כי</strong> <small>[כאשר,</small> כל עוד<small>]</small> <strong>שלדן קיימת</strong> — הריהם <strong>טמאין.</strong> <strong>ו</strong>כיוצא בדבר <strong>אמר</strong> עוד <strong>ריש לקיש:</strong> ה<strong>שרץ שנשרף ו</strong>אולם <strong>שלדו</strong> עדיין <strong>קיימת</strong> — הריהו עדיין <strong>טמא.</strong>
 <strong>מיתיבי</strong> <small>[מקשים]</small> על דבריו ממה ששנינו: אם <strong>נמצא שרץ שרוף על גבי הזיתים, וכן מטלית</strong> טמאה <strong>המהוהא</strong> (בלויה ורקובה) — הזיתים <strong>טהורין.</strong> <strong>ש</strong>לפי הכלל ש<strong>כל הטמאות</strong> דנים בהן <strong>כשעת מציאתן.</strong> שכפי שהן עתה כך הגיעו אל הזיתים הללו, ובמצבם עתה אין הם מטמאים. הרי שאין השרץ השרוף מטמא, ושלא כדברי ריש לקיש! <strong>אמר ר'</strong> <strong>זירא: לא קשיא</strong> <small>[אין</small> זה <small>קשה],</small> שיש להבחין בין המקרים השונים. <strong>הא</strong> <small>[זה,</small> דברי ריש לקיש<small>]</small> המטמא אף את השרץ השרוף (ושלדו קיים) — אמורים דווקא <strong>בכולן,</strong> כאשר השלד שלם. ואז הוא מטמא אף שהוא שרוף. ואילו <strong>הא</strong> <small>[זה,</small> דברי הברייתא<small>,</small> האומרת שאינו מטמא, אמורים <strong>במקצתן,</strong> כאשר רק מקצת השלד נותרה קיימת.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר'</strong> <strong>יצחק בר' ביסנא</strong> <strong>משום</strong> <small>[בשם]</small> <strong>ר' שמעון בן יוחי</strong> ממה שנאמר בטומאת השרצים "אלה הטמאים לכם בכל השרץ כל הנוגע <strong>הם</strong> במותם יטמא עד הערב", <strong>יכול</strong> שנלמד שטומאה זו נוהגת רק בנוגע <strong>בכולן,</strong> כשהם שלמים — <strong>תלמוד לומר</strong> (מלמדנו הנאמר) בפסוק שלאחר מכן "וכל אשר יפול עליו <strong>מהם</strong> במותם יטמא" — שהם מטמאים אף בנגיעה בחלק מהם.
  ואולם יש לחזור ולדון שוב: <strong>אי</strong> <small>[אם]</small> נלמד מהכתוב <strong>"מהם"</strong> — <strong>יכול</strong> נלמד מכאן כי הריהם טמאים אף <strong>במקצתן.</strong> לכך <strong>תלמוד לומר</strong> בפסוק הקודם "כל הנוגע <strong>בהם"</strong> — דווקא כאשר הם שלמים. <strong>הא</strong> <small>[זה]</small> <strong>כיצד</strong> ניישב את הסתירה? <strong>כאן,</strong> הכתוב המלמד שהם מטמאים רק כשהם שלמים — מדבר <strong>ב</strong>שרץ ה<strong>שרוף.</strong> ואילו <strong>כאן</strong> הכתוב המלמד שהשרץ מטמא אף שאינו שלם — מדבר <strong>ב</strong>שרץ <strong>שאינו שרוף.</strong>
 <big>ב</big> שנינו במשנתנו רשימת הדברים הטמאים, ש<strong>מטמאין</strong> רק כאשר הן <strong>לחין</strong> ולא כאשר הם יבשים. ומפרטים את מקור הדברים: ה<strong>זב</strong> — <strong>דכתיב</strong> <small>[ש</small>כן <small>נאמר]</small> בטומאתו <strong>"רר בשרו"</strong> (ויקרא טו, ג), להורות על דבר הלח. <strong>כיחו וניעו ורוקו</strong> — <strong>דכתיב</strong> <small>[ש</small>כן <small>נאמר]</small> בטומאתם "ו <strong>כי ירק הזב"</strong> (שם ח) — כל שהוא <strong>כעין רוק,</strong> שהוא לח ולא יבש.
  ה<strong>שרץ</strong> — <strong>דכתיב</strong> <small>[ש</small>כן <small>נאמר]</small> בטומאתו "כל הנוגע בהם <strong>במותם"</strong> (שם לא) <strong>אמר</strong> <small>[אמרה]</small> <strong>רחמנא</strong> (התורה), טומאתם לאחר מותם הריהי רק כשהם <strong>כעין</strong> שעת <strong>מיתה.</strong> שהגוף לח באותה עת. <strong>שכבת זרע</strong> — שרק שכבת זרע <strong>הראויה להזריע,</strong> הלחה ולא היבשה מטמאה. <strong>נבלה</strong> — <strong>דכתיב</strong> <small>[ש</small>כן <small>נאמר]</small> בטומאתה ו<strong>"כי ימות</strong> מן הבהמה אשר היא לכם לאוכלה הנוגע בנבלתה יטמא עד הערב" (שם לט), <strong>כעין מיתה,</strong> שהגוף לח באותה עת.
 <big>ג</big> שנינו במשנתנו ש<strong>אם יכולין להשרות</strong> את הטמאים שנמנו בה המטמאים דווקא כשהם לחים, ולהחזירם בכך לכמות שהיו לחים — הריהם מטמאים. ועוד שנינו שהשרייה זו נעשית במים פושרים מעת לעת. ובענין זה <strong>בעי</strong> <small>[שאל]</small> <strong>ר' ירמיה:</strong> האם הכוונה היא שיהיו המים מ<strong>תחילתו</strong> של ההשרייה <strong>ו</strong>עד סופו בפושרין, א <strong>ו דלמא</strong> <small>[שמא]</small> די שיהיו המים ב<strong>תחילתו</strong> פושרים, <strong>אף על פי שאין סופו</strong> פושרים?
  ומציעים פתרון לשאלה: <strong>תא שמע</strong> <small>[בא</small> ו<small>שמע]</small> ממה ששנינו, <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>כמה</strong> זמן <strong>היא שרייתן בפושרין? יהודה בן נקוסא אומר: מעת לעת.</strong> ודי שיהיו המים ב<strong>תחילתו</strong> פושרים, <strong>אף על פי שאין סופו</strong> פושרים. <strong>רבן שמעון בן גמליאל אומר: צריכין שיהו</strong> המים <strong>פושרין</strong> כל <strong>מעת לעת.</strong>
 <big>ד</big> שנינו במשנתנו כי <strong>ר' יוסי אומר</strong> ש<strong>בשר המת</strong> שיבש ואינו יכול לחזור לכמות שהיה לאחר השרייה — הריהו טהור. ובהסבר דברי ר' יוסי <strong>אמר שמואל</strong> שהכוונה היא שהריהו <strong>טהור מלטמא בכזית, אבל</strong> הריהו <strong>מטמא טומאת רקב</strong> (ששיעורה הוא כמלוא התרוד). ומביאים: <strong>תניא נמי הכי</strong> <small>[שנויה</small> ברייתא <small>גם כן כך,</small> כהסברו זה של שמואל<small>],</small> <small>ר' יוסי אומר: בשר המת שיבש, ואין יכול לשרות ולחזור כמות שהיה —</small> <strong>טהור מלטמא בכזית, אבל טמא טומאת רקב.</strong>
 <big>ה משנה</big> <strong>השרץ</strong> המת <strong>שנמצא במבוי,</strong> ואין ידוע מתי הגיע למבוי — הריהו <strong>מטמא למפרע</strong> את כל הטהרות הנמצאות במבוי זה (שמא נגעו בו הטהרות, ונטמאו על ידו). <strong>עד ש</strong>יבוא אדם ו<strong>יאמר</strong> לפני בית הדין: <strong>"בדקתי את המבוי הזה, ולא היה בו</strong> באותה שעה כל <strong>שרץ".</strong> ובאופן זה כל הטהרות שהיו במבוי עד לאותה שעה הריהן טהרות. <strong>או</strong> אופן נוסף שבו הטהרות אינן נטמאות: אלה שהיו במבוי <strong>עד שעת כבוד</strong> (טאטוא) המבוי אינן טמאות, שהרי בוודאי בשעת הכיבוד היו רואים את השרץ המת (אילו היה שם באותה עת). ולכך ודאי שהגיע השרץ למבוי רק לאחר שכובד המבוי.
 <strong>וכן כתם</strong> בצבע אדום <strong>שנמצא בחלוק</strong> אשה — הריהו <strong>מטמא למפרע</strong> את כל הטהרות שנגעה בהן האשה, <strong>עד שיאמר "בדקתי את החלוק הזה, ולא היה בו כתם",</strong> שבאופן זה אין הטהרות שנגעה בהן לפני הבדיקה טמאות. <strong>או</strong> הטהרות שנגעה בהן <strong>עד שעת הכבוס,</strong> שחזקה היא שבנות ישראל בודקות חלוקיהן בשעת הכיבוס, ואילו היה שם כתם באותה עת, היתה רואה אותו.
 <strong>ומטמא</strong> השרץ והכתם טומאה למפרע, <strong>בין</strong> שהוא עתה <strong>לח, בין</strong> כשהוא עתה <strong>יבש.</strong> ואילו <strong>ר' שמעון אומר</strong> כי השרץ או הכתם <strong>היבש</strong> — אמנם <strong>מטמא למפרע</strong> (עד שעת כיבוס או שעת כיבוד), ומפני החשש שמא היה שם השרץ במשך פרק זמן זה. <strong>ו</strong>אולם השרץ או הכתם <strong>הלח</strong> — <strong>אינו מטמא</strong> למפרע <strong>אלא עד שעת</strong> (שעה) <strong>ש</strong>אם היה באותה שעה לח <strong>יהא יכול לחזור ולהיות</strong> בשעת מציאתו עדיין <strong>לח,</strong> ולא עד שעת כיבוס או שעת כיבוד, המרוחקות משעה זו. שהרי ברור הוא שלא היה השרץ או הכתם באותה עת. שכן, אילו היה אז — לא היה עדיין לח בשעת מציאתו.
 <big>ו גמרא</big> שנינו במשנתנו כי אין הטהרות שהיו במבוי לפני שעת הכיבוד נטמאות בשרץ זה. ובדבר זה <strong>איבעיא להו</strong> <small>[נשאלה להם,</small> לחכמים<small>]</small> שאלה זו: האם כוונת דברי המשנה <strong>"עד שעת כבוד</strong> (טאטוא)" לומר כי משטיאטאו אותו <strong>חזקתו</strong> של המבוי שהוא <strong>בדוק,</strong> שמן הסתם בודקים אותו אם יש בו טומאות. ומשום כך הטהרות שהיו עד שעת הכיבוד אינן נטמאות. <strong>או דלמא</strong> <small>[שמא]</small> הכוונה היא ש<strong>חזקתו</strong> של המבוי שהוא <strong>מתכבד,</strong> ואילו היה שם שרץ, היה יוצא מהמבוי באמצעות הכיבוד?
 <strong>ו</strong>מסבירים: <strong>מאי נפקא מינה</strong> <small>[מה יוצא מזה,</small> אם נאמר כצד זה או כצד זה<small>]</small> — במקרה ש<strong>אמר</strong> האדם שכיבד את המבוי כי הוא אמנם <strong>כביד</strong> <small>[כיבד,</small> טאטא<small>]</small> את המבוי, <strong>ו</strong>אולם <strong>לא בדק</strong> <small>[לא בדק]</small> אותו. ומעתה: <strong>אי אמרת</strong> <small>[אם אומר אתה]</small> בטעם טהרתן של הטהרות שהיו לפני הכיבוד שהוא משום ש<strong>חזקתו</strong> של המבוי המטואטא שהוא גם <strong>בדוק</strong> — במקרה זה אין לטהר את הטהרות שהיו לפני הכיבוד, שכן <strong>הא</strong> <small>[הרי]</small> אומר המכבד כי הוא <strong>לא בדוק</strong> את המבוי. ואולם <strong>אי אמרת</strong> <small>[אם אומר אתה]</small> בטעם טהרתן של הטהרות שהיו לפני הכיבוד שהוא משום ש<strong>חזקתו</strong> של מבוי שהוא <strong>מתכבד,</strong> ובשעה שטואטא המבוי, יצא השרץ עם הטאטוא — <strong>הא</strong> <small>[הרי]</small> אף במקרה זה המבוי <strong>מתכבד,</strong> ואין הטהרות שהיו לפני כן נטמאות.
## דף נו:
 <strong>אי נמי</strong> <small>[אם גם כן]</small> עוד אופן שיש בו הבדל הלכתי בין שתי האפשרויות הללו — במקרה <strong>דאשתכח</strong> <small>[שנמצא]</small> השרץ <strong>בגומא</strong> (שקע קטן באדמה) שבמבוי. ומעתה: <strong>אי אמרת</strong> <small>[אם אומר אתה]</small> בטעם טהרתן של הטהרות שהיו לפני הכיבוד שהוא משום ש<strong>חזקתו</strong> של המבוי המטואטא שהוא גם <strong>בדוק</strong> — יש לטהר את הטהרות שהיו לפני הכיבוד, כי <strong>מאן דבדק</strong> <small>[מי שבודק]</small> — <strong>בגומא</strong> <strong>נמי בדיק</strong> <small>[גם כן בודק].</small> ואולם <strong>אי אמרת</strong> <small>[אם אומר אתה]</small> שטעם טהרתן של הטהרות שהיו לפני הכיבוד שהוא משום ש<strong>חזקתו</strong> של מבוי שהוא <strong>מתכבד,</strong> ובשעה שטואטא המבוי, יצא השרץ עם הטאטוא — אין הדברים אמורים אלא בדברים הנמצאים על פני הקרקע, ואולם ה<strong>גומא לא מתכבדא</strong> <small>[אינה מתכבדת],</small> ואין הדבר הנמצא בתוך גומא יוצא עם הטאטוא. ולכך יש לטמא אף את הטהרות שהיו לפני הכיבוד במבוי זה.
 <big>א</big> שנינו במשנתנו: <strong>וכן הכתם</strong> הנמצא בחלוק מטמא למפרע את כל הטהרות שנגעה בהן האשה, עד שתאמר "בדקתי את החלוק הזה, ולא נמצא בו כתם", או עד שעת הכיבוס. ואף בהלכה זו <strong>איבעיא להו</strong> <small>[נשאלה להם,</small> לחכמים<small>]: האם כוונת דברי המשנה</small> <strong>"עד שעת כבוס"</strong> לומר כי <strong>חזקתו</strong> של החלוק שהוא <strong>בדוק,</strong> שוודאי הוא שבשעה שמכבסים את החלוק, בודקים אותו היטב אם יש בו כתם. ומשום כך כל הטהרות שנגעה בהן האשה עד שעת הכיבוס, אינן נטמאות. <strong>או דלמא</strong> <small>[שמא]</small> הכוונה היא ש<strong>חזקתו</strong> של החלוק שהוא <strong>מתכבס,</strong> ואילו היה שם כתם, היה יוצא הכתם עם הכביסה?
 <strong>ו</strong>מסבירים: <strong>מאי נפקא מינה</strong> <small>[מה יוצא מזה,</small> אם נאמר כצד זה או כצד זה<small>]</small> — במקרה ש<strong>אמר</strong> כי אמנם <strong>כיבס</strong> את החלוק, <strong>ולא בדק</strong> אם יש בו כתם. ומעתה: <strong>אי אמרת</strong> <small>[אם אומר אתה]</small> שהוא משום ש<strong>חזקתו</strong> של החלוק המכובס שהוא גם <strong>בדוק</strong> — במקרה זה <strong>הא</strong> <small>[הרי]</small> אומר המכבס כי <strong>לא בדק</strong> את החלוק. ואולם <strong>אי אמרת</strong> <small>[אם אומר אתה]</small> שהוא משום ש<strong>חזקתו</strong> של חלוק שהוא <strong>מתכבס,</strong> ובשעה שכובס יצא הכתם עם הכביסה — <strong>הא</strong> <small>[הרי]</small> אף במקרה זה החלוק <strong>מתכבס.</strong>
 <strong>אי נמי</strong> <small>[אם גם כן]</small> עוד אופן שיש בו הבדל הלכתי בין שתי האפשרויות הללו בהבנת דברי משנתנו — במקרה — <strong>דאשתכחה בסטרא</strong> <small>[שנמצא</small> הכתם <small>בצד]</small> של החלוק, במקום שיש בו קפלים ותפירות. ומעתה: <strong>אי אמרת</strong> <small>[אם אומר אתה]</small> בטעם טהרתן משום ש<strong>חזקתו</strong> של החלוק המתכבס שהוא גם <strong>בדוק</strong> — אף במקרה זה יש לטהר את הטהרות שנגעה בהן לפני הכיבוס, שכן <strong>מאן דבדק</strong> <small>[מי שבודק]</small> — <strong>בסטרא נמי בדיק</strong> <small>[בצד</small> הבגד הריהו <small>גם כן בודק].</small> ואולם <strong>אי אמרת</strong> <small>[אם אומר אתה]</small> בטעם טהרתן של הטהרות שנגעה בהן לפני הכיבוס שהוא משום ש<strong>חזקתו</strong> של חלוק שהוא <strong>מתכבס,</strong> ובשעה שמתכבס יצא הכתם עם הכיבוס — אין הדברים אמורים אלא בגוף החלוק, ואולם <strong>בסטרא</strong> <small>[בצד]</small> הבגד <strong>לא מתכבס.</strong>
 ומבררים: <strong>מאי</strong> <small>[מה]</small> התשובה לבעיה זו שבדין השרץ ובדין הכתם? ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה זו, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר'</strong> <strong>מאיר: מפני מה אמרו</strong> חכמים כי <strong>השרץ שנמצא במבוי מטמא למפרע, עד שיאמר</strong> אדם <strong>"בדקתי את המבוי הזה, ולא היה בו שרץ",</strong> שבכגון זה כל הטהרות שהיו במבוי קודם לשעת הבדיקה טהורות <strong>או עד שעת כיבוד</strong> — <strong>מפני שחזקת בני ישראל</strong> שהריהם <strong>בודקין</strong> את <strong>מבואותיהן בשעת כבודיהם.</strong> <strong>ו</strong>לכך <strong>אם לא בדקו</strong> את המבוי בשעה שכיבדוהו — <strong>הפסידוהו</strong> בטומאת הטהרות שהיו בו <strong>למפרע,</strong> עד השעה שבה נבדק המבוי.
 <strong>ו</strong>כיוצא בדבר, <strong>מפני מה אמרו</strong> חכמים כי <strong>כתם שנמצא בחלוק מטמא למפרע, עד שיאמר "בדקתי את החלוק ולא היה בו כתם", א</strong> <strong>ו עד שעת הכבוס</strong> — <strong>מפני שחזקת בנות ישראל</strong> שהריהן <strong>בודקות</strong> את <strong>חלוקיהן בשעת כבוסיהן.</strong> <strong>ואם לא בדקו</strong> את החלוק בשעה שכבסוהו — <strong>הפסידו</strong> את הטהרות שנגעה בהן <strong>למפרע</strong> עד שעה שבדקה.
 <strong>ר' אחא אמר:</strong> אף זו שלא בדקה את חלוקה בשעה שכיבסתו, ולאחר מכן נמצא בו כתם, ואין ידוע אם היה הכתם מלפני הכיבוס, יש לה תקנה — <strong>תחזור ותכבסנו.</strong> <strong>אם נדחה</strong> (השתנה) <strong>מראיתו</strong> של הכתם בעקבות כיבוס זה — <strong>בידוע שלאחר</strong> ה<strong>כבוס</strong> הקודם בא הכתם בחלוק. ולכך, הכיבוס הנוכחי שינה את מראיתו. ומשום כך אין נטמאות הטהרות שנגעה בהן לפני הכיבוס הקודם. <strong>ואם לאו</strong> <small>[לא]</small> השתנה מראיתו של הכתם בעקבות הכיבוס הנוכחי — <strong>בידוע שלפני הכבוס</strong> הקודם בא הכתם בחלוק, ולכך הטהרות שנגעה בהן לפני הכיבוס הקודם טמאות.
 <strong>רבי אומר</strong> כי ניתן להבחין בכתם עצמו אם הוא מלפני כיבוס או לאחריו. שכן <strong>אינו דומה</strong> מראהו של <strong>כתם שלאחר הכבוס ל</strong>מראהו של <strong>כתם שלפני הכבוס, שזה</strong> (הכתם שלאחר כיבוס) הריהו <strong>מקדיר</strong> (חודר לבגד), <strong>ו</strong>אילו <strong>זה</strong> (הכתם שלפני כיבוס) הריהו <strong>מגליד</strong> (נפרד מהבגד). ומעתה <strong>שמע מינה</strong> <small>[למד מכאן,</small> מדברי הברייתא<small>]</small> שנמצא <strong>כי</strong> <strong>חזקתו</strong> של המבוי המתכבד ושל החלוק המתכבס שהוא <strong>בדוק.</strong> ומסכמים: אכן <strong>שמע מינה</strong> <small>[למד מכאן]!</small>
 <big>ב</big> <strong>ו</strong>עוד שנינו במשנתנו כי השרץ הנמצא במבוי או הכתם הנמצא בחלוק <strong>מטמא</strong> למפרע (עד שעת כיבוד או כיבוס) <strong>בין</strong> שהוא עתה <strong>לח ו</strong>בין שהוא עתה יבש. ואילו ר' שמעון סבור כי היבש אמנם מטמא למפרע, ואולם הלח אינו מטמא למפרע אלא בשיעור זמן שעדיין יכול להיות לח. ובהסבר דברי ר' שמעון <strong>אמר ר'</strong> <strong>אלעזר: לא שנו</strong> — <strong>אלא</strong> לענין ה<strong>שרץ</strong> בלבד, <strong>אבל</strong> ה<strong>כתם</strong> ה<strong>לח</strong> — <strong>נמי</strong> <small>[גם כן]</small> <strong>מטמא למפרע</strong> לדעת ר' שמעון. שכן <strong>אימר</strong> <small>[אמור]</small> ש<strong>יבש היה</strong> לפני כן, <strong>ומיא נפיל עליה</strong> <small>[ומים נפלו עליו]</small> וגרמו לו להיות עתה לח.
  ושואלים על הסבר זה: <strong>שרץ נמי</strong> <small>[גם כן],</small> מדוע הלח אינו מטמא למפרע עד שעת כיבוד לדעת ר' שמעון, <strong>אימר</strong> <small>[אמור]</small> בו גם כן כי <strong>יבש היה ומיא נפיל עליה</strong> <small>[ומים נפלו עליו]</small> וגרמו לו להיות עתה לח. ומתרצים: אין לומר כן בשרץ, משום ש<strong>אם איתא דהכי</strong> <small>[יש,</small> אכן, <small>שכך]</small> <strong>הוא</strong> שאירע — היה השרץ <strong>אמרטוטי אימרטט</strong> <small>[ממורט],</small> ולא כפי שהוא נראה עתה לפנינו.
 <big>ג משנה</big> <strong>כל הכתמין</strong> הנמצאים על הבגדים <strong>הבאין מ</strong>העיר <strong>רקם</strong> — <strong>טהורין.</strong> שהם כתמים של גוים, שאין דמם מטמא. ואילו <strong>ר' יהודה מטמא</strong> את הכתמים הללו, <strong>מפני שהם</strong> (אנשי העיר רקם) אינם גוים אלא <strong>גרים,</strong> והריהם מטמאים כישראל, <strong>ו</strong>אולם הריהם <strong>טועין</strong> ואין הם מצניעים את כתמיהם. אבל הכתמים <strong>הבאין מבין הגוים</strong> — <strong>טהורין.</strong> ואילו הכתמים הבאים <strong>מבין</strong> בני <strong>ישראל ומבין הכותים</strong> — ר' <strong>מאיר מטמא</strong> אותם, ומפני החשש שהם של ישראל, <strong>ו</strong>אילו <strong>חכמים מטהרים</strong> אותם <strong>מפני שלא נחשדו</strong> ישראל <strong>על</strong> שאינם מצניעים את <strong>כתמיהן.</strong>
 <big>ד גמרא</big> שנינו במשנתנו כי הכתמים הבאים מבין הגוים טהורים, ו<strong>קפסיק ותני</strong> <small>[פוסק,</small> התנא, חותך דבריו בהחלט, <small>ושונה]</small> בלא להבחין בין מקומות הגוים השונים. ובכללם, <strong>אפילו</strong> הכתמים הבאים <strong>מ</strong>הגוים הגרים ב<strong>תרמוד.</strong> <strong>אמר ר'</strong> <strong>יוחנן, זאת אומרת</strong> (מכאן ראיה) כי <strong>מקבלין גרים מתרמוד,</strong> כיון שהם צאצאי גוים גמורים, ואין לחשוש שמא הם מבני בניהם של בנות עשרת השבטים שגלו בימי בית ראשון.
  ותוהים על כך: <strong>איני</strong> <small>[האמנם]</small> כך היא דעת ר' יוחנן, <strong>והא</strong> <small>[והרי]</small> <strong>ר' יוחנן וסביא</strong> <small>[והזקנים]</small> <strong>דאמרי תרוייהו</strong> <small>[שאמרו שניהם]</small> כי <strong>אין מקבלין גרים מתרמוד!</strong>
 <strong>וכי תימא</strong> <small>[ואם תאמר]</small> בתשובה כי ר' יוחנן לא אמר אלא ש<strong>"זאת</strong> אומרת", שכך עולה מדברי משנתנו, <strong>ו</strong>אולם הוא עצמו <strong>לא סבירא ליה</strong> <small>[אינו סבור]</small> כדברי המשנה, <strong>והאמר</strong> <small>[והרי אמר]</small> <strong>ר' יוחנן</strong> כלל ש<strong>הלכה</strong> היא <strong>כ</strong>דברי <strong>סתם משנה</strong> (משנה השנויה באופן סתום, בלא ייחוס ההלכה בה לחכם מסויים), ואף משנתנו הריהי סתם משנה!
  ומשיבים:  <strong>אמוראי נינהו</strong> <small>[אמוראים הם]</small> שנחלקו בדבר <strong>ואליבא</strong> <small>[ולשיטת]</small> <strong>ר' יוחנן.</strong> שלדעת אמורא אחד ר' יוחנן סבור שאין מקבלים גרים מתרמוד, ואין מדברי משנתנו להביא ראיה שמקבלים גרים מהם. ואמורא אחר סבור שממשנתנו יש להביא ראיה שמקבלים גרים מתרמוד, ולא אמר ר' יוחנן שאין מקבלים מהם גרים.
 <big>ה</big> שנינו במשנתנו כי נחלקו חכמים ור' מאיר בדין הכתמים הבאים <strong>מבין ישראל</strong> ומבין הכותים. ודנים: בדעת חכמים <strong>ורבנן</strong> <small>[וחכמים]</small> המטהרים, <strong>אי</strong> <small>[אם]</small> כתמים של <strong>ישראל</strong> הם <strong>מטהרי</strong> <small>[מטהרים],</small> כתמים <strong>דמאן מטמו</strong> <small>[של מי</small> הם <small>מטמאים]?</small>
 ומשיבים: <strong>חסורי מחסרא, והכי קתני</strong> <small>[חסרים</small> הם דברי המשנה, <small>וכך היא שנויה]:</small> כתם הבא <strong>מבין ישראל</strong> — הריהו <strong>טמא,</strong> ובכך הושוו כל הדעות. ואילו כתם הבא <strong>מבין הכותים</strong> — <strong>ר' מאיר מטמא</strong> אותו. וטעמו: מפני ש<strong>כותים גרי אמת הן,</strong> ויש להם דין של יהודים שכתמיהם מטמאים. <strong>ו</strong>אילו <strong>חכמים מטהרין</strong> את הכתם. וטעמם: מפני ש<strong>כותים גרי אריות הן.</strong> והריהם נחשבים כגוים, שאין כתמיהם מטמאים.
  ושואלים על הסבר זה: <strong>אי הכי</strong> <small>[אם כך]</small> הוא, מדוע אמרו חכמים במשנתנו כי הכתמים הללו טהורים מפני <strong>שלא נחשדו</strong> הכותים <strong>על כתמיהן</strong> — מפני שהם <strong>גרי אריות מבעי ליה</strong> <small>[נצרך להם]</small> לומר!
 <strong>אלא הכי קאמר</strong> <small>[כך</small> משנתנו <small>היא אמורה]:</small> כתמים הבאים <strong>מבין ישראל ומבין הכותים</strong> — <strong>טמאין,</strong> מפני שה<strong>כותים גרי אמת הן.</strong> כתמים <strong>הנמצאין בערי ישראל</strong> — <strong>טהורין,</strong> מפני <strong>שלא נחשדו</strong> ישראל <strong>על</strong> כך שאינם מצניעים את <strong>כתמיהם, ו</strong>בודאי <strong>אצנועי מצנעי להו</strong> <small>[מצניעים</small> הם <small>אותם],</small> וכתמים אלה ודאי של גוים.
  ואילו כתמים <strong>הנמצאין בערי כותים</strong> — <strong>ר' מאיר מטמא</strong> אותם, מפני ש<strong>נחשדו</strong> הכותים <strong>על</strong> אי הצנעת <strong>כתמיהם, ו</strong>אילו <strong>חכמים מטהרין</strong> אותם, מפני <strong>ש</strong>אף הכותים <strong>לא נחשדו על</strong> אי הצנעת <strong>כתמיהן,</strong> ובודאי כתם זה הוא משל גוים.
 <big>ו משנה</big> <strong>כל הכתמים הנמצאים בכל מקום</strong> שגרים בו גוים ובני ישראל — <strong>טהורין,</strong> שאין אלה משל בני ישראל, המצניעים את כתמיהם. <strong>חוץ מן</strong> הכתמים <strong>הנמצאים בחדרים</strong> (שהם מקומות מוצנעים בבית), שיש לחשוש שהם מאלה שהצניעום בני ישראל, <strong>ו</strong>כן הכתמים הנמצאים <strong>בסביבות בית הטמאות</strong> (מקום בו נמצאות הנשים בימי נדותן).
 <strong>בית הטמאות של</strong> ה<strong>כותים מטמאין ב</strong>טומאת <strong>אהל</strong> (הנוהגת במקום המאהיל על המת), <strong>מפני שהם</strong> הכותים <strong>קוברין שם את הנפלים.</strong> <strong>ר'</strong> <strong>יהודה אומר:</strong> בית הטומאות של הכותים אינו מטמא באהל מפני ש<strong>לא היו</strong> הכותים <strong>קוברין</strong> שם את הנפלים, <strong>אלא משליכין</strong> אותם החוצה, <strong>ו</strong>ה<strong>חיה</strong> היתה <strong>גוררתו</strong> משם.
  ועוד בדינם של הכותים: <strong>נאמנים</strong> הם <strong>לומר "קברנו שם</strong> (במקום מסוים) <strong>את הנפלים",</strong> והריהו איפוא מטמא בטומאת המת. <strong>או</strong> שאמרו <strong>"לא קברנו</strong> שם את הנפלים", ומקום זה איפוא טהור. וכן <strong>נאמנים</strong> הם <strong>לומר על הבהמה אם בכרה</strong> כבר, ואין לולד שיוולד לה דין בכור. או <strong>אם לא בכרה</strong> עדיין, והוולד שיוולד לה הריהו בכור. וכן הריהם <strong>נאמנים על ציון קברות,</strong> המורה שמקום מסויים הוא מקום קבורת אדם.
 <strong>ו</strong>אולם <strong>אין</strong> הם <strong>נאמנין לא על הסככות</strong> (עצים שענפיהם סוככים על הקרקע, ומאהילים עליה), <strong>ו</strong>כן הם <strong>לא</strong> נאמנים <strong>על הפרעות</strong> (בליטה היוצאת מהגדר, ומאהילה על הנמצא תחתיה). שאם יודעים אנו כי נמצא מת מתחת לאחד הענפים שבעץ, או מתחת לאחת הבליטות שבגדר, והנמצא תחתיהם הוא איפוא טמא — אין הכותים נאמנים לומר על ענף או בליטה מסויימים כי הם המאהילים על המת. <strong>ו</strong>כן הכותים <strong>לא</strong> נאמנים בדבריהם <strong>על בית הפרס</strong> (מקום שנחרש בו קבר, והריהו מטמא מגזירת חכמים עד מאה אמה מסביב למקום הקבר, מפני החשש שנגררו מעצמות המת על ידי המחרשה והגיעו לאותו מקום).
 <strong>זה הכלל</strong> הקובע לענין נאמנותם של הכותים: בכל <strong>דבר ש</strong>הריהם <strong>חשודים בו</strong> שאין הם מקיימים אותו — <strong>אין</strong> הם <strong>נאמנין עליו.</strong>
## דף נז.
 <big>א</big> שנינו במשנתנו כי הכותים אינם נוהגים מנהג קבורה בנפליהם. ושואלים: <strong>מאי דרוש</strong> <small>[מה דרשו]</small> כמקור למנהגם זה? ומשיבים: לדעתם הכתוב <strong>"לא תסיג גבול רעך אשר גבלו ראשנים בנחלתך"</strong> (דברים יט, יד) נדרש על ידי חכמים לענין המוכר את אחוזת קברות אבותיו לאדם זר.
  ולמדו מכאן הכותים כי <strong>כל</strong> מי <strong>שיש לו נחלה,</strong> קרקע הבאה לו בירושה מאבותיו — <strong>יש לו גבול</strong> (אחוזת קבר), ואילו <strong>כל</strong> מי <strong>שאין לו נחלה</strong> בארץ, כנפלים הללו, שלא באו לכלל חיים — אף <strong>אין לו גבול.</strong> ומכאן הסיקו שאין נוהגת בהם מצות קבורה.
 <big>ב</big> שנינו במשנתנו כי הכותים <strong>נאמנים לומר</strong> <strong>"קברנו</strong> במקום מסויים את הנפלים". ותוהים על כך: <strong>והא לית להו</strong> <small>[והרי אין להם,</small> אין הם מקבלים<small>]</small> את הנאמר בתורה <strong>"ולפני עור לא תתן מכשל"</strong> (ויקרא יט, יד), וכדרך שדרשו חכמים את הכתוב שבמשמעו אף איסור הכשלת אחר בדבר עבירה? ומדוע נאמנים בדבר זה? <strong>אמר ר'</strong> <strong>אבהו</strong> בתשובה: מדובר רק <strong>ב</strong>אופן שבו <strong>כהן</strong> כותי <strong>עומד שם</strong> באותו מקום, והרי זו ראיה שאכן אין המקום הזה טמא בטומאת המת.
  ושואלים:  <strong>ודילמא</strong> <small>[ושמא]</small> <strong>כהן טמא הוא</strong> מכבר? ומשיבים: במשנתנו מדובר בכהן כותי טהור העומד שם <strong>דנקיט</strong> <small>[שמחזיק]</small> הוא <strong>תרומה בידיה</strong> <small>[בידו].</small> <strong>ו</strong>שואלים: עדיין אין זו ראיה, כי <strong>דילמא</strong> <small>[שמא]</small> <strong>תרומה טמאה היא?</strong> ומשיבים: מדובר <strong>דקאכיל מינה</strong> <small>[שהוא אוכל ממנה],</small> ובודאי אינה תרומה טמאה, האסורה באכילה.
  ושואלים:  <strong>אי הכי</strong> <small>[אם כך]</small> המשנה מדברת דווקא באופן שברור לנו שאין המקום טמא, מעתה <strong>מאי למימרא</strong> <small>[מה</small> באה המשנה <small>לומר]</small> לנו? ומסבירים: <strong>מהו דתימא</strong> <small>[שתאמר,</small> שתניח<small>],</small> כי הכותים <strong>לא בקיאי</strong> <small>[אינם בקיאים,</small> יודעים היטב<small>]</small> <strong>ביצירה</strong> של האדם, וכאשר הם קוברים נפל, אינם יודעים שהוא בן ארבעים יום, שסבורים הם שאין זה אלא כמים בלבד, שאינו מטמא, ולא נסמוך עליהם בדבר זה. לכך <strong>קא משמע לן</strong> <small>[הוא</small> התנא <small>משמיע לנו]</small> שהם נאמנים בדבר, שכן הריהם בקיאים ביצירה.
 <big>ג</big> עוד שנינו כי הכותים <strong>נאמנין על הבהמה</strong> לענין דין בכורה בוולד שיוולד לה מעתה. <strong>ו</strong>תוהים על כך: <strong>והא לית להו</strong> <small>[והרי אין להם,</small> אין הם מקבלים<small>]</small> את הנאמר בתורה <strong>"ולפני עור לא תתן מכשל",</strong> וכיצד סומכים אנו עליהם לענין דין הבכור? <strong>אמר ר'</strong> <strong>חייא בר אבא, אמר ר'</strong> <strong>יוחנן</strong> בהסבר הדברים: מדובר כאן רק <strong>ב</strong>אופן שבו הכותי עצמו <strong>גוזז ועובד</strong> בוולד זה. ומכיון שהכותים לעצמם שומרים את דיני התורה, ראיה היא שאין זה בכור.
  ושואלים:  <strong>אי הכי</strong> <small>[אם כך]</small> פירוש המשנה, שהכותים נאמנים לענין בכור רק באופן שברור לנו שאין זה בכור, מעתה <strong>מאי למימרא</strong> <small>[מה</small> באה המשנה <small>לומר]</small> לנו? ומסבירים: <strong>מהו דתימא</strong> <small>[שתאמר,</small> שתניח<small>],</small> שהכותים <strong>לא בקיאי</strong> <small>[אינם בקיאים,</small> יודעים היטב<small>]</small> <strong>בטינוף</strong> היוצא מן הבהמה שמא בא ממיחוי ולד והריהו פוטר אותה מן הבכורה. ומכיון שאינם בקיאים בו יש לחשוש שמא הם טועים וסבורים שהיה זה טינוף, ופטורה היא מן הבכורה. לכך <strong>קא משמע לן</strong> <small>[הוא</small> התנא <small>משמיע לנו]</small> שהריהם בקיאים בטינוף, ומשום כך הריהם נאמנים לענין הבכורה.
 <big>ד</big> עוד שנינו כי הכותים <strong>נאמנין על ציון</strong> קברות. שאף הכותים מציינים את קברותיהם, וכל מקום שאין בו ציון נחשב כמקום טהור, וניתן לעשות בו טהרות. <strong>ו</strong>מסבירים: <strong>אף על גב</strong> <small>[אף על פי]</small> שחובת ציון הקברות רק <strong>מדרבנן</strong> <small>[מדברי חכמים]</small> <strong>הוא, כיון דכתיבא</strong> <small>[שכתוב]</small> כן במקרא, הריהם <strong>מזהר זהירי ביה</strong> <small>[נזהרים בו],</small> <strong>דכתיב</strong> <small>[ש</small>כן <small>נאמר]</small> בתיאור קבורתם של גוג והנלוים עליו "ועברו העוברים בארץ <strong>וראה עצם אדם ובנה אצלו ציון</strong> עד קברו אותו המקברים אל גיא המון גוג" (יחזקאל לט, טו).
 <big>ה</big> עוד שנינו במשנתנו: <strong>אבל אין</strong> הכותים <strong>נאמנין לא על הסככות</strong> ולא על הפרעות. ומבררים עניינן של אלה: <strong>סככות</strong> — <strong>דתנן</strong> <small>[ש</small>כן <small>שנינו],</small> <strong>אלו הן סככות</strong> — <strong>אילן המיסך</strong> (המצל) <strong>על</strong> <strong>הארץ.</strong> <strong>פרעות</strong> — <strong>דתנן</strong> <small>[ש</small>כן <small>שנינו],</small> <strong>אבנים פרעות</strong> (חשופות ובולטות) <strong>היוצאות מן הגדר.</strong>
 <big>ו</big> שנינו במשנתנו כי אין הכותים נאמנים אף על <strong>בית הפרס.</strong> ובענין דינו של בית הפרס <strong>אמר רב, אמר רב שמואל:</strong> החשש בבית הפרס הוא לעצמות המת שהתפזרו סביב על ידי החרישה, ולא לבשר המת. ואין עצם המת (ששיעורה הוא לפחות כשעורה) מטמאת בטומאת אהל, אלא במגע ובמשא בלבד. ולכך <strong>מנפח</strong> (נופח רוח, מנפנף) <strong>אדם</strong> לפני דרכו העוברת בתוך <strong>בית הפרס,</strong> כדי שלא יגע בעצם, <strong>והולך</strong> בה. אף שיתכן שהוא מאהיל על עצמות המת.
  ועוד בענין בית הפרס, <strong>רב יהודה בר אמי משמיה</strong> <small>[משמו]</small> של <strong>רב יהודה אמר: בית הפרס שנידש</strong> ברגלי אדם שהלכו בו לרוב, ומסתבר שנשחקו העצמות — הריהו <strong>טהור.</strong> <strong>ותנא</strong> <small>[ושנה]</small> בברייתא עוד בדיני בית הפרס: <strong>החורש</strong> את <strong>בית הקברות</strong> — <strong>הרי זה עושה</strong> אותו בכך ל<strong>בית הפרס.</strong> <strong>ועד כמה הוא עושה</strong> אותו לבית הפרס, עד היכן יש לחשוש שהגיעו לשם מן העצמות שהתפזרו? — <strong>מלא מענה</strong> (שיעור תלם הנחרש בחרישה אחת), וכמה הוא שיעור זה? <strong>מאה אמה</strong> אורך על מאה אמה רוחב, שהוא <strong>בית</strong> (שטח המכיל) <strong>ארבעת סאין.</strong> <strong>רבי יוסי אומר:</strong> שיעור שטח בית הפרס הריהו <strong>חמש</strong> סאים.
  ושואלים על הנאמר במשנתנו שאין הכותים נאמנים להעיד על בית הפרס, ועל הסככות: <strong>ו</strong>האם אכן הם <strong>לא מהימני</strong> <small>[לא נאמנים]</small> בכך, <strong>והתניא</strong> <small>[והרי שנויה</small> ברייתא<small>]:</small> <strong>שדה שאבד בה קבר</strong> (היא בית הפרס) — <strong>נאמן כותי לומר "אין שם קבר",</strong>
 <strong>לפי ש</strong>הוא <strong>אינו מעיד אלא על גופו של קבר.</strong> שכיון שאומר הכותי שאין קבר בצד זה של השדה — הריהו כמעיד על גופו של קבר, וטומאת הקבר הריהי מן התורה, ובדבר שהוא מן התורה נאמנים הכותים. וכיוצא בזה ב<strong>אילן שהוא מיסך על הארץ</strong> ("סככות") — <strong>נאמן</strong> הכותי <strong>לומר "אין תחתיו קבר".</strong> ומאותו הטעם: <strong>לפי ש</strong>הוא <strong>אינו מעיד אלא על גופו של קבר.</strong> הרי שהכותים נאמנים על הסככות והפרעות!
 <strong>אמר ר'</strong> <strong>יוחנן</strong> בתשובה: אין דברי הברייתא הללו אמורים אלא <strong>במהלך ובא</strong> הכותי <strong>על פני כולה,</strong> שבאופן זה ודאי הוא שאם היה בה קבר, נטמא בו. ואם הוא נוהג כן בשדה, ניתן לסמוך על דבריו בטהרתו של המקום. ואילו דברי משנתנו עניינם שאין הכותי מהלך ושב על פני כולה, ובאופן זה אינו נאמן להעיד.
  ותוהים:  <strong>אי הכי</strong> <small>[אם כך],</small> שרק באופן זה הריהו נאמן להעיד, <strong>מאי למימרא</strong> <small>[מה</small> באה הברייתא <small>לומר]</small> והלא אין כל חידוש בדבר? ומשיבים: <strong>מהו דתימא</strong> <small>[שתאמר],</small> כי מתוך השדה <strong>רצועה</strong> צרה של אדמה <strong>נפקא</strong> <small>[יוצאת]</small> לשדה סמוכה (ונקראת אותה שדה נספחת על שם שדה זו), ושם הכותי תולה שנמצאת בה הטומאה, ואילו בשדה זו שלפנינו הוא עובר הלוך ושוב, משום שאין היא אלא ספק טמאה, ולספק אין הוא חושש. לכך <strong>קא משמע לן</strong> <small>[הוא,</small> התנא שבברייתא <small>משמיע לנו]</small> שאין חוששים לכך, וסומכים על דברי הכותי כשהוא מהלך על פני כולה.
 <big>ז</big> שנינו במשנה: <strong>זה הכלל,</strong> כל דין שחשודים בו הכותים שאין הם מקיימים אותו, אף אינם נאמנים להעיד עליו. ושואלים: הלשון <strong>"זה הכלל",</strong> שהיא לשון ריבוי, <strong>לאתויי מאי</strong> <small>[לרבות</small> את <small>מה]</small> היא באה? <strong>לאתויי</strong> <small>[לרבות]</small> שאין הכותים נאמנים אף לענין <strong>תחומין</strong> של שבת, להעיד שעד מקום מסויים מגיע תחום שבת (שכן תחומים הם מדברי חכמים), <strong>ו</strong>לענין <strong>יין נסך,</strong>
## דף נז:
 <big>א משנה</big> אשה <strong>הרואה כתם</strong> דם <strong>על בשרה</strong> <strong>כנגד</strong> (מול) <strong>בית התורפה</strong> (בית הערוה) — הריהי <strong>מטמאה,</strong> שיש לחשוש שבא דם זה מן המקור, והריהו דם נדה. ואם נראה הכתם <strong>שלא כנגד בית התורפה</strong> — הריהי <strong>טהורה,</strong> שודאי לא בא מן המקור. נמצא הכתם <strong>על עקבה</strong> (אחורי כף רגלה), <strong>ו</strong>כן אם נמצא <strong>על ראש</strong> אצבע <strong>גודלה</strong> (אגודל), שהוא בקדמת כף רגלה — אף שאינם מול מקום הערוה, הריהי <strong>טמאה,</strong> שיכול דם הבא מן המקור להגיע למקומות אלה.
  נמצא הכתם <strong>על שוקה</strong> של האשה, <strong>ו</strong>כן אם נמצא <strong>על פרסותיה,</strong> דינה משתנה לפי המקום בו בדיוק נמצא הכתם, שאם נמצא <strong>מבפנים</strong> (מקדמת הגוף) — הריהי <strong>טמאה,</strong> שכן אפשרי שיגיע למקום זה דם הבא מן המקור. ואולם אם נמצא <strong>מבחוץ</strong> (לאחורי גופה) — הריהי <strong>טהורה, ו</strong>כן אם נמצא <strong>על הצדדין, מכאן ומכאן</strong> — הריהי <strong>טהורה,</strong> שכן אין אפשרות שיגיע דם היוצא מן המקור למקומות הללו.
 <strong>ראתה</strong> כתם דם <strong>על חלוקה,</strong> אם נמצא הכתם <strong>מן החגור</strong> של החלוק <strong>ולמטה</strong> — הריהי <strong>טמאה,</strong> שיכול הדם היוצא מן המקור להגיע לשם. ואולם אם נמצא <strong>מן החגור ולמעלה</strong> — הריהי <strong>טהורה,</strong> שאין הדם היוצא מן המקור יכול להגיע לשם. ואם <strong>ראתה</strong> כתם דם <strong>על בית יד</strong> (שרוול) <strong>של</strong> ה<strong>חלוק, אם מגיע</strong> אורכו של בית היד עד <strong>כנגד</strong> (מול) <strong>בית התורפה</strong> — הריהי <strong>טמאה,</strong> וכגון שנמצא הכתם בראש בית היד, שכן לפעמים היא מפשילה את השרוול מעל ידה, והריהו מגיע אל מול בית התורפה, ומשם הגיע הדם אליו. <strong>ואם לאו</strong> <small>[אין]</small> ראש השרוול מגיע עד בית התורפה — הריהי <strong>טהורה,</strong> שהרי ברור כי אין דם זה בא מן המקור.
  וזהו דווקא בחלוק המשמש ללבוש בלבד, ואולם אם <strong>היתה פושטתו ומתכסה בו בלילה,</strong> שהריהו משמש אף כשמיכה — ב<strong>כל מקום שנמצא בו כתם,</strong> הריהי <strong>טמאה, מפני ש</strong>בשעה שהיא מתכסה בו <strong>הוא חוזר</strong> (מסתובב, משנה את מיקומו על גוף השוכב תחתיו), וייתכן שהמקום בו נמצא הכתם היה מול בית התורפה והרי זה דם מן המקור. <strong>וכן</strong> הוא הדין בכתם הנמצא <strong>בפוליוס</strong> (סודר הנתון על הראש), שבכל מקום שנמצא בו כתם דם הריהי נטמאת בו, ומשום שהפוליוס עשוי שיסתובב לו.
 <big>ב גמרא</big> שנינו במשנתנו אופנים שונים של הכתם הנמצא לענין טומאתה או טהרתה. ועוד בענין זה <strong>אמר שמואל: בדקה</strong> האשה את <strong>קרקע עולם</strong> (האדמה שמתחתיה) אם הריהו נקי (מדם, ושאר דברים), ולא מצאה בו דבר. <strong>ו</strong>אחר כך <strong>ישבה עליה, ומצאה דם עליה</strong> (על הקרקע), אף שלכאורה ממנה בא דם זה — מכל מקום הריהי <strong>טהורה.</strong> וטעם הדבר: <strong>ש</strong>כן <strong>נאמר</strong> "דם יהיה זובה <strong>בבשרה</strong> שבעת ימים תהיה בנדתה" (ויקרא טו, יט) — ללמדנו שאין האשה נטמאת כנדה <strong>עד שתרגיש בבשרה</strong> שיצא דם ממקורה. ואשה זו, מאחר ולא הרגישה כן — אינה טמאה.
  ותוהים: כיצד למד כן שמואל מהכתוב "בבשרה", והרי  <strong>האי</strong> <small>[זה]</small> הכתוב <strong>"בבשרה"</strong> — <strong>מיבעי ליה</strong> <small>[נצרך לו]</small> לדרשה אחרת: <strong>שמטמאה</strong> האשה בראיית דם שנמצא <strong>בפנים</strong> גופה <strong>כ</strong>דם הנמצא <strong>בחוץ</strong> לגופה. שכיון שיצא הדם מהמקור אל הפרוזדור — הריהי טמאה! ומשיבים: <strong>אם כן</strong> הוא שהכתוב בא ללמד רק לענין שמטמאה בפנים כבחוץ, <strong>לימא קרא</strong> <small>[שיאמר הכתוב]</small> רק <strong>"בבשר", מאי</strong> <small>[מה]</small> בא ללמד לשון <strong>"בבשרה"</strong> — <strong>שמע מינה</strong> <small>[למד מכאן]</small> כי אין האשה נטמאת <strong>עד שתרגיש בבשרה</strong> את יציאת הדם מהמקור.
  ושואלים:  <strong>ואכתי</strong> <small>[ועדיין]</small> <strong>מיבעי ליה</strong> <small>[נצרך לו]</small> הכתוב הזה לדרשה אחרת. שכן שנינו: <strong>"בבשרה"</strong> — בלשון מיעוט, להורות כי דווקא באופן זה היא נטמאת, <strong>ולא</strong> נטמאת בדם הנמצא <strong>בשפיר</strong> (מעטפת העור בה נתון העובר במעי אמו), <strong>ולא</strong> בדם הנמצא <strong>בחתיכה</strong> לא מזוהה שיצאה ממנה. ומשיבים: <strong>תרתי שמע מינה</strong> <small>[שתי</small> דרשות <small>נלמד מכאן</small><small>].</small>
 ובענין דינו זה של שמואל, מציעים: <strong>תא שמע</strong> <small>[בוא</small> ושמע] ממה ששנינו במשנה שבתחילת הפרק הבא<small>]:</small> <strong>האשה שהיא עושה</strong> את <strong>צרכיה, ו</strong>בתוך כך <strong>ראתה דם.</strong> <strong>ר'</strong> <strong>מאיר אומר: אם</strong> הטילה את מימיה כשהיא <strong>עומדת</strong> — הריהי <strong>טמאה,</strong> שכן באופן זה, ישנה אפשרות שחזרו מי הרגלים אל המקור ונשאו משם דם. <strong>ו</strong>אולם <strong>אם</strong> הטילה מימיה כשהיא <strong>יושבת</strong> — הריהי <strong>טהורה,</strong> שכן במצב שכזה אין אפשרות שיצא דם מהמקור אל מי הרגלים. ובוודאי הרי זה דם פצע שיש לה באיזור הגוף בו היא מטילה את מי רגליה.
  ויש לברר את הדבר: <strong>היכי דמי</strong> <small>[איך בדיוק]</small> היה הדבר? <strong>אי דארגשה</strong> <small>[אם</small> כשהטילה מימיה <small>הרגישה]</small> האשה ביציאת דם מהמקור — כשהטילה מימיה כשהיא <strong>יושבת אמאי</strong> <small>[מדוע]</small> היא <strong>טהורה,</strong> והרי הרגישה שיצא הדם מהמקור! <strong>אלא לאו</strong> <small>[האם לא]</small> מדובר באופן <strong>דלא ארגשה</strong> <small>[שלא הרגישה]</small> ביציאת הדם, <strong>ו</strong>בכל זאת <strong>קתני</strong> <small>[שנינו]</small> שאם הטילה מימיה כשהיא <strong>עומדת</strong> — הריהי <strong>טמאה.</strong> ושלא כדברי שמואל.
  ודוחים: אין להביא ראיה מכאן, שכן  <strong>לעולם</strong> נאמר כי מדובר באופן <strong>דארגשה</strong> <small>[שהרגישה]</small> ביציאת הדם, <strong>ו</strong>אולם כיון שבאה הרגשה זו עם הטלת מים, <strong>אימור</strong> <small>[</small>יש מקום <small>לומר]</small> כי <strong>הרגשת מי רגלים הואי</strong> <small>[היתה</small> זו<small>].</small> ומשום כך אם הטילה את מימיה כשהיא <strong>עומדת</strong> — <strong>הדור</strong> <small>[חזרו]</small> <strong>מי רגלים למקור ואייתי</strong> <small>[והביאו]</small> עימם <strong>דם, ו</strong>אם הטילה את מימיה כשהיא <strong>יושבת,</strong> שאין באופן זה אפשרות שישובו מי הרגלים אל המקור ויביאו משם דם — הריהי <strong>טהורה.</strong> ואילו את ההרגשה שהרגישה אנו מייחסים למי הרגלים.
  ומציעים עוד בבירור דינו של שמואל, <strong>תא שמע</strong> <small>[בוא</small> ושמע] ראיה אחרת: <strong>עד</strong> (פיסת בד שבודקת האשה את עצמה לטהרתה בה) <strong>שהיה נתון תחת הכר, ו</strong>לאחר מכן <strong>נמצא עליו דם, אם</strong> הכתם <strong>עגול</strong> — הרי זה דם <strong>טהור,</strong> שאין מקום לחשוש כי דם זה הריהו ממה שנבדק על ידה. שכן הבדיקה נעשית בקינוח, והכתם הבא בעקבות קינוח אינו עגול. <strong>ואם</strong> הכתם הינו <strong>משוך</strong> (מארך) — הרי זה דם <strong>טמא,</strong> שצורה זו יכולה להיווצר בבדיקה.
  ועתה יש לברר דברים אלה: <strong>היכי דמי</strong> <small>[איך בדיוק]</small> המדובר: <strong>אי דארגישה</strong> <small>[אם שהרגישה]</small> ביציאת דם — כאשר הוא <strong>עגול אמאי</strong> <small>[מדוע]</small> הוא <strong>טהור? אלא לאו</strong> <small>[האם לא]</small> נאמר כי מדובר כאן <strong>דלא ארגישה</strong> <small>[שלא הרגישה]</small> ביציאת דם, <strong>ו</strong>בכל זאת <strong>קתני</strong> <small>[שנינו]</small> כי כתם הדם שצורתו <strong>משוך</strong> — הריהו <strong>טמא.</strong> ושלא כדעת שמואל שאין האשה נטמאת אם לא הרגישה!
  ודוחים:  <strong>לא,</strong> אין להביא ראיה מכאן שכן <strong>לעולם</strong> נאמר כי מדובר באופן <strong>דארגישה</strong> <small>[שהרגישה],</small> <strong>ו</strong>אולם כיון שבאה הרגשה זו עם הבדיקה, <strong>אימור</strong> <small>[</small>יש מקום <small>לומר]</small> כי <strong>הרגשת עד הואי</strong> <small>[היתה]</small> זו. ולכך אם היה הכתם <strong>משוך,</strong> כצורה הנוצרת בעקבות הקינוח שבבדיקה — <strong>ודאי מגופה אתא</strong> <small>[בא]</small> דם זה. היה הכתם <strong>עגול,</strong> שאין זו כצורה הנוצרת על ידי קינוח — הרי זה דם <strong>טהור.</strong>
 <strong>ומציעים עוד:</strong> <strong>תא שמע</strong> <small>[בוא</small> ושמע] ראיה אחרת ממה ששנינו במשנה: אם <strong>נמצא</strong> דם <strong>על</strong> עד הבדיקה <strong>שלו,</strong> לאחר התשמיש — האשה והבעל <strong>טמאין</strong> טומאת שבעה, כדין הבא על הנדה, <strong>וחייבין</strong> <strong>בקרבן</strong> חטאת, כדין הבא על הנדה בשוגג. <strong>נמצא</strong> דם <strong>על</strong> עד הבדיקה <strong>שלה אתיום</strong> (מיד) לאחר התשמיש — הבעל והאשה <strong>טמאין</strong> טומאת שבעה בוודאי, <strong>וחייבין בקרבן</strong> חטאת. ואולם אם <strong>נמצא</strong> הדם <strong>על</strong> עד הבדיקה <strong>שלה לאחר זמן</strong> — אפשר שדם זה נראה רק לאחר התשמיש ולכן שניהם <strong>טמאים</strong> טומאת שבעה <strong>מספק, ופטורין מן הקרבן.</strong>
 ויש לברר: <strong>היכי דמי</strong> <small>[איך בדיוק]</small> המדובר: <strong>אי דארגישה</strong> <small>[אם שהרגישה]</small> ביציאת דם בשעת התשמיש — אף שנמצא <strong>לאחר זמן, אמאי</strong> <small>[מדוע]</small> שניהם <strong>פטורין מן הקרבן? אלא לאו</strong> <small>[האם לא]</small> נאמר כי מדובר כאן <strong>דלא ארגישה</strong> <small>[שלא הרגישה]</small> ביציאת הדם בשעת תשמיש, <strong>ו</strong>בכל זאת <strong>קתני</strong> <small>[שנינו]</small> כי בזמן ש<strong>נמצא על שלה אתיום</strong> — הריהם <strong>טמאין וחייבין בקרבן,</strong> ושלא כדברי שמואל! ודוחים: <strong>לא,</strong> אין להביא ראיה מכאן, שכן <strong>לעולם</strong> נאמר כי מדובר באופן <strong>דארגישה</strong> <small>[שהרגישה]</small> ביציאת הדם בשעת תשמיש, <strong>ו</strong>אולם כיון שבאה הרגשה זו עם כניסתו של איבר התשמיש ("שמש"), <strong>אימא</strong> <small>[</small>יש מקום <small>לומר]</small> כי <strong>הרגשת שמש הוה</strong> <small>[היתה]</small> זו.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>נמצאת אתה אומר</strong> כי ישנם <strong>שלשה ספקות באשה</strong> שמצאה דם בבגדה או בחלוקה, נמצא כתם דם <strong>על בשרה,</strong> והריהו <strong>ספק טמא ספק טהור</strong> — הרי זה <strong>טמא,</strong> ונטמאת היא בו. נמצא <strong>על חלוקה,</strong> והריהו <strong>ספק טמא ספק טהור</strong> — הרי זה <strong>טהור,</strong> והריהי טהורה. <strong>ו</strong>כן אשה המוחזקת כספק נדה ונגעה או הסיטה טהרות, והספק איפוא <strong>במגעות ובהיסטות</strong> אם טמאה בהן את הטהרות — <strong>הלך</strong> (לך) <strong>אחר הרוב.</strong>
 ומסבירים: <strong>מאי</strong> <small>[מה</small> פירוש<small>]</small> הלשון <strong>"הלך אחר הרוב"? לאו</strong> <small>[האם אין]</small> הכוונה ש<strong>אם</strong> היו <strong>רוב ימיה</strong> של אשה זו <strong>טמאין</strong> שמרבה לראות דם — הריהי <strong>טמאה</strong> מן הספק. ומתוך שנאמרו הדברים בלא הבחנה בין אם הרגישה ביציאת הדם או לא, נלמד שכך הדין, <strong>ואף על גב דלא ארגשה</strong> <small>[ואף על פי שלא הרגישה],</small> ושלא כשמואל!
  ודוחים:  <strong>לא,</strong> אין להביא ראיה מכאן, שכן כוונת דברי הברייתא לומר ש<strong>אם רוב ימיה</strong> של אשה זו <strong>בהרגשה</strong> היא <strong>חזיא</strong> <small>[רואה]</small> — הריהי <strong>טמאה,</strong> אף כשהיא מסופקת אם הרגישה וראתה, <strong>דאימור ארגשה ולאו אדעתה</strong> <small>[ש</small>יש מקום <small>לומר</small> כי <small>הרגישה</small> גם במקרה זה, <small>ו</small>אולם לא עלה כן <small>על דעתה</small> שהיא מרגישה<small>].</small> ולפני שממשיכים בבירור דברי שמואל, נפנים לבירור דברי הברייתא.
 <strong>אמר מר</strong> <small>[החכם]</small> בברייתא כי אם נמצא הדם <strong>על בשרה, ספק טמא ספק טהור</strong> — הרי זה דם <strong>טמא.</strong> ואילו אם נמצא <strong>על חלוקה, ספק טמא ספק טהור</strong> — הרי זה <strong>טהור.</strong> ומשמע כי באותו אופן שהדם הנמצא בחלוק טהור, הנמצא על בשרה טמא.
  ומבררים:  <strong>היכי דמי</strong> <small>[איך בדיוק]</small> היה הדבר? <strong>אי</strong> <small>[אם]</small> נמצא <strong>מ</strong>מקום ה<strong>חגור ולמטה</strong> — <strong>על חלוקה אמאי</strong> <small>[מדוע]</small> <strong>טהור? והא תנן</strong> <small>[והרי שנינו</small> במשנתנו<small>]</small> שאם נמצא <strong>מן החגור ולמטה</strong> — הריהו <strong>טמא! ואי</strong> <small>[ואם]</small> נמצא <strong>מ</strong>מקום ה<strong>חגור ולמעלה,</strong> שאינו מול מקום התורפה. ואם כן כשנמצא הדם מהחגור ולמעלה <strong>על בשרה אמאי</strong> <small>[מדוע]</small> הוא <strong>טמא? והתנן</strong> <small>[והרי שנינו</small> במשנתנו<small>]</small> כי אם <strong>ראתה דם על בשרה שלא כנגד בית התורפה</strong> — הריהי <strong>טהורה.</strong>
 ומשיבים: <strong>איבעית אימא</strong> <small>[אם תרצה אמור]</small> שמדובר בשנמצא הדם <strong>מחגור ולמטה, ואיבעית אימא</strong> <small>[ואם תרצה אמור]</small> שמדובר בשנמצא <strong>מחגור ולמעלה,</strong> ובשני האופנים הללו ניתן להסביר את דברי הברייתא. ומפרטים: <strong>אי בעית אימא</strong> <small>[אם תרצה אמור]</small> שמדובר בשנמצא <strong>מחגור ולמטה.</strong> והברייתא מדברת באופן שיש לתלות את הימצאות הדם בגורם חיצוני, ו<strong>כגון שעברה</strong> אותה אשה <strong>בשוק של טבחים</strong> (קצבים). ולכך, כאשר נמצא הדם <strong>על בשרה</strong> — מניחים אנו כי <strong>מגופה אתאי</strong> <small>[בא]</small> הדם, <strong>דאי מעלמא אתאי</strong> <small>[שאם מהעולם,</small> מבחוץ <small>בא]</small> — גם <strong>על חלוקה מיבעי ליה אשתכוחי</strong> <small>[צריך היה לו להימצא].</small> וכאשר נמצא הדם <strong>על חלוקה</strong> — מניחים אנו כי <strong>מעלמא אתא</strong> <small>[מהעולם,</small> מבחוץ, <small>בא].</small> ומשום, <strong>דאי</strong> <small>[שאם]</small> <strong>מגופה אתא</strong> <small>[בא]</small> דם זה — גם <strong>על בשרה מיבעי ליה אשתכוחי</strong> <small>[צריך היה לו להימצא].</small>
 <strong>ואיבעית אימא</strong> <small>[ואם תרצה אמור]</small> שמדובר באופן שנמצא <strong>מחגור ולמעלה,</strong> והטעם שהיא טמאה כשנמצא על חלוקה ולא על גופה — הברייתא מדברת באופן שיש להניח שבא הדם מגופה. ו<strong>כגון דאזדקרה</strong> <small>[שהזדקרה,</small> שזקפה את קומתה לאחור<small>]</small>. ולכך כשנמצא הדם <strong>על בשרה</strong> — הריהי טמאה, כי מניחים אנו ש<strong>ודאי מגופה אתאי</strong> <small>[בא]</small> הדם לכאן. <strong>דאי מעלמא אתאי</strong> <small>[ש</small>כן <small>אם מהעולם,</small> מבחוץ <small>בא]</small> — <strong>על חלוקה איבעי ליה אשתכוחי</strong> <small>[צריך היה לו להימצא].</small> וכאשר נמצא הדם <strong>על חלוקה</strong> — מניחים אנו כי <strong>מעלמא אתא</strong> <small>[מהעולם,</small> מבחוץ, <small>בא].</small> <strong>דאי</strong> <small>[שאם]</small> <strong>מגופה אתא</strong> <small>[בא]</small> — גם <strong>על בשרה מיבעי ליה אשתכוחי</strong> <small>[צריך היה לו להימצא].</small>
 ושבים לבירור דינו של שמואל, <strong>קתני מיהת</strong> <small>[שנינו על כל פנים]</small> בברייתא זו שאם נמצא הדם <strong>על בשרה ספק טמא ספק טהור</strong> — הרי זה דם <strong>טמא,</strong> ומשמע שכך הדין <strong>ואף על גב</strong> <small>[ואף על פי]</small> ש<strong>לא הרגישה,</strong> והרי זה שלא כשמואל! <strong>ועוד</strong> מביאים מה ש<strong>תנן</strong> <small>[שנינו</small> במשנתנו<small>]</small> כי <strong>הרואה כתם על בשרה כנגד בית התורפה</strong> — הריהי <strong>טמאה,</strong> ומשמע שכך הדין <strong>ואף על גב</strong> <small>[אף על פי]</small> ש<strong>לא הרגישה,</strong> ושלא כדברי שמואל! <strong>אמר רב ירמיה מדפתי:</strong> מה שאמר שמואל שאין האשה נטמאת אם לא הרגישה ביציאת הדם, אינו אלא מדין תורה. ואולם <strong>מודה שמואל שהיא,</strong> האשה הרואה שלא בהרגשה, <strong>טמאה,</strong>
## דף נח.
 <strong>מדרבנן</strong> <small>[מדברי חכמים].</small> ובכל המקומות ששנינו בהם שהריהי טמאה אף שלא הרגישה (וכדרך שהקשו על שמואל במהלך הסוגיה) — טומאתה רק מדברי חכמים, ולא מדין תורה. ולכן אף לדעתו אשה שבדקה את הקרקע ומצאתה נקיה, והתישבה עליה ולאחר מכן מצאה בה דם, הריהי טמאה (מדברי חכמים), אף שלא הרגישה ביציאת הדם.
 <strong>רב אשי אומר:</strong> לדעת שמואל אשה זו טהורה אף מדברי חכמים. <strong>שמואל הוא</strong> שאמר כר' נחמיה. <strong>דתנן</strong> <small>[ש</small>כן <small>שנינו]</small> ש<strong>ר' נחמיה אומר: כל דבר שאינו מקבל טומאה</strong> וכגון קרקע — אם נמצאו בו כתמי דם, <strong>אינו מקבל</strong> טומאת <strong>כתמים.</strong> שלא גזרו חכמים על הכתמים הנמצאים על דבר שאינו מקבל טומאה. ובכל המקומות ששנינו שהריהי טמאה אף שלא הרגישה — מדובר שנמצא כתם הדם על דבר המקבל טומאה.
  ומקשים:  <strong>בשלמא</strong> <small>[זה נוח]</small> להסברו של <strong>רב אשי</strong> בשיטת שמואל — <strong>היינו דקאמר</strong> <small>[זהו שאמר]</small> שמואל את דינו דווקא כשנמצא הכתם על <strong>קרקע.</strong> <strong>אלא ל</strong>הסברו של <strong>רב ירמיה</strong> בשיטת שמואל — <strong>מאי איריא</strong> <small>[מה המכוון]</small> בדברי שמואל שהזכיר דווקא <strong>קרקע?</strong> והלא <strong>אפילו</strong> בנמצא הכתם על <strong>גלימא נמי</strong> <small>[גם כן]</small> כך הוא הדין, שהריהי טהורה (מדין תורה) אם לא הרגישה ביציאת הדם! ומתרצים: בלשון <strong>לא מיבעיא קאמר</strong> <small>[לא נצרכה אמר].</small>
 ובאופן זה: <strong>לא מיבעיא</strong> <small>[לא נצרך]</small> לומר כי האשה שבדקה <strong>גלימא</strong> ומצאתה טהורה, וישבה עליה, ולאחר מכן ראתה בה כתם דם, שאין היא נטמאת בכך— <strong>דלא מבדק שפיר</strong> <small>[ש</small>הרי <small>אין הגלימה נבדקת יפה,</small> היטב<small>],</small> <strong>ו</strong>לכן <strong>איכא למימר</strong> <small>[יש</small> מקום <small>לומר]</small> כי הכתם הזה שבגלימה <strong>מעלמא אתא</strong> <small>[מהעולם,</small> מבחוץ <small>בא].</small> <strong>אלא אפילו</strong> במקרה של <strong>קרקע, דמבדק שפיר</strong> <small>[שנבדקת</small> היא <small>יפה],</small> <strong>דאיכא למימר</strong> <small>[שיש</small> מקום <small>לומר]</small> כי הכתם הזה שבקרקע <strong>מגופה אתיא</strong> <small>[בא],</small> ותטמא בו — לכך השמיענו שמואל כי אף באופן זה הרי זה דם <strong>טהור.</strong>
 <big>א</big> שנינו במשנתנו כי אם נמצא כתם הדם <strong>על עקבה ו</strong>כן אם נמצא <strong>על ראש גודלה</strong> הריהי <strong>טמאה.</strong> ודנים בדבר: <strong>בשלמא</strong> <small>[זה נוח,</small> מובן<small>]</small> שכך הדין בנמצא הדם על <strong>עקבה</strong> — שכן <strong>עביד</strong> <small>[עשוי,</small> אפשרי<small>]</small> הדבר ש<strong>נגע</strong> העקב <strong>באותו מקום</strong> (כינוי לבית הערוה), ומשם בא הדם אליו. <strong>אלא</strong> אם נמצא הדם ב<strong>ראש גודלה, מאי טעמא</strong> <small>[מה טעם]</small> נטמאת היא בו? <strong>וכי תימא</strong> <small>[ואם תאמר]</small> בטעם הדבר כי <strong>זימנין</strong> <small>[פעמים]</small> קורה שראש האגודל של רגל אחת <strong>נגע בעקבה</strong> של הרגל השניה כשעל העקב יש דם נידות, ומן העקב עבר הדם אל ראש האגודל — <strong>ומי מחזקינן</strong> <small>[והאם מחזיקים,</small> משייכים <small>אנו]</small> בדיני <strong>טומאה</strong> דבר ש<strong>ממקום</strong> זה <strong>למקום</strong> אחר, ואיך אם כן נשייך את הכתם הנמצא בראש האגודל של רגל אחת לדם שהיה בעקב הרגל השניה?
 <strong>והתניא</strong> <small>[והרי שנויה</small> ברייתא בדין המוצאת כתם דם כנגד בית התורפה: אם <strong>היתה לה</strong> לאשה <strong>מכה</strong> (פצע) <strong>בצוארה,</strong> והרי זה מקום <strong>שתוכל לתלות</strong> בו את מקורו של הדם שנמצא כנגד בית התורפה — הריהי <strong>תולה</strong> בו את הדם, וטהורה היא. ואולם אם היה הפצע <strong>על כתפה,</strong> והרי זה מקום <strong>שאינה יכולה לתלות</strong> בו את הדם שנמצא כנגד בית התורפה — <strong>אינה תולה,</strong> והריהי טמאה.
 <strong>ו</strong>מכאן נסיק כי <strong>אין אומרים שמא בידה נטלתו</strong> את הדם מהפצע שבכתפה <strong>והביאתו לשם,</strong> אל מול בית התורפה, ונטהר אותה, והרי שאין מחזיקים בדיני טהרה וטומאה ממקום למקום! <strong>אלא</strong> כך יש להסביר: <strong>שאני</strong> <small>[שונה,</small> מיוחד<small>]</small> הוא <strong>ראש גודלה, דבהדי דפסעה עביד דמתרמי</strong> <small>[שאגב ש</small>היא <small>פוסעת, עשוי שיזדמן]</small> ראש האגודל מתחת לבית התורפה, ומשם נטף הדם עליו. ולכך הריהי טמאה בכתם זה.
  ומקשים:  <strong>ו</strong>האם <strong>לא מחזקינן</strong> <small>[אין אנו מחזיקים]</small> <strong>טומאה ממקום למקום? והתניא</strong> <small>[והרי שנויה</small> ברייתא<small>]:</small> <strong>נמצאת</strong> כתם דם <strong>על קשרי אצבעותיה</strong> (גב כף היד) — הריהי <strong>טמאה.</strong> ואף שאין דם בית התורפה מגיע כרגיל אל גב היד, הריהי טמאה <strong>מפני שידים עסקניות</strong> (מרבות להתעסק, לעשות פעולות שונות) <strong>הן,</strong> ובא דם מהמקור אל גב היד.
  ומסבירים:  <strong>מאי טעמא</strong> <small>[מה הטעם]</small> שהריהי נטמאת בשל היות הידים עסקניות — <strong>לאו</strong> <small>[האם לא]</small> <strong>משום דאמרינן</strong> <small>[שאומרים אנו]</small> כי היא <strong>בדקה בחד ידא</strong> <small>[ביד אחת]</small> וכך הגיע הדם מן המקור אל אותה כף יד, <strong>ו</strong>לאחר מכן היא <strong>נגעה באידך ידא</strong> <small>[ביד האחרת,</small> בגבה<small>],</small> וכך הגיע הדם אל גב היד. הרי איפוא שמחזיקים אנו טומאה ממקום למקום! ודוחים: <strong>לא,</strong> אין מחזיקים טומאה ממקום למקום, וטעם הדבר שהריהי טמאה בדם הנמצא בגב ידה: שכן <strong>שאני</strong> <small>[שונה,</small> מיוחדת<small>]</small> היא <strong>ידה</strong> — ש<strong>כולה עבידא דנגעה</strong> <small>[עשויה לגעת]</small> במקום התורפה, ובכלל זה גם גב ידה.
 <big>ב</big> שנינו במשנתנו כי אם נמצא הדם <strong>על שוקה ו</strong>כן אם נמצא <strong>על פרסותיה,</strong> אם היה זה <strong>מבפנים</strong> — הרי זה דם טמא, ואם היה זה מבחוץ — הרי זה דם טהור. ומבררים הלכה זו: מקום זה בגוף הנקרא במשנה <strong>"מבפנים" עד היכא</strong> <small>[היכן]</small> הוא? <strong>אמרי דבי</strong> <small>[אומרים</small> החכמים <small>של בית]</small> מדרשו של <strong>ר' ינאי: עד מקום חבק</strong> (מפגש הירך והשוק, וחביקתם זה בזה באמצעות גידים הנמתחים).
    ובענין זה <strong>איבעיא להו</strong> <small>[נשאלה להם,</small> לחכמים<small>]</small> האם <strong>מקום</strong> ה<strong>חבק</strong> עצמו, נחשב כלפנים או כלחוץ? ומציעים: <strong>תא שמע</strong> <small>[בוא</small> ושמע] פתרון לבעיה זו ממה <strong>דתני</strong> <small>[ששנה]</small> <strong>רב קטינא</strong> במפורש: <strong>עד מקום חבק, וחבק עצמו</strong> נחשב <strong>כלפנים.</strong> ומוסיפים כי <strong>רב חייא בריה</strong> <small>[בנו]</small> של <strong>רב אויא מתני לה בהדיא</strong> <small>[היה שונה אותה</small> הלכה בדין מקום החבק עצמו, במפורש, בגוף דברי חכמים<small>],</small> שכך <strong>אמרי דבי</strong> <small>[אומרים</small> החכמים <small>של בית]</small> מדרשו של <strong>ר' ינאי: עד מקום חבק, וחבק עצמו</strong> נחשב <strong>כלפנים.</strong>
 <big>ג</big> <strong>בעי</strong> <small>[שאל]</small> <strong>ר' ירמיה:</strong> כתם דם שנמצא על גוף האשה, והיתה צורתו <strong>כשיר</strong> (צמיד) <strong>מהו</strong> דינו? וכן אם היתה צורתו של כתם הדם הזה <strong>כשורה</strong> (קו ישר) <strong>מהו</strong> דינו? או שלא היה בעל צורה מגובשת (עגול או ישר) אלא מקבץ של <strong>טיפין טיפין מהו</strong> דינו? וכן אם נמצא הדם <strong>לרוחב ירכה</strong> של האשה, <strong>מהו</strong> דינו? האם אף בכל אלה הריהי טמאה, שכן יש להסתפק בהם שמא הרי זה דם מן המקור.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לשאלות אלה ממה ששנינו בברייתא: נמצא הדם <strong>על בשרה, ספק טמא ספק טהור</strong> — הרי זה דם <strong>טמא.</strong> ויש לדייק באמור בצורה כוללת שכל שנמצא <strong>על בשרה</strong> והריהו ספק טמא ספק טהור — הרי זה דם טמא: <strong>מאי לאו כי האי גוונא</strong> <small>[האם אין</small> כוונת הדברים לאופני ספק <small>כעין אלה</small> שהעלה ר' ירמיה<small>],</small> ונלמד מכאן כי כל אלה מטמאים. ודוחים את הראיה: <strong>לא,</strong> אין להוכיח מכאן, שכן <strong>דלמא דעביד</strong> <small>[שמא</small> מדובר באופן <small>שנעשית</small> צורתו<small>]</small> של הכתם <strong>כרצועה</strong> הנמשכת לאורך הירך. והרי זה מכלל דרכן של נשים כשהריהן שותתות דם מן המקור, הריהו נעשה כרצועה.
 <big>ד</big> ועוד בעניינם של ספק בכתמי דם הנמצאים, מסופר: <strong>ההיא איתתא דאשתכח</strong> <small>[אשה אחת שנמצא]</small> <strong>לה דמא במשתיתא</strong> <small>[דם בחוטי השתי</small> שבמסכת האריג<small>] שארגה. והרי זה ספק אם תוך כדי מעשה הטוויה מגיעים חוטי השתי אל בין רגליה, מתחת לבית התורפה, ודם זה הגיע מהמקור אל חוטי השתי, והריהי איפוא טמאה בו.</small> <strong>אתאי לקמיה</strong> <small>[באה לפני]</small> <strong>ר' ינאי</strong> לשאול על דינו של דם זה. <strong>אמר לה</strong> ר' ינאי: <strong>תיזיל ותיתי</strong> <small>[תלך ותבוא],</small> שתשוב ותעסוק במלאכה זו של הטויה, וכיון שדרך מעשה האריגה בתנועה קבועה, ודאי כך יתברר אם מגיעים חוטי השתי אל מקום זה אם לא.
  ותוהים על הכרעת דין זו: <strong>והתניא</strong> <small>[והרי שנויה</small> ברייתא<small>]</small> כי <strong>אין שונין</strong> (משחזרים) דבר שאירע כדי לבדוק בכך מה אירע בפעם הקודמת, <strong>ב</strong>דיני <strong>טהרות</strong> וטומאות! ומשיבים: <strong>כי אמרינן</strong> <small>[כאשר אומרים אנו]</small> ש<strong>אין שונין</strong> בטהרות — אין זה אלא <strong>לקולא</strong> <small>[להקל</small> בדין<small>],</small> <strong>אבל לחומרא</strong> <small>[להחמיר</small> בדין<small>],</small> וכגון במקרה זה, שמעיקרו של דבר, בלא בדיקה זו, אשה זו טהורה (שהרי לא נמצא כתם הדם לא על בשרה ולא על חלוקה) — <strong>שונין</strong> אף בטהרות, ואם יתברר שחוטי השתי מגיעים אל מתחת למקום התורפה בשעת הטוויה, הריהי טמאה.
 <big>ה</big> עוד שנינו במשנתנו כי אם <strong>היתה פושטתו</strong> את חלוקה, ומתכסה בו כשמיכה בלילה — הריהי טמאה בכל אופן בו נמצא כתם הדם בחלוק זה, שכן עשוי החלוק לנוע ממקום למקום תוך כדי שינה. ומביאים עוד בענין זה, <strong>תניא</strong> <small>[שנויה</small> ברייתא<small>],</small> <strong>אמר ר'</strong> <strong>אליעזר בר' יוסי:</strong> ב<strong>דבר זה</strong> (דינו של דם הנמצא בחלוק המשמש כשמיכה לשינת הלילה) <strong>הוריתי בעיר רומי לאיסור, וכשבאתי אצל חכמים שבדרום, אמרו לי: יפה</strong> (כראוי) <strong>הוריתה.</strong>
 <big>ו</big> ועוד בענין כתם דם הנמצא בחלוק, <strong>תנו רבנן</strong> <small>[שנו חכמים]:</small> אשה <strong>ארוכה</strong> (גבוהה) <strong>שלבשה</strong> את <strong>חלוקה של</strong> אשה <strong>קצרה</strong> (נמוכה), ובלא שבדקה לפני כן את החלוק אם נקי הוא מכתם. <strong>ו</strong>כן אשה <strong>קצרה שלבשה</strong> את <strong>חלוקה של</strong> אשה <strong>ארוכה,</strong> ונמצא עתה כתם בחלוק, ואין ידוע ממי בא הכתם, אם מהגבוהה או מהנמוכה, מה דינו? <strong>אם מגיע</strong> מקום כתם הדם אל <strong>כנגד</strong> (מול) <strong>בית התורפה של ארוכה</strong> — <strong>שתיהן טמאות.</strong> שכן אם הוא מגיע אצל האשה הגבוהה כנגד בית התורפה, בודאי שהרי הוא מגיע כך גם אצל האשה הנמוכה. ולכך שתיהן טמאות מן הספק. <strong>ואם לאו</strong> <small>[לא],</small> שאין הוא מגיע כנגד מקום התורפה אצל האשה הגבוהה: ה<strong>ארוכה</strong> — <strong>טהורה,</strong> שודאי הוא שלא ממנה בא כתם זה. <strong>וקצרה</strong> — <strong>טמאה.</strong>
 ועוד <strong>תניא אידך</strong> <small>[שנויה</small> ברייתא <small>אחרת],</small> בענין כתם הנמצא בחלוק שאול: <strong>בדקה</strong> האשה את <strong>חלוקה</strong> ונמצא שאין בו כתם דם, <strong>והשאילתו לחבירתה,</strong> ולאחר מכן נמצא כתם דם בחלוק זה. מה דינן? <strong>היא,</strong> האשה שהשאילה את החלוק — הריהי <strong>טהורה, וחבירתה</strong> זו ששאלה את החלוק — הריהי <strong>תולה בה,</strong> באשה שהשאילה את מקור הכתם. שיכולה היא לומר שאין היא סומכת עליה שבדקה כראוי את החלוק שהשאילה. <strong>אמר רב ששת</strong> בהסבר דברי הברייתא הללו: <strong>ו</strong>רק <strong>לענין דינא</strong> <small>[דין]</small> על מי חלה חובת כיבוס הבגד, <strong>תנן</strong> <small>[שנינו]</small> בברייתא שיכולה האשה ששאלה לטעון שאין היא סומכת על חברתה שאכן בדקה כראוי את החלוק. <strong>אבל לענין</strong> הלכות <strong>טומאה</strong> — <strong>היא</strong> (המשאילה) <strong>טהורה וחבירתה</strong> (השואלת) <strong>טמאה.</strong>
## דף נח:
 ושואלים על דברי רב ששת: <strong>מאי שנא</strong> <small>[</small>ב<small>מה שונה,</small> נבדל<small>]</small> דין זה שהאשה השניה (ששאלה את החלוק) טמאה, אך הראשונה (שבדקה את חלוקה, והשאילתו) טהורה, <strong>מהא דתניא</strong> <small>[מ</small>הלכה זו <small>ששנויה</small> בברייתא<small>]</small> בדין <strong>שתי נשים שנתעסקו בצפור אחד</strong> שחוט, <strong>ואין בו</strong> בצפור זה <strong>אלא כ</strong>שיעור <strong>סלע דם, ונמצא</strong> דם ששיעורו כשני סלעים, <strong>כסלע על זו וכסלע על זו</strong> — <strong>שתיהן טמאות,</strong> אף שיש מקום לתלות את דמה של אחת מהן בצפור שהתעסקו עמו. ואף במקרה זה של רב ששת, יש לומר שהגם שבדקה עצמה — תטמא, שמא לא בדקה היטב! ומשיבים: <strong>שאני התם</strong> <small>[שונה שם]</small> — <strong>דאיכא</strong> <small>[שיש]</small> <strong>סלע יתירה.</strong>
 <big>א</big> ועוד מדברי חכמים בכתם שלא בא מן הציפור אלא מקורו בשתים מן הנשים, <strong>תנו רבנן</strong> <small>[שנו חכמים]:</small> <strong>לבשה</strong> האשה <strong>שלשה חלוקות</strong> זה על גבי זה, ואלה <strong>ה</strong>חלוקים היו <strong>בדוקין לה</strong> שאין בהם כתם דם. ולאחר מכן מצאה על אחד החלוקים כתם דם, מה דינה? <strong>אם</strong> היא <strong>יכולה</strong> (אם יש מקום) <strong>לתלות</strong> את הימצאותו של הדם בחלוק בגורם חיצוני — הריהי <strong>תולה</strong> בו, והריהי טהורה. <strong>ואפילו</strong> אם נמצא כתם הדם <strong>ב</strong>חלוק ה<strong>תחתון</strong> הקרוב לגופה. ואם <strong>אין</strong> היא <strong>יכולה לתלות</strong> את הדם בגורם חיצוני — <strong>אינה תולה,</strong> והריהי טמאה. <strong>ואפילו</strong> אם נמצא הכתם <strong>ב</strong>חלוק ה<strong>עליון.</strong>
 ומפרטים: <strong>כיצד?</strong> אם <strong>עברה בשוק של טבחים,</strong> מאחר שמצויים בו דמים, ויש אפשרות שניתז דם על בגדיה — הריהי <strong>תולה</strong> את הימצאות הדם על חלוקה כמי שבא משוק של טבחים, והריהי טהורה, ו<strong>אפילו</strong> אם נמצא הדם <strong>ב</strong>חלוק ה<strong>תחתון.</strong> ואם <strong>לא עברה בשוק של טבחים,</strong> ולא במקום אחר בו מצויים דמים, <strong>אף</strong> כשנמצא כתם הדם <strong>ב</strong>חלוק ה<strong>עליון</strong> — <strong>אינה תולה</strong> את הדם בגורם חיצוני, והריהי טמאה.
 <big>ב משנה</big> <strong>ותולה</strong> האשה המוצאת כתם דם (על גופה או על בגדה) את הימצאותו <strong>בכל דבר שהיא יכולה לתלות.</strong> ומפרטים: <strong>שחטה</strong> האשה <strong>בהמה</strong> או <strong>חיה ו</strong>כן <strong>עוף,</strong> או ש<strong>נתעסקה ב</strong>הסרתם של <strong>כתמים</strong> של דם שהיו על בגדי נשים אחרות, או בניקוי כתם דם שמקורו בפצע שבמקום אחר בגופה. <strong>או שישבה בצד</strong> אנשים <strong>העסוקין בהן,</strong> או ש<strong>הרגה</strong> <strong>מאכולת</strong> (כינה) — <strong>הרי זו תולה בה</strong> את הדם שנמצא.
  ו<strong>עד כמה</strong> (עד איזה גודל) יהא הכתם ותהא <strong>תולה</strong> אותו בדם המאכולת? <strong>ר' חנינא בן אנטיגנוס אומר: עד</strong> שיהא שיעור שטחו <strong>כגריס של פול.</strong> <strong>ו</strong>מוסיף ר' חנינא בן אנטיגנוס: והריהי תולה בדם מאכולת, <strong>אף על פי שלא</strong> זכור לה ש<strong>הרגה</strong> מאכולת. <strong>ו</strong>כן הריהי <strong>תולה</strong> את הופעת הדם עליה <strong>בבנה או בבעלה</strong> המצויים אצלה, ויש בהם פצע. וכן <strong>אם יש בה</strong> באשה עצמה <strong>מכה</strong> (פצע). <strong>ו</strong>אף כשהגלידה המכה ושוב אינה מדממת, אם עדיין <strong>היא יכולה להגלע</strong> (להיפתח) <strong>ולהוציא דם</strong> — <strong>הרי זו תולה</strong> במכה זו את הדם, וטהורה היא.
  ומספרים:  <strong>מעשה באשה אחת שבאת</strong> (שבאה) <strong>לפני ר'</strong> <strong>עקיבא</strong> לברר מה דינה לענין טומאת הנדה. <strong>אמרה לו: ראיתי כתם.</strong> <strong>אמר לה: שמא מכה היתה ביך</strong> (בך)? <strong>אמרה לו: הן, ו</strong>אולם המכה כבר <strong>חיתה</strong> (נרפאה), ואין היא מדממת. <strong>אמר לה: שמא יכולה</strong> המכה עדיין <strong>להגלע ולהוציא דם? אמרה לו: הן.</strong> <strong>ו</strong>על סמך דברים אלה טהרה ר' עקיבא.
 <strong>ראה</strong> ר' עקיבא את <strong>תלמידיו</strong> שהם <strong>מסתכלין זה בזה</strong> בתמהון על שהורה רבם להקל בדבר זה. <strong>אמר להם: מה הדבר קשה בעיניכם</strong> על שאני מקל בהוראת כתמים? אין הטעם אלא מפני <strong>שלא אמרו חכמים</strong> את <strong>הדבר</strong> (שגזרו על הכתמים הנמצאים באשה שיטמאוה) כדי <strong>להחמיר</strong> — <strong>אלא להקל</strong> בה, ולכך אף במקרה שיש בו כשהסיכוי שבא הדם מגורם חיצוני מועט, תולים אנו את הופעת הדם בו, והריהי טהורה. שמן התורה האשה אינה נטמאת בכתמים, <strong>ש</strong>כן <strong>נאמר</strong> בדין טומאת האשה בנדה <strong>"ואשה כי תהיה זבה דם יהיה זבה בבשרה"</strong> (ויקרא טו, יט). הדגיש הכתוב — דווקא ב<strong>דם</strong> הריהי נטמאת <strong>ולא</strong> ב<strong>כתם.</strong> <strong>וחכמים הם שגזרו טומאה בכתם הנמצא.</strong>
 <strong>ודין נוסף:</strong> <strong>עד</strong> (פיסת בד המשמשת את האשה לבדיקה אם יצא דם מהמקור) <strong>שהוא נתון</strong> <strong>תחת הכר</strong> עליו מניחה האשה את ראשה בשעת שינה, <strong>ו</strong>בבוקר <strong>נמצא עליו</strong> כתם <strong>דם,</strong> ואין ידוע אם דם בדיקה הוא, וטמא. או שמא דם מאכולת שנמעכה תחתיו הוא, וטהור — אם הכתם <strong>עגול,</strong> הרי זה דם <strong>טהור,</strong> שאין זה כתם שנוצר על ידי הבדיקה, שאין כתם בדיקה בא בצורה שכזו. ואולם אם הריהו <strong>משוך</strong> (צורה מארכת) — הרי זה <strong>טמא,</strong> אלו <strong>דברי ר'</strong> <strong>אליעזר בר' צדוק.</strong>
 <big>ג גמרא</big> שנינו במשנתנו כי האשה המוצאת כתם דם תולה כתם זה בכל דבר שניתן לתלות בו. ומעירים: <strong>תנינא להא</strong> <small>[</small><small>שנינו את זה]</small> בדברי הברייתא, שכך נהגו חכמים הלכה למעשה, <strong>דתנו רבנן</strong> <small>[ש</small>כן <small>שנו חכמים]:</small> <strong>מעשה</strong> שבא כתם דם לפני ר' מאיר לדון בו אם לטמאו או לטהרו, <strong>ותלה ר'</strong> <strong>מאיר</strong> את הופעת הכתם הזה <strong>בקילור</strong> (משחת תרופה) שהתעסקה בה האשה לפני כן, וטיהרה. <strong>ו</strong>כן בא כתם דם לפני ר' יהודה הנשיא (רבי) לדון בו, וטיהרו <strong>רבי,</strong> אחר ש<strong>תלה</strong> את הופעתו <strong>בשרף</strong> עץ ה<strong>שקמה</strong> שנגעה בו האשה לפני כן.
  דשנינו במשנתנו שאם התעסקה האשה בכתמים לפני שנמצא הכתם עליה <strong>או שישבה</strong> בצדם של אלה שמתעסקים בכתמים — הרי זה דם טהור, שכן תולה היא בהם את הופעת כתם זה. ומדייקים בדברים: דווקא כאשר היא יודעת בבירור ש<strong>ישבה</strong> בצדם של המתעסקים בכתמים — <strong>אין</strong> <small>[כן],</small> כך הוא דינה. ואולם אם היא <strong>לא</strong> יודעת בבירור ש<strong>ישבה</strong> בצדם, אלא רק עברה שם — הריהי <strong>לא</strong> תולה בהם, ואין אנו אומרים שמא באותה עת היא גם ישבה לצדם (בלא לשים לב לכך).
  ומעירים:  <strong>תנינא להא</strong> <small>[</small><small>כן</small> <small>שנינו את זה]</small> בדברי הברייתא. <strong>דתנו רבנן</strong> <small>[ש</small>כן <small>שנו חכמים]:</small> <strong>עברה בשוק של טבחים, ספק ניתז עליה ספק לא ניתז עליה</strong> — הריהי <strong>תולה.</strong> ואולם אם יש לה <strong>ספק</strong> אם <strong>עברה</strong> בשוק של טבחים <strong>ספק לא עברה</strong> — הריהי <strong>טמאה.</strong>
 <big>ה</big> שנינו במשנתנו שאם לפני הבדיקה <strong>הרגה</strong> האשה <strong>מאכולת,</strong> הריהי תולה את הכתם בדם המאכולת, וטהורה היא. ומדייקים: דווקא כאשר <strong>הרגה</strong> מאכולת לפני כן — <strong>אין</strong> <small>[כן],</small> כך הם הדברים. ואולם אם <strong>לא הרגה</strong> מאכולת לפני כן — הריהי <strong>לא,</strong> תולה את הכתם בדם מאכולת. ומעירים: <strong>מתניתין מני</strong> <small>[משנתנו</small> כשיטת <small>מי היא]?</small> כשיטת <strong>רבן שמעון בן גמליאל היא.</strong> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>הרגה</strong> מאכולת קודם למציאת הכתם — <strong>תולה, לא הרגה</strong> — <strong>אינה תולה,</strong> אלו <strong>דברי רבן שמעון בן גמליאל.</strong> <strong>ו</strong>אילו <strong>חכמים אומרים:</strong> <strong>בין כך ובין כך</strong> הריהי <strong>תולה.</strong>
 <strong>אמר רבן שמעון בן גמליאל</strong> על הקושי שבשיטתו ובשיטת חבריו החכמים: <strong>לדברי</strong> (לשיטתי המחמירה בדין כתם, שאין תולה בדם בעל חיים אלא רק כשהרגתו) — <strong>אין קץ, ולדברי חברי</strong> (לשיטתם המקילה בדין מציאת כתם, שהריהי תולה בדם בעלי חיים, בכל אופן) — <strong>אין סוף.</strong>
 ומסביר את דבריו: <strong>לדברי</strong> — נמצא ש<strong>אין קץ</strong> (אין שיעור, אין מידה קצוצה וקבועה) לגודלו של הכתם הנמצא. שאפילו היה זה כתם קטן ביותר, וכגודלו של גרגר צמח החרדל, הריהי טמאה. ומעתה, נמצא <strong>שאין לך אשה</strong> בישראל <strong>ש</strong>תהא <strong>טהורה לבעלה, ש</strong>הרי <strong>אין לך כל מטה ומטה</strong> של הנשים <strong>שאין בה כמה טיפי דם מאכולת.</strong> וכיון שלשיטתי אינה תולה בדם מאכולת אלא רק כאשר היא יודעת שהרגה מאכולת לפני כן — תהיינה כל הנשים טמאות.
  ומן הצד האחר, <strong>לדברי חברי</strong> — <strong>אין סוף</strong> (דבר המגביל) את היתרן של הנשים, <strong>ש</strong>כן לשיטת חכמים, <strong>אין לך אשה</strong> בישראל <strong>שאינה טהורה לבעלה, ש</strong>הרי <strong>אין לך כל סדין וסדין שאין בו כמה טיפי דם.</strong> ותבוא האשה ותתלה את טיפות הדם הללו בדם המאכולת (הגם שהיא לא הרגה מאכולת לפני כן).
 <strong>אבל נראין דברי ר'</strong> <strong>חנינא בן אנטיגנוס</strong> יותר <strong>מדברי ומדבריהם</strong> של חכמים. <strong>ש</strong>כך <strong>היה</strong> ר' חנינא בן אנטיגנוס <strong>אומר: עד כמה</strong> (עד איזה גודל) של כתם דם הריהי <strong>תולה</strong> שהרי זה דם המאכולת, שכן דמה של המאכולת הוא דם מועט? <strong>עד כגריס של פול, ולדבריו</strong> של ר' חנינא בן אנטיגנוס <strong>אנו מודים.</strong> <strong>ו</strong>מבררים: <strong>לרבנן, דאמרי</strong> <small>[ל</small>דעת <small>חכמים, שאומרים]</small> כי בכל אופן הריהי <strong>תולה</strong> את הכתם הנמצא בדם מאכולת, <strong>עד כמה</strong> יהא גודל כתם הדם ותהא תולה, והרי יש כתמים הנמצאים ששיעורם גדול בהרבה משיעור דמה של מאכולת? <strong>אמר רב נחמן בר יצחק:</strong> בכתמי דם ששיעורם גדול יותר, הריהי <strong>תולה ב</strong>דם <strong>פשפש</strong> (שדמו מרובה משל מאכולת), <strong>ו</strong>אמורים הדברים בכל כתם ששיעור שטחו הוא <strong>עד כ</strong>רוחב ה<strong>תורמוס.</strong>
 <big>ו</big> מאחר והוזכר הפשפש ושיעור דמו, מביאים עוד בעניינו. <strong>תנו רבנן</strong> <small>[שנו חכמים]:</small> <strong>פשפש זה,</strong> שיעור <strong>ארכו</strong> הריהו <strong>כ</strong>שיעור <strong>רחבו, וטעמו</strong> של הפשפש הריהו <strong>כריחו</strong> הרע. ולענין ריחו מסרו כי <strong>ברית כרותה לו</strong> (חוק בל יעבור החל עליו) — <strong>שכל המוללו (ממעכו)</strong> הריהו <strong>מריח בו</strong> את ריחו הרע. ומסבירים לאיזה ענין שבהלכה נזכרו מאפייני הפשפש: <strong>ארכו כרחבו</strong> — <strong>לענין כתמים,</strong> שאם נמצא כתם ששיעור אורכו כשיעור רוחבו, אף שהריהו גדול משיעור כגריס של פול, תולים אותו בדם הפשפש.
 <strong>טעמו כריחו</strong> — <strong>לענין</strong> אכילת <strong>תרומה, דתנן</strong> <small>[ש</small>כן <small>שנינו</small> במשנה<small>]</small> בדין האוכל תרומה, שיש והריהו נדרש לפלוט מפיו את התרומה: <strong>או שטעם טעם פשפש בפיו,</strong> והרי הפשפש אסור באכילה — <strong>הרי זה יפלוט</strong> את כל שבפיו, אף שתרומה בפיו, ומפסידה בכך. ו<strong>מנא ידע</strong> <small>[מנין</small> הוא <small>יודע]</small> שאכן פשפש הוא זה שבפיו? שכן <strong>טעמו כריחו.</strong> <strong>ואכתי מנא ידע</strong> <small>[ועדיין מנין</small> הוא <small>יודע]</small> שזה הוא ריחו של הפשפש? ומשיבים: אין אדם טועה בריחו של הפשפש, כי <strong>ברית כרותה לו</strong> לפשפש, <strong>שכל המוללו</strong> הריהו <strong>מריח בו</strong> את ריחו הרע, והרי זה איפוא ריח מוכר היטב.
 <big>ז</big> שנינו במשנתנו כי המוצאת כתם הריהי תולה אותו (במקום שניתן לתלות) בדם בעלי חיים, וטהורה היא. ובענין זה <strong>אמר רב אשי: עיר שיש בה חזירים,</strong> והרי אלה נטבחים לאכילתם בידי הגוים, ודמם מרובה. ואף סביבת גידול החזירים מרובה בפשפשים ובשאר רמשים — <strong>אין חוששין לכתמים</strong> הנמצאים על גופה או על בגדה של אשה הדרה בעיר זו. שכן תולים את הכתם בדם הבא מבחוץ לה. <strong>אמר רב נחמן בר יצחק: והא</strong> <small>[וזו]</small> העיר <strong>דדוקרת,</strong> שמצוים בה הרבה משחטות ואשפות ושקצים ורמשים — <strong>כעיר שיש בה חזירים דמיא</strong> <small>[</small>הריהי <small>נחשבת].</small>
 <big>ח</big> שנינו במשנתנו: <strong>עד כמה</strong> יהא שיעור הכתם ויכולה <strong>היא תולה</strong> את כתם הדם במאכולת? ותשובתו של ר' חנינא בן אנטיגנוס שהוא עד כשיעור גריס של פול. ומביאים מחלוקת חכמים בהסבר דברי ר' חנינא בן אנטיגנוס. <strong>אמר רב הונא:</strong> אם היה שיעור הכתם <strong>כגריס</strong> — שוב <strong>אינה תולה</strong> בדם מאכולת. היה שיעורו <strong>פחות מכגריס</strong> — הריהי <strong>תולה</strong> בדם מאכולת. <strong>ו</strong>אילו <strong>רב חסדא אמר:</strong> אם היה גודל הכתם <strong>כגריס</strong> — הריהי עדיין <strong>תולה</strong> בדם מאכולת, ורק אם  גודל הכתם <strong>יתר מכגריס</strong> — שוב <strong>אינה תולה</strong> בדם מאכולת.
  ומציעים:  <strong>לימא</strong> <small>[האם נאמר]</small> כי <strong>ב</strong>שאלת <strong>"עד ועד בכלל קא מיפלגי</strong> <small>[הם חלוקים],</small> והרי זו מחלוקת הנוגעת ללשון חכמים, שכל מקום שהזכירו בו שיעור מסויים שהוא "עד" משהו מסויים — האם הכוונה שאף ה"עד" הריהו בכלל המדובר, או שאין הוא בכלל המדובר. <strong>רב הונא סבר</strong> <small>[סבור]:</small> <strong>עד</strong> — <strong>ולא עד בכלל,</strong> ור' חנינא בן אנטיגנוס אמר את דבריו עד לכגריס של פול, ואין הם כוללים שיעור גריס של פול עצמו. <strong>ו</strong>אילו <strong>רב חסדא סבר</strong> <small>[סבור]:</small> <strong>עד</strong> — <strong>ועד בכלל.</strong> ודוחים: אין צורך להעמיד כן את מחלוקתם.
  כי <strong>אמר לך</strong> <small>[יכול לומר לך]</small> <strong>רב הונא</strong> שאף הוא סבור לפעמים שעד ועד בכלל. שכן <strong>איכא</strong> <small>[יש]</small> מקומות שבהם אנו אומרים <strong>עד ועד בכלל, ואיכא</strong> <small>[יש]</small> מקומות שבהם אנו אומרים <strong>עד ולא עד בכלל, והכא לחומרא</strong> <small>[וכאן,</small> במקום שאומרים בו עד ועד בכלל, הרי זה <small>להחמיר,</small> וכמו בדברי ר' חנינא בן אנטיגנוס הללו<small>],</small> <strong>והכא לחומרא</strong> <small>[וכאן,</small> במקום שאין אומרים בו עד ועד בכלל, הרי זה <small>להחמיר],</small>
 <strong>ורב חסדא אמר לך</strong> <small>[יכול לומר לך]:</small> <strong>בעלמא אימא לך</strong> <small>[בסתם,</small> במקרים רגילים, <small>אומר אני לך]</small> כדברי רב הונא שההכרעה שעד ועד בכלל — <strong>לחומרא אמרינן, לקולא לא אמרינן</strong> <small>[להחמיר אנו אומרים</small> כן, <small>להקל אין אנו אומרים</small> כן<small>].</small> <strong>ו</strong>אולם <strong>הכא</strong> <small>[כאן,</small> בדין כתמים<small>],</small> שאומרים אנו להקל (ולכך אף הרואה בשיעור כגריס אינה טמאה) — הרי זה <strong>כ</strong>שיטתו של <strong>ר' אבהו,</strong> שכן <strong>אמר ר'</strong> <strong>אבהו: כל שעורי חכמים</strong> — הריהם <strong>להחמיר, ח</strong> <strong>וץ מכגריס של כתמים</strong> — שהריהו <strong>להקל.</strong>
 <big>ט</big> ומביאים עוד את מחלוקתם זו של רב הונא ורב חסדא, <strong>איכא דאמרי לה להא שמעתא באפי נפשה</strong> <small>[יש שאומרים,</small> ששונים, <small>אותה, את זו ההלכה בפני עצמה],</small> כהלכה עקרונית כללית, ולא כמוסבת דווקא על השנוי במשנתנו בדין הכתמים. ש<strong>רב הונא אמר</strong> כי כל מקום שבו נקבע שיעור זה של עד כגריס — הרי שיעור מדוייק של <strong>כגריס</strong> נחשב <strong>כיתר מכגריס.</strong> <strong>ו</strong>אילו <strong>רב חסדא אמר</strong> כי <strong>כגריס</strong> מדוייק נחשב <strong>כפחות מכגריס.</strong> <strong>וקמיפלגי</strong> <small>[והריהם חלוקים]</small> <strong>ב</strong>שאלת <strong>"עד ועד</strong> בכלל" במקרה זה של כתמים <strong>דהכא</strong> <small>[שבכאן],</small> ו<strong>כדאמרינן</strong> <small>[כפי שאמרנו],</small> שלדעת רב הונא דין הגריס בכתמים כלמעלה מכגריס, שהיא הכרעת הדין להחמיר. ואילו רב חסדא אמר שדין הגריס כפחות מכגריס, כיון שבכתמים יש להקל, וכשיטת ר' אבהו. <strong>מיתיבי</strong> <small>[מקשים],</small>
## דף נט.
 ממה ששנינו: <strong>היו עליה</strong> על גוף האשה או על חלוקה <strong>טיפי דמים</strong> ששיעורן <strong>למטה</strong> (קטן), <strong>ו</strong>כן <strong>טיפי דמים</strong> ששיעורן <strong>למעלה</strong> (גדול) — הריהי <strong>תולה</strong> את טיפות הדם הללו כמי שבאו אליה מבחוץ, ואף <strong>ב</strong>טיפת דם ה<strong>עליון</strong> (בשיעור הגדול ביותר) שהוא <strong>עד כגריס.</strong> <strong>מאי לאו</strong> <small>[האם לא]</small> הכוונה היא שאף <strong>כגריס</strong> עצמו נחשב כ<strong>מלמטה</strong> (קטן), שאין הוא נחשב כיותר מכגריס, והרי זו קושיה על דברי רב הונא. ודוחים: <strong>לא,</strong> כוונת הדברים ש<strong>כגריס</strong> עצמו נחשב כ<strong>מלמעלה</strong> (כגדול), כיתר מכגריס.
 <big>א</big> <strong>איתמר</strong> <small>[נאמר]:</small> אם <strong>נמצא עליה</strong> כתם ששיעורו הוא <strong>כגריס ועוד</strong> משהו (שכיון ששיעורו יותר מכגריס אינה תולה אותו בדם מאכולת) <strong>ו</strong>ב<strong>אותו עוד</strong> היתה <strong>רצופה</strong> (מרוחה) <strong>בו מאכולת</strong> מעוכה. מה דינה של אשה זו? <strong>ר' חנינא אומר:</strong> הריהי <strong>טמאה,</strong> שאין תולים שבא מדם מאכולת. ואילו <strong>ר' ינאי אומר:</strong> הריהי <strong>טהורה,</strong> שתולים שבא מדם מאכולת. ומסבירים את שיטותיהם: טעמו של <strong>ר' חנינא</strong> ה<strong>אומר</strong> שהריהי <strong>טמאה: כי תליא</strong> <small>[כאשר תולה]</small> האשה כתם בדם מאכולת — הרי זה דווקא <strong>ב</strong>כתם ששיעורו הוא עד <strong>כגריס,</strong> ואילו <strong>ב</strong>כתם ששיעורו הוא <strong>כגריס ועוד</strong> — <strong>לא תליא</strong> <small>[אין תולה].</small>
 וטעמו של <strong>ר' ינאי</strong> ה<strong>אומר</strong> שהריהי <strong>טהורה:</strong> <strong>הני מילי</strong> <small>[דברים אלה]</small> שאין תולה בכתם ששיעורו כיתר מכגריס הריהם דווקא <strong>היכא</strong> <small>[היכן,</small> במקרה<small>]</small> ש<strong>לא רצופה בו</strong> בכתם הזה <strong>מאכולת, אבל היכא</strong> <small>[היכן]</small> ש<strong>רצופה בו מאכולת</strong> — <strong>מוכחא מילתא דהאי</strong> <small>[מוכח הדבר שזה]</small> ה<strong>ועוד דם מאכולת הוא,</strong> שהרי רואים אנו את המאכולת מרוחה עליו. ולגביו אין ספק מה מקורו. מעתה, <strong>פש ליה</strong> <small>[נשאר לו]</small> בכתם זה שיש ספק באשר למקורו, רק שיעור <strong>כגריס,</strong> ובזה נאמר: <strong>כיון דבעלמא</strong> <small>[שבסתם]</small> כתם ששיעורו הוא כגריס — הריהי <strong>תליא</strong> <small>[תולה]</small> במאכולת, <strong>הכא נמי</strong> <small>[כאן גם כן]</small> — הריהי <strong>תליא</strong> <small>[תולה]</small> באחרת.
 <big>ב</big> למעלה הובאה מחלוקת ר' חנינא ור' ינאי בדין אשה שנמצא עליה כתם ששיעורו הוא כגריס ועוד, ועל אותו חלק הנוסף לכגריס היתה מרוחה מאכולת. ולענין מחלוקת זו מביאים עוד. <strong>בעי</strong> <small>[שאל]</small> <strong>ר' ירמיה: נתעסקה</strong> האשה <strong>ב</strong>דבר ששיעורו הוא <strong>כגריס,</strong> וכגון בדם צפור או בקילור, <strong>ו</strong>אחר כך <strong>נמצא עליה</strong> כתם ששיעורו הוא <strong>בכגריס ועוד</strong> משהו, <strong>מהו</strong> דינה של אשה זו? ומפרט ר' ירמיה את שאלתו: <strong>תבעי</strong> <small>[תישאל]</small> השאלה <strong>לר' חנינא</strong> שאמר במקרה המדובר למעלה כי הריהי טמאה, וכן <strong>תבעי</strong> <small>[תישאל]</small> השאלה <strong>לר' ינאי</strong> שאמר במקרה המדובר למעלה כי הריהי טהורה.
  ומסביר את דבריו: <strong>תבעי</strong> <small>[תישאל]</small> השאלה <strong>לר' חנינא</strong> — <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' חנינא התם</strong> <small>[שם,</small> במקרה המדובר למעלה<small>]</small> שהריהי <strong>טמאה</strong> — <strong>אלא</strong> משום ש<strong>לא נתעסקה</strong> האשה במאכולת. שאין מקום לתלות במאכולת את הכתם. <strong>אבל הכא</strong> <small>[כאן]</small> ש<strong>נתעסקה</strong> בדבר שיש לתלות בו — הריהי <strong>תליא</strong> <small>[תולה]?</small> ונמצא לפי צד זה של הבעיה, שהכל מודים במקרה זה שהריהי טהורה. ומן הצד האחר יש לומר: <strong>או דלמא</strong> <small>[שמא],</small> <strong>אפילו לר' ינאי</strong> ש<strong>אמר</strong> במקרה המדובר למעלה שהריהי <strong>טהורה</strong> — <strong>הני מילי</strong> <small>[דברים אלה]</small> אמורים רק <strong>היכא</strong> <small>[היכן,</small> במקרה ש<strong>רצופה בו מאכולת, אבל היכא</strong> <small>[היכן]</small> ש<strong>אין רצופה בו מאכולת</strong> — <strong>לא תליא</strong> <small>[אינה תולה],</small> ונמצא לפי צד זה, שהכל מודים במקרה זה שהריהי טמאה.
  ומציעים:  <strong>תא שמע</strong> <small>[בוא</small> ושמע] פתרון לבעיה ממה ששנינו: אם <strong>נתעסקה</strong> האשה <strong>ב</strong>דבר שיש בו מהצבע ה<strong>אדום</strong> — <strong>אין</strong> היא <strong>תולה בה</strong> כתם שצבעו <strong>שחור</strong> לומר שמאותו דבר אדום בא כתם זה. וכן אם התעסקה <strong>ב</strong>דבר ששיעורו <strong>מועט</strong> — <strong>אין</strong> היא <strong>תולה בו</strong> כתם ששיעורו הוא <strong>מרובה.</strong> ויש לברר: <strong>היכי דמי</strong> <small>[כיצד בדיוק]</small> מדובר במקרה זה שהתעסקה בדבר ששיעורו הוא מועט ומצאה כתם ששיעורו מרובה? <strong>לאו כי האי גוונא</strong> <small>[האם לא כעין זה],</small> כבעייתו של ר' ירמיה, שהתעסקה בדבר ששיעור דמו כגריס ונמצא עליה כגריס ועוד?! ושנינו שבאופן זה אין היא תולה בדבר שהתעסקה בו.
  ודוחים את הפתרון המוצע: <strong>לא,</strong> מדובר באופן אחר: <strong>כגון</strong> ש<strong>נתעסקה בכגריס, ונמצא עליה</strong> לאחר מכן כתם ששיעורו <strong>שני גריסין ועוד.</strong> שבאופן זה, אין היא תולה את הכתם בדבר שהתעסקה בו. ומקשים: <strong>אי הכי</strong> <small>[אם כך]</small> מדובר, <strong>מאי למימרא</strong> <small>[מה</small> חידוש בא זה <small>לומר]?</small> והרי ברור שאין מקום לתלות בדבר שהתעסקה בו קודם לכן, שהרי שיעורו כגריס בלבד, ועדיין יש כתם בשיעור כגריס ועוד שאין במה לתלות אותו!
  ומשיבים: חידוש יש בדבר, שכן  <strong>מהו דתימא</strong> <small>[שתאמר,</small> היה מקום לומר<small>],</small> <strong>שקול</strong> <small>[קח]</small> <strong>כגריס</strong> דם <strong>צפור</strong> שהתעסקה בו קודם — <strong>שדי בי מצעי</strong> <small>[השלך</small> אותו <small>תוך האמצע,</small> של שני גריסי הכתם הנמצא<small>].</small> ומעתה נאמר: <strong>זיל הכא</strong> <small>[לך לכאן,</small> לכגריס כתם שבצד זה<small>]</small> — <strong>ליכא שיעורא</strong> <small>[אין כאן שיעור]</small> המטמא (שהרי כשיעור זה הריהי תולה), וכמו כן לענין כגריס כתם שבצד האחר, <strong>זיל הכא</strong> <small>[לך לכאן,</small> לכגריס הכתם השני<small>]</small> — <strong>ליכא שיעורא</strong> <small>[אין כאן שיעור]</small> המטמא. לכך <strong>קא משמע לן</strong> <small>[הוא משמיע לנו]</small> שאין אומרים כן, והריהי טמאה באופן זה.
 <big>ג</big> ומביאים עוד מענין זה, <strong>אמר רבא: נמצא עליה</strong> כתם מדבר הבא מ<strong>מין אחד</strong> (כגון שרף של שקמה, או קילור). ואחר כך מצאה על חלוקה כתם — אף שאין מראהו של הכתם דומה לאותו המין, הריהי <strong>תולה בו.</strong> וכך הוא הדין, אפילו היו אלה כתמים של <strong>כמה מינין</strong> השונים בצבעם מצבע הכתם שבא מאותו מין. <strong>מיתיבי</strong> <small>[מקשים]</small> על דברי רבא ממה ששנינו: <strong>נתעסקה באדום</strong> — <strong>אין תולה בו שחור!</strong> ומשיבים: מקרה זה ש<strong>נתעסקה</strong> הריהו <strong>שאני</strong> <small>[שונה]</small> מדינו של רבא. שכיון שהתעסקה בדבר שצבעו אדום — אין מקום לתלות בו את כתם הצבע השחור שמצאה, ואולם בענייננו אין מדובר באופן שהתעסקה במין האחר.
 <strong>איכא דאמרי</strong> <small>[יש שאומרים]</small> באופן זה את דברי הסוגיה הזו. ובאופן זה, <strong>אמר רבא: נתעסקה במין אחד</strong> — הריהי <strong>תולה בו,</strong> אפילו היו אלה כתמים של <strong>כמה מינין</strong> השונים בצבעם מצבעו של אותו מין. <strong>מיתיבי</strong> <small>[מקשים]</small> על דברי רבא ממה ששנינו: <strong>נתעסקה באדום</strong> — <strong>אין תולה בו שחור!</strong> ומשיבים: <strong>כי קאמר</strong> <small>[כאשר אמר]</small> <strong>רבא</strong> את דבריו, הרי זה רק באופן <strong>דאתעסקה</strong> <small>[שהתעסקה]</small> לפני כן <strong>בתרנגולת</strong> שנשחטה, <strong>דאית</strong> <small>[שיש]</small> <strong>בה</strong> בתרנגולת <strong>כמה מיני דמא</strong> <small>[דם],</small> ולכך הריהי תולה בו כתמים ממינים שונים.
 <big>ד</big> שנינו במשנתנו <strong>מעשה באשה</strong> שטיהרה ר' עקיבא, לפליאת תלמידיו, וטעמו: משום שלא גזרו חכמים את גזירתם בטומאת הכתם להחמיר אלא להקל. ומקשים: <strong>והתניא</strong> <small>[והרי שנויה</small> ברייתא<small>]:</small> <strong>לא אמרו חכמים את הדבר</strong> (גזירת כתמים) <strong>להקל, אלא להחמיר!</strong>
 <strong>אמר רבינא:</strong> אין להקשות מכאן על דברי ר' עקיבא, שכן כך היא כוונת דברי הברייתא: זה שגזרו חכמים על טומאת הכתמים להחמיר על דין תורה (שאין אשה נטמאת אלא בדם היוצא בהרגשת הגוף) — הרי זה נועד כדי ש<strong>לא</strong> יבואו אנשים <strong>להקל על דברי תורה</strong> (בדינה של נדה מדין תורה), <strong>אלא להחמיר על דברי תורה</strong> באה גזירת חכמים זו. <strong>ו</strong>אולם טומאת <strong>כתמים עצמן</strong> הריהי <strong>דרבנן</strong> <small>[מדברי חכמים],</small> ולכך מקלים בה, לתלות את הכתם בכל דבר, וכדרך שנהג ר' עקיבא.
 <big>ה</big> עוד שנינו במשנתנו: <strong>עד</strong> (מטלית בדיקה) <strong>שהוא נתון</strong> תחת הכר, ובבוקר נמצא עליו כתם דם, שאמר ר' אליעזר בר' צדוק כי אם הכתם עגול — הריהי טהורה, ואם מוארך — הריהי טמאה. ובענין זה <strong>איבעיא להו</strong> <small>[נשאלה להם,</small> לחכמים<small>]:</small> <strong>מי פליגי רבנן עליה</strong> <small>[האם חלוקים חכמים עליו],</small> על <strong>ר' אליעזר בר' צדוק</strong> בדין הזה, <strong>או לא?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו בברייתא: <strong>כתם</strong> שמראהו <strong>ארוך</strong> — <strong>מצטרף</strong> לכשיעור כגריס ועוד, והריהי טמאה. ואילו <strong>טפין טפין</strong> — <strong>אין מצטרפין.</strong> ויש לברר: <strong>מני</strong> <small>[</small>כשיטת <small>מי היא]</small> ברייתא זו? <strong>אי</strong> <small>[אם]</small> כשיטת <strong>ר' אליעזר בר' צדוק</strong> — <strong>למה לי צירוף</strong> לכגריס ועוד כדי לטמא בכתם הארוך, <strong>האמר</strong> <small>[הרי אמר]</small> ר' אליעזר בר' צדוק כי כתם <strong>משוך כל שהוא</strong> — הריהו <strong>טמא!</strong>
 <strong>אלא לאו</strong> <small>[</small>האם <small>לא]</small> הרי זו כשיטת <strong>רבנן</strong> <small>[חכמים],</small> ו<strong>שמע מינה</strong> <small>[למד מכאן]</small> כי <strong>פליגי</strong> <small>[חלוקים]</small> חכמים על ר' אליעזר בר' צדוק. ודוחים את הראיה: <strong>לא,</strong> אין ללמוד כך, שכן יש מקום לומר כי <strong>לעולם</strong> ברייתא זו הריהי כשיטת <strong>ר' אליעזר בר' צדוק, ו</strong>אשר לשאלה מדוע נצרכים אנו לענין הצירוף, שהרי ר' אליעזר בר' צדוק אמר שכתם המשוך כל שהוא הריהו טמא — <strong>כי</strong> <small>[כאשר]</small> <strong>אמר ר'</strong> <strong>אליעזר בר' צדוק</strong> את שיטתו זו, אין זה אלא דווקא <strong>ב</strong>כתם הנמצא על <strong>עד</strong> בדיקה. <strong>אבל ב</strong>סתם <strong>כתם</strong> — <strong>לא</strong> אמר כן שיהא הכתם המשוך טמא, אלא באופן שהוא מצטרף לכגריס ויותר.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ש<strong>אמר רב יהודה</strong> <strong>אמר שמואל</strong> כי <strong>הלכה</strong> היא <strong>כר' אליעזר בר' צדוק.</strong> ומתוך שאמר בלשונו ש<strong>הלכה</strong> כמותו — <strong>מכלל</strong> הדברים נלמד <strong>דפליגי</strong> <small>[שחלוקים]</small> עליו חכמים בדבר זה. ומסכמים: אכן <strong>שמע מינה</strong>
## דף נט:
 <big>א משנה</big> <strong>האשה שהיא עושה</strong> את <strong>צרכיה</strong> (בהטלת מי רגלים), <strong>וראתה</strong> בתוך מי הרגלים <strong>דם,</strong> ואין זה ברור אם בא הדם מן המקור והריהי טמאה בו, או מפצע המצוי בה באותו המקום, ואין היא נטמאת בו. מה דינה? <strong>ר' מאיר אומר:</strong> תלוי הדבר באופן בו היא הטילה את מימיה, ש<strong>אם</strong> הטילתם כשהיא <strong>עומדת</strong> — הריהי <strong>טמאה,</strong> שכן באופן זה יתכן שבא הדם מן המקור. <strong>ו</strong>אולם <strong>אם</strong> הטילתם כשהיא <strong>יושבת</strong> — הריהי <strong>טהורה,</strong> שכן ברור לנו שלא בא הדם מן המקור, אלא מפצע שיש בה. <strong>ר' יוסי אומר: בין כך ובין כך,</strong> בכל האופנים בהם הטילה את מימיה רגליה, ומצאה בהם דם — הריהי <strong>טהורה,</strong> שאין דם זה בא מן המקור.
  ועוד הלכה בדומה לכך: <strong>איש ואשה שעשו</strong> שניהם את <strong>צרכיהן</strong> (בהטלת מי רגלים) <strong>לתוך הספל, ונמצא דם על המים</strong> שבספל זה. מה דינם? <strong>ר' יוסי מטהר</strong> את האשה. שהרי כפי ששנינו מקודם סבור ר' יוסי שאף באשה העושה את צרכיה לבדה, ומצאה דם, שהריהי טהורה בכל דרך בה הטילה את מימיה. והגם שאין זה אלא ספק אחד: אם בא הדם מן המקור או מפצע. ומעתה, ודאי שכך הוא הדין כששניהם הטילו את מימיהם, שהרי זה ספק כפול: שמא בא הדם מן האיש או מן האשה. ואף אם נאמר שבא הדם מן האשה, ספק הוא אם בא הדם מן המקור או מפצע שבה. <strong>ו</strong>אילו <strong>ר' שמעון מטמא</strong> את האשה. וטעמו: <strong>שאין דרך האיש להוציא דם, אלא שחזקת דמים</strong> שהריהם באים <strong>מן האשה,</strong> ואף כאן ודאי שבא הדם מן האשה. ומעתה, אין לפנינו אלא ספק אחד, אם בא הדם מן המקור או מפצע שבה. ובספק שכזה מטמא ר' שמעון (וכשיטת ר' מאיר הנזכרת למעלה).
 <big>ב גמרא</big> שנינו במשנתנו כי ר' מאיר מבחין בדין האשה שמצאה דם במי רגליה בין כשעשתה האשה צרכיה בעמידה לבין כשעשתה צרכיה בישיבה. ושואלים: <strong>מאי שנא</strong> <small>[</small>ב<small>מה שונה,</small> נבדל<small>]</small> הדין כשעשתה צרכיה כשהיא <strong>עומדת,</strong> שהדם טמא — משום <strong>דאמרינן</strong> <small>[שאומרים אנו]</small> כי באופן שכזה, <strong>מי</strong> ה<strong>רגלים הדור</strong> <small>[חזרו,</small> חדרו<small>]</small> <strong>למקור,</strong> ומשם הם שבו <strong>ואייתי</strong> <small>[והביאו]</small> אתם <strong>דם.</strong> מעתה, אף כשעשתה צרכיה כשהיא <strong>יושבת נמי נימא</strong> <small>[גם כן נאמר]</small> כי <strong>מי רגלים הדור</strong> <small>[חזרו]</small> <strong>למקור ואייתי</strong> <small>[והביאו]</small> <strong>דם,</strong> ותיטמא האשה גם באופן זה!
 <strong>אמר שמואל</strong> בהסבר הדברים: מדובר במשנתנו כשעושה צרכיה <strong>ב</strong>ישיבה, ואת מי רגליה הריהי <strong>מזנקת</strong> (מזרימה בקילוח רצוף בלא לחץ), ובאופן שכזה אין אפשרות שיחזרו מי הרגלים אל המקור. ואולם העושה צרכיה בעמידה, אין היא מזנקת את מימי רגליה, אלא הריהם שותתים ממנה, תוך התאמצותה, ובאופן זה יש אפשרות שיחזרו מימי הרגלים אל המקור. ומקשים: ב<strong>מזנקת נמי</strong> <small>[גם כן]</small> מדוע מטהר אותה ר' מאיר כשעושה צרכיה בישיבה, והרי קיים החשש <strong>דלמא בתר</strong> <small>[שמא אחר]</small> ש<strong>תמו מיא אתא</strong> <small>[המים, בא]</small> <strong>דם</strong> מהמקור מכח עצמו, ולא כנישא על מימי הרגלים, וזרם הדם אל תוך מי הרגלים, והרי זה דם טמא?
 <strong>אמר ר'</strong> <strong>אבא</strong> בתשובה: אין מקום לחשש זה, שכן במשנתנו מדובר <strong>ב</strong>מקרה ש<strong>יושבת</strong> האשה <strong>על שפת הספל, ומזנקת</strong> (ומטילה מימיה בקילוח) הישר <strong>בתוך הספל, ונמצא דם בתוך הספל.</strong> ש<strong>אם איתא דבתר</strong> <small>[יש</small> מקום לומר <small>שלאחר]</small> ש<strong>תמו מיא אתא</strong> <small>[המים בא</small> הדם<small>] —</small> <strong>על שפת הספל איבעי ליה לאשתכוחי</strong> <small>[צריך היה לו,</small> לדם <small>להימצא].</small> ומאחר ונמצא הדם בתוך הספל, הרי זו ראיה שהגיע אל תוך הספל על ידי מימי הרגלים. ומאחר שהיו אלה מימי רגלים שבקילוח — לא מן המקור בא דם זה.
  ובסיכום הדברים, <strong>אמר שמואל, ואמרי לה</strong> <small>[ויש האומרים אותה]</small> שנמסרה הלכה זו כך, <strong>אמר רב יהודה,</strong> שכך אמר שמואל: הלכה כר' יוסי. <strong>וכן אורי ליה</strong> <small>[הורה לו]</small> <strong>ר' אבא ל</strong>חכם הנקרא <strong>קלא</strong> שברר אצלו הכרעת הדין מהי, והשיבו כי <strong>הלכה כר' יוסי.</strong>
 <big>ג</big> שנינו עוד במשנתנו כי בזמן ש<strong>איש ואשה</strong> עשו שניהם את צרכיהם אל תוך הספל, ונמצא בו דם, לדעת ר' יוסי הריהי טהורה ולדעת ר' שמעון הריהי טמאה. ובענין זה <strong>איבעיא להו</strong> <small>[נשאלה להם,</small> לחכמים<small>]</small> שאלה זו: <strong>איש ואשה</strong> שעשו צרכיהם אל תוך ספל אחד כשהם <strong>עומדין,</strong> ונמצא דם בתוך הספל, <strong>מה לי</strong> ההלכה במקרה זה לפי השיטה ש<strong>אמר ר'</strong> <strong>מאיר</strong> בענין דומה במשנתנו?
  וצדדי השאלה: <strong>כי</strong> <small>[כאשר]</small> <strong>אמר ר'</strong> <strong>מאיר</strong> את דינו אמר זאת רק באשה העושה צרכיה בעמידה, שכן אין זה אלא <strong>בחד ספקא</strong> <small>[בספק אחד],</small> אם בא הדם מהמקור או מפצע שבה. שהרי ברור הוא הדבר שבא הדם ממנה. <strong>אבל ב</strong>מקרה שיש בו <strong>ספק ספקא</strong> <small>[ספק שבספק],</small> וכגון במקרה זה הנדון בשאלתם של חכמים, שהרי ספק הוא אם בא הדם מן האיש או מן האשה. ואף אם נאמר שבא הדם מן האשה, ספק נוסף הוא אם בא הדם מהמקור או מפצע. ובמקרה שכזה — <strong>לא מטמא</strong> ר' מאיר. <strong>או דלמא לא שנא</strong> <small>[או שמא אין</small> זה <small>שונה],</small> ואף במקרה זה מטמא ר' מאיר?
 <strong>אמר ריש לקיש: היא</strong> ההלכה שאמר ר' מאיר במקרה של ספק אחד, שהריהי טמאה, <strong>היא</strong> ההלכה שאמר ר' מאיר אף במקרה של ספק ספיקא, שאף בזה הריהי טמאה. ומסביר ריש לקיש את דבריו: <strong>ממאי</strong> <small>[ממה,</small> מנין<small>]</small> שכך הוא — <strong>מ</strong>זה <strong>דלא קתני</strong> <small>[ש</small>התנא במשנתנו <small>אין הוא שונה]</small> בסוף משנתנו, בדין האיש והאשה שעשו צרכיהם אל תוך הספל כי <strong>"ר' מאיר ור' יוסי מטהרין",</strong> אלא "ר' יוסי מטהר", ומכאן שלדעת ר' מאיר גם באופן זה הריהי טמאה.
  ומקשים על דעת ריש לקיש: <strong>אי הכי</strong> <small>[אם כך]</small> הוא, שלשיטת ר' מאיר, הריהי טמאה אף במקרה שיש בו ספק ספיקא, <strong>השתא</strong> <small>[מעתה],</small> אם <strong>ר' מאיר</strong> אף <strong>בספק ספקא מטמא,</strong> <strong>בחד ספקא מיבעיא</strong> <small>[בספק אחד נצרך]</small> להשמיענו שהריהי טמאה? ומדוע שנה התנא במשנתנו את דינו של ר' מאיר שהריהי טמאה במקרה של ספק אחד? ומשיבים: השמיע כן התנא כדי <strong>להודיעך כחו</strong> של <strong>ר' יוסי</strong> החולק על ר' מאיר, ו<strong>אפילו בחד ספקא</strong> <small>[בספק אחד]</small> הריהו <strong>מטהר.</strong>
 ומקשים על כך: <strong>ואדמיפלגי בחד ספק</strong> <small>[ועד</small> שהתנא במשנתנו שונה <small>ש</small>הם <small>חולקים בספק אחד],</small> וכהסברך כדי <strong>להודיעך</strong> את <strong>כחו</strong> של <strong>ר' יוסי</strong> המטהר אפילו בספק אחד, <strong>ליפלגו</strong> <small>[</small>שישנה <small>ש</small>הם <small>חולקים]</small> <strong>בספק ספקא,</strong> וכדי <strong>להודיעך</strong> את <strong>כחו</strong> של <strong>ר' מאיר,</strong> המטמא אפילו בספק ספיקא! ומשיבים: מעדיף התנא לשנות את מחלוקתם במקרה של ספק אחד, ולהשמיע את החידוש שבדעת ר' יוסי, שכן <strong>כח דהיתרא</strong> <small>[של היתר]</small> <strong>עדיף ליה</strong> <small>[לו].</small>
 <strong>ו</strong>אילו <strong>ר' יוחנן אמר: כי קאמר</strong> <small>[כאשר אמר]</small> <strong>ר' מאיר</strong> את דינו שהריהי טמאה — הרי זה רק <strong>ב</strong>מקרה של <strong>חד ספקא</strong> <small>[ספק אחד],</small> <strong>אבל ב</strong>מקרה של <strong>ספק ספקא</strong> — <strong>לא אמר</strong> ר' מאיר שהריהי טמאה. ומקשים: <strong>אם כן,</strong> שאף ר' מאיר מטהר במקרה זה שבסוף המשנה, <strong>ליתני</strong> <small>[שישנה]</small> התנא <strong>"ר' מאיר ור' יוסי מטהרין",</strong> ומדוע לא שנה אלא שר' יוסי מטהר? ומשיבים: <strong>אין הכי נמי</strong> <small>[אכן כך גם כן]</small> ראוי היה לשנות, <strong>ו</strong>אולם <strong>איידי דסליק</strong> <small>[מתוך שעלה,</small> שיצא התנא<small>]</small> <strong>מ</strong>דברי <strong>ר' יוסי</strong> בהלכה המובאת בתחילת המשנה, <strong>פתח</strong> בסופה <strong>ב</strong>דברי ר' יוסי.
 <strong>ו</strong>מקשים: מדוע יש צורך לשנות בסוף המשנה שלדעת <strong>ר' יוסי</strong> הריהי טהורה במקרה זה שיש בו ספק ספיקא, והלא אפילו <strong>ב</strong>מקרה שאין בו אלא <strong>חד ספקא</strong> <small>[ספק אחד]</small> ר' יוסי <strong>מטהר,</strong> ואם כן <strong>ב</strong>מקרה של <strong>ספק ספקא מיבעיא</strong> <small>[נצרך]</small> לומר שר' יוסי מטהר? ומשיבים: נצרך התנא לומר דין זה שבסוף משנתנו, שכן <strong>מהו דתימא</strong> <small>[שתאמר],</small> כי <strong>הני מילי</strong> <small>[דברים אלה]</small> שר' יוסי מטהר, אינם אלא ב<strong>דיעבד,</strong> כאשר כבר נגעה האשה (שהטילה מימיה עם איש לתוך ספל, ונמצא לאחר מכן דם בספל) בטהרות, שאין אנו מטמאים את הטהרות הללו. <strong>אבל לכתחלה לא</strong> תגע האשה בטהרות. לכך <strong>קא משמע לן הוא,</strong> התנא משמיע לנו] ממשנה יתירה, שלדעת ר' יוסי הריהי מותרת אף לכתחילה לגעת בטהרות.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן,</strong> ושלא כשיטת ריש לקיש: <strong>איש ואשה שעשו צרכיהן לתוך הספל, ונמצא דם על המים</strong> — <strong>ר' מאיר ור' יוסי מטהרין, ור' שמעון מטמא.</strong> הרי איפוא ששיטת ר' מאיר היא שבאופן זה של ספק ספיקא הריהי טהורה.
 <big>ד</big> שנינו במשנתנו כי כאשר עשו איש ואשה את צרכיהם לתוך ספל אחד ונמצא דם בתוכו, שר' שמעון מטמא את האשה. שכן אין זה דרכו של האיש להוציא דם, וחזקת דמים שהריהם באים מן האשה. ובבירור שיטתו של ר' שמעון <strong>איבעיא להו</strong> <small>[נשאלה להם,</small> לחכמים<small>]:</small> במקרה שבו <strong>אשה</strong> בלבד היא שעושה את צרכיה, כשהיא <strong>יושבת, מה לי</strong> ההלכה במקרה זה לפי השיטה ש<strong>אמר ר'</strong> <strong>שמעון</strong> בענין דומה במשנתנו? וצדדי השאלה: <strong>כי</strong> <small>[כאשר]</small> <strong>אמר ר'</strong> <strong>שמעון</strong> את דינו — הרי זה דווקא <strong>בעומדת,</strong> ומשום <strong>דדחיק</strong> <small>[שדחוקה,</small> לחוצה<small>]</small> <strong>לה עלמא</strong> <small>[בכלל]</small> האשה הנדרשת להטיל מימיה באופן זה. וכיון שהיא פועלת מתוך מצוקה, יש מקום להניח שבא הדם מהמקור (ואפילו הטיל יחד אתה איש את מימיו). <strong>אבל</strong> כאשר היא מטילה את מימיה כשהיא <strong>יושבת,</strong> וכדרכה, שלא טימא אותה ר' מאיר באופן זה — גם לשיטת ר' שמעון היא <strong>לא</strong> טמאה. <strong>או דלמא</strong> <small>[שמא]</small> לשיטת ר' שמעון <strong>לא שנא</strong> <small>[שונה]</small> דינה של היושבת מדינה של העומדת, ואף ביושבת מטמא ר' שמעון.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה <strong>דתניא</strong> <small>[ששנויה</small> ברייתא<small>]</small> מפורשת בדעתו של ר' שמעון: האשה שהטילה מימיה ומצאה בהם דם, אם הטילתם כשהיא <strong>יושבת</strong> — הריהי <strong>תולה</strong> את הדם בפצע שיש בה, והינה טהורה. ואם הטילתם כשהיא <strong>עומדת</strong> — <strong>אינה תולה</strong> את הדם בפצע, והינה טמאה. אלו <strong>דברי ר'</strong> <strong>מאיר, ר'</strong> <strong>יוסי אומר: בין כך</strong> שהטילתם כשהיא יושבת, <strong>ובין כך</strong> כשהטילתם כשהיא עומדת — הריהי <strong>תולה</strong> את הדם בפצע שיש בה, והינה טהורה. ואילו <strong>ר' שמעון אומר: בין כך ובין כך</strong> — היא <strong>אינה תולה,</strong> ואף כשהטילתם כשהיא יושבת הריהי טמאה.
 <strong>איבעיא להו</strong> <small>[נשאלה להם,</small> לחכמים<small>]</small> עוד בבירור שיטתו של ר' שמעון: <strong>איש ואשה יושבין</strong> ועושים צרכיהם לתוך ספל אחד, ונמצא בו דם, <strong>מה לי</strong> ההלכה במקרה זה לפי השיטה ש<strong>אמר ר'</strong> <strong>שמעון</strong> במשנתנו? וצדדי השאלה: <strong>כי</strong> <small>[כאשר]</small> <strong>אמר ר'</strong> <strong>שמעון</strong> את דינו, שהריהי טמאה — דווקא ב<strong>עומדת</strong> — ומשום <strong>דדחיק</strong> <small>[שדחוקה,</small> לחוצה<small>]</small> <strong>לה עלמא</strong> <small>[בכלל]</small> האשה הנדרשת להטיל מימיה באופן זה. ולכך אף שיש כאן ספק ספיקא (ספק בא הדם מן האישה, ספק בא מן האיש. ואף אם נאמר שבא הדם ממנה: ספק בא הדם מהמקור, ספק בא מפצע) — הריהי טמאה, שכן יש להניח שבאו מימי רגליה אל המקור, ומשם נישא אתם דם המקור. <strong>ו</strong>כן מטמא ר' שמעון אף ב<strong>יושבת</strong> (כשהטילה רק האשה לבדה את מימיה לתוך הספל) — משום <strong>דחד ספק</strong> <small>[שספק אחד]</small> יש כאן (שהרי ברור שבא הדם ממנה, וכל הספק אם בא מהמקור או מפצע), <strong>אבל ב</strong>מקרה של איש ואשה שהטילו את מימיהם בישיבה לתוך ספל אחד, שהרי זה <strong>ספק ספקא</strong> — <strong>לא אמר</strong> ר' שמעון את דינו, והריהי טהורה. <strong>או דלמא</strong> <small>[שמא]</small> לשיטת ר' שמעון <strong>לא שנא</strong> <small>[אין</small> זה <small>שונה],</small> ואף באיש ואשה שהטילו מימיהם בישיבה מטמא ר' שמעון?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>כיון</strong> ש<strong>אמר ר'</strong> <strong>שמעון</strong> בטעם טומאתה של האשה שהוא משום ש<strong>חזקת דמים</strong> שהם <strong>מן האשה</strong> — <strong>לא שנא</strong> <small>[אין</small> זה <small>משנה]</small> אם הטילו את מימיהם האיש והאשה כשהם <strong>עומדין ולא שנא</strong> <small>[ואין</small> זה <small>משנה]</small> אם הטילו את מימיהם כשהם <strong>יושבין,</strong> שבזה ובזה הריהי טמאה.
 <big>ה משנה</big> אשה ש<strong>השאילה</strong> את <strong>חלוקה ל</strong>אשה <strong>נכרית או ל</strong>אשה ישראלית <strong>נדה,</strong> ואחר כך לבשה האשה המשאילה את חלוקה ומצאה בו דם — <strong>הרי זו תולה</strong> את כתם הדם <strong>בה,</strong> בנכרית או באשה הנדה.
 <strong>שלש נשים שלבשו</strong> זו אחר זו <strong>חלוק אחד,</strong> ולפני שלבשוהו שלושתן נבדק החלוק ונמצא שהוא נקי, ולאחר שלבשוהו נמצא עליו כתם דם, <strong>או שישבו</strong> שלוש נשים בזו אחר זו <strong>על ספסל אחד, ו</strong>לאחר מכן <strong>נמצא עליו דם</strong> — <strong>כולן טמאות.</strong>
 <strong>ישבו על ספסל של אבן,</strong> שאין הוא מקבל טומאה, <strong>או על האיצטבא של</strong> בית ה<strong>מרחץ,</strong> שאין זו מקבלת טומאה. ונמצא לאחר מכן דם על הספסל או על האיצטבא — <strong>ר' נחמיה מטהר</strong> את שלושתן. <strong>ש</strong>כן <strong>היה ר'</strong> <strong>נחמיה אומר: כל דבר שאינו מקבל טומאה</strong> — <strong>אינו מקבל כתמים.</strong> שלא גזרו חכמים את גזירת כתמים אלא בכתם הנמצא בדבר המקבל טומאה.
 <big>ו גמרא</big> שנינו במשנתנו כי האשה שהשאילה את חלוקה לנכרית, ונמצא בו כתם לאחר מכן, הריהי תולה את הכתם בנכרית. ובענין זה <strong>אמר רב:</strong> לא אמרה משנתנו את דינה זה אלא <strong>בנכרית</strong>
## דף ס.
 <strong>ה</strong>גדולה, שיודעים אנו בה שהיא כבר <strong>רואה</strong> דם.
  ומסבירים:  <strong>ממאי</strong> <small>[ממה,</small> מנין לנו שהוא כן<small>]?</small> — שהרי במשנתנו במקרה הנדון בה שנויה הנכרית <strong>דומיא</strong> <small>[בדומה]</small> ל<strong>נדה,</strong> שהושוו זו לזו: <strong>מה נדה</strong> — מדובר במי <strong>דקחזיא</strong> <small>[שהיא</small> כבר רואה], שהרי אלמלא ראתה, לא היתה נטמאת בטומאת הנדה. <strong>אף נכרית</strong> — מדובר במי <strong>דקא חזיא</strong> <small>[שהיא רואה,</small> בגדולה, הראויה לראות<small>].</small>
 <strong>אמר רב ששת</strong> בהתייחסו לדברים אלה של רב: <strong>כי ניים ושכיב</strong> <small>[כאשר נמנם ושכב]</small> <strong>רב</strong> על מטתו <strong>אמרה להא שמעתא</strong> <small>[את זו ההלכה],</small> שאין היא הלכה שנאמרה ביישוב הדעת. <strong>דתניא</strong> <small>[שכן</small> <small>שנויה</small> ברייתא<small>]</small> באשה שהשאילה חלוקה ולאחר מכן מצאה בו כתם דם, שהריהי <strong>תולה</strong> את הכתם <strong>בנכרית</strong> לה השאילה את החלוק. ובכל נכרית הריהי תולה, אף זו שאינה גדולה, ושאינה רואה עדיין. ואילו <strong>ר' מאיר אומר</strong> שאין היא תולה אלא <strong>בנכרית הראויה לראות.</strong> <strong>ו</strong>אולם <strong>אפילו ר' מאיר</strong> החולק על חכמים, <strong>לא קאמר</strong> <small>[אין הוא אומר]</small> <strong>אלא</strong> שתולה <strong>ב</strong>נכרית ה<strong>רואה לראות, אבל</strong> לומר שהריהי תולה רק בנכרית שכבר <strong>רואה</strong> — <strong>לא איצטריך</strong> <small>[אין נצרך</small> לומר<small>],</small> והרי זה שלא כרב האומר שאין תולים אלא בנכרית הרואה!
 <strong>אמר רבא</strong> בדחיית קושיית רב ששת: <strong>ותסברא</strong> <small>[וכי סבור אתה]</small> ש<strong>ר' מאיר לחומרא</strong> אמר את דבריו. שלדעת חכמים תולים בכל נכרית (ואף זו שטרם ראויה לראות), ואילו לדעת ר' מאיר אין תולים אלא במי שראויה לראות? — אינו כן, אלא <strong>ר' מאיר</strong> אמר את דבריו <strong>לקולא.</strong> שלדעת חכמים (המחמירים) אין היא תולה אלא בנכרית גדולה שכבר ראתה, ואילו לדעת ר' מאיר (המקל) הריהי תולה אף בנכרית שראויה לראות. ונמצא שדעת רב הריהי כדעת חכמים.
  ומביאים ראיה שר' מאיר מקל ביחס לדעתם של חכמים, <strong>דתניא</strong> <small>[ש</small>כן <small>שנויה</small> ברייתא<small>]:</small> אשה שהשאילה חלוקה לנכרית ונמצא בו דם, לדעת חכמים היא <strong>אינה תולה בנכרית,</strong> ואילו <strong>ר' מאיר אומר</strong> שהריהי <strong>תולה</strong> בנכרית. ומעירים: <strong>ואלא קשיא הך</strong> <small>[קשה</small> ברייתא <small>זו]</small> ששנינו בה שלדעת חכמים אין היא תולה בנכרית, בעוד שבברייתא הקודמת שנינו שלדעת חכמים הריהי תולה בנכרית — <strong>תריץ הכי</strong> <small>[תרץ כך]:</small> את השנוי בברייתא זו שלדעת חכמים הריהי תולה בנכרית, <strong>ו</strong>בלבד ש<strong>היא</strong> הנכרית הריהי גדולה <strong>ש</strong>כבר <strong>רואה.</strong> <strong>ר'</strong> <strong>מאיר אומר</strong> — הריהי תולה אף <strong>ב</strong>נכרית ש<strong>רואה לראות, ואף על פי ש</strong>עדיין <strong>אינה רואה.</strong>
 <big>א</big> ועוד בדינה של האשה המשאילה חלוקה לאשה טמאה, ולאחר שהוחזר החלוק נמצא בו כתם, <strong>תנו רבנן</strong> <small>[שנו חכמים]:</small> השאילה אשה חלוקה לחברתה הטמאה בטומאת זבה קטנה (השומרת יום כנגד יום), ולאחר שלבשתו חברתה החזירתו לה ולאחר שלבשתו היא נמצא בו כתם דם, האשה המשאילה <strong>תולה</strong> את הכתם <strong>ב</strong>אשה ה<strong>שומרת יום כנגד יום,</strong> אם השאילה לה את החלוק <strong>ב</strong>יום ה<strong>שני</strong> לזיבה <strong>שלה.</strong> ואף שלא הוחזקה השואלת לראות ביום הזה, אלא שראתה אתמול — מאחר שמקורה פתוח (שכן ראתה דם אתמול), הריהי תולה בה את הכתם, הגם שבכך היא מקלקלת לה מעט, שהרי מעתה צריכה השואלת לשמור אף את יום המחרת, כיון שנטמאה עתה משעה שתלו בה את הכתם.
 <strong>ו</strong>כן האשה המשאילה תולה את הכתם <strong>ב</strong>אשה ששאלה את החלוק בעודה <strong>סופרת שבעה</strong> ימים של נקיות <strong>ש</strong>עדיין <strong>לא טבלה</strong> ומעתה, שתולים בה את הכתם, הריהי צריכה לשוב ולמנות שבעה נקיים ולטבול אחריהם. <strong>לפיכך, היא</strong> המשאילה — <strong>מתוקנת,</strong> <strong>ו</strong>אילו <strong>חברתה</strong> — <strong>מקולקלת,</strong> אלה הם <strong>דברי רבן שמעון בן גמליאל.</strong> <strong>רבי אומר:</strong> האשה המשאילה <strong>אינה תולה</strong> במקרים אלה באשה השואלת, שכן בכך היא מקלקלת לה (בדחיית זמן טבילתה), <strong>לפיכך שתיהן מקולקלות,</strong> ששתיהן טמאות מפני הספק ממי בא כתם דם זה.
 <strong>ו</strong>אולם <strong>שוין</strong> (משתווים, מוסכם על שניהם), ואף רבי מודה בכך לרבן שמעון בן גמליאל, <strong>ש</strong>האשה המשאילה <strong>תולה ב</strong>שואלת ה<strong>שומרת יום כנגד יום</strong> כשנמצא הכתם <strong>ב</strong>יום ה<strong>ראשון</strong> לזיבה <strong>שלה,</strong> שהרי אין בדבר זה כדי לקלקל לאשה השואלת, שכן אף בלא תלייה זו הריהי טמאה למחרת.
 <strong>ו</strong>כן הריהי תולה <strong>ב</strong>אשה השואלת ה<strong>יושבת על דם טוהר</strong> (שהם ארבעים ימים לאחר לידת זכר ושמונים ימים לאחר לידת נקבה). שכן בימים הללו אין האשה נטמאת בראיית דם, ולכך גם לא תיטמא אם נייחס את הכתם לה. <strong>ו</strong>כן הריהי תולה <strong>ב</strong>אשה השואלת שהינה <strong>בתולה</strong> הנבעלת, <strong>ש</strong>כן <strong>דמיה</strong> של זו <strong>טהורין,</strong> כיון שמייחסים אנו את כתם הדם לדם הבתולים.
  ושואלים:  <strong>"לפיכך"</strong> זה האמור בדברי <strong>רבן שמעון בן גמליאל למה לי,</strong> מה בא ללמדנו, שהרי מובן הדבר שכך הוא לשיטת רבן שמעון בן גמליאל? ומשיבים: לא נאמר "לפיכך" בדברי רבן שמעון בן גמליאל אלא <strong>משום</strong> שנאמר לאחר מכן "לפיכך" בדברי <strong>רבי.</strong>
 ושואלים: אף <strong>"לפיכך"</strong> האמור בדברי <strong>רבי למה לי,</strong> שהרי גם זה מובן מאליו? ומשיבים: נצרך לומר כך, שכן <strong>מהו דתימא</strong> <small>[שתאמר,</small> היה מקום לומר<small>]</small> כי <strong>ההיא דאשתכח</strong> <small>[אותה שנמצא]</small> ה<strong>כתם גבה</strong> <small>[אצלה]</small> — היא אמנם <strong>תתקלקל</strong> (תיטמא), ואולם <strong>אידך</strong> <small>[האחרת],</small> שלא נמצא הכתם אצלה — <strong>לא תתקלקל,</strong> לכך <strong>קמשמע לן</strong> <small>[הוא משמיע לנו],</small> בשימוש הלשון "לפיכך" (המורה שהרי זו תוצאה המתבקשת) ששתיהן טמאות.
 <big>ב</big> ועוד בענין מחלוקת רבן שמעון בן גמליאל ורבי מביאים מה ש<strong>אמר רב חסדא:</strong> שני אנשים, שהיה אחד מהם <strong>טמא ו</strong>השני <strong>טהור שהלכו בשני שבילין</strong> שונים, והיה <strong>אחד</strong> מהשבילים <strong>טהור ואחד</strong> מהשבילים <strong>טמא.</strong> ואין אנו יודעים מי משני הנשים הללו הוא זה שהלך בשביל הטמא ונטמא בו, ומי מהם הלך בשביל הטהור — בהכרעת הדין במקרה זה <strong>באנו למחלוקת רבי ורבן שמעון בן גמליאל.</strong> שכן לדעת רבן שמעון בן גמליאל התולה את הכתם הנמצא ואת טומאתו באשה שהיא כבר טמאה, אף במקרה זה תולים אנו שהאדם הטמא הוא זה שהלך בשביל הטמא, והאדם הטהור הוא זה שהלך בשביל הטהור. ואילו לדעת רבי שאין אנו תולים את הכתם הנמצא באשה הטמאה, אף במקרה זה אין תולים שהלך האדם הטמא בשביל הטמא, שכן אפשר הוא שהאדם הטהור הוא שהלך בשביל הטמא, ולפיכך שניהם טמאים.
 <strong>מתקיף לה</strong> <small>[מקשה עליה,</small> על השוואה זו<small>]</small> <strong>רב אדא: עד כאן לא</strong> שמענו כי <strong>קאמר</strong> <small>[אמר]</small> <strong>רבי התם</strong> <small>[שם,</small> באשה המשאלת חלוק<small>]</small> את דינו, שאין תולים את הכתם באשה הטמאה — <strong>אלא</strong> משום <strong>דתרוייהו כי הדדי נינהו</strong> <small>[ששתיהן שוות הן],</small> ששתיהן היו בחזקת טהרה (שהרי אף השומרת יום כנגד יום, הריהי בכלל חזקת טהרה, שכן היא ראויה לטבול בכל שעה שתרצה. שכן היום היא לא ראתה אלא אתמול). ואולם <strong>הכא</strong> <small>[כאן,</small> בשני אנשים שהלכו בשני שבילים<small>]</small> <strong>מאי נפקא לן מינה</strong> <small>[מה יוצא לנו ממנה,</small> מה זה משנה<small>]</small> לאדם הטמא, אם נחליט שהוא זה שהלך בשביל הטמא, והרי אף בלא זה הינו טמא? ולכך, במקרה זה אף רבי מודה שתולים אנו שהאדם הטמא הוא זה שהלך בשביל הטמא, ואין האדם הטהור נטמא.
  ומסבירים:  <strong>ו</strong>אילו <strong>רב חסדא</strong> האומר שאף במקרה זה של שני שבילים שיטת רבי שמטמאים את שני האנשים, מה טעמו? גם במקרה של האשה המשאלת חלוק, זו השומרת יום כנגד יום אינה בחזקת טהרה, שהרי <strong>סוף סוף</strong> (אחרי הכל) <strong>איהי</strong> <small>[הריהי]</small> <strong>טבילה בעיא</strong> <small>[צריכה].</small> ובכל זאת טימא רבי את שתיהן, מעתה נאמר שגם במקרה זה של שני שבילים, לדעת רבי שני האנשים טמאים.
  ומביאים:  <strong>איתמר</strong> <small>[נאמר] ש</small><strong>אמר ר'</strong> <strong>יוסי בר' חנינא: טמא וטהור, ו</strong>אין המדובר רק בשני אנשים שאחד מהם טהור ואחד מהם טמא אלא <strong>אפילו</strong> שאחד מהם <strong>טהור ו</strong>אחד מהם <strong>תלוי</strong> (ספק טמא), <strong>שהלכו בשני שבילין</strong> שונים, שהיה <strong>אחד</strong> מהם <strong>טמא ואחד</strong> מהם <strong>טהור</strong> — <strong>תולה</strong> את האדם שהלך בשביל ה<strong>טמא ב</strong>אדם זה שהוא <strong>תלוי, ו</strong>את האדם שהלך בשביל ה<strong>טהור ב</strong>אדם זה שהוא <strong>טהור</strong> — והלכה זו הריהי <strong>לדברי הכל,</strong> שאף רבי סבור במקרה זה כרבן שמעון בן גמליאל. והרי זה איפוא כשיטת הסברו של רב אדא, ושלא כשיטת רב חסדא.
 <big>ג</big> ועוד בענין מחלוקת זו של רבן שמעון בן גמליאל ורבי, <strong>בעא מיניה</strong> <small>[שאל ממנו]</small> <strong>ר' יוחנן מר' יהודה בר ליואי: מהו</strong> הדין לענין <strong>לתלות כתם</strong> הנמצא בחלוק שהשאילה אשה לחברתה, <strong>בכתם</strong> שהיתה זו השואלת טמאה משום שמצאה בחלוקה שלה כתם, ולאחר שהחזירה השואלת את החלוק, לבשתו המשאלת (בלא שבדקה אותו), ונמצא בו לאחר מכן כתם. והסביר ר' יוחנן את שאלתו: <strong>אליבא</strong> <small>[לשיטת]</small> <strong>רבי</strong> המטמא את שתיהן בנמצא כתם בחלוק מושאל — <strong>לא תבעי</strong> <small>[תישאל]</small> <strong>לך</strong> שאלה זו, שהרי
 <strong>השתא</strong> <small>[מעתה]</small> יש לומר בשיטת רבי: <strong>ומה התם</strong> <small>[שם,</small> במשאלת חלוקה לשומרת יום כנגד יום<small>],</small> <strong>דקא חזיא</strong> <small>[שהיא רואה]</small> <strong>מגופה</strong> — <strong>אמרת</strong> שהאשה המשאלת <strong>אינה תולה</strong> בה את הכתם, ושתיהן טמאות. <strong>הכא</strong> <small>[כאן,</small> במשאלת חלוק לבעלת כתם<small>],</small> והרי בכתם שנטמאה בו השואלת יש מקום לומר <strong>דמעלמא קא אתי</strong> <small>[שמבחוץ הוא,</small> הכתם <small>בא]</small> ולא ממנה — <strong>לא כל שכן</strong> שאין המשאלת תולה את הכתם בבעלת כתם, ושתיהן טמאות.
  ואולם <strong>כי תבעי</strong> <small>[כאשר תישאל]</small> <strong>לך</strong> שאלה זו, הרי זה <strong>אליבא</strong> <small>[לשיטת]</small> <strong>רבן שמעון בן גמליאל.</strong> וצדדי השאלה: דווקא <strong>התם</strong> <small>[שם,</small> במשאלת חלוקה לשומרת יום כנגד יום<small>],</small> <strong>הוא</strong> שכיון <strong>דקא חזיא</strong> <small>[שהיא רואה]</small> <strong>מגופה</strong> — לכך הריהי <strong>תליא</strong> <small>[תולה]</small> בה את הכתם. אבל <strong>הכא</strong> <small>[כאן,</small> במשאלת חלוק לבעלת הכתם<small>],</small> שיש מקום לומר <strong>דמעלמא קאתי</strong> <small>[שמבחוץ הוא,</small> הכתם שטימא אותה, <small>בא]</small> — היא <strong>לא תליא</strong> <small>[אינה תולה]</small> בה, ושתיהן טמאות. <strong>או דלמא, לא שנא</strong> <small>[או שמא, אין</small> זה <small>משנה],</small> ואף במקרה זה לדעת רבן שמעון בן גמליאל האשה המשאלת את החלוק תולה את הכתם באשה השואלת.
 <strong>אמר ליה</strong> <small>[לו]</small> ר' יהודה בר ליואי לר' יוחנן בתשובה: לדעת רבן שמעון בן גמליאל, במקרה זה <strong>אין תולין</strong> את הכתם באשה השואלת. שאלו ר' יוחנן: ו<strong>מה טעם</strong> אין תולים במקרה זה? השיבו ר' יהודה בר ליואי: <strong>לפי שאין</strong> בעלת הכתם טמאה בודאי שבכגון זה אנו <strong>תולין</strong> בה, שכן ייתכן שהכתם שטימא אותה בא מבחוץ.
 <strong>איתיביה</strong> <small>[הקשה לו]</small> ר' יוחנן על דברי ר' יהודה בר ליואי ממה ששנינו בברייתא: <strong>אין תולין</strong> את ה<strong>כתם</strong> הנמצא בחלוק שהושאל <strong>ב</strong>בעלת ה<strong>כתם.</strong> ואם <strong>השאילה חלוקה ל</strong>אשה <strong>נכרית או ל</strong>ישראלית ה<strong>יושבת על הכתם</strong> (הטמאה כבעלת כתם) — <strong>הרי זו תולה בה.</strong>
 ובתחילה יש לברר את דברי הברייתא, שכן <strong>הא גופה קשיא</strong> <small>[זו</small> הברייתא <small>עצמה קשה]</small> שהרי <strong>רישא</strong> <small>[בהתחלה]</small> <strong>אמרת</strong> ש<strong>אין תולין</strong> בבעלת הכתם, ואילו <strong>סיפא</strong> <small>[</small>ב<small>סוף]</small> <strong>אמרת</strong> ש<strong>תולין!</strong> אלא יש לתרץ כי <strong>הא לא קשיא</strong> <small>[זה אינו קשה],</small> שכן <strong>הא</strong> <small>[זה,</small> תחילת דברי הברייתא<small>]</small> — הריהם כשיטת <strong>רבי,</strong> הסבור שאין תולים בבעלת הכתם. <strong>ו</strong>אילו <strong>הא</strong> <small>[זה,</small> סוף דברי הברייתא<small>]</small> — הריהם כשיטת <strong>רבן שמעון בן גמליאל,</strong> הסבור שתולים בבעלת הכתם.
 <strong>איכא דאמרי</strong> <small>[יש שאומרים]</small> ביישוב דברי הברייתא כי <strong>הא והא</strong> <small>[זה וזה,</small> תחילת וסוף דבריה<small>]</small> הריהם כשיטת <strong>רבי,</strong> ואין זו סתירה, שכן <strong>הא</strong> <small>[זה,</small> בסוף דברי הברייתא<small>]</small> מדובר בכתם הנמצא בחלוק ששאלה <strong>ב</strong>יום ה<strong>ראשון שלה,</strong> ביום בו נמצא הכתם בחלוק שלה שבשלו היא טמאה. והרי באותו יום הריהי טמאה כשלעצמה, ואף בלא שנתלה בה את הכתם בחלוק ששאלה. ולכך אין סיבה שלא נתלה בה את הכתם הזה, שהרי אין מקלקלים אותה יותר בכך. ואילו <strong>הא</strong> <small>[זה,</small> בתחילת דברי הברייתא<small>] — מדובר בכתם הנמצא</small> <strong>ב</strong>יום ה<strong>שני שלה,</strong> שראתה את הכתם אתמול, ואין היא צריכה אלא טבילה היום, וטהורה היא. ואם נייחס לה את הכתם הנמצא עתה, הרינו מקלקלים אותה, בכך שהריהי נטמאת יום נוסף.
 <strong>רב אשי אמר</strong> ביישוב דברי הברייתא: <strong>הא והא</strong> <small>[זה וזה,</small> תחילת וסוף דברי הברייתא<small>]</small> הם כשיטת <strong>רבן שמעון בן גמליאל, ולא קשיא</strong> <small>[ואין</small> זה <small>קשה],</small>
## דף ס:
 שכן <strong>כאן</strong> (סוף דברי הברייתא), שתולים בבעלת הכתם — מדובר לענין <strong>למפרע,</strong> לקביעת דין הטהרות שנגעה בהן בעלת הכתם לפני שנמצא הכתם בחלוק שהושאל לה. שהרי בכך שתולים אנו בה את הכתם הנמצא בחלוק, אין אנו מקלקלים אותה על יותר ממה שהיא כבר מקולקלת בו. שכן הטהרות שנגעה בהן למפרע הריהן טמאות בשל היותה בעלת כתם. ואילו <strong>כאן</strong> (תחילת דברי הברייתא), שאין תולים בבעלת הכתם — מדובר לענין <strong>להבא,</strong> בדין הטהרות שעתידה לגעת בהן. שלענין זה אין אנו מטמאים אותה עתה בשל ייחוס כתם זה שבחלוק כמי שבא ממנה.
  ומסכמים את הקושיה על שיטת ר' יהודה בר ליואי: אכן הוצעו דרכי פירוש שונות ביישוב דברי הברייתא, ואולם <strong>מכל מקום</strong> מוסכם על הכל כי לדעת רבן שמעון בן גמליאל תולים את הכתם בבעלת הכתם, והרי זו איפוא <strong>קשיא</strong> <small>[קשה]</small>! <strong>אמר רבינא</strong> ביישוב קושיית ר' יוחנן: <strong>לא קשיא</strong> <small>[אין</small> זה <small>קשה],</small> שכן <strong>הכי קאמר</strong> <small>[כך היא</small> הברייתא <small>אומרת],</small> בסופה, ובאופן זה שוב אין סתירה בין תחילת דבריה לסופם: אבל אם <strong>השאילה חלוקה לנכרית</strong> הרואה דם — <strong>בעלת כתם</strong> (כלומר, לענין הגדרת האשה כבעלת כתם זה) <strong>הרי זו תולה בה</strong> בנכרית, ואין היא נחשבת כבעלת הכתם. ושוב לא נלמד מברייתא זו שדעת רבן שמעון בן גמליאל היא שתולים כתם בכתם.
  ותוהים על הסבר זה: <strong>והא</strong> <small>[והרי]</small> <strong>"או ליושבת על הכתם" קתני</strong> <small>[שונה הוא</small> התנא<small>].</small> והרי שמדובר במי שהיא טמאה זה מכבר, ויושבת ומונה שבעת ימי נקיות, ולא בזו שעתה נמצא בה כתם! ומסביר רבינא, <strong>הכי קאמר</strong> <small>[כך הוא,</small> התנא <small>אומר]:</small> השאילה חלוקה לנכרית, <strong>או ל</strong>ישראלית ה<strong>יושבת על דם טוהר</strong> (בתוך ארבעים הימים ללידת הזכר או שמונים הימים ללידת נקבה, שטהורים הם דמיה) — <strong>בעלת כתם</strong> (כלומר, לענין הגדרתה של האשה שהיא בעלת כתם זה), <strong>תולה בה.</strong>
 <big>א</big> שנינו במשנתנו: <strong>שלש</strong> נשים <strong>שלבשו</strong> בזו אחר זו חלוק אחד, שנבדק קודם שלבשוהו אלה, ולא היה בו כתם דם. ולאחר שלבשוהו שלוש הנשים נמצא בו כתם דם. לדעת חכמים שלוש הנשים טמאות, ואילו ר' נחמיה מטהר את שלושתן. <strong>ש</strong>כן <strong>היה ר'</strong> <strong>נחמיה</strong> אומר שלא גזרו חכמים טומאה אלא על כתם הנמצא בדבר המקבל טומאה. ובהסבר שיטתו זו של ר' נחמיה <strong>אמר רב מתנה: מאי טעמא</strong> <small>[מה הטעם,</small> המקור<small>]</small> לשיטתו זו של ר' נחמיה? <strong>דכתיב</strong> <small>[ש</small>כן <small>נאמר]</small> <strong>"ונקתה לארץ תשב"</strong> (ישעיה ג, כו) — <strong>כיון שישבה לארץ,</strong> שהריהי דבר שאינו מקבל טומאה, <strong>נקתה</strong> (נטהרה) בכך, שאם תראה כתם על הקרקע — אין היא נטמאת בו.
  ועוד בהגדרת שיטתו של ר' נחמיה <strong>אמר רב הונא, אמר ר'</strong> <strong>חנינא: מטהר היה ר'</strong> <strong>נחמיה אפילו</strong> אם נמצא כתם הדם <strong>באחורי</strong> (גבו) של <strong>כלי חרס.</strong> שכן כלי חרס מקבל טומאה רק מתוכו, ולא מגבו. והרי זה ככל כתם הנמצא במקום שאינו מקבל טומאה. ושואלים: <strong>פשיטא</strong> <small>[פשוט]</small> הוא שכך הוא הדין לשיטת ר' נחמיה, ואין צורך להשמיענו כן!
  ומשיבים: נצרך ר' חנינא להשמיענו כך, שכן  <strong>מהו דתימא</strong> <small>[שתאמר,</small> היה מקום לומר<small>]:</small> <strong>ליגזור</strong> <small>[שנגזור]</small> טומאה על כתם הנמצא ב<strong>גבו</strong> של כלי חרס <strong>אטו</strong> <small>[משום]</small> זה הנמצא ב<strong>תוכו</strong> (המקבל טומאה). לכך <strong>קא משמע לן</strong> <small>[הוא,</small> ר' חנינא, <small>משמיע לנו]</small> שאין גוזרים גזירה שכזו, ולכן כתם הנמצא על גבו של כלי חרס אינו מטמא.
  ועוד בהגדרת שיטתו של ר' נחמיה <strong>אמר אביי: מטהר היה ר'</strong> <strong>נחמיה במטלניות</strong> (מטליות של בד) <strong>שאין בהן</strong> שיעור <strong>שלש</strong> אצבעות <strong>על שלש</strong> אצבעות, <strong>דלא חזיין</strong> <small>[שאין</small> הן <small>ראויות]</small> <strong>לא ל</strong>שימושם של <strong>עניים ולא ל</strong>שימושם של <strong>עשירים.</strong>
 <big>ב</big> ולענין קביעת הלכה במחלוקת חכמים ור' נחמיה, <strong>דרש רב חייא בר רב מתנה משמיה</strong> <small>[משמו]</small> של <strong>רב: הלכה כרבי נחמיה.</strong> <strong>אמר ליה</strong> <small>[לו,</small> לרב חייא בר רב מתנה<small>]</small> <strong>רב נחמן: אבא תני</strong> <small>[שנה]</small> ברייתא האומרת כי <strong>מעשה</strong> בכתם שנמצא בדבר שאינו מקבל טומאה <strong>בא לפני חכמים</strong> שיורו בו את דינו, <strong>וטמאום</strong> חכמים, וכשיטת חכמים במשנתנו החולקים על ר' נחמיה, <strong>ואת אמרת</strong> <small>[ואתה אומר]</small> ש<strong>הלכה כר' נחמיה?</strong>
 ומבררים: <strong>מאי</strong> <small>[מה]</small> <strong>היא</strong> אותו מעשה? <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>שתי נשים שהיו טוחנות ברחיים של יד</strong> כשהן עומדות זו אחר זו, <strong>ונמצא דם תחת הפנימית</strong> (הקרובה יותר) לריחיים — <strong>שתיהן טמאות.</strong> שכן דרך הטוחנות בריחיים, שיש והמרוחקת יותר דוחפת את עצמה להתקרב אל הריחיים, ובתוך כך הריהי חודרת למקומה של הסמוכה יותר לריחיים. ויש אפשרות שדם זה בא מכל אחת משתיהן, ולכך שתיהן טמאות. ואולם אם נמצא הדם <strong>תחת החיצונה</strong> (המרוחקת יותר מן הריחיים) — <strong>החיצונה טמאה, ו</strong>אילו <strong>הפנימית טהורה.</strong> ואם נמצא הדם <strong>בינתים</strong> (ביניהן) — <strong>שתיהן טמאות.</strong>
 <strong>היה מעשה ונמצא דם על שפתה של אמבטי</strong> שבו רוחצות נשים, <strong>ו</strong>כן נמצא דם <strong>על עלה של זית בשעה ש</strong>הנשים <strong>מסיקות את התנור, ובא מעשה לפני חכמים</strong> — <strong>וטמאום.</strong> והרי עלה של זית הריהו דבר שאינו מקבל טומאה, ובכל זאת שונים אנו כי הורו חכמים שכתם הדם הנמצא בו מטמא, ושלא כשיטת ר' נחמיה!
  ומשיבים: אין זו קושיה, שכן  <strong>תנאי</strong> <small>[</small>מחלוקת <small>תנאים]</small> <strong>היא</strong> בהכרעת הדין הלכה למעשה במחלוקת חכמים ור' נחמיה. והתנא של ברייתא זו סבור שהוכרעה הלכה כחכמים, ואולם יש תנא אחר הסבור שהוכרעה הלכה כר' נחמיה. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>ר' יעקב מטמא</strong> כתם הנמצא במקום שאינו מקבל טומאה, <strong>ו</strong>אילו <strong>ר' נחמיה מטהר</strong> כתם זה. <strong>והורו חכמים כר' נחמיה.</strong>
 <big>ג משנה</big> <strong>שלש נשים שהיו ישנות</strong> יחד <strong>במטה אחת, ונמצא דם תחת אחת מהן</strong> — <strong>כולן טמאות.</strong> ואם כשנמצא דם זה עמדה ו<strong>בדקה אחת מהן</strong> את עצמה <strong>ונמצאת</strong> שהיא <strong>טמאה</strong> בטומאת הנדה — <strong>היא טמאה, ושתיהן,</strong> האחרות, <strong>טהורות.</strong> <strong>ו</strong>אם לא בדקה אחת מהן את עצמה ונמצאה טמאה, או ששלושתן בדקו את עצמן ונמצאו טהורות — הריהן <strong>תולות זו בזו,</strong> שזו שאינה ראויה לראות דם (כגון שהיא מעוברת) תולה בחברתה הראויה לראות דם (שאין היא מעוברת), שמחברתה בא הדם, והריהי טהורה. <strong>ואם</strong> כל שלוש הנשים הללו <strong>לא היו ראוין לראות</strong> — <strong>רואין אותן כאילו הן ראויות</strong> לראות דם, ושלושתן טמאות, שהרי יצא דם זה מביניהן.
 <big>ד גמרא</big> שנינו במשנתנו דינן של שלוש נשים שהיו ישנות במיטה אחת, ונמצא דם תחת אחת מהן. <strong>אמר רב יהודה,</strong> <strong>אמר רב: ו</strong>דין זה <strong>הוא</strong> אמור רק כ<strong>שבדקה</strong> את <strong>עצמה</strong> לאחר מציאת הדם במיטה <strong>ב</strong>תוך פרק זמן קצר המוגדר כ<strong>"שיעור וסת".</strong> ואולם אם בדקה את עצמה לאחר זמן זה, אף שנמצא שהיא טמאה — אין אנו מייחסים את הדם דווקא לה, ואין שתי הנשים האחרות טהורות.
  ומסבירים את שיטת רב: <strong>סבר לה</strong> <small>[סבור הוא]</small> <strong>כ</strong>דעתו של <strong>בר פדא.</strong> שכן <strong>אמר</strong> בר פדא ששלושה פרקי זמן הם לענין הגדרת הזמן בו נטמאת האשה שמצאה דם לאחר תשמיש: שיעור הזמן הקצר ביותר — כשיעור וסת; אחריו כמשך הזמן הנדרש כדי שתרד האישה מהמיטה (לאחר תשמיש) ותדיח את פניה (שלמטה, כלומר בית הערוה); שיעור הזמן הארוך ביותר — משך זמן יותר מכדי ירידתה מן המיטה והדחת פניה: <strong>כל</strong> שעבר פרק זמן של "כשיעור וסת" בין התשמיש למציאת הדם, <strong>ש</strong>מניחים שהיתה טמאה בוודאי בזמן התשמיש, ו<strong>בעלה</strong> חייב <strong>בחטאת</strong> ודאי על תשמיש זה, וכן <strong>טהרותיה</strong> שהתעסקה בהן בתוך שיעור זמן כזה לפני שנמצא הדם, הריהן <strong>טמאות</strong> ודאי, ויוצאות לשריפה.
  וכל שעבר פרק זמן של "כדי שתרד מן המיטה ותדיח פניה", שהריהי נחשבת כטמאה מן הספק (שספק הוא אם היה הדם בשעת התשמיש) ולכך <strong>בעלה</strong> חייב על התשמיש <strong>ב</strong>קרבן <strong>אשם תלוי,</strong> הבא על הספק — ו<strong>טהרותיה</strong> שהתעסקה בהן בתוך שיעור זמן זה, <strong>תלויות</strong> (מסופקות) בטומאה ואינן יוצאות לשריפה אף שאינן נאכלות. וכל שעבר פרק זמן ארוך יותר מן הקודם, הריהי נחשבת כמי שהיתה טהורה בזמן התשמיש, ולכך <strong>בעלה פטור</strong> מן הקרבן — ו<strong>טהרותיה</strong> שהתעסקה בהן בשיעור זמן כזה <strong>טהורות.</strong>
 <strong>ו</strong>אילו <strong>ר' אושעיא אימר</strong> שאין אנו משווים חיוב קרבן לבעלה לדין טומאת הטהרות שהתעסקה בהן. ולכך <strong>אפילו</strong> כשעבר פרק זמן קצר והיא נחשבת כטמאה ודאית ו<strong>בעלה</strong> חייב <strong>ב</strong>קרבן <strong>חטאת</strong> הבא על הודאי — <strong>טהרותיה</strong> שהתעסקה בהן בתוך שיעור זמן קצר כזה אינן טמאות ודאי, אלא <strong>תלויות.</strong>
 וטעם ההבדל: <strong>בשלמא התם</strong> <small>[זה נוח,</small> מובן, <small>שם],</small> שנחשבת כטמאה ודאית בזמן התשמיש, אף שראתה את הדם רק לאחר התשמיש — שכן <strong>אימר</strong> <small>[אמור,</small> יש מקום לומר<small>]</small> שאכן ראתה דם בשעת התשמיש, ואולם ה<strong>שמש</strong> (כינוי בלשון נקיה לאיבר התשמיש של בעלה) <strong>עכביה</strong> <small>[עיכבו]</small> <strong>לדם</strong> מלצאת בשעת התשמיש, ולא יצא אלא לאחר מכן. <strong>[אבל] הכא</strong> <small>[כאן,</small> במתעסקת בטהרות<small>] —</small> <strong>אם איתא דהוי</strong> <small>[אם יש</small> מקום לומר <small>שהיה]</small> <strong>דם</strong> בשעה שהתעסקה בטהרות, <strong>מאן עכביה</strong> <small>[מי עכב אותו]</small> מלצאת עד עכשיו?
 ובהסבר דעתו של ר' אושעיא <strong>אמר ר'</strong> <strong>ירמיה: משל</strong> לדעתו זו של <strong>ר' אושעיא למה הדבר דומה?</strong> — <strong>לילד וזקן</strong> (צעיר ומבוגר) <strong>שהיו מהלכין</strong> יחד <strong>בדרך, כל זמן שהיו</strong> שניהם יחד <strong>בדרך</strong> — ה<strong>ילד שוהא לבא.</strong> שאינו ממהר בדרכו, משום שהוא קשור למבוגר הנמצא אתו. ואולם משעה ש<strong>נכנסו</strong> השניים <strong>לעיר,</strong> ונפרדו זה מזה — הילד ממהר לבא, וכיוצא בזה יש הבדל בין דרכו של הדם בשעה שאיבר התשמיש נמצא אתו בבית הערוה, ובין בשעה שנפרד מאיבר התשמיש. <strong>ו</strong>כן <strong>אמר אביי משל</strong> לדעתו של <strong>ר' אושעיא: למה הדבר דומה?</strong> — <strong>לאדם שנותן אצבע ב</strong>תוך ה<strong>עין, כל זמן ש</strong>ה<strong>אצבע</strong> נתונה <strong>ב</strong>תוך ה<strong>עין</strong> — ה<strong>דמעה שוהא לבא</strong> (לצאת, שהרי נחסמת היא על ידי האצבע), ואולם משעה ש<strong>נטל האצבע</strong> מן העין — ה<strong>דמעה ממהרת לבא.</strong>
 <big>ה</big> <strong>ו</strong>עוד שנינו במשנתנו בדין שלוש הנשים שישנו במיטה אחת, ונמצא דם לאחר מכן תחת אחת מהן, ובין הנשים הללו יש מי שדרכה לראות ויש מי שאין דרכה לראות — הריהן <strong>תולות</strong> (מייחסות את הדם הנמצא) <strong>זו</strong> שאין דרכה לראות <strong>בזו</strong> שדרכה לראות, ונטמאת רק זו שדרכה לראות. ומביאים עוד בענין זה, ממה ש<strong>תנו רבנן</strong> <small>[שנו חכמים]</small> בברייתא: <strong>כיצד</strong> (באיזה אופן) הריהן <strong>תולות זו בזו?</strong> שתי נשים שישנו במיטה אחת, ונמצא דם לאחר מכן תחת אחת מהן, והיתה אחת מהן <strong>עוברה</strong> (מעוברת, שחזקתה שהיא מסולקת דמים), <strong>ו</strong>האחרת <strong>שאינה עוברה,</strong> ודרכה לראות — <strong>תולה</strong> ה<strong>עוברה</strong> את הדם <strong>ב</strong>זו <strong>שאינה עוברה.</strong>
 וכן כשהיתה אחת מהן <strong>מניקה</strong> (שחזקתה שאין היא רואה דמים), <strong>ו</strong>האחרת <strong>שאינה מניקה,</strong> ודרכה לראות — <strong>תולה</strong> ה<strong>מניקה</strong> את הדם הנמצא <strong>ב</strong>זו <strong>שאינה מניקה.</strong> וכן כשהיתה אחת מהן <strong>זקנה</strong> (שאין דרכה לראות דם), <strong>ו</strong>האחרת היתה מי <strong>שאינה זקנה,</strong> ודרכה לראות — <strong>תולה</strong> ה<strong>זקנה</strong> את הדם שנמצא <strong>ב</strong>זו <strong>שאינה זקנה.</strong> וכיוצא בזה, אם היתה אחת מהן <strong>בתולה</strong> ("בתולת דמים", שמימיה עדיין לא ראתה דם), <strong>ו</strong>האחרת <strong>שאינה בתולה,</strong> ודרכה לראות — <strong>תולה</strong> ה<strong>בתולה</strong> את הדם הנמצא <strong>ב</strong>זו <strong>שאינה בתולה.</strong> שכן ארבע נשים אלה (מעוברת, מניקה, זקנה ובתולת דמים) הריהן בחזקת שאינן רואות דם.
  אכן אם <strong>היו</strong> הנשים הללו שישנו במיטה אחת, <strong>שתיהן עוברות,</strong> או שהיו <strong>שתיהן מניקות,</strong> או <strong>שתיהן זקנות,</strong> או <strong>שתיהן בתולות,</strong> ונמצא דם תחת אחת מהן — <strong>זו היא ששנינו:</strong> אם <strong>לא היו</strong> הנשים הללו שישנו במיטה אחת <strong>ראויות לראות,</strong> ונמצא דם במיטה — <strong>רואין</strong>
## דף סא.
 <strong>כאילו</strong> שלושתן <strong>הן ראויות</strong> לראות, וכולן טמאות.
 <big>א משנה</big> <strong>שלש נשים שהיו ישנות</strong> יחד <strong>במטה אחת,</strong> והרי המיטה נתונה בסמוך לקיר. <strong>ונמצא דם</strong> תחת אחת מהן, שאם הדם נמצא <strong>תחת האמצעית</strong> שבין שלושתן — <strong>כולן טמאות,</strong> שכן ספק הוא אם בא הדם מן האמצעית או מאחת מחברותיה ששכבו לצידה. ואם נמצא הדם <strong>תחת הפנימית</strong> שבכולן, זו השוכבת על המיטה בסמוך לקיר — <strong>שתים הפנימיות</strong> (כלומר, זו השוכבת בסמוך לקיר, והשוכבת באמצע שהן פנימיות ביחס לשוכבת החיצונה), הריהן טמאות, שאפשר שבא הדם מזו ששכבה לצידה, <strong>ו</strong>אולם <strong>החיצונה</strong> (השוכבת בסמוך לפנים החדר) <strong>טהורה,</strong> שכן היא מרוחקת מזו שנמצא הדם תחתיה, ומפרידה ביניהן אשה אחרת. נמצא הדם <strong>תחת החיצונה</strong> שבכולן — ה<strong>שתים החיצונות</strong> (החיצונית מכולן, והאמצעית) <small>טמאות,</small> שיתכן שבא הדם מזו ששכבה באמצע, <strong>ו</strong>אולם <strong>הפנימית טהורה,</strong> שכן הריהי רחוקה ביותר מזו שנמצא הדם תחתיה. ומסייגים: <strong>אימתי</strong> נאמר דין זה —
 <strong>בזמן שעברו</strong> שלוש הנשים הללו כשנכנסו למיטה <small>דרך מרגלות המטה</small> (צד הרוחב התחתון של המיטה), שבדרך זו אין האחת עוברת על פני חברתה בדרכה לשכב במיטה. <strong>אבל אם עברו</strong> (נכנסו למיטה) שלוש הנשים הללו <strong>דרך עליה,</strong> הפנימית עברה מעל המקום בו נמצא הדם — <strong>כולן</strong> ואף הפנימית טמאות, שיש לחשוש גם שממנה בא דם זה. ואם מיד לאחר שנמצא הדם, עמדה ו<strong>בדקה אחת מהן</strong> את עצמה, <strong>ונמצאת טהורה</strong> — <strong>היא טהורה,</strong> שאין לייחס לה את הדם, <strong>ו</strong>ה<strong>שתים</strong> האחרות <strong>טמאות,</strong> שהרי בא הדם מאחת מהן. ואם מיד לאחר שנמצא הדם עמדו ו<strong>בדקו</strong> את עצמן <strong>שתים</strong> מהן, <strong>ומצאו</strong> שהן <strong>טהורות</strong> — <strong>הן טהורות,</strong> <strong>ו</strong>אילו ה<strong>שלישית טמאה.</strong> ואם לאחר שנמצא הדם, עמדו <strong>שלשתן</strong> ובדקו את עצמן, <strong>ומצאו</strong> שהן <strong>טהורות</strong> — <strong>כולן טמאות,</strong> שהרי ברור הדבר שבא הדם מאחת מהן.
  משל <strong>למה הדבר דומה?</strong> — <strong>לגל</strong> (ערימת אבנים) ה<strong>טמא</strong> (שידוע שיש תחתיו כזית מן המת) <strong>שנתערב בין שני גלים טהורים,</strong> ואין יודעים איזהו הטמא. ועמדו <strong>ובדקו אחת מהן</strong> (מהגלים הללו) <strong>ומצאו</strong> שהוא <strong>טהור</strong> — <strong>הוא טהור, ו</strong>ה<strong>שנים</strong> האחרים <strong>טמאים</strong> מספק. ואם בדקו <strong>שנים</strong> משלושת הגלים הללו, <strong>ומצאו</strong> שהם <strong>טהורין</strong> — <strong>הם טהורין ו</strong>ה<strong>שלישי טמא.</strong>
 ואם עמדו ובדקו את <strong>שלשתן, ומצאו</strong> ששלושתם <strong>טהורין</strong> — <strong>כולן טמאים</strong> מספק, שהרי ברור שאחד מהם טמא, אף שאין אנו יודעים איזהו. אלו <strong>דברי ר'</strong> <strong>מאיר.</strong> <strong>ש</strong>היה <strong>ר' מאיר אומר: כל דבר שהוא בחזקת טומאה</strong> (כגון אחד מגלי האבנים הללו) — <strong>לעולם הוא</strong> עומד <strong>בטומאתו</strong> זו, <strong>עד שיודע לך טומאה היכן היא.</strong> וכיון שלא נמצאה הטומאה כולם טמאים. ובדומה לזה בענייננו, כיון שאחת הנשים הללו טמאה בוודאי, ואין אנו יודעים מי היא זו, לכך שלושתן טמאות.
 <strong>ו</strong>אילו <strong>חכמים אומרים</strong> בדינם של הגלים הללו, שהריהו חופר ו<strong>בודק</strong> תחת כל אחד מהגלים הללו, <strong>עד שמגיע ל</strong>שכבת ה<strong>סלע</strong> בתחתיתו של גל זה, שברור הוא שאין נמצא דבר תחת הסלע, <strong>או</strong> עד שמגיע <strong>ל</strong>קרקע <strong>בתולה</strong> (אדמה שלא נעבדה מעולם), וברור לו שאין המת נמצא תחת גל זה. וכך הריהו בודק את כל שלושת הגלים, ואם נמצאו טהורים — טהורים הם, ומניחים אנו כי בשר המת נגרר משם.
 <big>ב גמרא</big> שנינו במשנה הקודמת את דינן של שלוש נשים שישנו במיטה אחת, ונמצא דם תחת אחת מהן, שכולן טמאות. ואף במשנתנו שנינו דינן של שלוש נשים שישנו במיטה אחת, ונמצא דם תחת אחת מהן, ואולם במשנתנו מבחינים במצבים השונים, היכן נמצא הדם, ושלפעמים השוכבת הפנימית או החיצונית טהורה. ושואלים: <strong>מאי שנא רישא</strong> <small>[</small>ב<small>מה שונה,</small> מיוחדת, <small>תחילת</small> המשנה, כלומר, המשנה הקודמת<small>]</small> — <strong>דלא מפליג</strong> <small>[שאין</small> התנא <small>מחלק]</small> בין מקרים שונים, שתמיד שלושתן טמאות, <strong>ומאי שנא</strong> <small>[ו</small>ב<small>מה שונה,</small> מיוחדת, <small>סוף</small> המשנה, כלומר, משנתנו זו<small>]</small> — <strong>דקמפליג</strong> <small>[ש</small>התנא <small>מחלק</small> בין המצבים השונים<small>],</small> שלפעמים אחת מהן טהורה? <strong>אמר ר'</strong> <strong>אמי: ב</strong>משנה הקודמת מדובר כששלוש הנשים הללו שוכבות כשהן <strong>משולבות</strong> (דבוקות זו בתוך זו), שאין כאן אחת המוגדרת כ"פנימית" או "אמצעית" ו"חיצונית", שכן כל אחת מהן חלק מגופה נמצא במקום אחר במיטה. ואילו במשנתנו מדובר כשכל אחת מהן שוכבת במקום לעצמה במיטה, ולכך יש מקום להגדירן כ"פנימית", "אמצעית" ו"חיצונית".
 <big>ג</big> שנינו במשנתנו בשלוש נשים אלה שישנו במיטה אחת ונמצא דם תחת אחת מהן, שאם מייד לאחר מציאת הדם עמדה ו<strong>בדקה אחת</strong> מהן את עצמה ונמצאה טהורה — היא טהורה, וחברותיה טמאות. ואם בדקו שתים ונמצאו טהורות — השלישית טמאה. ואולם אם בדקו שלושתן את עצמן, ונמצאו טהורות — שלושתן טמאות. ועל הלכה זו הביאו משל מגלי אבנים. ותוהים: <strong>למה ליה למתני</strong> <small>[לו,</small> לתנא, <small>לשנות]</small> <strong>"למה זה דומה",</strong> הרי הלכה זו מובנת כשלעצמה, אף בלא משל?
  ומשיבים:  <strong>הכי קאמר להו</strong> <small>[כך הוא אומר להם]</small> <strong>ר' מאיר לרבנן</strong> <small>[לחכמים]:</small> <strong>מאי שנא</strong> <small>[</small>ב<small>מה שונה]</small> <strong>ב</strong>מקרה של <strong>דם</strong> הנמצא במיטה שישנו בה שלוש נשים, <strong>דלא פליגיתו</strong> <small>[שאין אתם חולקים]</small> עלי, ואף לדעתכם שלושתן טמאות. <strong>ומאי שנא</strong> <small>[</small>ב<small>מה שונה]</small> <strong>ב</strong>מקרה של <strong>גל דפליגיתו</strong> <small>[שחולקים אתם],</small> ולדעתכם אם נבדקו כל שלושת הגלים ונמצאו טהורים — שלושתם טהורים?
 <strong>ו</strong>אילו לדעת <strong>רבנן</strong> <small>[חכמים],</small> אין להשוות בין דין גלי אבנים לדין הנשים. שכן <strong>בשלמא התם</strong> <small>[זה נוח שם,</small> בגלי אבנים, שפסקו ששלושתם טהורים<small>]</small> — <strong>אימא</strong> <small>[אמור,</small> יש מקום לומר<small>]</small> כי אמנם בתחילה היה כזית מן המת מונח תחת אחד הגלים, ואולם לאחר מכן <strong>עורב נטלה</strong> משם, ולכך כולם טהורים. <strong>אלא הכא</strong> <small>[כאן,</small> בשלוש נשים שבדקו עצמן ונמצאו טהורות<small>]</small> — ברור הוא ש<strong>האי</strong> <small>[זה]</small> ה<strong>דם</strong> בא מאחת מהן. שאם לא כן, <strong>מהיכא אתא</strong> <small>[מהיכן בא]</small> הדם? אלא בהכרח יש לומר שאחת מהן טעתה בבדיקתה, והריהי טמאה. וכיון שאין אנו יודעים מי היא, יש לטמא את שלושתן מן הספק.
 <big>ד</big> ומביאים עוד מדברי חכמים בטעות אפשרית בבדיקה. <strong>תניא</strong> <small>[שנויה</small> ברייתא<small>],</small> <strong>אמר ר'</strong> <strong>מאיר: מעשה</strong> היה <strong>ב</strong>עץ <strong>שקמה של</strong> הישוב <strong>כפר סבא, שהיו</strong> בני המקום <strong>מחזיקין בה</strong> שיש תחתיה <strong>טומאה.</strong> <strong>ובדקו</strong> באותו מקום, <strong>ולא מצאו</strong> כל טומאה. <strong>לימים נשבה בו הרוח, ועקרתו</strong> לעץ זה ממקומו, <strong>ונמצא גולגולת של מת תחובה לו בעיקרו</strong> (בשורשו). והרי זו ראיה, שיש וטועים בבדיקה. <strong>אמרו לו: משם</strong> מביא אתה <strong>ראיה</strong> שאין לסמוך על הבדיקה? <strong>אימר</strong> <small>[אמור,</small> יש לומר<small>]</small> כי כשבדקו <strong>לא בדקו כל צרכו.</strong>
 ועוד <strong>תניא</strong> <small>[שנויה</small> ברייתא<small>],</small> <strong>אמר ר'</strong> <strong>יוסי: מעשה במערה של</strong> היישוב <strong>שיחין, שהיו מחזיקין בה טומאה.</strong> <strong>ובדקו, עד שהגיעו לקרקע שהיתה חלקה כצפורן, ולא מצאו</strong> כל טומאה. ואולם <strong>לימים נכנסו בה פועלים</strong> כדי למצוא בה מחסה <strong>מפני הגשמים.</strong> <strong>ונתזו</strong> (הכו, לשם שעשוע) <strong>בקרדומותיהן, ומצאו</strong> בה <strong>מכתשת מלאה עצמות.</strong> <strong>אמרו לו: משם ראיה? אימר</strong> <small>[אמור]</small> כי כשבדקו <strong>לא בדקו כל צרכו.</strong>
 <strong>ועוד</strong> <strong>תניא</strong> <small>[שנויה</small> ברייתא<small>],</small> <strong>אבא שאול אומר: מעשה בסלע</strong> ביישוב <strong>בית חורון, שהיו מחזיקין בה טומאה.</strong> <strong>ולא יכלו חכמים לבדוק</strong> את  הדבר, <strong>מפני שהיתה</strong> הסלע <strong>מרובה</strong> (גדול ביותר). <strong>והיה שם זקן אחד, ור' יהושע בן חנניא שמו, אמר להן: הביאו לי סדינים! הביאו לו סדינים, ושראן במים, ופרסן עליהם</strong> (מעל המקום שהיה חשד שיש תחתיו כזית מן המת). ונמצא כי <strong>מקום</strong> ה<strong>טהרה</strong> שבסלע — נותר <strong>יבש,</strong> ואילו ה<strong>מקום</strong> בסלע שהיתה בו <strong>טומאה</strong> — נהיה <strong>לח</strong> מאותו סדין רטוב. הבינו שאין זה סלע מוצק אלא אדמה תחוחה ועמדו <strong>ובדקו</strong> אותו מקום, <strong>ו</strong>אכן <strong>מצאו</strong> שם <strong>בור גדול מלא עצמות.</strong>
 <strong>תנא</strong> <small>[שנה</small> החכם בברייתא<small>]</small> בעניינו של אותו בור: <strong>הוא הבור ש</strong>אותו <strong>מילא ישמעאל בן נתניה חללים, דכתיב</strong> <small>[ש</small>כן <small>נאמר]</small> <strong>"והבור אשר השליך שם ישמעאל את כל פגרי</strong> ה<strong>אנשים אשר הכה ביד גדליה</strong> הוא אשר עשה המלך אסא מפני בעשא מלך ישראל אותו מלא ישמעאל בן נתניהו חללים" (ירמיה מא, ט).
  ודנים בפירוש הפסוק: <strong>וכי גדליה</strong> בן אחיקם הוא זה ש<strong>הרגן? והלא ישמעאל</strong> בן נתניה הוא זה ש<strong>הרגן,</strong> וכמסופר בספר ירמיה שם! <strong>אלא מתוך שהיה לו</strong> לגדליה בן אחיקם <strong>לחוש לעצת יוחנן בן קרח</strong> שגילה לו כי ישמעאל זומם להורגו, <strong>ולא חש</strong> גדליה לדבר זה, ולא שמע לו מפני איסור שמיעת לשון הרע — <strong>מעלה עליו הכתוב כאילו</strong> גדליה בן אחיקם הוא ש<strong>הרגן.</strong>
 <big>ה</big> ומתוך שהוזכר לשון הרע (שראוי היה לשומע להיזהר), מביאים עוד בענין זה. <strong>אמר רבא: האי לישנא בישא</strong> <small>[לשון הרע הזה],</small> <strong>אף על פי דלקבולי לא מבעי</strong> <small>[שלקבלו,</small> להאמין למסופר, <small>לא צריך]</small> — מכל מקום <strong>מיחש ליה מבעי</strong> <small>[לחשוש לו צריך].</small>
 ומסופר: <strong>הנהו בני גלילא, דנפק עלייהו קלא דקטול נפשא</strong> <small>[אותם בני גליל, שיצא עליהם קול שהרגו נפש].</small> <strong>אתו לקמיה</strong> <small>[באו לפני]</small> <strong>ר' טרפון, אמרו ליה</strong> <small>[לו]:</small> <strong>לטמרינן מר</strong> <small>[יחביא אותנו אדוננו]!</small> <strong>אמר להו</strong> <small>[להם]:</small> <strong>היכי נעביד</strong> <small>[איך נעשה]</small> לכם? שהרי <strong>אי לא אטמרינכו</strong> <small>[אם לא אחביא אתכם]</small> — <strong>חזו יתייכו</strong> <small>[יראו אתכם]</small> הרודפים אתכם, ויהרגוכם. ואם <strong>אטמרינכו</strong> <small>[אחביא אתכם]</small> — <strong>הא אמור רבנן</strong> <small>[הרי אמרו חכמים]</small> כי <strong>האי לישנא בישא, אף על גב דלקבולי לא מבעי</strong> <small>[לשון הרע הזה, אף על פי שלקבלו אין צריך],</small> מכל מקום <strong>מיחש ליה מבעי</strong> <small>[לחשוש לו צריך],</small> ועליכם נאמר לשון הרע שהרגתם נפש. לכך <strong>זילו אתון, טמרו נפשייכו</strong> <small>[לכו אתם, החביאו עצמכם].</small>
 <big>ו</big> ומביאים עוד בענין זה של שמיעת דברים שיש לחוש להם. שכן נאמר קודם למלחמה עם עוג מלך הבשן <strong>"ויאמר ה'</strong> <strong>אל משה אל תירא</strong> אותו כי בידך נתתי אותו ואת כל עמו ואת ארצו ועשית לו כאשר עשית לסיחון מלך האמורי אשר יושב בחשבון" (במדבר כא, לד). ויש לברר: <strong>מכדי</strong> <small>[מאחר]</small> ו<strong>סיחון ועוג אחי הוו</strong> <small>[אחים היו],</small> שכן <strong>אמר מר</strong> <small>[החכם]:</small> <strong>סיחון ועוג בני אחיה בר שמחזאי הוו</strong> <small>[היו],</small> <strong>מאי שנא</strong> <small>[</small>ב<small>מה שונה,</small> מיוחד<small>]</small> ש<strong>מעוג דקמסתפי</strong> <small>[שהוא,</small> משה רבינו, <small>פחד]</small> ממנו, <strong>ומאי שנא</strong> <small>[</small>ב<small>מה שונה],</small> <strong>מסיחון דלא קמסתפי</strong> <small>[שהוא,</small> משה רבינו, <small>לא פחד]</small> ממנו?
 <strong>אמר ר'</strong> <strong>יוחנן, אמר ר'</strong> <strong>שמעון בן יוחי: מ</strong>תוך <strong>תשובתו</strong> (המענה) <strong>של</strong> הקדוש ברוך הוא ל<strong>אותו צדיק</strong> (משה רבינו), <strong>אתה יודע מה היה בלבו</strong> וממה חשש. שכך <strong>אמר</strong> משה רבינו בלבו: <strong>שמא תעמוד לו</strong> לעוג <strong>זכות של אברהם אבינו,</strong> ששמע לדבריו של עוג כי לוט בן אחי אברהם נשבה במלחמת ארבעת המלכים את החמישה, וחשש להם.
 <strong>ש</strong>כן <strong>נאמר "ויבא הפליט ויגד לאברם העברי...</strong> וישמע אברם כי נשבה אחיו" (בראשית יד, יג—יד), <strong>ואמר ר'</strong> <strong>יוחנן: זה</strong> המכונה בכתוב "הפליט" הינו <strong>עוג,</strong> הריהו מכונה כך משום <strong>שפלט</strong> (ששרד) <strong>מדור המבול.</strong>
 <big>ז</big> ומתוך שהוזכר ענין גלי אבנים שאבדה בהם טומאה, מביאים עוד בכיוצא בזה. <strong>תנו רבנן</strong> <small>[שנו חכמים]:</small> <strong>בגד ש</strong>היה בו כתם דם של נדה (המטמא במגע), ונפל הבגד לתוך מים או שנכנס בו מדם הבהמה, וכתוצאה מכך, <strong>אבד בו הכתם,</strong> ואין אנו יודעים היכן הוא מקומו. מה עושים? — <strong>מעביר עליו שבעה סממנין, ו</strong>בכך הריהו <strong>מבטלו</strong> לדם זה. ושוב אינו מטמא (והבגד עצמו נטהר בטבילה). <strong>ר' שמעון בן אלעזר אומר:</strong>
## דף סא:
 <strong>בודקו</strong> לבגד זה <strong>שכונות שכונות</strong> (קטעים קטעים), שבודק בנפרד קטע אחר קטע בבגד זה. ואם לאחר בדיקה זו לא נמצא הכתם — שוב אין הבגד חוזר ומטמא במגעו.
  בגד ש<strong>אבדה בו שכבת זרע,</strong> שאין אנו יודעים היכן היא בבגד. מה עושים? אם היה זה בגד <strong>חדש</strong> — <strong>בודקו ב</strong>נעיצת <strong>מחט</strong> על פני הבגד. שכן שכבת הזרע מתקשה, ועל ידי המחט יחוש בה. ואם היה זה בגד <strong>שחוק</strong> (משומש ומהוה) — הריהו <strong>בודקו ב</strong>העמדתו נגד ה<strong>חמה,</strong> שבמקום בו נמצאת שכבת הזרע אין קרני השמש עוברות. ובדיקה זו אינה נוהגת בבגד חדש, שכן האריג שבו עדיין קשיח, ואין קרני השמש עוברות יפה דרכו. ובהסבר דברי ר' שמעון בן אלעזר מביאים מה ש<strong>תנא</strong> <small>[שנה</small> החכם בברייתא<small>]:</small> <strong>אין "שכונה"</strong> שבבגד ה<strong>פחותה מ</strong>שטח שיש בו שיעור <strong>שלש אצבעות</strong> על שלוש אצבעות.
 <big>א</big> ומתוך שדנו בבגד שאבד בו כתם דם לענין טומאה וטהרה, מביאים עוד בדינו של בגד שאבד בו איסור. <strong>תנו רבנן</strong> <small>[שנו חכמים]:</small> <strong>בגד שאבד בו כלאים</strong> ("כלאי בגדים") שחלק ממנו עשוי מתערובת צמר ופשתים, ואין יודעים היכן הוא בבגד. כיון שמעתה אסור הבגד בלבישה — <strong>הרי זה לא ימכרנו לגוי,</strong> שמא ימכרנו הגוי לישראלי, ויכשל הלה באיסור לבישת כלאיים. <strong>ו</strong>כן <strong>לא יעשנו מרדעת לחמור,</strong> שמא יבוא להשתמש בבגד זה כטלאי על בגדו. <strong>אבל עושה ממנו תכריכין למת,</strong> שכן ברור הוא שלא יבוא הישראלי להשתמש בבגד זה לצרכיו, שהרי אסורה ההנאה מתכריכיו של המת. <strong>אמר רב יוסף: זאת אומרת</strong> — <strong>מצו‍ת בטלות לעתיד לבא.</strong> שהרי מת זה שנקבר בתכריכים שיש בהם איסור כלאיים, עתיד לעמוד בתחיית המתים, ויימצא עומד כשהוא לבוש בבגד שיש בו כלאיים. ומתוך שלא חששו לכך, נלמד כי לעתיד לבוא תתבטלה המצוות.
 <strong>אמר ליה</strong> <small>[לו,</small> לרב יוסף<small>]</small> <strong>אביי ואי תימא</strong> <small>[ויש שאומר]</small> כי <strong>רב דימי</strong> הוא שאמר כן לרב יוסף: <strong>והא</strong> <small>[והרי]</small> <strong>אמר ר'</strong> <strong>מני, אמר ר'</strong> <strong>ינאי, לא שנו</strong> היתר זה של תכריכים למת שיש בהם איסור כלאיים — <strong>אלא לספדו</strong> כשהוא לבוש בתכריכים כאלה, <strong>אבל לקוברו</strong> בהם — <strong>אסור.</strong> ואם כן, אין מכאן ראיה לענין מצוות לעתיד לבוא! <strong>אמר ליה</strong> <small>[לו]</small> רב יוסף בתשובה: <strong>לאו איתמר עלה</strong> <small>[האם לא נאמר עליה,</small> על הלכה זו של תכריכים שיש בהם כלאי בגדים<small>],</small> ש<strong>אמר ר'</strong> <strong>יוחנן</strong> שמותר <strong>אפילו לקוברו</strong> עמם. ומכאן ראיה לענין מצוות לעתיד לבוא.
 <strong>ו</strong>מסבירים כי <strong>ר' יוחנן</strong> שאמר את דבריו אלה, הרי זה <strong>לטעמיה</strong> <small>[לטעמו,</small> לשיטתו<small>],</small> שכן <strong>אמר ר'</strong> <strong>יוחנן: מאי דכתיב</strong> <small>[מהו שכתוב]</small> <strong>"במתים חפשי</strong> כמו חללים שוכבי קבר אשר לא זכרתם עוד והמה מידך נגזרו" (תהלים פח, ו) — <strong>כיון שמת אדם</strong> — הריהו <strong>נעשה חפשי מן המצו‍ת.</strong>
 <big>ב</big> ועוד בדינו של בגד שאבדו בו כלאיים, <strong>אמר רפרם בר פפא,</strong> <strong>אמר רב חסדא: בגד שאבד בו כלאים</strong> — <strong>צובעו, ומותר.</strong> שכן על ידי הצביעה יכול להתברר שאין איסור כלאיים בבגד. <strong>אמר ליה</strong> <small>[לו]</small> <strong>רבא לרפרם בר פפא: מנא ליה לסבא הא</strong> <small>[מנין לו לזקן,</small> כינויו של רב חסדא, הלכה <small>זו]</small> שניתן לסמוך על כך?
 <strong>אמר ליה</strong> <small>[לו]:</small> <strong>מתניתין</strong> <small>[משנתנו]</small> <strong>היא</strong> זו, <strong>דתנן</strong> <small>[ש</small>כן <small>שנינו]</small> בה בדינו של גל אבנים שידוע היה בו שהוא טמא, ונתערב בגלי אבנים אחרים, ש<strong>בודק עד שמגיע לסלע, ואי ליכא</strong> <small>[ואם אין,</small> לא נמצא<small>]</small> באותו מקום כזית מן המת — <strong>אימר</strong> <small>[אמור]</small> שאמנם בתחילה היה כזית מן המת באותו המקום, ואולם לאחר מכן בא <strong>עורב</strong> ו<strong>נטלה.</strong> <strong>הכי נמי</strong> <small>[כך גם כן]</small> בענייננו יש לומר כי <strong>עמרא וכיתנא</strong> <small>[צמר וכותנה,</small> פשתים<small>]</small> — <strong>בהדדי, לא סליק להו צבעא</strong> <small>[בשווה, אין עולה,</small> נקלט <small>בהם צבע],</small> שהפשתן קולט צבע בקושי רב יותר מזה שקולט הצמר. וניתן איפוא באמצעות צביעת הבגד לזהות את הצמר והפשתים שבו. <strong>ו</strong>אם נעשתה בדיקה שכזו ולא נמצא שיש בבגד צמר ופשתים, לכך <strong>כיון דלא ידיע</strong> <small>[שאין ידוע]</small> לנו שעדיין יש איסור כלאיים בבגד — <strong>אימר מנתר נתר</strong> <small>[אמור ניתר,</small> ניתק<small>]</small> הכלאיים מן הבגד, ומותר הבגד בלבישה.
 <big>ג</big> ועוד בדינו של בגד שהיה בו איסור כלאיים. <strong>אמר רב אחא בריה</strong> <small>[בנו של]</small> <strong>רב ייבא משמיה</strong> <small>[משמו של]</small> <strong>מר זוטרא: האי מאן דרמי חוטא דכיתנא בגלימיה דעמרא ונתקיה</strong> <small>[מי שהטיל חוט של פשתן בגלימה של צמר,</small> והרי הבגד אסור משום כלאי בגדים<small>,</small> ולאחר מכן עמד <strong>ונתקיה</strong> <small>[וניתקו],</small> <strong>ו</strong>אולם הוא <strong>לא ידע אי נתיק אי לא נתיק</strong> <small>[אינו יודע אם</small> אמנם <small>ניתק</small> חוט הפשתן, <small>אם לא ניתק]</small> — <strong>שפיר דמי</strong> <small>[דומה,</small> נראה <small>יפה,</small> בסדר<small>],</small> ומותר הבגד בלבישה.
 <strong>מאי טעמא</strong> <small>[מה טעם]</small> הדבר? שכן <strong>מדאורייתא</strong> <small>[מדין תורה]</small> "לא תלבש <strong>שעטנז</strong> צמר ופשתים יחדיו" (דברים כב, יא) <strong>כתיב</strong> <small>[נאמר]</small> באיסור כלאי בגדים. ומן המלה "שעטנז" אנו למדים: שאין הבגד בכלל איסור כלאי בגדים <strong>עד שיהיה</strong> נעשה מחוט צמר וחוט פשתים <strong>שוע</strong> (שהוחלקו יחד הצמר והפשתים במסרקות, לפני שנטוו). וכן <strong>טווי</strong> (שנטוו) יחד, <strong>ו</strong>כן <strong>נוז</strong> (שנארגו אל תוך הבגד). שרק באופנים אלה הרי זה איסור כלאי בגדים מן התורה. <strong>ורבנן</strong> <small>[וחכמים]</small> <strong>הוא</strong> ש<strong>גזרו ביה</strong> <small>[בו]</small> בחוט של פשתן שנארג בגלימה של צמר, שאף זה בכלל איסור כלאיים, הגם שאין כאן אלא אריגה יחד בלבד. <strong>ו</strong>במקרה זה שלפנינו, <strong>כיון דלא ידע אי נתקיה</strong> <small>[שאינו יודע אם ניתקו</small> אם לא ניתקו<small>]</small> — <strong>שרי</strong> <small>[מותר]</small> הבגד בלבישה, מן הספק.
 <strong>מתקיף לה</strong> <small>[מקשה עליה]</small> <strong>רב אשי</strong> על הלכה זו של מר זוטרא: מנין לנו שפירוש "שעטנז" האמור בתורה הוא שיהא הבגד האסור בכלאי הכרם זה שהתקיימו בו שלושת אלה, שוע טווי ונוז? ושמא <strong>אימר</strong> <small>[אמור]</small> שהכוונה היא לאחד משלושת אלה, והריהו אסור מן התורה באיסור כלאיים <strong>או שוע או טווי או נוז! ו</strong>מסכמים: <strong>הלכתא</strong> <small>[הלכה]</small> היא <strong>כמר זוטרא, מדאפקינהו רחמנא בחדא לישנא</strong> <small>[מתוך שהוציא אותן הכתוב בלשון,</small> במלה <small>אחת].</small>
 <big>ד</big> ועוד בדין כתם הנמצא בבגד, <strong>תנו רבנן</strong> <small>[שנו חכמים]:</small> כתם דם הנמצא ב<strong>בגד צבוע</strong> — <strong>מטמא משום כתם.</strong> <strong>ר'</strong> <strong>נתן בר יוסף אומר: אינו מטמא משום כתם, ש</strong>הרי <strong>לא תקנו</strong> חכמים לבישת <strong>בגדי צבעונין לאשה, אלא</strong> משום שיש בכך כדי <strong>להקל על כתמיהן.</strong> שכן אין הכתם ניכר בבגד צבעוני.
  ותוהים על דבריו ש<strong>תקנו</strong> חכמים לבישת בגדי צבעונים לנשים, <strong>מאי תקנינהו</strong> <small>[מה</small> היא ש<small>תיקנו להן</small> כן<small>]?</small> ומשיבים: <strong>אלא</strong> כוונת דבריו, <strong>שלא הותרו בגדי צבעונין לאשה אלא</strong> על מנת <strong>להקל</strong> בכך <strong>על כתמיהן.</strong> ושואלים: מן הלשון <strong>"הותרו"</strong> יש לדייק, <strong>מכלל</strong> הדברים נלמד <strong>דאסירי</strong> <small>[שאסורים</small> בגדים צבעוניים<small>]</small> מעיקר הדין!
  ומשיבים:  <strong>אין</strong> <small>[כן],</small> אמנם אסורים בגדים צבעוניים בלבישה. <strong>דתנן</strong> <small>[ש</small>כך <small>שנינו]</small> <strong>בפולמוס של אספסינוס גזרו</strong> חכמים <strong>על עטרות חתנים ועל האירוס</strong> (כלי זמר), משום צער החורבן. ו<strong>בקשו</strong> חכמים <strong>לגזור</strong> אף <strong>על בגדי צבעונין</strong> שלא ללובשם, ואולם <strong>אמרי</strong> <small>[אמרו]:</small> <strong>הא עדיפא</strong> <small>[זה עדיף],</small> שתלבשנה הנשים בגדים צבעוניים — <strong>כדי להקל</strong> בכך <strong>על כתמיהן.</strong>
 <big>ה משנה</big> <strong>שבעה סמנין</strong> (חומרים) <strong>מעבירין</strong> אותם <strong>על הכתם</strong> הנמצא בבגד, כדי לבדוק אם דם הוא או צבע. שכן שבעה סממנים אלה מסלקים את הדם. ואלה הם: <strong>רוק תפל, ומי גריסין, ומי רגלים,</strong> <strong>ונתר, ובורית,</strong>
## דף סב.
 <strong>קמוניא, ואשלג.</strong>
 ואם <strong>הטבילו</strong> את הבגד בעוד שהיה בו כתם זה (שאין אנו יודעים מה טיבו), <strong>ועשה על גביו</strong> (על דעת שהוא טהור) <strong>טהרות,</strong> ולאחר מכן <strong>העביר עליו,</strong> על הכתם, את <strong>שבעה</strong> ה<strong>סמנין</strong> הללו, <strong>ולא עבר</strong> (נעלם) הכתם על ידם — <strong>הרי</strong> כתם <strong>זה</strong> הוא <strong>צבע,</strong> ולא דם. ולכך אותן <strong>הטהרות</strong> שנעשו על גבי הבגד <strong>טהורות, ו</strong>את הבגד <strong>אינו צריך להטביל,</strong> שאין בו טומאה. ואולם אם הכתם <strong>עבר</strong> לאחר שהעבירו עליו את שבעת הסממנים הללו, <strong>או</strong> אפילו <strong>ש</strong>לא נעלם לגמרי, אך <strong>דיהה</strong> (התעמעם, שנחלש צבע הכתם) — <strong>הרי זה כתם</strong> דם. <strong>ו</strong>לכך <strong>הטהרות</strong> שהתעסק בהן על גבי הבגד <strong>טמאות, ו</strong>את הבגד <strong>צריך להטביל</strong> שוב.
 למעלה נמנו שבעת הסממנים המעבירים את הדם, ומסבירים: <strong>איזהו רוק תפל</strong> — זה הרוק היוצא בבוקר, עם הקימה מהשינה, מפיו של <strong>כל</strong> אדם <strong>שלא טעם כלום</strong> כל הלילה. <strong>מי גריסין</strong> — <strong>לעיסת גריסין של פול חלוקת נפש.</strong> כלומר, גריס של צמח הפול שנחלק מעצמו, שיצא האוכל שבה מתוך קליפתו מעצמו, ולא בידי אדם. ונלעס בפי אדם, ולאחר מוכן הריהו מונח על הכתם. <strong>מי רגלים</strong> — מי רגלים שהחמיצו, אחר ששהו שלושה ימים.
 <strong>וצריך לכסכס</strong> (לשפשף) את הבגד <strong>שלש פעמים לכל אחד ואחד</strong> מהסממנים הללו. ואת שבעת הסממנים הללו צריך להעביר על הכתם, דווקא באופן זה שיועבר סממן אחר סממן בנפרד, ובסדר המנוי במשנתנו שבתחילה מעבירים רוק תפל ואחר כך מי גריסים וכן הלאה. ואולם אם <strong>העבירן שלא כסדרן, או שהעביר</strong> את כל <strong>שבעה</strong> ה<strong>סמנין כאחת</strong> ולא בזה אחר זה — <strong>לא עשה ולא כלום.</strong> שאין זו בדיקה תקפה, ואי אפשר לקבוע על פיה אם היה זה כתם דם או צבע.
 <big>א גמרא</big> שנינו במשנתנו שבעה סממנים המעבירים את הכתם, ואולם לא הוסבר במשנתנו אלא ענין שלושה מהם (רוק תפל, מי גריסים, ומי רגלים). ולענין בירור עניינו של הנתר מביאים מה ש<strong>תנא</strong> <small>[שנה]</small> החכם בברייתא: הנתר המעביר את הכתם — זה <strong>נתר אלכסנדרית, ולא נתר אנטפטרית.</strong>
 <big>ב</big> ובבירור ענין ה<strong>בורית</strong> הנזכרת במשנה, <strong>אמר רב יהודה: זה</strong> הנקרא <strong>אהלא.</strong> <strong>ומקשים על כך:</strong> <strong>והתניא והרי שנויה</strong> ברייתא<small>]</small> האומרת בתוך דבריה <strong>הבורית והאהל,</strong> והרי זה מורה כי אלה הם דברים שונים! <strong>אלא, מאי</strong> <small>[מה</small> היא<small>]</small> <strong>בורית</strong> — <strong>כבריתא</strong> <small>[גופרית].</small>
 <strong>ורמינהי</strong> <small>[ומשליכים,</small> ומראים סתירה<small>]</small> על הסבר זה ממה ששנינו לענין הצמחים שנאסרו לשימוש בשביעית כי <strong>הוסיפו עליהן</strong> אף את <strong>הלביצין, והלעונין,</strong> ו<strong>הבורית, והאהל.</strong> <strong>ואי</strong> <small>[ואם]</small> <strong>בורית</strong> זו <strong>כבריתא, מי אית ליה</strong> <small>[האם יש לו]</small> איסור <strong>שביעית? והתנן</strong> <small>[והרי שנינו</small> במשנה<small>]</small> בהגדרת הדברים שיש בהם איסור שביעית, <strong>זה הכלל: כל שיש לו עיקר</strong> (שורש, שממנו הוא ניזון) — <strong>יש לו</strong> (הריהו בכלל) איסור <strong>שביעית, וכל שאין לו עיקר</strong> — <strong>אין לו שביעית.</strong> ואילו לכבריתא אין שורש! <strong>אלא</strong> חוזרים לזיהוי הקודם האומר כי <strong>מאי</strong> <small>[מה</small> היא<small>]</small> <strong>בורית</strong> — זה <strong>אהלא, ו</strong>באשר לשאלה שהקשינו, <strong>התניא</strong> <small>[הרי שנויה</small> ברייתא<small>]</small> האומרת בתוך דבריה <strong>הבורית והאהל,</strong> והרי זה מורה כי הבורית אינה האהל — צריך לומר כי יש <strong>תרי גווני אהלא</strong> <small>[שני מיני אהל],</small> שאחד מהם נקרא גם "בורית", והאחר שונה מן הבורית.
 <big>ג</big> ובענין ה<strong>קמוניא</strong> הנזכרת במשנה, <strong>אמר רב יהודה:</strong> זה הנקרא <strong>שלוף דוץ.</strong> <big>ד</big> <strong>ו</strong>בענין ה<strong>אשלג</strong> הנזכר במשנה, <strong>אמר שמואל: שאלתינהו לנחותי ימא</strong> <small>[שאלתי אותם, את יורדי הים],</small> מהו אשלג זה, <strong>ואמרו</strong> לי כי <strong>אשלגא שמיה</strong> <small>[שמו],</small> <strong>ומשתכח ביני נקבי מרגניתא, ומפקי לה ברמצא דפרזלא</strong> <small>[ו</small>הוא <small>נמצא בין נקבי המרגלית, ומוציאים אותו במסמר ארוך של ברזל].</small>
 <big>ה</big> שנינו במשנתנו כי אם <strong>הטבילו</strong> את הבגד שנמצא בו הכתם, <strong>ועשה</strong> על גביו טהרות, ונבדק הבגד בשבעת הסממנים הללו ולא עבר הכתם — כתם זה הינו צבע, ואין כאן טומאה, והטהרות הינן טהורות, והבגד אינו צריך טבילה נוספת. ומביאים עוד בענין זה, <strong>תנו רבנן</strong> <small>[שנו חכמים]:</small> <strong>העביר עליו שבעה סמנין, ולא עבר</strong> הכתם. ולאחר מכן הוסיף והעביר עליו <strong>צפון</strong> (סבון), <strong>ועבר</strong> הכתם בכך — <strong>טהרותיו טמאות.</strong> ותוהים על כך: הרי הבדיקה הוכיחה שאין זה כתם דם.
  וזה שנעלם הכתם לאחר שהעבירו עליו צפון — שהרי ה<strong>צפון צבע נמי מעבר</strong> <small>[גם כן מעביר]!</small> <strong>אלא</strong> כך היא לשון הברייתא: <strong>העביר עליו</strong> רק <strong>ששה סמנין, ולא עבר</strong> בהם הכתם. ואחר כך <strong>העביר עליו צפון, ועבר</strong> בכך הכתם — <strong>טהרותיו טמאות.</strong> שיש מקום לומר <strong>שאם העביר</strong> את הסממן ה<strong>שביעי מתחילה,</strong> לפני שהעביר את הצפון — <strong>שמא עבר</strong> <small>[היה עובר]</small> הכתם בכך, שכן כתם דם הוא זה. ולכך הבגד טמא.
  ועוד <strong>תניא אידך</strong> <small>[שנויה</small> ברייתא <small>אחרת]</small> בענין זה, האומרת שאם <strong>העביר עליו שבעה סמנין, ולא עבר</strong> בהם הכתם. ואחר כך <strong>שנאן</strong> (חזר והעבירם שוב על הכתם), <strong>ועבר</strong> הכתם בכך — <strong>טהרותיו טהורות,</strong> אף שעבר הכתם על ידי שבעת הסממנים הללו, שאין זה כתם דם. שאילו היה זה דם — היה עובר בהעברת שבעת הסממנים בפעם הראשונה.
  ובהסבר ברייתא זו <strong>אמר ר'</strong> <strong>זירא: לא שנו</strong> בברייתא שהטהרות הינן טהורות <strong>אלא</strong> אלו <strong>הטהרות שנעשו בין</strong> ה<strong>תכבוסת</strong> (העברת שבעת הסממנים על הבגד) ה<strong>ראשונה</strong> של הבגד <strong>ל</strong>בין התכבוסת ה<strong>שניה.</strong> <strong>אבל טהרות שנעשו אחר תכבוסת שניה</strong> — <strong>טהרותיו טמאות, שהרי</strong> בזה שחזר והעביר על הכתם שוב את שבעת הסממנים (תכבוסת שניה), גילה דעתו ש<strong>הקפיד עליו</strong> (שמסופק הוא עדיין שמא הרי זה כתם דם, למרות שהוא לא עבר בתכבוסת הראשונה), <strong>ו</strong>עתה (בתכבוסת השניה) ש<strong>עבר</strong> הכתם — הרי זו ראיה שדם הוא.
## דף סב:
 <strong>אמר ליה</strong> <small>[לו]</small> ר' אבא לרב אשי בקושיה על דבריו: <strong>מידי בקפידא תליא מילתא</strong> <small>[כלום בהקפדה</small> של בעלי הבגד <small>תלוי הדבר]?</small> והרי מאחר שהטהרות שנעשו לאחר התכבוסת הראשונה הינן טהורות, כי הוכח כבר שאין זה דם. אף הטהרות שנעשו לאחר התכבוסת השניה לא תיטמאנה!
 <strong>אמר ליה</strong> <small>[לו]</small> רב אשי לר' אבא בתשובה: <strong>אין</strong> <small>[כן],</small> אף בהקפדת בעלי הבגד תלוי הדבר. <strong>דתניא</strong> <small>[ש</small>כן <small>שנינו</small> בברייתא<small>]</small> ש<strong>ר' חייא אומר</strong> כי <strong>דם</strong> של <strong>הנדה ודאי</strong> — <strong>מעביר עליו</strong> את <strong>שבעה</strong> ה<strong>סמנין</strong> הללו, <strong>ו</strong>בכך הריהו <strong>מבטלו</strong> מלהיחשב עוד כדם, אף שלא עבר הכתם לגמרי. ומטביל את הבגד, ונטהר.
 <strong>ו</strong>יש לדון בדבר זה, <strong>אמאי</strong> <small>[מדוע]</small> נטהר הבגד, אף שלא עבר הכתם לגמרי, <strong>הא</strong> <small>[הרי]</small> <strong>דם נדה הוא! אלמא</strong> <small>[נסיק</small> מכאן<small>]</small> כי <strong>בקפידא תליא מילתא</strong> <small>[בהקפדה תלוי הדבר],</small> מאחר שאין בעל הבגד מקפיד על הכתם שנותר לאחר שכובס. <strong>הכא נמי</strong> <small>[כאן,</small> בענייננו, <small>גם כן]</small> יש לומר כי <strong>בקפידא תליא מילתא</strong> <small>[בהקפדה תלוי הדבר],</small> וכיון שבכגון זה אין אדם מקפיד, לכן שוב אינו נחשב כדם.
 <big>א</big> <strong>תנן התם</strong> <small>[שנינו שם</small> במשנה במסכת כלים<small>]:</small> <strong>חרסין</strong> כגון עביט של מי רגלים <strong>שנשתמש בהן זב</strong> לעשיית צרכיו, ונמצא איפוא <strong>שבלעו</strong> החרסים הללו <strong>משקין</strong> טמאים. <strong>ו</strong>לאחר מכן <strong>נפלו</strong> החרסים הללו <strong>ל</strong>תוך <strong>אויר</strong> (חלל) <strong>התנור, והוסק התנור</strong> — <strong>התנור טמא.</strong> וטעם הדבר: <strong>ש</strong>כן <strong>סוף</strong> ה<strong>משקה</strong> הבלוע בחרסים <strong>לצאת</strong> מהם על ידי חום התנור, והם מטמאים את התנור.
  ובפירוש דברי המשנה הללו נחלקו חכמים, ש<strong>אמר ריש לקיש: לא שנו</strong> במשנה זו שהתנור נטמא מהחרסים רק בשעה שהוסק, <strong>אלא</strong> כשבלועים בהם <strong>משקין קלים,</strong> שאינם אב הטומאה, וכגון דמעתו או מי רגליו של הטמא בטומאת מת או בטומאת שרץ. שהרי גם כשהוסק התנור ויצאו המשקים הטמאים לאויר התנור, אין הם מטמאים אלא מדברי חכמים. שהרי אין משקה מטמא כלי, מלבד משקה אב הטומאה. <strong>אבל</strong> אם היו אלה <strong>משקין חמורין,</strong> וכגון שהם עביט מי רגלים של זב או זבה (שהריהם אב הטומאה) — <strong>טמא</strong> התנור, <strong>אף על פי שלא הוסק התנור.</strong> שמאחר והמשקים הבלועים בחרסים יכולים לצאת (על ידי היסק), שוב אין הם נחשבים כבלועים. ואילו <strong>ר' יוחנן אמר</strong> כי <strong>אחד</strong> דין <strong>משקין קלין ואחד</strong> דין <strong>משקין חמורין, אם הוסק התנור</strong> — <strong>אין</strong> <small>[כן]</small> נטמא התנור, <strong>אי</strong> <small>[אם]</small> <strong>לא</strong> הוסק התנור — <strong>לא</strong> נטמא.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו במשנתנו שאם <strong>הטבילו</strong> לבגד שנמצא בו לאחר מכן כתם, <strong>ועשה על גביו טהרות, והעביר עליו שבעה סמנין ולא עבר</strong> הכתם — <strong>הרי זה צבע</strong> ולא דם, <strong>ו</strong>לכך <strong>טהרותיו טהורות, ואין צריך להטביל</strong> שוב את הבגד. הרי שדבר טמא בלוע שאינו יכול לצאת אלא על ידי גורם חיצוני כל עוד לא יצא אינו טמא, ואף בענייננו רק לכשתצא הטומאה יטמא התנור! והרי זה כשיטתי שאף המשקים הטמאים הבלועים בחרסים, כיון שאין הם יכולים לצאת אלא בהסקת התנור — אין הם מטמאים את התנור (אלא אם כן יצאו בפועל).
 <strong>אמר ליה</strong> <small>[לו]</small> ריש לקיש לר' יוחנן בדחיית ראייתו: <strong>הנח לכתמים,</strong> שאין להביא ראיה מהם לענין טומאת כלים, שכן כל עיקרה של טומאת כתמים אינו אלא <strong>דרבנן</strong> <small>[מדברי חכמים],</small> ולכך הקלו חכמים בזמן שאין הדם יוצא על ידי שבעה סממנים. מה שאין כן בטומאה שמן התורה.
  שב ר' יוחנן והקשה עוד על ריש לקיש: <strong>והתני</strong> <small>[והרי שנה]</small> <strong>ר' חייא</strong> (בברייתא שהובאה למעלה) כי אף <strong>דם הנדה ודאי</strong> — <strong>מעביר עליו שבעה סמנין, ומבטלו,</strong> והרי זו ראיה לשיטתי שאין הדבר הבלוע היוצא רק על ידי הדחק נחשב לטמא. ואמורים הדברים הללו אף בטומאה שמן התורה, כדם הנדה!
 <strong>אמר ליה</strong> <small>[לו]</small> ריש לקיש לר' יוחנן: אין להקשות על שיטתי מדברי ברייתא זו, שכן משובשת היא. שהרי אם <strong>רבי</strong> (ר' יהודה הנשיא, מסדר המשנה) <strong>לא שנה</strong> הלכה זו במשנתו, <strong>ר' חייא</strong> (תלמידו של רבי, שדבריו מובאים בברייתא זו) <strong>מנא ליה</strong> <small>[מנין לו]?</small>
 ועוד שב ו<strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו במשנה במסכת אהלות: <strong>רביעית דם</strong> של מת (המטמאת בטומאת אוהל) <strong>שנבלע ב</strong>קרקע ה<strong>בית</strong> — כל כלי <strong>ה</strong>נמצא ב<strong>בית טמא.</strong> <strong>ואמרי לה</strong> <small>[ויש האומרים אותה</small> הלכה<small>]</small> כי במקרה זה כלי <strong>ה</strong>נמצא ב<strong>בית טהור.</strong> ומעירים: <strong>ולא פליגי</strong> <small>[ואין</small> הדעות הללו <small>חלוקות]</small> אלא <strong>הא</strong> <small>[</small>הלכה <small>זו,</small> האומרת שהבית טמא<small>]</small> — מדובר בה <strong>בכלים דמעיקרא</strong> <small>[שמתחילה],</small> שהיו בבית לפני שנבלע בו דם זה, וכלים אלה נטמאו בטומאת אוהל. ואילו <strong>הא</strong> <small>[</small>הלכה <small>זו,</small> האומרת שהבית טהור<small>]</small> — מדובר בה <strong>בכלים</strong> שהגיעו אל הבית ל<strong>בסוף,</strong> לאחר שנבלע הדם בקרקע הבית.
  וממשיכה המשנה ואומרת כי אם רביעית דם המת <strong>נבלעה בכסות,</strong> הרי כסות זו נבדקת: <strong>אם מתכבסת ויוצא ממנה רביעית דם</strong> — הריהי <strong>טמאה, ואם לאו</strong> <small>[לא]</small> — הריהי <strong>טהורה.</strong> נמצאנו למדים כי דם הבלוע שאינו יוצא בכיבוס — אינו מטמא. והרי זה כשיטתי האומרת שטומאה בלועה איננה מטמאה, אף שאפשר להוציאה על ידי הדחק!
 <strong>אמר רב כהנא:</strong> אין להביא מכאן ראיה, שכן <strong>מקולי רביעיות</strong> דם <strong>שנו כאן,</strong> שמדובר במשנה זו ברביעית דם תבוסה (דמו של הרוג, שיצא ממנו רביעית דם בחייו ובמותו, ואין יודעים אם רובה של רביעית דם זו יצאה ממנו בעודו בחיים, ואינה מטמאה. או שמא יצאה רובה של רביעית לאחר מותו, והריהי מטמאה). ו<strong>שאני</strong> <small>[שונה]</small> הוא דין <strong>דם תבוסה</strong> — שאין טומאתו אלא מ<strong>דרבנן</strong> <small>[מדברי חכמים],</small> ובטומאה שהיא מדברי חכמים, אף ריש לקיש מודה שיש להקל.
 <strong>איתיביה</strong> <small>[הקשה לו]</small> <strong>ריש לקיש לר' יוחנן</strong> ממה ששנינו כי <strong>כל הבלוע</strong> (שנבלע בו דבר טומאה) <strong>שאינו יכול לצאת</strong> — הריהו <strong>טהור.</strong> ונדייק מכאן: <strong>הא</strong> <small>[הרי]</small> אם <strong>יכול לצאת</strong> — הרי זה <strong>טמא, ואף על גב</strong> <small>[ואף על פי]</small> ש<strong>לא נפיק</strong> <small>[יצא]</small> עדיין. והרי זה כשיטתי!
 <strong>אמר רב פפא</strong> בדחיית ראיה זו: ב<strong>כל היכא</strong> <small>[היכן,</small> אופן<small>]</small> שבו דבר הטומאה הבלוע <strong>אין יכול לצאת, ולא הקפיד עליו</strong> הבעלים, שאין הימצאו של הדבר מפריע לו — ל<strong>דברי הכל,</strong> ריש לקיש ור' יוחנן, הרי זה <strong>טהור.</strong> ובכל אופן ש<strong>יכול</strong> דבר הטומאה <strong>לצאת, והקפיד עליו</strong> הבעלים, שמפריע לו הדבר ועומד הוא להוציאו — ל<strong>דברי הכל</strong> הרי זה <strong>טמא.</strong>
 <strong>כי פליגי</strong> <small>[כאשר נחלקו]</small> ריש לקיש ור' יוחנן — הרי זה במקרה ש<strong>יכול</strong> דבר הטומאה <strong>לצאת, ולא הקפיד עליו</strong> הבעלים. ובזאת נחלקו: <strong>מר סבר</strong> <small>[חכם זה,</small> ריש לקיש, <small>סבור]</small> כי <strong>כיון</strong> ש<strong>יכול</strong> דבר הטומאה <strong>לצאת</strong> — הריהו טמא, ו<strong>אף על גב</strong> <small>[אף על פי]</small> ש<strong>לא הקפיד עליו.</strong> <strong>ומר סבר</strong> <small>[וחכם זה,</small> ר' יוחנן, <small>סבור]</small> כי <strong>אף על גב</strong> <small>[אף על פי]</small> ש<strong>יכול לצאת,</strong>
## דף סג.
 <strong>אם הקפיד עליו</strong> הבעלים — <strong>אין</strong> <small>[כן],</small> הריהו מטמא, ואולם <strong>אי לא</strong> <small>[אם אין]</small> הבעלים מקפיד עליו אף שיכול דבר הטומאה לצאת — <strong>לא</strong> טמא.
 <big>א</big> שנינו במשנתנו בהגדרתו של רוק תפל, <strong>איזהו רוק תפל?</strong> — כל שלא טעם כלום. ובענין שיעור הזמן שלא אכל, שמביאים מה ש<strong>תנא</strong> <small>[שנה]</small> החכם בברייתא: איזהו רוק תפל? <strong>כל שלא טעם כלום מבערב.</strong> ובפירוש הדברים מביאים כי <strong>סבר</strong> <small>[הסביר]</small> <strong>רב פפא</strong> את דברי הברייתא הזו <strong>קמיה</strong> <small>[לפני]</small> <strong>רבא למימר</strong> <small>[לומר]</small> שהריהי <strong>כ</strong>שיטת <strong>מאן דאמר</strong> <small>[מי שאומר]</small> שהכוונה היא ש<strong>לא טעם מידי באורתא</strong> <small>[דבר מליל</small> אתמול, מאמש<small>].</small> <strong>אמר ליה</strong> <small>[לו]</small> <strong>רבא: מי קתני</strong> <small>[האם הוא,</small> התנא <small>שנה]</small> "כל שלא טעם <strong>בערב"?</strong> שמשמע הדברים הוא שלא אכל דבר למן הלילה הקודם. והרי "כל שלא טעם <strong>מבערב" קתני</strong> <small>[הוא שנה],</small> שבערב זה הוא לא טעם דבר, ואולם בליל אמש הוא אכל. ובאו הדברים כדי <strong>לאפוקי</strong> <small>[להוציא,</small> לשלול<small>],</small> שאין זה רוק תפל <strong>היכא דקדים ואכיל</strong> <small>[היכן,</small> כאשר <small>הקדים</small> לקום משנתו קודם שעלה היום, <small>ואכל],</small> ששוב אין הרוק שבפיו נחשב לרוק תפל.
 ועוד בענין זה <strong>אמר רבה בר בר חנה, אמר ר'</strong> <strong>יוחנן: איזהו רוק תפל?</strong> — <strong>כל ש</strong>לא אכל דבר, ו<strong>עבר עליו</strong> זמן <strong>חצות לילה, ו</strong>היה שרוי <strong>בשינה.</strong> ומקשים: <strong>למימרא</strong> <small>[האם</small> בא <small>לומר]</small> ש<strong>בשינה תליא מילתא</strong> <small>[תלוי הדבר]?</small> <strong>והתנן</strong> <small>[והרי שנינו</small> בברייתא<small>]</small> כי אם <strong>ישן כל היום</strong> כולו — <strong>אין זה רוק תפל,</strong> אף שישן. ואילו אם היה <strong>ניעור כל הלילה</strong> כולו — <strong>הרי זה רוק תפל,</strong> אף שלא ישן. הרי איפוא שלא השינה היא הגורמת לרוק להיתפל, אלא הלילה כשלעצמו! ומתרצים: <strong>התם</strong> <small>[שם</small> בברייתא<small>]</small> אין כוונת "ניעור כל הלילה" שלא ישן כל הלילה שינה של ממש, ואולם היה <strong>מתנמנם,</strong> שישן באופן חלקי, ודי בשינה חלקית שכזו כדי שיהיה הרוק תפל.
  ומסבירים:  <strong>היכי דמי</strong> <small>[איך הוא בדיוק]</small> <strong>מתנמנם? אמר רב אשי: נים</strong> <small>[נם]</small> <strong>ולא נים</strong> <small>[נם],</small> <strong>תיר</strong> <small>[ער]</small> <strong>ולא תיר</strong> <small>[ער],</small> <strong>דקרו ליה</strong> <small>[שקוראים לו]</small> <strong>ועני</strong> <small>[ועונה],</small> <strong>ולא ידע לאהדורי סברא</strong> <small>[ואין יודע להשיב סברה],</small> <strong>ו</strong>אולם <strong>כי מדכרו ליה</strong> <small>[כאשר מזכירים לו]</small> את סברת הדבר — <strong>מדכר</strong> <small>[נזכר]</small> בה.
 ועוד בהגדרת הרוק התפל, <strong>תנא</strong> <small>[שנה]</small> החכם בברייתא: כל ש<strong>השכים</strong> בבוקר משנתו, <strong>ושנה פרקו</strong> בדיבור — <strong>אין זה רוק תפל,</strong> אף שלא טעם דבר מהערב, שכן הדיבור מעביר את תפילותו של הרוק. <strong>ו</strong>שואלים: <strong>עד כמה</strong> הוא שיעור לימודו בפה המעביר את תפילותו של הרוק? <strong>אמר רב יהודה בר שילא, אמר רב אשי, אמר ר'</strong> <strong>אלעזר: כל שיצא</strong> מפיו <strong>רוב דבורו</strong> שהוא עשוי לדבר בפרק זמן <strong>של שלש שעות.</strong>
 <big>ב</big> שנינו במשנתנו בהגדרת <strong>מי גריסין</strong> המשמשים להעברת הכתם שהכוונה ל<strong>לעיסת גריסין של פול</strong> שנחלק (שיצא האוכל שבו מתוך קליפתו מעצמו) ולאחר מכן נלעס. ומציעים: <strong>לימא</strong> <small>[האם     נאמר]</small> כי דין זה, המצריך לעיסת הגריס, <strong>מסייע ליה</strong> <small>[לו]</small> <strong>לריש לקיש,</strong> שכן <strong>אמר ריש לקיש: רוק תפל צריך שיהא עם כל אחד ואחד</strong> מששת הסממנים המעבירים את הכתם? ודוחים: אין זו ראיה, שכן <strong>דלמא</strong> <small>[שמא]</small> סיבת הדבר שצריכים ללעוס את הגריס, אינה משום תוספת רוק תפל, אלא משום ש<strong>הבלא דפומא מעלי</strong> <small>[הבל הפה,</small> חום, <small>מועיל]</small> להעברת הכתם.
  ומציעים עוד כי <strong>מתניתין</strong> <small>[משנתנו]</small> שאמרה כי די בלעיסה של הפול, ובחום הפה הבא עם הלעיסה, היא ש<strong>לא כ</strong>שיטת <strong>ר' יהודה, דתניא</strong> <small>[ש</small>כן <small>שנויה</small> ברייתא<small>],</small> <strong>ר' יהודה אומר: מי גריסין</strong> המשמש כסממן להעברת הכתם, צריך להיות <strong>רותח</strong> (חם ביותר), שהוא הרבה מעל חום הפה, <strong>ו</strong>כן כי <strong>עובר</strong> (קודם) <strong>שיתן לתוכו מלח.</strong>
 ומבררים: <strong>מאי משמע דהאי</strong> <small>[מה,</small> מאין <small>משתמע שזו</small> המלה<small>]</small> <strong>"עובר"</strong> — <strong>לישנא דאקדומי</strong> <small>[לשון הקדמה]</small> <strong>הוא? אמר רב נחמן בר יצחק:</strong> שכן <strong>אמר קרא</strong> <small>[הכתוב]</small> <strong>"וירץ אחימעץ דרך הככר ויעבר את הכושי"</strong> (שמואל ב יח, כג). <strong>אביי אמר</strong> כי <strong>מהכא</strong> <small>[מכאן]</small> יש ללמוד כן, מן האמור בפגישת יעקב עם עשיו "וישם את השפחות ואת ילדיהן ראשונה ואת לאה וילדיה אחרונים ואת רחל ואת יוסף אחרונים. <strong>והוא עבר לפניהם"</strong> (בראשית לג, ב—ג), <strong>ואיבעית אימא מהכא</strong> <small>[ואם תרצה     אמור</small> שנלמד <small>מכאן],</small> מן הכתוב "עלה הפורץ לפניהם פרצו ויעבורו שער ויצאו בו <strong>ויעבר מלכם לפניהם וה' בראשם"</strong> (מיכה ב, יג).
 <big>ג</big> בהגדרת <strong>מי רגלים</strong> המשמשים להעברת הכתם שנינו במשנתנו שמדובר במי רגלים <strong>שהחמיצו,</strong> ואולם לא נתברר במשנה מהו משך חימוצם של מי הרגלים. ובענין זה מביאים מה ש<strong>תנא</strong> <small>[שנה</small> החכם בברייתא<small>]:</small> <strong>כמה</strong> ימים הוא משך <strong>חימוצן</strong> של מי רגלים המשמשים להעברת הכתם? — <strong>שלשה ימים.</strong>
 ועוד בדינם של מי רגלים להעברת כתם דם, ולענין שיעורם, <strong>אמר ר'</strong> <strong>יוחנן: כל שיעורי חכמים</strong> שאמרו <strong>ב</strong>מי רגלים המשמשים להעברת <strong>כתמים</strong> — <strong>צריך שיעור לשיעורן,</strong> שאין זה ברור לגמרי במה המדובר, ולדון בדבר זה בארבע שאלות הנוגעות לסוג מי הרגלים, שכן שונים הם זה מזה ביכולת העברת הכתם: האם אלה מי רגלים של <strong>ילד</strong> שכוחם מועט להעביר את הכתם, <strong>או</strong> מי רגלים של <strong>זקן,</strong> שכוחם מרובה? האם אלה מי רגלים של <strong>איש או</strong> מי רגלים של <strong>אשה?</strong> האם אלה מי רגלים שהיו <strong>מכוסים, א</strong> <strong>ו</strong>מי רגלים מגולים? האם אלה מי רגלים ש<strong>בימות החמה</strong> (קיץ), <strong>או</strong> מי רגלים ש<strong>בימות הגשמים</strong> (חורף)?
 <big>ד</big> שנינו במשנתנו שכאשר מעבירים את שבעת הסממנים על הכתם, <strong>צריך לכסכס</strong> (לשפשף, להוליך ולהוביל) את הסממנים על פני הכתם <strong>שלש פעמים.</strong> ובענין זה <strong>בעי</strong> <small>[שאל]</small> <strong>ר' ירמיה:</strong> האם הכוונה היא שפעולת <strong>אמטויי ואתויי</strong> <small>[הולכה והבאה]</small> שתיהן נחשבות ככסכוס <strong>חד</strong> <small>[אחד],</small> ויש להוליך ולהביא שלוש פעמים. <strong>או דלמא אמטויי ואתויי</strong> <small>[או שמא הולכה והבאה]</small> נחשבות כ<strong>תרתי</strong> <small>[שני]</small> כסכוסים, ודי להוסיף עליהן עוד הולכה אחת, <strong>מאי</strong> <small>[מהי]</small> ההלכה? ומסכמים: לבעיה זו לא נמצא פתרון, ו<strong>תיקו</strong> <small>[תעמוד]</small> במקומה.
 <big>ה</big> ועוד בהגדרת דרך הבדיקה הראויה שנינו במשנתנו כי אם <strong>העבירן</strong> את שבעת הסממנים על הבגד <strong>שלא כסדרן</strong> הנזכר במשנה, או שהעבירם בבת אחת — הרי זו בדיקה שאינה ראויה, ואין לה כל משמעות. ובענין זה <strong>תנו רבנן</strong> <small>[שנו חכמים]:</small> <strong>הקדים</strong> להעביר בתחילה את סדרת הסממנים ה<strong>שניים</strong> (נתר, בורית, קמוניא ואשלג) <strong>ל</strong>סדרת הסממנים ה<strong>ראשונים</strong> (רוק תפל, מי גריסים ומי רגלים), <strong>תני חדא</strong> <small>[שנויה</small> ברייתא <small>אחת]</small> האומרת כי ה<strong>שניים</strong> — <strong>עלו</strong> (הועילו) <strong>לו,</strong> ואילו <strong>ראשונים</strong> — <strong>לא עלו לו.</strong> <strong>ותניא אידך</strong> <small>[ושנויה</small> ברייתא <small>אחרת]</small> האומרת כי <strong>ראשונים</strong> — <strong>עלו לו,</strong> ואילו <strong>שניים</strong> — <strong>לא עלו לו.</strong>
 <strong>אמר אביי:</strong> לא נחלקו הברייתות, ו<strong>אידי ואידי</strong> <small>[זו וזו]</small> סבורות כי סדרת הסממנים שהועברו בתחילה — אינה נחשבת, ואילו סדרת הסממנים שלאחר מכן נחשבת. ולכך אמרה הברייתא שהובאה בתחילה כי <strong>שניים עלו לו, ולא ראשונים.</strong> ואף הברייתא שהובאה לאחר מכן שאמרה כי ראשונים עלו לו ושניים לא עלו, סבורה כן, <strong>ומאי</strong> <small>[ומה</small> פירוש<small>]</small> <strong>"ראשונים"</strong> — אלה הסממנים הראויים להיות <strong>ראשונים לכסדרן, ו</strong>אילו עתה הריהם <strong>שניים להעברתן.</strong>
 <big>ו משנה</big> <strong>כל אשה שיש לה וסת</strong> שאינה תלויה בזמן אלא בתחושה גופנית <strong>דיה שעתה,</strong> שאין היא מטמאה את הטהרות אלא משעה שיארע לה הדבר. <strong>ו</strong>מפרטים, <strong>אלו הן הוסתות</strong> מסוג זה: זו שקודם לראיית הדם הריהי <strong>מפהקת, ו</strong>כן זו ה<strong>מעטשת, ו</strong>כן זו ש<strong>חוששת</strong> (חשה כאב) <strong>בפי</strong> (כנגד) <strong>כריסה, ו</strong>בדומה לכך זו שחשה כאב <strong>בשפולי מעיה</strong> (בבית הרחם), <strong>ו</strong>כן זו ש<strong>שופעת</strong> דם, <strong>ו</strong>זו ש<strong>כמין צמרמורות</strong> (חום ורעידות) <strong>אוחזין אותה, וכן</strong> כל תחושות <strong>כיוצא בהן</strong> שחשה האשה לפני שרואה דם. <strong>ו</strong>ב<strong>כל</strong> אחת מהתופעות הגופניות הללו <strong>שקבעה לה</strong> (שאירעו לה כן) <strong>שלשה פעמים</strong> רצופות, ולאחר מכן ראתה דם — <strong>הרי זה</strong> נקבע כסימן ל<strong>וסת.</strong> ומעתה, אם חוותה שוב אותה תופעה גופנית ולאחר מכן ראתה דם — דיה שעתה לענין טומאת הטהרות שנגעה בהן.
 <big>ז גמרא</big> שנינו במשנתנו שכל אשה שיש לה וסת דיה שעתה לענין טומאת הטהרות שנגעה בהן, ותוהים: הרי כבר <strong>תנינא חדא זימנא</strong> <small>[שנינו</small> זאת <small>פעם אחת],</small> במשנה בתחילת מסכתנו כי <strong>כל אשה שיש לה וסת</strong> — <strong>דיה שעתה!</strong> ומשיבים: יש צורך לשוב ולשנות הלכה זו, שכן <strong>התם</strong> <small>[שם,</small> במשנה שבתחילת המסכת<small>]</small> — מדובר <strong>בוסתות דיומי</strong> <small>[של ימים],</small> במי שרואה דם בזמנים קבועים, ואילו <strong>הכא</strong> <small>[כאן,</small> במשנתנו<small>]</small> — מדובר <strong>בוסתות דגופא</strong> <small>[של הגוף],</small>
 <strong>כדקתני</strong> <small>[כפי שהוא</small> התנא במשנתנו <small>שונה</small> בה<small>],</small> <strong>אלו הן וסתות?</strong> — <strong>היתה מפהקת, מעטשת, וחוששת בפי כריסה, ובשפולי מעיה, ושופעת,</strong> שכל אלה הריהם וסתות הגוף.
  ושואלים: שנינו בכלל אלה את האשה ש<strong>שופעת</strong> דם, ומה מקום יש לקבוע בה וסת, ו<strong>הא שפעה ואזלא</strong> <small>[הרי</small> היא <small>שופעת והולכת,</small> ממשיכה<small>]</small> ואין זה סימן מוקדם ולא הוסת עצמה! <strong>אמר עולא בריה</strong> <small>[בנו]</small> של <strong>רב עלאי</strong> בתשובה:
## דף סג:
 אין הכוונה בזו השופעת דם נדה כל העת, אלא <strong>ב</strong>זו ה<strong>שופעת דם טמא</strong> (דם נדות) <strong>מתוך דם טהור.</strong> שרגילה שקודם לראיית דם טמא הריהי רואה דם טהור (כעין דם שצבעו אינו אדום), ולאחריו היא רואה דם טמא. ומעתה נקבעה לה וסת הגוף באופן זה, לענין שדיה שעתה לטומאת טהרות שנגעה בהן לפני כן.
 <big>א</big> <strong>ו</strong>עוד שנינו במשנתנו בכלל וסתות הגוף זו ש<strong>כמין צמרמורות</strong> אוחזות אותה, והוסיפה המשנה ואמרה <strong>"וכן כיוצא בהן",</strong> ושואלים: <strong>לאתויי מאי</strong> <small>[להביא,</small> לרבות את <small>מה]</small> באה לשון זו, שאף הוא בכלל הקובעים וסת הגוף? <strong>אמר רבה בר עולא</strong> בתשובה: <strong>לאתויי</strong> <small>[להביא,</small> לרבות<small>]</small> <strong>אשה שראשה כבד עליה, ואבריה כבדים עליה, ורותתת</strong> (רועדת), <strong>וגוסה</strong> (משהקת).
  ובענין דברי רבה בר עולא אלה מביאים מה ש<strong>אמר רב הונא בר חייא, אמר שמואל: הרי אמרו</strong> חכמים כי <strong>ל</strong>צורך קביעת וסת <strong>ימים</strong> — די ב<strong>שנים,</strong> שאם ראתה פעם אחת בתאריך מסויים או בהפרש זמן מסויים מראייתה הקודמת, וחזרה וראתה שוב בזמן זה, נקבעה לה בכך וסת ימים. ואילו <strong>ל</strong>ענין <strong>וסתות</strong> הגוף — די בראיה <strong>אחת.</strong> ואולם <strong>למה</strong> (לאותן תופעות) <strong>שלא מנו</strong> אותן <strong>חכמים</strong> בכלל הדברים במשנתנו שעל פיהן נקבעת וסת הגוף — יש צורך ב<strong>שלשה</strong> ראיות, כדי לקבוע על פיהן וסת הגוף.
  ויש לברר את הדברים: לשון זו <strong>"למה שלא מנו חכמים",</strong> <strong>לאתויי מאי</strong> <small>[להביא,</small> לרבות את <small>מה]</small> היא באה? <strong>אמר רב יוסף: לאתויי</strong> <small>[להביא,</small> לרבות<small>]</small> את זו ש<strong>ראשה כבד עליה, ואבריה כבדין עליה, ורותתת, וגוסה,</strong> וכאמור בדברי רבה בר עולא. <strong>אמר ליה</strong> <small>[לו]</small> <strong>אביי</strong> לרב יוסף בתמיהה: <strong>מאי קא משמע לן</strong> <small>[מה הוא משמיע לנו]?</small> והלא <strong>מתניתין</strong> <small>[משנתנו]</small> <strong>היא</strong> האומרת "וכן כיוצא בהן". <strong>דהא</strong> <small>[שהרי]</small> בא ו<strong>פרשה רבה בר עולא</strong> שכוונתה לתופעות אלה. <strong>אלא אמר אביי</strong> הלשון "למה שלא שנו חכמים" באה <strong>לאתויי</strong> <small>[לרבות]</small> את זו ש<strong>אכלה שום ו</strong>לאחר מכן <strong>ראתה</strong> דם. <strong>ו</strong>כן זו ש<strong>אכלה בצלים וראתה,</strong> או זו ש<strong>כססה פלפלים וראתה.</strong> שאם אירע לה כן שלוש פעמים, קבעה וסת הגוף בכך.
 <strong>אמר רב יוסף: לא שמיע לי הא שמעתא</strong> <small>[לא שמעתי הלכה זו]</small> שאמר שמואל כי לוסת ימים יש צורך בשתי ראיות ולוסת הגוף די באחת.
 <strong>אמר ליה</strong> <small>[לו]</small> <strong>אביי</strong> לרב יוסף: והלא <strong>את אמריתה ניהלן, ואהא אמריתה ניהלן</strong> <small>[אתה</small> עצמך <small>אמרת לנו</small> אותה, <small>ועל זה אמרת לנו],</small> על המשנה האומרת כי האשה ש<strong>היתה למודה</strong> (רגילה) <strong>להיות רואה</strong> דם ב<strong>יום חמשה עשר</strong> בחודש, <strong>ושינתה</strong> (והשתנה נוהג גופה) והריהי רואה דם <strong>ליום עשרים</strong> בחודש, מה דינה בחודש הבא? — הרי יום <strong>זה</strong> (יום חמישה עשר בחודש הבא), שהוא יום וסתה, <strong>ו</strong>יום <strong>זה</strong> (יום עשרים לחודש), שהוא יום שראתה בו בחודש הקודם, <strong>אסורין</strong> בתשמיש, שמא קבעה וסת ביום העשרים. ואולם אם השתנה זמן ראיית הדם <strong>שלש פעמים</strong> רצופות <strong>ליום עשרים</strong> בחודש — <strong>הותר יום חמשה עשר</strong> בחודש בתשמיש, שמעתה שוב אין מקום לחשש שתראה ביום זה. <strong>ו</strong>מכאן והלאה הריהי <strong>קבעה לה</strong> את <strong>יום עשרים</strong> בחודש כיום וסתה. <strong>שאין אשה קובעת לה וסת עד שתקבענה שלש פעמים.</strong>
 <strong>ואמרת לן עלה</strong> <small>[לנו עליה,</small> על משנה זו<small>]</small> מה ש<strong>אמר רב יהודה, אמר שמואל:</strong> משנה <strong>זו</strong> הריהי כ<strong>דברי רבן גמליאל בר</strong> <small>[בן]</small> <strong>רבי שאמר משום</strong> <small>[בשם]</small> <strong>רבן שמעון בן גמליאל</strong> שאין קביעת וסת אלא כשראתה האשה כן שלוש פעמים. <strong>אבל חכמים</strong> חלוקים בדבר, ו<strong>אומרים</strong> כי אף אם <strong>ראתה</strong> פעם אחת — קבעה לה בכך וסת, שכן לקביעת וסת היא <strong>אינה צריכה לא לשנות</strong> (לראות פעם שניה), <strong>ולא לשלש</strong> (לראות פעם שלישית).
 <strong>ואמרינן</strong> <small>[ואמרנו]</small> <strong>לך</strong> בשאלה: כיון שאין היא צריכה <strong>לשנות אמרת לן</strong> <small>[לנו],</small> מעתה שאין היא צריכה <strong>לשלש מיבעיא</strong> <small>[נצרך]</small> לומר? <strong>ואמרת לן</strong> <small>[לנו]</small> בתשובה כי מה שאמרו חכמים שאין היא צריכה <strong>לשנות</strong> — מדובר <strong>בוסתות</strong> הגוף, שדי בראיה אחת כדי לקבוע וסת הגוף. ומה שאמרו חכמים כי אין היא צריכה <strong>לשלש</strong> — המדובר <strong>ב</strong>וסתות <strong>ימים,</strong> הנקבעות בשתי ראיות.
  ושואלים: מדוע אמר שמואל כי דברי משנה זו הריהם כדברי רבן גמליאל בר רבי שאמר בשם רבן שמעון בן גמליאל,  <strong>ונימא</strong> <small>[ושיאמר]</small> בקצרה כי <strong>"זו דברי רבן שמעון בן גמליאל"!</strong> ומשיבים: <strong>הא קא משמע לן</strong> <small>[</small>ב<small>זה הוא משמיע לנו]</small> <strong>שמואל:</strong> ש<strong>רבן גמליאל ברבי</strong> (בנו של רבי) — <strong>כרבן שמעון בן גמליאל סבירא ליה</strong> <small>[הריהו סבור].</small>
 <big>ב משנה</big> האשה ש<strong>היתה למודה</strong> (רגילה) <strong>להיות רואה</strong> דם <strong>בתחלת הוסתות</strong> שבגופה (שהריהי רואה בתחילת תופעה גופנית כפיהוק והתעטשות ושאר תופעות וסת הגוף), אף שראתה דם לא בתחילת תופעת הגוף אלא לאחר מכן — <strong>כל הטהרות שעשתה בתוך הוסתות</strong> למן תחילת הוסת, הריהן <strong>טמאות.</strong> שכן הוחזקה זו לראות בתחילת הוסת. ואם היתה רגילה לראות <strong>בסוף הוסתות</strong> (שהריהי רואה דם רק לאחר זמן מסוים של תופעה גופנית מסויימת כפיהוק או כהתעטשות וכיוצא באלה — <strong>כל הטהרות שעשתה בתוך הוסתות</strong> הריהן <strong>טהורות.</strong> שכן הוחזקה לראות רק בסוף הוסת.
  ר' <strong>יוסי אומר: אף ימים</strong> מסויימים <strong>ושעות</strong> מסויימות קובעים ל<strong>וסתות.</strong> ומסביר: כיצד? <strong>היתה למודה להיות רואה</strong> ביום מסויים בחודש בשעה שהיא <strong>עם הנץ החמה —</strong> <strong>אינה אסורה</strong> בתשמיש עם בעלה ביום הוסת הקבוע לה, <strong>אלא</strong> באותה שעה שהיא <strong>עם הנץ החמה,</strong> ואולם בלילה (עד הנץ החמה), וכן ביום משעבר הנץ החמה אם לא ראתה — הריהי מותרת בתשמיש. <strong>ר' יהודה אומר:</strong> משעבר הנץ החמה ולא ראתה — <strong>כל היום שלה,</strong> ומותרת בתשמיש וכדעת ר' יוסי, ואולם בלילה הקודם אסורה, ושלא כדעת ר' יוסי.
 <big>ג גמרא</big> שנינו במשנתנו כי נחלקו ר' יוסי ור' יהודה בדינה של האשה הרגילה לראות ביום הוסת הקבוע שלה עם הנץ החמה. ובענין זה עוד <strong>תנא</strong> <small>[שנה]</small> החכם בברייתא: <strong>כיצד</strong> (באיזה אופן) <strong>אמר ר'</strong> <strong>יוסי</strong> את שיטתו ש<strong>ימים</strong> מסויימים <strong>ושעות</strong> מסויימות קובעים ל<strong>וסתות?</strong> — <strong>היתה למודה</strong> (רגילה) <strong>להיות רואה מיום עשרים</strong> בחודש <strong>ליום עשרים</strong> בחודש, <strong>ו</strong>ביום זה הריהי רגילה לראות <strong>משש שעות</strong> (השעה השישית) <strong>לשש שעות</strong> ביום זה בחודש הבא. כש<strong>הגיע יום עשרים</strong> בחודש <strong>ו</strong>אף ש<strong>לא ראתה</strong> — הריהי <strong>אסורה לשמש</strong> עם בעלה <strong>כל שש שעות ראשונות,</strong> אלו <strong>דברי ר'</strong> <strong>יהודה.</strong> <strong>ור' יוסי מתיר</strong> לה לשמש <strong>עד שש שעות, וחוששת</strong> (ואסורה לשמש מפני החשש) שתראה <strong>בשש שעות.</strong>
 מש <strong>עברו שש שעות</strong> ביום זה <strong>ולא ראתה</strong> — הריהי <strong>אסורה לשמש כל היום כולו,</strong> אלו הם <strong>דברי ר'</strong> <strong>יהודה.</strong> <strong>ו</strong>אילו <strong>ר' יוסי מתיר</strong> באופן זה לשמש <strong>מן</strong> זמן <strong>המנחה</strong> (מתחילת השעה השביעית) <strong>ולמעלה</strong> (והלאה).
 <big>ד</big> שנינו במשנתנו כי לדעת ר' יהודה במקרה ש<strong>היתה למודה</strong> לראות בזמן הנץ החמה ביום וסתה, כל היום (משעבר הנץ החמה) הריהי מותרת לשמש עם בעלה, ואולם בלילה הקודם הריהי אסורה מלשמש. ומקשים: <strong>והתניא</strong> <small>[והרי שנויה</small> ברייתא<small>]</small> האומרת כי <strong>ר' יהודה אומר</strong> ש<strong>כל הלילה שלה!</strong>
 ומשיבים: <strong>לא קשיא</strong> <small>[אין</small> זה <small>קשה],</small> שכן <strong>הא</strong> <small>[</small>ברייתא <small>זו]</small> האומרת שהריהי מותרת בלילה — מדברת במי ש<strong>רגילה לראות בתחלת יממא</strong> <small>[היום].</small> <strong>ו</strong>אילו <strong>הא</strong> <small>[</small>משנתנו <small>זו]</small> האומרת שהריהי אסורה בלילה — מדברת במי ש<strong>רגילה לראות בסוף ליליא</strong> <small>[הלילה].</small>
 ומביאים עוד מדברי ר' יהודה בענין זה, <strong>תני חדא</strong> <small>[שנויה</small> ברייתא <small>אחת]</small> האומרת כי ר' יהודה אוסרה לפני וסתה, ומתירה לאחר וסתה. <strong>ותניא אידך</strong> <small>[ושנויה</small> ברייתא <small>אחרת]</small> האומרת כי ר' יהודה <strong>אוסרה לאחר וסתה, ומתירה לפני וסתה.</strong>
 <strong>ולא קשיא</strong> <small>[ואין</small> זה <small>קשה],</small> שכן <strong>הא</strong> <small>[</small>ברייתא <small>זו]</small> האומרת שלדעת ר' יהודה הריהי אסורה לפני וסתה — מדברת באשה ש<strong>רגילה למחזי</strong> <small>[לראות]</small> <strong>בסוף ליליא</strong> <small>[הלילה].</small> ואילו <strong>הא</strong> <small>[</small>ברייתא <small>זו]</small> האומרת שהריהי אסורה בסוף וסתה — מדברת בזו ש<strong>רגילה למחזי</strong> <small>[לראות]</small> <strong>בתחלת יממא</strong> <small>[היום].</small>
 <strong>אמר רבא: הלכה כר' יהודה</strong> שאסורה כל עונתה. <strong>ו</strong>תוהים: <strong>מי</strong> <small>[האם]</small> <strong>אמר רבא הכי</strong> <small>[כך]?</small> <strong>והתניא</strong> <small>[והרי שנויה</small> ברייתא<small>]</small> על הכתוב <strong>"והזרתם את בני ישראל מטומאתם"</strong> (ויקרא טו, לא) — <strong>מכאן,</strong> מכתוב זה <strong>אמר ר'</strong> <strong>ירמיה,</strong> למדים אנו <strong>אזהרה לבני ישראל שיפרשו מנשותיהן סמוך לוסתן.</strong>
 <strong>וכמה? אמר רבא: עונה.</strong> <strong>מאי לאו</strong> <small>[האם אין]</small> הכוונה בדברי רבא הללו ל<strong>עונה אחריתי</strong> <small>[אחרת,</small> נוספת<small>],</small> שיש לפרוש מן האשה אף בעונה הסמוכה לוסתה? ודוחים: <strong>לא</strong> זו הכוונה, אלא לומר שחייבים לפרוש ב<strong>אותה עונה.</strong>
 ושואלים: <strong>ותרתי</strong> <small>[ושתי</small> פעמים<small>]</small> שפסק רבא שאין חייבים לפרוש אלא עונה אחת בלבד, <strong>למה לי?</strong> ומשיבים: <strong>צריכא</strong> <small>[נצרך</small> הדבר<small>]</small> להיאמר. <strong>דאי אשמועינן הא</strong> <small>[ש</small>כן <small>אם היה משמיע לנו</small> רבא רק את <small>זה,</small> שהלכה כדברי ר' יהודה שבמשנתנו<small>]</small> — <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה]</small> אמורים דווקא <strong>ל</strong>ענין <strong>טהרות</strong> שאסורה לעסוק באותה עונה בטהרות <strong>אבל ל</strong>ענין תשמיש עם <strong>בעלה</strong> — <strong>לא</strong> תיאסר אלא בשעת הוסת (וכדעת ר' יוסי), ולא בכל עונת הוסת (כדעת ר' יהודה), לכך <strong>קא משמע לן</strong> <small>[הוא</small> רבא <small>משמיע לנו].</small> שהלכה כר' יהודה אף לענין תשמיש עם בעלה.
 <strong>ואי מההיא</strong> <small>[ואם משם,</small> מדין פרישה סמוך לוסת<small>]</small> בלבד היה משמיע לנו רבא שהכוונה לעונה אחת — <strong>הוה אמינא</strong> <small>[הייתי אומר]</small> כי משמעות הדברים <strong>"סמוך לוסתה"</strong> היא <strong>עונה אחריתי</strong> <small>[אחרת,</small> נוספת<small>],</small> שלפני עונת הוסת. לכך <strong>קא משמע לן</strong> <small>[הוא</small> רבא <small>משמיע לנו]</small> שהכוונה ל<strong>אותה עונה</strong> בלבד.
 <big>ה משנה  האשה ש</big> <strong>היתה למודה להיות רואה</strong> דם ב<strong>יום חמשה עשר</strong> בחודש, <strong>ושינתה</strong> (והשתנה נוהגה) <strong>להיות רואה ליום עשרים</strong> בחודש, מה דינה בחודש הבא? — הרי יום <strong>זה</strong> (יום חמישה עשר בחודש הבא), שהוא יום וסתה, <strong>ו</strong>יום <strong>זה</strong> (יום עשרים לחודש), שהוא יום שראתה בו בחודש הקודם, אם לא ראתה ביום חמישה עשר שבחודש הבא, <strong>אסורין</strong> בתשמיש. וכן אם <strong>שינתה</strong> (השתנה מנהגה) <strong>פעמים,</strong> שראתה שתי פעמים בזה אחר זה <strong>ליום עשרים</strong> בחודש — <strong>זה,</strong> יום החמישה עשר, <strong>וזה,</strong> יום העשרים, <strong>אסורין</strong> שהריהי חוששת לשני הימים הללו.
  ואולם אם השתנה זמן ראיית הדם <strong>שלש פעמים</strong> רצופות <strong>ליום עשרים</strong> בחודש — <strong>הותר</strong> יום <strong>חמשה עשר</strong> בחודש בתשמיש, שמעתה שוב אין לחשוש שתראה ביום זה. ונעקרה הוסת מיום זה, <strong>ו</strong>מכאן והלאה לחודשים הבאים הריהי <strong>קבעה לה</strong> את <strong>יום עשרים</strong> בחודש כיום וסתה. <strong>שאין אשה קובעת לה וסת</strong> <strong>עד שתקבענה שלש פעמים.</strong> <strong>ו</strong>כן היא <strong>אינה מטהרת</strong> (להיות מותרת בתשמיש) <strong>מן הוסת</strong> הקבועה שלה, אם החלה לראות בזמן אחר מזה הקבוע לה <strong>עד שתעקר ממנה שלש פעמים.</strong>
## דף סד.
 <big>א גמרא</big> שנינו במשנתנו דינה של זו שהיה לה וסת ביום קבוע בחודש, והשתנה הדבר וראתה ביום אחר. ובענין זה <strong>איתמר</strong> <small>[נאמר]:</small> מי ש<strong>ראתה</strong> דם ב<strong>יום חמשה עשר לחדש זה, ו</strong>לאחר מכן ראתה דם ב<strong>יום ששה עשר לחדש זה</strong> הבא אחריו, <strong>ו</strong>שוב ראתה דם ב<strong>יום שבעה עשר לחדש זה</strong> שלאחריו. <strong>רב אמר: קבעה לה</strong> אשה זו בכך <strong>וסת לדילוג</strong> של יום בכל חודש, ומכאן והלאה יהיה יום וסתה בכל חודש יום נוסף על החודש הקודם (בחודש הרביעי — יום שמונה עשר בו, ובחודש החמישי — ביום תשעה עשר בו, וכן הלאה). <strong>ו</strong>אילו <strong>שמואל אמר:</strong> אין בשלוש הפעמים הללו כדי לקבוע לה וסת, אלא <strong>עד שתשלש בדילוג,</strong> שתראה אף בחודש הרביעי בדילוג של יום אחד (ביום שמונה עשר בו). דם בדילוג יום אחד לפי שהראייה שראתה בחודש הראשון, בט"ו בו, לא היתה בדילוג.
  ומציעים:  <strong>נימא</strong> <small>[</small>האם <small>נאמר]</small> כי <strong>רב ושמואל בפלוגתא</strong> <small>[במחלוקת]</small> של <strong>רבי ורבן שמעון בן גמליאל קמיפלגי</strong> <small>[הם חולקים],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> אשה ש<strong>ניסת</strong> (נישאה) <strong>ל</strong>בעל <strong>ראשון, ומת</strong> בעלה זה. ולאחר מכן עמדה ונישאה <strong>ל</strong>בעל <strong>שני, ו</strong>אף הוא <strong>מת</strong> — <strong>ל</strong>בעל <strong>שלישי</strong> שוב <strong>לא תנשא,</strong> שהריהי בחזקת "אשה קטלנית" (שבעליה מתים על ידה), אלו <strong>דברי רבי.</strong> <strong>רבן שמעון בן גמליאל אומר:</strong> <strong>ל</strong>בעל <strong>שלישי</strong> רשאית היא ש<strong>תנשא,</strong> שכן בפטירת שני בעלים עדיין אין היא בחזקת זו שבעליה מתים על ידה, ואולם <strong>ל</strong>בעל <strong>רביעי לא תנשא.</strong> ומעתה יש לומר כי רב סבור כשיטת רבי, ולכך די בשתי פעמים של דילוג יום אחד כדי לקבוע על ידם את וסתה כוסת הדילוג. ואילו שמואל סבור כרבן שמעון בן גמליאל, ולכך יש צורך בשלוש פעמים של דילוג כדי לקבוע וסת.
  ודוחים:  לא, אפשר לומר <strong>דכולי עלמא</strong> <small>[ש</small>דעת <small>הכל,</small> שמואל ואף רב<small>]</small> היא <strong>כ</strong>שיטתו של <strong>רבן שמעון בן גמליאל,</strong> שאין חזקה נוצרת אלא לאחר שלוש פעמים, שכך היא הלכה בכלל דיני התורה, וכן הוא גם לענין קביעת וסת הדילוג. <strong>ו</strong>אולם <strong>הכא בהא קמיפלגי</strong> <small>[כאן,</small> בזו הרואה בדילוגים, <small>בזה הם חולקים],</small> ש<strong>רב סבר</strong> <small>[סבור]</small> כי אף מה שראתה ב<strong>חמשה עשר</strong> בחודש הראשון, גם הוא <strong>ממנינא</strong> <small>[מן המנין],</small> ולכך ישנן כאן שלוש ראיות שעל פיהן נקבע דינה של זו. <strong>ו</strong>אילו <strong>שמואל סבר</strong> <small>[סבור]</small> כי <strong>כיון דלאו</strong> <small>[שלא]</small> <strong>בדילוג</strong> יום מהחודש שקדם לו, <strong>חזיתיה</strong> <small>[ראתהו]</small> את הדם בחמישה עשר בחודש הראשון, לכך <strong>לאו ממנינא</strong> <small>[לא מהמנין]</small> <strong>הוא,</strong> ואין לה אלא שתי ראיות של דילוג, ולכך נזקקת היא לראיית דילוג נוספת בחודש הרביעי, כדי לקבוע לה וסת הדילוג.
 <strong>איתיביה</strong> <small>[הקשה לו]</small> שמואל לרב ממה ששנינו: מי ש<strong>היתה למודה להיות רואה</strong> בכל חודש ב<strong>יום חמשה עשר</strong> בו, <strong>ושינתה</strong> חודש אחד וראתה <strong>ליום ששה עשר</strong> בחודש, שדילגה בזמן ראייתה יום אחד — <strong>זה וזה</strong> (הן יום חמישה עשר והן יום ששה עשר בחודש) <strong>אסורין</strong> להבא בתשמיש עם בעלה. ואם <strong>שינתה</strong> בפעם הבאה וראתה <strong>ליום שבעה עשר</strong> בו, והרי זו דילגה פעמיים בראיית יום אחד — מכאן ואילך <strong>הותר</strong> בתשמיש יום <strong>ששה עשר</strong> בחודש (שאין לחשוש לו שוב להבא, שהרי ראתה עתה ביום שבעה עשר ולא ביום ששה עשר), <strong>ו</strong>אולם עדיין <strong>נאסר</strong> בתשמיש יום <strong>חמשה עשר</strong> (שכן הוא טרם נעקר מקביעותו), <strong>ו</strong>כן נאסר יום <strong>שבעה עשר</strong> להבא, שהרי ראתה בתאריך זה בחודש).
  ואם עמדה ו<strong>שינתה</strong> בפעם הבאה וראתה <strong>ליום שמונה עשר</strong> בחודש, והרי זו איפוא דילגה שלוש פעמים בראיית יום אחד — <strong>הותרו כולן,</strong> ואף יום חמישה עשר שכן ראתה שלוש פעמים שלא ביום זה, וכן אין חוששים ליום שבעה עשר (שהרי עתה ראתה ביום שמונה עשר). ומעתה קבעה לה וסת דילוגים ליום אחד, <strong>ו</strong>לכך <strong>אין אסור</strong> להבא <strong>אלא מ</strong>יום <strong>שמונה עשר ואילך</strong> (הוא יום תשעה עשר בחודש הבא, ויום עשרים בחודש שלאחריו וכן הלאה). והרי זה איפוא <strong>קשיא</strong> <small>[קושיה]</small> <strong>ל</strong>שיטתו של <strong>רב</strong> הסבור שדי בשני דילוגים כדי לקבוע וסת דילוגים! ומשיבים: <strong>אמר</strong> <small>[</small>יכול <small>לומר]</small> <strong>לך רב</strong> בתשובה כי במי שהיא <strong>למודה</strong> לראות, שיש לה וסת קבוע (כגון זו שהיה לה יום וסת קבוע ביום חמישה עשר בחודש) <strong>שאני</strong> <small>[שונה]</small> הדבר, שבאשה כזו אין הראייה הראשונה נחשבת (שהרי זה יום וסתה הקבוע) להצטרף עם שתי הראיות (שבאו בדילוגים) כדי לקבוע על פיהן וסת דילוגים.
  ותוהים על עצם הקושיה שהקשינו על רב: <strong>ודקארי לה, מאי קארי לה</strong> <small>[ומי שהקשה אותה,</small> שמואל שהקשה כן לרב, על <small>מה הקשה אותה],</small> שהרי ברור כי זו שיש לה יום וסת קבוע, אין לצרף את אותו היום לקביעת וסת דילוגים? ומסבירים: לדעת שמואל דין זה במי שהיתה <strong>למודה</strong> לראות ביום קבוע בחודש (כגון בחמישה עשר בו) <strong>אצטריכא ליה</strong> <small>[נצרך לו]</small> לתנא להשמיענו, שכן <strong>מהו דתימא</strong> <small>[שתאמר,</small> היה מקום לומר<small>]</small> כי <strong>כיון</strong> שאשה זו <strong>למודה</strong> לראות בחמישה עשר בחודש, <strong>ועקרתיה</strong> <small>[ועקרתו]</small> ליום שבעה עשר, שהרי שינתה ראייתה ליום אחר — מעתה נאמר כי <strong>בתרי זימני עקרה ליה</strong> <small>[בשתי פעמים,</small> ראיות בלבד <small>היא עוקרת את אותו</small> יום<small>],</small> ולכך תהיה מותרת להבא לשמש ביום חמישה עשר בחודש, ואין צורך שתראה עוד פעם — משום כך <strong>קא משמע לן</strong> <small>[הוא משמיע לנו]</small> שאין וסת קבועה נעקרת אלא לאחר שלוש פעמים של ראייה ביום אחר.
 <strong>מיתיבי</strong> <small>[מקשים]</small> על שיטת שמואל ממה ששנינו: אשה ש<strong>ראתה</strong> ב<strong>יום עשרים ואחד בחדש זה,</strong> ולאחר מכן ראתה ב<strong>יום עשרים ושנים בחדש זה</strong> שלאחריו, ולאחר מכן ראתה ב<strong>יום עשרים ושלשה בחדש זה</strong> שלאחריו — <strong>קבעה לה</strong> בכך <strong>וסת</strong> דילוגי יום אחד. ואולם אם בפעם השלישית <strong>סירגה</strong> (קיפצה) על פני יום, וראתה <strong>ליום עשרים וארבעה</strong> בו, שהוא דילוג של יומיים על פני החודש הקודם — <strong>לא קבעה לה וסת</strong> דילוגים, שהרי אין דילוג זה כדילוגים הקודמים. ומעתה הרי זו <strong>תיובתא</strong> <small>[קושיה חמורה]</small> על שיטת <strong>שמואל</strong> האומר כי יש צורך בשלושה דילוגים, ואילו בברייתא נאמר במפורש שאם היו הדילוגים שווים, בני יום אחד, די בשני דילוגים לקביעת וסת!
  ומשיבים:  <strong>אמר</strong> <small>[יכול לומר]</small> <strong>לך שמואל</strong> בהסבר הדברים כי <strong>הכא במאי עסקינן</strong> <small>[כאן,</small> בברייתא זו <small>במה אנו עוסקים]</small> — לא במי שראתה פעם ראשונה ביום עשרים בחודש זה (ולאחר מכן ראתה בדילוגים של יום אחד), אלא במי שהיה לה יום וסת קבוע, ו<strong>כגון</strong> אשה זו ש<strong>רגילה</strong> היא <strong>למחזי</strong> <small>[לראות]</small> <strong>ביום עשרים</strong> בחודש, <strong>ושינתה</strong> וראתה <strong>ליום עשרים ואחד</strong> בחודש, ולאחר מכן שינתה וראתה בחודש הבא ביום עשרים ושנים בו, וכן בחודש שלאחריו ראתה בעשרים ושלושה בו, והרי אלה איפוא שלושה דילוגים, ולכך קבעה בהם וסת דילוגים. וכשיטתי שנדרשים אנו לשלושה דילוגים לשם קביעת וסת דילוגים. ומוסיפים: לשון הברייתא <strong>דיקא נמי</strong> <small>[מדוקדק גם כן]</small> כהעמדה זו של שמואל, <strong>דשבקינן</strong> <small>[ש</small>כן <small>עוזבים אנו]</small> בברייתא <strong>ליום עשרים, ונקט</strong> <small>[ואחז]</small> התנא <strong>ליום עשרים ואחד,</strong> שהרי ראוי היה שיאמר התנא "ראתה יום עשרים...", במקום "ראתה יום עשרים ואחד..." — ומתוך שלא שנה כן, <strong>שמע מינה</strong> <small>[למד ממנה]</small> שמדובר במי שיש לה יום וסת קבוע לראיית עשרים בחודש, ועמדה ושינתה לראות ביום עשרים ואחד בחודש.
 <big>ב</big> שנינו במשנתנו <strong>שאין האשה קובעת לה וסת עד שתקבענה</strong> שלוש פעמים. ובהסבר הדברים הללו <strong>אמר רב פפא: לא אמרן</strong> <small>[אמרנו]</small> כן <strong>אלא למקבעה</strong> <small>[ל</small>ענין <small>קביעת</small> וסת<small>],</small> שמעתה והלאה יום זה הוא יום וסתה הקבוע. <strong>אבל למיחש</strong> <small>[ל</small>ענין <small>לחשוש]</small> <strong>לה</strong> שמא תראה בפעם הבאה שוב ביום זה שראתה בו עתה (אף שרק פעם אחת ראתה בו) — אף <strong>בחדא זימנא חיישא</strong> <small>[בפעם אחת חוששת].</small>
 ותוהים: <strong>מאי קא משמע לן</strong> <small>[מה הוא,</small> רב פפא <small>משמיע לנו</small> בדבריו<small>],</small> והלא כבר <strong>תנינא</strong> <small>[שנינו]</small> במשנתנו במי ש<strong>היתה למודה להיות רואה</strong> ב<strong>יום חמשה עשר</strong> בחודש, <strong>ושינתה</strong> וראתה <strong>ליום עשרים</strong> בחודש — <strong>זה וזה אסורין,</strong> שאסורה לשמש עם בעלה בחודש הבא גם ביום וסתה הקבוע (חמישה עשר בחודש), וגם באותו תאריך (עשרים בחודש) שראתה בו פעם אחת!
  ומשיבים: נצרך רב פפא להשמיענו כן, כי  <strong>אי מהתם</strong> <small>[אם</small> נרצה ללמוד כן <small>משם,</small> ממשנתנו בלבד<small>] —</small> <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה</small> שחוששת לתאריך זה שראתה בו פעם אחת בלבד<small>]</small> אמורים דווקא <strong>היכא דקיימא</strong> <small>[היכן,</small> במקרה <small>שעומדת,</small> מתרחשת<small>]</small> ראייתה זו (בעשרים בחודש) <strong>בתוך</strong> פרק הזמן של <strong>ימי נדתה,</strong> שזהו פרק הזמן בו מעותדת היא לראות בו. <strong>אבל היכא דלא קיימא</strong> <small>[היכן שאין עומדת]</small> ראייתה זו (של העשרים בחודש) <strong>בתוך ימי נדתה,</strong> אלא באחד עשר ימי זיבה, שאין זה זמן שהיא ראויה לראות בו — <strong>אימא</strong> <small>[אומר]</small> שהיא <strong>לא</strong> צריכה לחשוש בפעם הבאה לעשרים בחודש. לכך <strong>קא משמע לן</strong> <small>[הוא,</small> רב פפא, <small>משמיע לנו]</small> שאף בזו הריהי חוששת לאותו יום בפעם הבאה.
 <big>ג</big> <strong>ו</strong>עוד שנינו במשנתנו כי האשה שיש לה וסת קבועה <strong>אינה מטהרת מן הוסת</strong> אלא כשראתה שלוש פעמים רצופות שלא בתאריך וסתה הקבוע. ואף בהסבר הלכה זו <strong>אמר רב פפא: לא אמרן</strong> <small>[אמרנו]</small> כן <strong>אלא</strong> בוסת זו <strong>דקבעתיה תלתא זימני</strong> <small>[שקבעתה</small> ב<small>שלוש פעמים]</small> — <strong>דצריכי תלתא זימני למעקריה</strong> <small>[שנצרכות שלוש פעמים</small> של ראיות בזמן אחר, כדי <small>לעוקרה],</small> <strong>אבל</strong> ב<strong>תרי זימני</strong> <small>[שתי פעמים]</small> שראתה בתאריך מסויים בחודש — <strong>בחדא זימנא מיעקר</strong> <small>[בפעם אחת</small> של ראייה בתאריך אחר בחודש, <small>נעקרת].</small>
 ותוהים: <strong>מאי קא משמע לן</strong> <small>[מה הוא,</small> רב פפא <small>משמיע לנו</small> בדבריו<small>],</small> והלא כבר <strong>תנינא</strong> <small>[שנינו]</small> במשנתנו כי אין האשה קובעת לה וסת עד שתקבענה שלש פעמים! ומשיבים: נצרך רב פפא להשמיענו כן, שהרי <strong>מהו דתימא</strong> <small>[שתאמר,</small> היה מקום לומר<small>]</small> שכך היא הלכה: עקירה <strong>חדא</strong> <small>[אחת]</small> — נצרכת <strong>לחד</strong> <small>[ל</small>ראייה <small>אחת],</small> ו<strong>תרי</strong> <small>[שתי]</small> עקירות — נצרכות <strong>לתרתי</strong> <small>[לשתי</small> ראיות<small>],</small> <strong>ותלתא</strong> <small>[ושלוש</small> עקירות] — נצרכות <strong>לתלתא</strong> <small>[לשלוש</small> ראיות<small>].</small> לכך <strong>קא משמע לן</strong> <small>[הוא,</small> רב פפא, <small>משמיע לנו]</small> שלא רק ראייה אחת נעקרת על ידי ראייה אחת אחרת, אלא גם שתי ראיות נעקרות על ידי ראייה אחת.
  ומציינים:  <strong>תניא כותיה</strong> <small>[שנויה</small> ברייתא <small>כמותו,</small> כשיטתו<small>]</small> של <strong>רב פפא:</strong> <strong>היתה</strong> האשה <strong>למודה להיות רואה יום עשרים</strong> בחודש, <strong>ושינתה</strong> לראות <strong>ליום שלשים</strong> בחודש — הן <strong>זה</strong> (יום הוסת הקבוע בעשרים בחודש) <strong>ו</strong>הן <strong>זה</strong> (יום שלושים בחודש), <strong>אסורין</strong> בתשמיש עם בעלה. ואם <strong>הגיע יום עשרים</strong> בחודש הבא, <strong>ולא ראתה</strong> בו — הריהי <strong>מותרת לשמש</strong> עם בעלה <strong>עד יום שלשים</strong> בחודש, <strong>ו</strong>אולם <strong>חוששת</strong> היא <strong>ליום שלשים</strong> שמא תראה בו, ולכך אסורה לשמש ביום זה עם בעלה.
  ואם <strong>הגיע יום שלשים</strong> באותו החודש <strong>וראתה</strong> בו, והרי ראתה איפוא שתי פעמים רצופות ביום שלושים בחודש ודילגה על יום העשרים. ולאחר מכן <strong>הגיע יום עשרים</strong> בחודש הבא <strong>ולא ראתה</strong> בו. <strong>ו</strong>לאחר מכן <strong>הגיע יום שלשים</strong> באותו החודש <strong>ולא ראתה</strong> בו (ומעתה אין בידיה שלוש ראיות רצופות ביום השלושים בחודש). <strong>ו</strong>לאחר מכן <strong>הגיע יום עשרים</strong> בחודש הבא, ושוב חזרה <strong>וראתה</strong> בו — <strong>הותר יום שלשים,</strong> שאין היא צריכה לחשוש מלשמש עם בעלה בתאריך זה (שהרי על ידי ראייתה בעשרים בחודש זה, נעקרו שתי הראיות של יום שלושים בחודש),
## דף סד:
 וחזר <strong>ונאסר יום עשרים</strong> בחודש, כיום וסת קבוע, ואף שעברו שני חודשים שבהם לא ראתה ביום זה אלא ביום אחר — <strong>מפני שאורח</strong> (כינוי למחזור החודשי הנשי) <strong>בזמנו</strong> הקבוע לו <strong>בא.</strong> ואילו במקרה זה רק שתי פעמים עברו עליה בראייה שלא בתאריך זה, וכדברי רב פפא.
 <big>א משנה</big> דומות ה<strong>נשים ב</strong>ענין דם <strong>בתוליהם</strong> ודם נידתן <strong>כגפנים.</strong> שנבדלות הנשים זו מזו לענין זה, כשם שנבדלות הגפנים אלה מאלה. שכשם ש<strong>יש גפן ש</strong>צבע <strong>יינה</strong> הוא <strong>אדום, ויש גפן ש</strong>צבע <strong>יינה</strong> הוא <strong>שחור,</strong> כן ישנן נשים שצבע דמן הוא אדום ויש נשים שצבע דמן הוא שחור. <strong>ו</strong>כשם ש<strong>יש גפן שיינה מרובה, ויש גפן שיינה מועט,</strong> כן ישנן נשים שדם נדה היוצא מהן מרובה ויש נשים שדם היוצא מהן מועט. ועוד בהשוואה זו של האשה לענין דמיה לגפן, <strong>ר' יהודה אומר: כל גפן</strong> שלא יבשה — <strong>יש בה</strong> ענבים שראוי להפיק מהם <strong>יין, ו</strong>אילו גפן <strong>שאין בה</strong> ענבים שניתן להפיק מהן <strong>יין</strong> — <strong>הרי זה דורקטי</strong> (עץ יבש). ובדומה לכך, כל אשה הרואה דם הריהי יולדת, וזו שאינה רואה דם הריהי כעץ יבש מללדת.
 <big>ב</big> שנינו במשנתנו בדברי ר' יהודה המכנה את הגפן שאין מפיקים ממנה יין (ובדומה לכך, אף האשה שאינה יולדת) בשם "דורקטי". ומביאים כי <strong>תנא</strong> <small>[שנה]</small> החכם בברייתא בדברי ר' יהודה אלה "ושאין בה יין — הרי זה <strong>דור קטוע",</strong> שאין היא מעמידה ילדים (הדור הבא הראוי לבוא ממנה) כשאר נשים. ומביאים עוד השוואה לענין הזיקה שבין דמי בתוליה ודמי נדותה של האשה ליכולת הלידה שלה, <strong>תני</strong> <small>[שנה]</small> <strong>ר' חייא: כשם שהשאור יפה לעיסה,</strong> שהלחם הנאפה מעיסה שעירבו בה שאור משובח יותר — <strong>כך</strong> ה<strong>דמים יפין לאשה</strong> לענין הלידה. ועוד בענין זה <strong>תנא משום</strong> <small>[החכם</small> בברייתא <small>בשם]</small> <strong>ר' מאיר: כל אשה שדמיה מרובין</strong> — <strong>בניה מרובין.</strong>
 
 <big>א משנה</big> <strong>תינוקת</strong> (קטנה, שעדיין אינה נערה) <strong>שלא הגיע</strong> עדיין <strong>זמנה לראות</strong> דם, <strong>וניסת</strong> (ונישאה) לבעל, ונבעלה לו — <strong>בית שמאי אומרים:</strong> אין <strong>נותנין לה</strong> (להחשיבה כטהורה מטומאת נדות) אלא <strong>ארבע</strong> ה<strong>לילות</strong> מעת שנבעלה. שדם שראתה בזמן זה — הרי זה דם בתולים, ולא דם נדות. ואולם לאחר מכן הריהי נטמאת בראיית דם. <strong>ו</strong>אילו <strong>בית הלל אומרים:</strong> אין היא נטמאת בכל דם שתראה מאז הבעילה <strong>עד שתחיה המכה</strong> (שיתרפא הפצע הנגרם מהבעילה), ואף אם עברו למעלה מארבעה לילות מאז.
 <strong>הגיע זמנה לראות</strong> דם, שהיא נערה, ואולם עדיין לא ראתה דם, <strong>וניסת</strong> לבעל ונבעלה לו, <strong>בית שמאי אומרים:</strong> אין <strong>נותנין לה</strong> (להחשיבה כטהורה) אלא <strong>לילה הראשון</strong> בלבד, שהדם שרואה בו אינו נחשב כדם נדות אלא כדם בתולים. <strong>ו</strong>אילו <strong>בית הלל אומרים:</strong> הריהי טהורה, אף שראתה דם, <strong>עד מוצאי שבת</strong> שלאחר יום נישואיה, שהוא פרק זמן של <strong>ארבע לילות.</strong> שכן כרגיל זמן נישואי הבתולה הוא ביום הרביעי בשבוע. ומעתה למן ליל יום חמישי ועד למוצאי שבת, ליל יום ראשון, יש לה ארבעה לילות שיכולה היא לשמש בהם עם בעלה, אף שראתה דם.
 <strong>ראתה</strong> דם <strong>ו</strong>בזמן ש<strong>עודה בבית אביה</strong> (כלומר, טרם נישואיה), <strong>בית שמאי אומרים: נ</strong> <strong>ותנין לה</strong> רק <strong>בעילת מצוה</strong> (בעילה ראשונה שמסיים את בעילתו, אף שראתה דם בתוך כך, ואינו צריך לפרוש ממנה כפורש מן הנדה), ואולם לאחר מכן הריהי אסורה לו, כיון שראתה דם. <strong>ו</strong>אילו <strong>בית הלל אומרים:</strong> הריהם מותרים בתשמיש <strong>כל הלילה כולה,</strong> שמותר לבעלה לשוב ולשמש עמה כמה פעמים באותו הלילה, אף שראתה דם, שרואים אנו דם זה כדם הבא מפצע הבתולים.
 <big>ב גמרא</big> שנינו בתחילת משנתנו דינה של הקטנה שעדיין לא הגיע זמנה לראות. <strong>אמר רב נחמן בר יצחק:</strong> ובכלל דין זה כל קטנה, <strong>ואפילו</strong> זו שאירע לה ו<strong>ראתה</strong> דם. ומסבירים: <strong>ממאי</strong> <small>[מנין]</small> לנו שכך הוא? <strong>מדקא מפליג בסיפא</strong> <small>[מתוך שהוא</small> התנא במשנתנו <small>מחלק בסוף</small> המשנה, בדינה של זו שהגיע זמנה לראות<small>]</small> <strong>בין ראתה בין בשלא ראתה, מכלל</strong> הדברים אתה למד <strong>דרישא</strong> <small>[ש</small>בדינה של זו הנזכרת ב<small>תחילת</small> המשנה, בקטנה<small>]</small> — <strong>לא שנא הכי ולא שנא הכי</strong> <small>[אין</small> זה <small>משנה כך,</small> אם לא ראתה עדיין, <small>ואין</small> זה <small>משנה כך,</small> אם ראתה<small>].</small>
 ומציינים כי אכן <strong>תניא נמי הכי</strong> <small>[שנויה גם כן</small> ברייתא האומרת <small>כך]</small> במפורש: <strong>בית הלל אומרים:</strong> קטנה שלא הגיע זמנה לראות, נותנים לה <strong>עד שתחיה המכה, בין</strong> בקטנה ש<strong>ראתה</strong> כבר דם, <strong>בין</strong> בקטנה ש<strong>לא ראתה</strong> עדיין.
 <big>ג</big> במשנתנו נאמר כי לדעת בית הלל נותנים לקטנה <strong>עד שתחיה המכה</strong> ומבררים: <strong>עד כמה</strong> (מתי) הוא זמן זה שנותנים לה, כיצד יודעים אנו שעדיין לא התרפא הפצע שנגרם מחמת הבעילה? <strong>אמר רב יהודה</strong> שכך <strong>אמר</strong> לו רבו <strong>רב: כל זמן ש</strong>הריהי עדיין <strong>נוחרת</strong> (וכפי שיוסבר להלן). והוסיף רב יהודה: <strong>כי אמריתה קמיה</strong> <small>[כאשר</small> לאחר מכן <small>אמרתיה</small> להלכה זו של רב <small>לפני]</small> <strong>שמואל</strong> רבי, <strong>אמר לי: נחירה זו</strong> — <strong>איני יודע מה היא, אלא</strong> יש לומר כי <strong>כל זמן שהרוק</strong> עדיין <strong>מצוי בתוך הפה</strong> (כינוי בלשון נקיה: שרואה דם בבית הערוה) <strong>מחמת</strong> (בשל) <strong>תשמיש</strong> המטה עם בעלה.
  ומבררים:  <strong>נחירה</strong> זו <strong>דקאמר</strong> <small>[שאמר]</small> <strong>רב היכי דמי</strong> <small>[איך היא בדיוק]?</small> <strong>אמר רב שמואל בר רב יצחק:</strong> ואולם <strong>לדידי מפרשא</strong> <small>[לי עצמי התפרש]</small> <strong>לי</strong> הדבר <strong>מיניה</strong> <small>[ממנו]</small> מ<strong>רב:</strong> אם קטנה זו כשהיא <strong>עומדת ו</strong>אזי היא <strong>רואה</strong> דם, ואולם כשהיא <strong>יושבת ו</strong>אזי היא <strong>אינה רואה</strong> — <strong>בידוע</strong> הוא <strong>ש</strong>עדיין <strong>לא חיתה</strong> אצלה <strong>המכה.</strong> ודם זה בא מן הפצע, וניגר מתוך שהיא עומדת. וכן אף בזו היושבת <strong>על גבי קרקע ו</strong>אזי היא <strong>רואה,</strong> ואולם כשהיא יושבת <strong>על גבי כרים וכסתות ו</strong>אזי היא <strong>אינה רואה</strong> — <strong>בידוע</strong> הוא <strong>ש</strong>עדיין <strong>לא חיתה המכה.</strong> ובא הדם מן הפצע, מתוך שמתאמצת היא בישיבתה על הקרקע. ואולם אם כשיושבת <strong>על גבי כולם</strong> (כל אלה הנזכרים למעלה, הן קרקע והן כרים וכסתות) <strong>ו</strong>הריהי <strong>רואה,</strong> ויושבת <strong>על גבי כולם ואינה רואה</strong> — <strong>בידוע שחיתה המכה,</strong> שהריהי ככל אשה שהגיע זמנה לראות, שפעמים רואה באופנים הללו ופעמים שאינה רואה.
 <big>ד</big> שנינו במשנתנו בדינה של זו ש<strong>הגיע זמנה</strong> לראות, ונישאה ונבעלה, שלדעת בית הלל נותנים לה עד מוצאי שבת, שהם ארבעה לילות. ובענין זה מביאים עוד, <strong>איתמר</strong> <small>[נאמר]</small> שנחלקו חכמים בדינה של זו שהגיע זמנה לראות, ונישאה ו<strong>שימשה</strong> עם בעלה אף <strong>בימים,</strong> מלבד ששימשה אתו בלילות. <strong>רב אמר</strong> כי <strong>לא הפסידה</strong> בכך את ה<strong>לילות</strong> הבאים, עד מוצאי שבת. <strong>ו</strong>אילו <strong>לוי אמר</strong> כי <strong>הפסידה לילות,</strong> שכיון ששימשה ארבע עונות (לילה ויום, לילה ויום), שוב אין היא נחשבת כרואה דם מחמת פצע הבתולים.
  ומנמקים החכמים את דעותיהם: <strong>רב אמר</strong> כי <strong>לא הפסידה לילות,</strong> שהרי נותנים לה <strong>"עד מוצאי שבת" תנן</strong> <small>[שנינו],</small> ולא הגבילה המשנה זאת רק לזו ששימשה עם בעלה רק בלילות. <strong>ו</strong>אילו <strong>לוי אמר</strong> כי <strong>הפסידה</strong> <strong>לילות, מאי</strong> <small>[מה</small> פירוש<small>]</small> <strong>"ארבע לילות" דקתני</strong> <small>[ששנה</small> התנא<small>]? —</small> <strong>ארבעה עונות</strong> (לילה או יום).
 <strong>ו</strong>שואלים: <strong>ל</strong>שיטתו של <strong>רב, למה לי למיתנא</strong> <small>[לשנות]</small> <strong>"ארבע לילות",</strong> שהרי מותרת היא לשמש עם בעלה, אף בארבעת הימים? ומשיבים: <strong>אורח ארעא קא משמע לן</strong> <small>[דרך ארץ הוא,</small> התנא במשנתנו, <small>משמיע לנו]</small> ש<strong>דרכה</strong> המתוקנת של <strong>ביאה</strong> שתהא דווקא <strong>בלילות.</strong> <strong>ו</strong>שואלים: <strong>ל</strong>שיטת <strong>לוי,</strong> הסבור כי דווקא בארבעת הלילות בלבד אמורים הדברים, <strong>ליתני</strong> <small>[שישנה</small> התנא במשנתנו<small>]</small> כי נותנים לה "<strong>ארבע לילות",</strong> והתוספת ששנה <strong>"עד מוצאי שבת" למה לי</strong> לשנותה? ומשיבים: <strong>הא קא משמע לן</strong> <small>[</small>בתוספת זו את <small>זה הוא</small> התנא <small>משמיע לנו]</small> <strong>דשרי למבעל</strong> <small>[שמותר לבעול]</small> <strong>לכתחלה</strong> (בעילה של תחילת נישואין, שלא בעל עד כה אלא שתי בעילות בלבד (בליל חמישי ובליל ששי), ועדיין פתח בית הערוה דחוק) <strong>בשבת.</strong>
 ו<strong>כ</strong>שיטתו של <strong>שמואל,</strong> שכן <strong>אמר שמואל: פרצה דחוקה</strong> (בלשון נקיה: פתח בית הערוה של הבתולה שנבעלה, ועדיין הינו דחוק) <strong>מותר ליכנס בה בשבת, ואף על פי ש</strong>בתוך כך הבועל <strong>משיר צרורות</strong> (אבנים, וככינוי להרחבת פתח בית הערוה).
 <big>ה</big> <strong>איתמר</strong> <small>[נאמר]:</small> בתולה שבעלה <strong>בעל</strong> אותה בתחילה <strong>ולא מצא דם, ו</strong>לאחר מכן (בתוך ארבעה לילות שלאחר בעילת נישואיה) <strong>חזר ובעל, ומצא דם, ר'</strong> <strong>חנינא אמר:</strong> הריהי <strong>טמאה,</strong> שזהו דם נדה. <strong>ו</strong>אילו <strong>ר' אסי אמר:</strong> הריהי <strong>טהורה,</strong> שדם זה בא מפצע הבתולים.
  ומנמקים החכמים את דעותיהם, <strong>ר' חנינא אמר</strong> שהריהי <strong>טמאה:</strong> שכן <strong>אם איתא דהוה</strong> <small>[יש</small> מקום לומר <small>שהיה]</small> זה <strong>דם בתולים</strong> — <strong>מעיקרא הוי אתי</strong> <small>[מתחילה,</small> עם הביאה הראשונה, <small>היה בא].</small> <strong>ו</strong>אילו <strong>ר' אסי אמר</strong> שהריהי <strong>טהורה:</strong> שכן יש מקום לומר כי <strong>דילמא אתרמי ליה</strong> <small>[הזדמן לו,</small> לבעל זה בבעילתו הראשונה<small>]</small> לבעול <strong>כ</strong>דרך שאמר <strong>שמואל,</strong> שכך <strong>אמר שמואל: יכולני לבעול</strong> את האשה הבתולה <strong>כמה בעילות, בלא</strong> להוציא <strong>דם.</strong> ואומרים: <strong>ואידך</strong> <small>[והאחר,</small> ר' חנינא<small>],</small> אינו סבור כן, כי <strong>שאני</strong> <small>[שונה,</small> מיוחד הוא<small>]</small> <strong>שמואל</strong> בכך, שכן <strong>רב גובריה</strong> <small>[גדול כוחו],</small> מה שאין כן בשאר אנשים.
 <big>ו</big> שנינו במשנתנו את דינן של הקטנה שלא הגיע זמנה לראות ושל הנערה שהגיע זמנה לראות, ומעתה דנים בעניינה של הבוגרת (בת שתים עשרה שנים וששה חודשים). <strong>אמר רב: בוגרת</strong> שנישאה ונבעלה — אין <strong>נותנין לה</strong> להחשיבה כטהורה, אלא <strong>לילה הראשון</strong> בלבד. ומסייג את דבריו: <strong>והני מילי</strong> <small>[ודברים אלה</small> אמורים<small>]</small> רק בבוגרת <strong>ש</strong>עדיין <strong>לא ראתה</strong> דם נדות. <strong>אבל</strong> הבוגרת שכבר <strong>ראתה</strong> דם נדות לפני שנישאה — <strong>אין</strong> נותנים <strong>לה אלא בעילת מצוה,</strong> שאמנם בעלה משלים את בעילתו, <strong>ותו</strong> <small>[ו</small>אולם עוד, ובנוסף לכך<small>] —</small> <strong>לא.</strong>
 <strong>מיתיבי</strong> <small>[מקשים]</small> על דעת רב ממה ששנינו: <strong>מעשה</strong> היה בנישואיה של בתולה <strong>ונתן לה רבי</strong> (ר' יהודה הנשיא) להחשיב את הדם שראתה כדם בתולים ב<strong>ארבע לילות</strong> שנבעלה בהם <strong>מתוך שנים עשר חדש</strong> מאז נישואיה. ועתה יש לברר: <strong>היכי דמי</strong> <small>[איך בדיוק היה זה]?</small> <strong>אילימא דיהיב</strong> <small>[אם תאמר שנתן]</small> <strong>לה</strong> רבי את ארבעת הימים הללו <strong>כולהו</strong> <small>[כולם]</small> <strong>בימי קטנות</strong> — אין לומר כן,
## דף סה.
 שהרי בדינה של הקטנה "נותנים לה ארבעה לילות <strong>עד שתחיה המכה" תנן</strong> <small>[שנינו</small> במשנתנו<small>],</small> ולא ארבעה לילות בלבד (כדרך שנתן רבי במעשה הזה).
 <strong>אלא</strong> אם נאמר שמדובר <strong>דיהיב</strong> <small>[שנותן]</small> <strong>לה</strong> רבי את ארבעת הימים <strong>כולהו</strong> <small>[כולם]</small> <strong>בימי נערות</strong> — אף זה אינו אפשרי, שהרי תקופת <strong>נערות</strong> בת <strong>שנים עשר חדש מי איכא</strong> <small>[האם יש]?</small> <strong>והא</strong> <small>[והרי]</small> <strong>אמר שמואל</strong> <strong>כי</strong> <strong>אין בין נערות לבגרות אלא ששה חדשים בלבד! וכי תימא</strong> <small>[ואם תאמר]</small> בפירוש דברי שמואל הללו כי דווקא <strong>בציר מהכי</strong> <small>[פחות מכך,</small> מששה חודשים<small>]</small> <strong>הוא דליכא</strong> <small>[שאין]</small> בין נערות לבגרות, <strong>הא טפי</strong> <small>[הרי</small> ש<small>יותר]</small> מכך <strong>איכא</strong> <small>[יש]</small> — אין לומר כך, שכן <strong>הא</strong> <small>[הרי]</small> "אין בין נערות לבגרות אלא ששה חדשים <strong>בלבד" קאמר</strong> <small>[הוא אמר],</small> ומורה הלשון "בלבד", שלא פחות ולא יותר מכך!
 <strong>אלא</strong> אם נאמר שמדובר <strong>דיהיב</strong> <small>[שנתן]</small> <strong>לה</strong> רבי את ארבעת הלילות <strong>שתים בימי קטנות ושתים בימי נערות</strong> — אף זאת אין לומר, שכן <strong>הא בעא מיניה</strong> <small>[הרי שאל ממנו]</small> <strong>רב חיננא בר שלמיא מרב</strong> בדינה של הקטנה שנישאה כאשר עדיין לא הגיע זמנה לראות, ונבעלה ועדיין לא חיתה המכה, ובתוך כך <strong>הגיע זמנה לראות</strong> (שהיתה לנערה) כשהיא כבר <strong>תחת בעלה</strong> (נשואה), <strong>מהו</strong> דינה, האם נחשבת היא עתה כזו שהגיע זמנה לראות (ויש לה ארבעה לילות)?
  ו<strong>אמר ליה</strong> <small>[לו]</small> רב בתשובה: <strong>כל בעילות שאתה בועל</strong> בזמן שהיתה קטנה, <strong>אינן</strong> נחשבות <strong>אלא</strong> כבעילה <strong>אחת, והשאר</strong> (שלוש הבעילות הבאות) הריהן <strong>משלימין ל</strong>מנין <strong>ארבעה לילות</strong> שנותנים למי שהגיע זמנה לראות. ונמצא שאין לומר שנתן לה רבי שני לילות בימי קטנותה. וכן אין לומר שנתן לה רבי לילה אחד בימי קטנותה ושלושה לילות בימי נערותה, ונמשך הדבר על פני פרק זמן של שנים עשר חודש — שהרי אין תקופת הנערות נמשכת יותר מששה חודשים.
 <strong>אלא</strong> חייבים לומר <strong>דיהיב</strong> <small>[שנתן]</small> <strong>לה</strong> רבי לילה <strong>אחת בימי קטנות, ושתים בימי נערות, ו</strong>עוד לילה <strong>אחת בימי בגרות.</strong> ומעתה יש לדון בדבר: <strong>אי אמרת בשלמא</strong> <small>[זה נוח אם אתה אומר]</small> ש<strong>בוגרת בעלמא יהבינן</strong> <small>[סתם,</small> רגילה <small>נותנים אנו]</small> <strong>לה טפי</strong> <small>[יותר]</small> מלילה אחד, כלומר, שני לילות — מעתה יוסבר מדוע נתן רבי לאותה בתולה לילה אחד בימי בגרות. שכן <strong>כי היכי דאהני</strong> <small>[כמו שהועילו]</small> כל הבעילות שבימי ה<strong>קטנות</strong> לכך ש<strong>בימי נערות למבצר</strong> <small>[להפחית]</small> <strong>לה</strong> לילה <strong>חדא</strong> <small>[אחת],</small> שאין היא מקבלת שלושה לילות נוספים (מלבד הלילה של ימי הקטנות), אלא שני לילות בלבד. כך <strong>אהני נמי</strong> <small>[מועילים גם כן]</small> כל הבעילות שנבעלה בימי <strong>נערות לבגרות למבצר</strong> <small>[להפחית]</small> <strong>לה</strong> לילה <strong>חדא</strong> <small>[אחת],</small> שאין היא זוכה לשני לילות (כשאר בוגרות), אלא ללילה אחד.
 <strong>אלא אי אמרת</strong> <small>[אם אתה אומר]</small> ש<strong>בוגרת דעלמא לא יהבינן</strong> <small>[סתם,</small> רגילה <small>אין אנו נותנים]</small> <strong>לה טפי</strong> <small>[יותר]</small> מלילה אחד — <strong>לא ליתב</strong> <small>[יתן]</small> <strong>לה</strong> רבי <strong>אלא בעילת מצוה</strong> בלבד, <strong>ותו</strong> <small>[ויותר]</small> <strong>לא!</strong>
 ומתרצים: <strong>לעולם</strong> מדובר <strong>דיהיב</strong> <small>[שנתן]</small> <strong>לה</strong> רבי לילה <strong>אחת בימי קטנות ושלש</strong> לילות <strong>בימי נערות,</strong> ובאשר לשאלה כיצד זה אפשרי בתוך פרק זמן של ששת חודשי נערות — <strong>מי סברת</strong> <small>[האם סבור אתה]</small> כי <strong>כל תלתא ירחי</strong> <small>[שלושה חודשים],</small> <strong>חדא</strong> <small>[אחת]</small> <strong>עונה</strong> היא? אין זה כך, אלא <strong>כל תרי ירחי</strong> <small>[שני חודשים]</small> — <strong>חדא</strong> <small>[אחת]</small> <strong>עונה</strong> היא.
  ומסופר כי החכם <strong>מנימין סקסנאה הוה שקיל ואזיל לאתריה</strong> <small>[נטל</small> עצמו <small>והלך למקומו של]</small> <strong>שמואל, סבר למעבד עובדא כוותיה</strong> <small>[סבור היה לעשות</small> לפסוק הלכה <small>למעשה, כשיטתו של]</small> <strong>רב</strong> שנותנים לבוגרת הבתולה כל הלילה הראשון, ו<strong>אפילו</strong> בבוגרת שכבר <strong>ראתה</strong> לפני נישואיה. שכן <strong>אמר</strong> מנימין סקסאה: הרי <strong>לא פליג</strong> <small>[חילק]</small> <strong>רב</strong> בדבריו <strong>בין</strong> בוגרת ש<strong>ראתה</strong> כבר ל<strong>בין</strong> זו שעדיין <strong>לא ראתה.</strong>
 <strong>קדים שכיב באורחא</strong> <small>[הקדים</small> ו<small>נפטר</small> מנימין סקסנאה בהיותו עדיין <small>בדרך,</small> לפני שהגיע למקומו של שמואל<small>].</small> <strong>קרי</strong> <small>[קרא,</small> ייחס פסוק מן המקרא<small>]</small> <strong>שמואל עליה</strong> <small>[עליו],</small> על <strong>רב "לא יאנה לצדיק כל און"</strong> (משלי יב, כא), שאין הקדוש ברוך הוא מזמן שיצא דבר תקלה על ידם של הצדיקים, וכגון זה שלא נפסקה הלכה שלא כהוגן בהסתמך בטעות על דברי רב.
  ומתוך שהובאו למעלה דברי רב חיננא בר שלמיא ששאל את רב, מביאים עוד ממה ש<strong>אמר רב חיננא בר שלמיא משמיה</strong> <small>[משמו של]</small> <strong>רב: כיון שנתקו</strong> (נשרו) <strong>שניו של אדם,</strong> שאין לו עתה במה לאכול — אף <strong>נתמעטו מזונותיו,</strong> שאין לו גם כן מה לאכול, כבעבר. <strong>ש</strong>כן <strong>נאמר</strong> <strong>"גם אנכי נתתי לך נקיון שנים בכל עריכם וחסר לחם בכל מקומתיכם"</strong> (עמוס ד, ו), הרי שחוסר שינים ("נקיון שינים") מביא בעקבותיו למיעוט מזונות ("חוסר לחם").
 <big>א</big> שנינו במשנתנו שלדעת בית הלל זו ש<strong>ראתה</strong> כבר <strong>ו</strong>ב<strong>עודה</strong> בבית אביה, קודם שנישאה, נותנים לה את כל הלילה. ומביאים עוד בענין זה, מה ש<strong>תנו רבנן</strong> <small>[שנו חכמים]:</small> <strong>ראתה ועודה בבית אביה</strong> — <strong>בית הלל אומרים: כל הלילה שלה, ונותנין לה עונה שלמה.</strong> <strong>וכמה</strong> היא <strong>עונה שלמה?</strong> — <strong>פירש רבן שמעון בן גמליאל: לילה וחצי יום.</strong>
 <strong>ו</strong>תוהים: <strong>מי בעינן כולי האי</strong> <small>[האם צריכים אנו כל זאת],</small> שתהא "עונה" נחשבת לילה וחצי יום? <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>הרי שהיו גתיו ובית בדיו טמאות, ובקש לעשותן</strong> את היין (הנעשה בגיתות אלה) והשמן (הנעשה בבתי הבד הללו) <strong>בטהרה,</strong> שלא יטמאו בהם, ולשם כך עליו לנקותם תחילה מהטומאות שבלעו ושעליהם, <strong>כיצד הוא עושה?</strong> את <strong>הדפין</strong> (משטחי העץ, לדחיסת הענבים, עליהם מונחת הקורה) <strong>ו</strong>את <strong>הלולבין</strong> (המשמשים כמטאטאים לניקוי) <strong>ו</strong>את <strong>העדשין</strong> (הגיתות, שצורתן כצורת העדשה), שהם הכלים המשמשים בגת ובבית הבד — הריהו <strong>מדיחן</strong> (שוטפם במים), ומנקה מעליהם את היין והשמן שנטמאו.
## דף סה:
 ואת <strong>העקלים</strong> (כעין סלים, בהם מונחים הזיתים העומדים לכבישה בבית הבד), הן אלה שהם <strong>של נצרים</strong> (עלי דקל דקים) <strong>ו</strong>הן אלה שהם <strong>של בצבוץ</strong> (קנבוס) — הריהו <strong>מנגבן</strong> באפר ומים ממה שעליהם. ואילו אלה שהן <strong>של שיפא ושל גמי</strong> (העשויים מקני סוף), הסופגים הרבה מן היין — <strong>מיישנן</strong> (משאיר אותם ללא שימוש), <strong>וכמה</strong> זמן הריהו <strong>מיישנן? שנים עשר חדש.</strong> <strong>רבן שמעון בן גמליאל אומר: מניחן מ</strong>תקופת שימוש זו ב<strong>גת ל</strong>תקופת שימוש הבאה ב<strong>גת ומ</strong>תקופת שימוש בבית ה<strong>בד ל</strong>תקופת השימוש הבאה בבית ה<strong>בד.</strong>
 והקשו על שיטת רבן שמעון בן גמליאל: והלא <strong>היינו</strong> <small>[זוהי]</small> שיטתו של <strong>תנא קמא</strong> <small>[התנא הראשון],</small> שהרי מתקופת שימוש אחת לאחרת עוברים שנים עשר חודשים, ובמה נחלק עליו? והשיבו כי <strong>איכא בינייהו</strong> <small>[יש ביניהם]</small> הבדל להלכה לענין <strong>חרפי ואפלי</strong> <small>[המוקדמים והמאוחרים],</small> שרבן שמעון בן גמליאל אומר שאין צורך לדקדק בשנים עשר חודש מלאים לעונת הבציר והמסיק, שפעמים ההבדל הוא יותר או פחות משנים עשר חודש. ואילו לדעת חכמים יש להקפיד על אי שימוש במשך שנים עשר חודש בדיוק.
 <strong>ר' יוסי אומר: הרוצה לטהר</strong> את גיתיו ואת בתי בדיו <strong>מיד,</strong> ולא ליישנם שנה — הריהו <strong>מגעילן ב</strong>מים <strong>רותחין</strong> שמערה עליהם, <strong>או</strong> ש<strong>חולטן</strong> (מרתיח אותם) <strong>במי זיתים.</strong> <strong>רבן שמעון בן גמליאל אומר משום</strong> (בשם) <strong>ר' יוסי: מניחן תחת הצינור שמימיו מקלחין</strong> כל הזמן, <strong>או במעיין שמימיו רודפין</strong> (שוטפים), ואז אנו מניחים שהמים השוטפים מנקים את הכל. <strong>וכמה</strong> זמן עליו להניחם תחת מים זורמים? — <strong>עונה.</strong> ומוסיפים כי <strong>כדרך</strong> זו <strong>שאמרו</strong> חכמים לנהוג <strong>ביין נסך כך אמרו</strong> חכמים לנהוג <strong>בטהרות.</strong>
 ובטרם שממשיכים בהבאת הדברים, תוהים על לשון זו: <strong>כלפי לייא</strong> <small>[להיכן</small> נוטים הדברים<small>]?</small> כלומר, הלא צריך לומר להיפך ("כדרך שאמרו בטהרות כך אמרו ביין נסך"), שהרי <strong>ב</strong>דיני <strong>טהרות קיימינן</strong> <small>[עומדים אנו]!</small> <strong>אלא</strong> יש לתקן וכך לגרוס: <strong>כדרך שאמרו בטהרות</strong> (בטהרתם של כלים שנטמאו), <strong>כך אמרו ביין נסך</strong> (בכלים שבלעו יין נסך).
  וממשיכים בהבאת הדברים, <strong>וכמה</strong> היא <strong>עונה? אמר ר'</strong> <strong>חייא בר אבא, אמר ר'</strong> <strong>יוחנן:</strong> מחצית אחת מן היממה, <strong>או יום או לילה.</strong> ואילו <strong>ר' חנה שאונא, ואמרי לה</strong> <small>[ויש האומרים]</small> כי היה זה <strong>ר' חנה בר שאונא אמר</strong> בשמו של <strong>רבה בר בר חנה</strong> ש<strong>אמר</strong> בשם <strong>ר' יוחנן</strong> שהכוונה ל<strong>חצי יום וחצי לילה.</strong>
 <strong>ואמר רב שמואל בר רב יצחק: ולא פליגי</strong> <small>[ואין</small> ר' חייא בר אבא ור' חנה (בר) שאונא <small>חלוקים],</small> אלא <strong>הא</strong> <small>[זה]</small> שאמר או יום או לילה — מדבר <strong>בתקופת ניסן ותשרי,</strong> שאז הימים והלילות שווים, בני שתים עשרה שעות. ואילו <strong>הא</strong> <small>[זה]</small> שאמר חצי יום וחצי לילה — מדבר <strong>בתקופת תמוז וטבת,</strong> שהיום והלילה שבהן אינם שווים, ולכן חצי יום וחצי לילה הם ביחד שתים עשרה שעות. והרי זה שלא כדברי רבן שמעון בן גמליאל האומר שעונה היא לילה וחצי יום!
  ומתרצים:  <strong>הכא נמי אימא גבי</strong> <small>[כך גם כן     אמור אצל,</small> בענין<small>]</small> <strong>נדה</strong> כי הכוונה ב"עונה" ל<strong>חצי יום וחצי לילה!</strong> ותוהים על תירוץ זה: <strong>והא</strong> <small>[והרי]</small> <strong>"לילה וחצי יום" קאמר</strong> <small>[הוא,</small> רבן שמעון בן גמליאל <small>אמר]!</small> ומסבירים: <strong>אלא</strong> כך יש לומר בהבנת דברי רבן שמעון בן גמליאל, <strong>אי</strong> <small>[או]</small> <strong>לילה</strong> של תקופות <strong>ניסן ותשרי,</strong> שבהן גם הלילה וגם היום בני שתים עשרה שעות, שזהו שיעור עונה. <strong>אי</strong> <small>[או]</small> <strong>חצי יום וחצי לילה</strong> של תקופות <strong>טבת ותמוז,</strong> שבתקופת טבת היום קצר והלילה ארוך, ובתקופת תמוז היום ארוך והלילה קצר, ונמצא שמחצית מזו ומזו אף היא עולה לשתים עשרה שעות.
 <strong>ואיבעית אימא</strong> <small>[ואם תרצה     אמור]</small> תירוץ אחר: אכן לענין טהרות ויין נסך מוגדרת "עונה" כחצי יום וחצי לילה, ואולם לענין בעילת מצוה של הבתולה, <strong>שאני</strong> <small>[שונה]</small> הדבר, ומשום כתיבת ה<strong>כתובה</strong> הקודמת לבעילת המצוה, שיש <strong>דמגבי</strong> <small>[שמתעכבים]</small> <strong>בה טפי</strong> <small>[ביותר]</small> <strong>עד דחתמי</strong> <small>[ש</small>משלימים אותה ו<small>חותמים</small> עליה<small>],</small> ולכך האריכו את משך ה"עונה" ביותר והעמידוה חכמים על לילה וחצי יום.
 <big>א</big> אף ששנינו במשנתנו בדינן של התינוקת שלא הגיעה זמנה לראות ושל הנערה שהגיע זמנה לראות שנותנים להן פרק זמן שבו אין הדם שהן רואות נחשב כדם נדה, מכל מקום <strong>רב ושמואל דאמרי תרוייהו</strong> <small>[שאמרו</small> כן <small>שניהם]:</small> <strong>הלכה</strong> בזו שראתה דם משנבעלה, שבעלה <strong>בועל בעילת מצוה, ופורש.</strong>
 <strong>מתיב</strong> <small>[מקשה]</small> על כך <strong>רב חסדא</strong> ממה ששנינו בברייתא ש<strong>מעשה</strong> היה בבתולה שנישאת, <strong>ונתן לה רבי ארבעה לילות מתוך שנים עשר חדש</strong> מעת שנישאה, שאין הבעל פורש לאחר שגמר בעילת מצוה!
 <strong>אמר ליה</strong> <small>[לו]</small> <strong>רבא</strong> לרב חסדא: <strong>הדורי אפירכא</strong> <small>[חיזור,</small> חיפוש, אחר <small>קושיה]</small> כמו שהקשית מן הברייתא על דברי רב ושמואל, <strong>למה לי? אותיב ממתניתין</strong> <small>[הקשה</small> עליהם <small>ממשנתנו]!</small> ומסבירים מדוע העדיף רב חסדא להקשות מן הברייתא: שכן <strong>הוא סבר</strong> שכוח דברים שמובא בהם <strong>מעשה</strong> (שהיה עמו פסק הלכה) הריהו <strong>רב</strong> (גדול יותר) מכוחם של דברים שאין בהם מעשה, כדברי משנתנו.
  ושבים לעצם השאלה, <strong>מכל מקום לרב ושמואל קשיא</strong> <small>[קשה].</small> ומשיבים: <strong>אינהו דעבדו</strong> <small>[הם,</small> רב ושמואל, <small>שעשו,</small> שהורו כן<small>] —</small> <strong>כרבותינו</strong> שהורו כך. <strong>דתניא</strong> <small>[ש</small>כן <small>שנויה</small> ברייתא<small>],</small> <strong>רבותינו חזרו ונמנו</strong> והחליטו כי הבתולה שראתה דם משנבעלה, בעלה <strong>בועל בעילת מצוה, ופורש.</strong> שאין אנו נותנים לה פרק זמן שייחשב הדם שהיא רואה כדם בתולים. ומביאים כי כהלכה זו שהורו רב ושמואל, כן הורו ר' יוחנן וריש לקיש.
  שכך <strong>אמר עולא: כי הוו</strong> <small>[כאשר למדו]</small> <small>בה ר' י</small> <strong>וחנן וריש לקיש ב</strong>הלכה זו שבפרק <strong>תינוקת</strong> (הוא פרקנו), <strong>לא הוו מסקי מינה</strong> <small>[היו מעלים</small> מסיקים הלכה למעשה <small>ממנה]</small> <strong>אלא כדמסיק תעלא מבי כרבא</strong> <small>[כ</small>דרך <small>שמעלה השועל מהשדה החרוש,</small> שאינו אלא אבק<small>],</small> שאף הם לא קבעו הלכה כאמור במשנתנו, <strong>ומסיימי</strong> <small>[והיו מסיימים]</small> <strong>בה,</strong> לאחר שלמדוה, <strong>הכי</strong> <small>[כך]:</small> אין זו להלכה, אלא הריהו <strong>בועל בעילת מצוה ופורש.</strong>
 <strong>אמר ליה</strong> <small>[לו]</small> <strong>ר' אבא לרב אשי</strong> בשאלה על הלכה זו של ר' יוחנן וריש לקיש: <strong>אלא מעתה,</strong> שהריהי נטמאת משעה שגמר את ביאת המצוה — יקבעו חכמים כי כל שהוא <strong>בעל נפש</strong> (ירא שמים) אף <strong>לא יגמור</strong> את <strong>ביאתו! אמר ליה</strong> <small>[לו]:</small> לא קבעו כך חכמים, ש<strong>אם</strong> היו קובעים <strong>כן</strong> — היה <strong>לבו</strong> של הבעל <strong>נוקפו</strong> פן תראה אשתו דם, <strong>ו</strong>היה <strong>פורש</strong> מלבעול בכלל.
 <big>ב</big> שנינו במשנתנו כי יש ונותנים לבתולה שנישאת פרק זמן של ארבעה לילות מעת שנישאה, שיהא הדם שהיא רואה בהם נחשב כדם בתולים. ומביאים עוד בענין זה ממה ש<strong>תנו רבנן</strong> <small>[שנו חכמים]:</small> <strong>וכולן</strong> (שאמרו בהן חכמים שיש להם ארבעה לילות, כתינוקת שלא הגיע זמנה לראות לדעת בית שמאי, וכנערה שהגיע זמנה לראות לדעת בית הלל) <strong>שהיו שופעות דם ובאות</strong> (ממשיכות לראות דם) <strong>מתוך ארבעה לילות</strong> אלה <strong>לאחר ארבעה</strong> ה<strong>לילות,</strong> או בזו שכבר ראתה דם בהיותה בית אביה (שנותנים לה את הלילה הראשון לדעת בית הלל) שהמשיכה לראות דם <strong>מתוך הלילה</strong> הראשון אל <strong>לאחר הלילה</strong> — אין אלה יכולות לסמוך על כך שדם בתולים הוא זה, אלא <strong>כולן צריכות לבדוק את עצמן</strong> (וכדרך שתוסבר להלן).
 <strong>ובכולן</strong> היה <strong>ר' מאיר מחמיר</strong> להנהיג בדיקה זו <strong>כדברי בית שמאי</strong> ולא כדברי בית הלל. ולכך הקטנה ששפעה דם מתוך ארבעת הלילות הללו אל לאחריהם, אף שלא התרפאה המכה, הריהי צריכה בדיקה. וכן הנערה שהגיע זמנה לראות ששפעה דם מתוך הלילה הראשון אל לאחריו, הריהי צריכה בדיקה.
 <strong>ו</strong>אילו ב<strong>שאר ראיות</strong> דם <strong>ש</strong>יש מחלוקת בעניינן <strong>בין בית שמאי ובית הלל</strong> — קבע ר' מאיר כי <strong>הלך</strong> (לך) <strong>אחר מראה</strong> ה<strong>דמים,</strong> שבית הלל מטהרים כאשר נמצא שהשתנה מראה הדמים שלאחר מכן, ושלא כשיטת בית שמאי המטמאים אף שלא השתנה מראה הדמים.
 <strong>ש</strong>כן <strong>היה ר'</strong> <strong>מאיר אומר:</strong> ה<strong>מראה</strong> של ה<strong>דמים</strong> הטמאים והטהורים <strong>משונים</strong> (שונים) <strong>הן זה מזה.</strong> <strong>כיצד? דם נדה</strong> — מראהו <strong>אדום,</strong> ואילו <strong>דם בתולים</strong> — מראהו <strong>אינו אדום.</strong> <strong>דם נדה</strong> — יש לו מראה <strong>זיהום</strong> (עכור), ואילו <strong>דם בתולים</strong> — <strong>אינו</strong> בעל מראה <strong>זיהום.</strong> וכן מקור הדמים הטמאים והטהורים שונה זה מזה, שהרי <strong>דם נדה</strong> — <strong>בא מן המקור,</strong> ואילו <strong>דם בתולים</strong> — <strong>בא מן הצדדין.</strong>
 <strong>אמר ר'</strong> <strong>יצחק בר ר'</strong> <strong>יוסי, אמר ר'</strong> <strong>יוחנן: זו דברי ר'</strong> <strong>מאיר, אבל חכמים אומרים כל מראה דמים</strong> הטמאים והטהורים — <strong>אחת הן,</strong> ולכן אין טעם לבדיקה זו באשה השופעת דם, שהרי אף אם נשתנה מראה הדם הריהי טהורה כל עת ששופעת היא.
 <big>ג</big> מתוך שדנים בענין הבתולה שראתה דם משנבעלה, מביאים בעניין כל אשה הרואה דם מחמת תשמיש. שכן <strong>תנו רבנן</strong> <small>[שנו חכמים]:</small> <strong>הרואה דם מחמת תשמיש</strong> — <strong>משמשת</strong> ב<strong>פעם</strong> ה<strong>ראשונה, ו</strong>כן משמשת בפעם ה<strong>שניה</strong> (שאינה חוששת שמא תראה בפעם זו, אף שכבר ראתה בפעם קודמת בשעת תשמיש), אם תראה דם, <strong>ו</strong>כן אם תשמש שוב בפעם ה<strong>שלישית,</strong> ושוב תראה דם, <strong>מכאן ואילך</strong> כיון שהוחזקה בכך — <strong>לא תשמש</strong> עוד עם בעלה, <strong>עד שתתגרש</strong> ממנו,
## דף סו.
 <strong>ו</strong>מותרת היא ש<strong>תנשא ל</strong>בעל <strong>אחר,</strong> ולשמש עמו. שאפשר ואין היא רואה דם מחמת תשמיש אלא אצל בעלה הראשון.
  ואם אשה זו <strong>ניסת</strong> (נישאה) <strong>ל</strong>בעל <strong>אחר, ו</strong>אף בתשמיש איתו <strong>ראתה דם מחמת תשמיש,</strong> שהיתה <strong>משמשת</strong> ורואה דם, <strong>פעם ראשונה ו</strong>פעם <strong>שניה ו</strong>פעם <strong>שלישית.</strong> אף כאן הלכה היא כי <strong>מכאן ואילך לא תשמש</strong> עוד עם בעל זה, <strong>עד שתתגרש</strong> ממנו, <strong>ו</strong>הריהי מותרת ש<strong>תנשא לאחר,</strong> שלישי, ותשמש עימו. שאפשר והריהי רואה דם מחמת תשמיש דווקא אצל שני בעליה הקודמים. ואם אכן <strong>ניסת</strong> (נישאה) <strong>ל</strong>בעל <strong>אחר, ו</strong>אף בתשמישה איתו <strong>ראתה דם מחמת תשמיש,</strong> שהיתה <strong>משמשת</strong> ורואה דם, <strong>פעם ראשונה ו</strong>פעם <strong>שניה ו</strong>פעם <strong>שלישית</strong> — הרי הוחזקה כמי שרואה דם מחמת תשמיש אצל כל בעל, ולכך <strong>מכאן ואילך לא תשמש</strong> כלל <strong>עד שתבדוק</strong> את <strong>עצמה</strong> קודם תשמיש.
  ומפרטים:  <strong>כיצד</strong> היא <strong>בודקת את עצמה?</strong> — <strong>מביאה שפופרת ובתוכה מכחול, ומוך</strong> (מטלית רכה כשל צמר) <strong>מונח על ראשו</strong> של המכחול, ומכניסתו אל תוך המקור דרך אותה שפופרת, ומוציאתו. ומעתה, <strong>אם נמצא דם על ראש המוך</strong> — <strong>בידוע שמן המקור הוא בא,</strong> וטמאה היא. ואם <strong>לא נמצא דם על ראשו</strong> של המכחול — <strong>בידוע שמן הצדדין הוא בא,</strong> וטהורה היא.
 <strong>ואם יש לה</strong> לאשה זו הרואה דם מחמת תשמיש, <strong>מכה</strong> (פצע מדמם) <strong>באותו מקום</strong> — הריהי <strong>תולה</strong> (מייחסת) את הדם שרואה <strong>במכתה,</strong> ולא כבא מן המקור, וטהורה היא. <strong>ואם יש לה וסת</strong> קבועה לראייה מחמת תשמיש. שאין היא רואה כל פעם שמשמשת עם בעלה, אלא רק בזמנים מסויימים קבועים — הריהי <strong>תולה</strong> את הדם שראתה בתשמיש <strong>בוסתה,</strong> ומותרת לשמש עם בעלה שלא בשעת וסת זו.
 <strong>ו</strong>אולם <strong>אם היה דם מכתה משונה</strong> במראהו <strong>מדם ראייתה</strong> בשעת תשמיש — <strong>אינה תולה</strong> את הדם במכה. <strong>ונאמנת אשה לומר "מכה יש לי במקור, שממנה דם יוצא",</strong> אלו <strong>דברי רבי.</strong>
 <strong>רבן שמעון בן גמליאל אומר: דם מכה הבא מן המקור</strong> — אף שאינו אוסר את האשה על בעלה, הריהו דם <strong>טמא</strong> כאב הטומאה, ומטמא את האשה לענין אכילת טהרות. <strong>ו</strong>אילו <strong>רבותינו העידו</strong> (שכך בא להם במסורת) <strong>על דם המכה הבא מן המקור שהוא טהור.</strong>
 ומבררים: <strong>מאי בינייהו</strong> <small>[מה,</small> לאיזה ענין יש הבדל <small>ביניהם,</small> בין רבן שמעון בן גמליאל ורבותינו<small>]?</small> <strong>אמר עולא:</strong> השאלה היא האם <strong>מקור, מקומו טמא</strong> ודבר שהיה בו נטמא איפוא <strong>איכא בינייהו</strong> <small>[יש ביניהם]</small> הבדל. שלדעת רבן שמעון בן גמליאל, כיון שהיה דם המכה במקומו של המקור — הריהו טמא בשל כך, ואילו לדעת רבותינו אין הוא טמא בשל כך.
  ודנים את זו ששנינו בדרך הבדיקה של הרואה דם מחמת תשמיש, שנעשית באמצעות <strong>שפופרת</strong> ומכחול שבראשו מוך המוכנסים אל תוך המקור. ותוהים על כך: והרי באופן זה הריהי <strong>אפגורי מפגרא לה</strong> <small>[פוצעת את עצמה],</small> ומעתה יתכן והדם הנמצא על המוך הינו דם פצע ולא דם נדות! <strong>אמר שמואל</strong> בהסבר הדבר: מדובר <strong>בשפופרת</strong> קנה חלול <strong>של אבר</strong> (עופרת), <strong>ופיה</strong> של השפופרת <strong>רצוף</strong> (מכופף) <strong>לתוכה,</strong> שבשפופרת כזו אין הבדיקה גורמת לפציעת האשה. ועוד בבירור הדברים ששנינו, שאחר שראתה שלוש פעמים דם מחמת תשמיש אצל בעלה הראשון הריהי מתגרשת ממנו.
 <strong>אמר ליה</strong> <small>[לו]</small> <strong>ריש לקיש לר' יוחנן</strong> בשאלה: <strong>ותבדוק עצמה</strong> לפני כל תשמיש שמשמשת עם בעלה, <strong>ב</strong>בדיקה זו שעל ידי שפופרת ומכחול, למן ה<strong>ביאה</strong> ה<strong>שלישית</strong> (שראתה בה דם מחמת תשמיש) <strong>של</strong> ה<strong>בעל הראשון,</strong> ולא יצטרך לגרשה? <strong>אמר ליה</strong> <small>[לו]</small> ר' יוחנן בתשובה: מוטב שלא תצטרך לבדוק את עצמה לפני כל תשמיש עם בעל זה שיתכן שבכך תיאסר לכל, שכן אפשרי הדבר שאצל בעל אחר לא תראה מחמת תשמיש, <strong>לפי שאין כל האצבעות</strong> (כינוי בלשון נקיה לאבר הבעל) <strong>שוות.</strong> שאין היא רואה דם מחמת תשמיש אלא משום שזה הוא הבועל אותה, ואילו אצל אחר הבועל אותה, לא תראה דם מחמת תשמיש.
  חזר ו<strong>אמר ליה</strong> <small>[לו]</small> ריש לקיש לר' יוחנן בשאלה: מדוע הריהי בודקת את עצמה רק לאחר שלושה תשמישים עם הבעל השלישי שראתה בהם דם, <strong>ו</strong>מדוע לא <strong>תבדוק</strong> את <strong>עצמה</strong> מאז שראתה דם <strong>בביאה</strong> ה<strong>ראשונה של</strong> ה<strong>בעל</strong> ה<strong>שלישי,</strong> שהרי כבר בביאה ראשונה של הבעל השלישי התברר שהיא רואה דם מחמת תשמיש אצל בעלים שונים? ענה לו ר' יוחנן: כל עוד לא נבעלה שלוש פעמים (לבעלה השלישי) וראתה דם, עדיין לא התברר שהיא רואה דם מחמת תשמיש אף אצל בעל זה, <strong>לפי שאין כל הכחות</strong> של מעשי הבעילה <strong>שוות,</strong> ויתכן הדבר שאף שבבעילה ראשונה שלו (שנעשתה בכח מסויים) ראתה דם, לא תראה דם בבעילה אחרת שלו שתיעשה בכח אחר.
 <big>א</big> ומביאים מעשים והנהגות הוראה בעניינה של הרואה דם מחמת תשמיש, <strong>ההיא דאתאי לקמיה</strong> <small>[אשה אחת שבאה לפני]</small> <strong>רבי,</strong> שיורה לה כיצד לנהוג, שכן היא רואה דם מחמת תשמיש. <strong>אמר ליה</strong> <small>[לו]</small> רבי <strong>לאבדן: זיל, בעתה</strong> <small>[לך,     הפחד לפתע אותה].</small> <strong>אזל בעתה</strong> <small>[הלך</small> אבדן <small>הפחיד אותה],</small> <strong>ו</strong>כתוצאה מכך <strong>נפל ממנה חררת</strong> (גודש) <strong>דם.</strong> <strong>אמר רבי:</strong> בכך <strong>נתרפאה</strong> האשה ה<strong>זאת,</strong> ושוב לא תראה דם מחמת תשמיש. שכן גוש דם זה הוא שגרם לה לראות דם.
  ועוד מסופר: <strong>ההיא אתתא דאתאי לקמיה</strong> <small>[אשה אחת שבאה לפני]</small> <strong>מר שמואל,</strong> להורות לה כיצד תנהג מפני שהיתה רואה דם מחמת תשמיש. <strong>אמר ליה</strong> <small>[לו]</small> שמואל <strong>לרב דימי בר יוסף: זיל, בעתה</strong> <small>[לך,     הפחד לפתע אותה].</small> <strong>אזל בעתה</strong> <small>[הלך</small> רב דימי בר יוסף <small>הפחיד אותה],</small> <strong>ולא נפל ממנה ולא מידי</strong> <small>[משהו].</small> <strong>אמר שמואל:</strong> אשה <strong>זו</strong> — <strong>ממלאה</strong> (מתמלאת) בדם, <strong>ונופצת</strong> (ומשליכה) <strong>היא</strong> אותו בשעת תשמיש, <strong>וכל הממלאה ונופצת</strong> — <strong>אין לה תקנה</strong> (רפואה).
  מסופר:  <strong>ההיא דאתאי לקמיה</strong> <small>[</small>אשה <small>אחת שבאה לפני]</small> <strong>ר' יוחנן,</strong> ש<strong>כל אימת דהות סלקא</strong> <small>[כל פעם שהיתה עולה]</small> <strong>מטבילת מצוה</strong> בבית הטבילה, <strong>הות קחזיא דמא</strong> <small>[היתה רואה דם],</small> עוד קודם לתשמישה עם בעלה, וביקשה שיורה לה ר' יוחנן כיצד תנהג. <strong>אמר לה: שמא דימת</strong> <small>[לעז]</small> של בנות <strong>עיריך</strong> (עירך) הרואות אותך שבה מבית הטבילה לבעלך, והריהן מקנאות בך על החיבה שבינך לבין בעלך היא ש<strong>עלתה ביך</strong> (בך), והיא הגורמת לכך. מעתה, <strong>לכי והבעלי לו</strong> לאחר שטבלת <strong>על גבי</strong> (סמוך) <strong>הנהר,</strong> שלא תדענה בנות עירך שחוזרת את מטבילת מצוה.
 <strong>איכא</strong> <small>[יש]</small> ש<strong>אמר</strong> שכך <strong>אמר לה</strong> ר' יוחנן: <strong>תגלי לחברותיך</strong> שכך קורה לך כשאת שבה מטבילת מצוה. שעל ידי כך, <strong>כי היכי דתהוו</strong> <small>[כמו שתוהות,</small> מסתכלות<small>]</small> הנשים הללו <strong>עליך להך גיסא</strong> <small>[לצד זה,</small> שקנאו בך<small>].</small> ומעתה שישמעו שכך קורה לך, <strong>נתהוו עלך להך גיסא</strong> <small>[יתהו עליך לצד זה,</small> שירחמו עליך<small>],</small> ושוב לא יקרה לך כן. <strong>ואיכא</strong> <small>[ויש]</small> ש<strong>אמר</strong> שכך <strong>אמר לה: גלי לחברותיך</strong> שכך קורה לך כשאת שבה מטבילת מצוה, <strong>כי היכי דלבעו</strong> <small>[כדי שיבקשו]</small> <strong>עליך רחמים,</strong> שתתפללנה עליך, ששוב לא יקרה לך כן. <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בדינו של המצורע <strong>"וטמא טמא יקרא"</strong> (ויקרא יג, מה) — <strong>צריך</strong> המצורע, וכן כל הסובל, <strong>להודיע</strong> את <strong>צערו לרבים, ורבים מבקשים עליו רחמים.</strong>
 <strong>אמר רב יוסף: הוה עובדא</strong> <small>[היה מעשה]</small> שכזה <strong>ב</strong>עיר <strong>פומבדיתא,</strong> באשה שהיתה רואה דם לאחר טבילת מצוה, ונהגה כדרך שאמר ר' יוחנן, <strong>ו</strong>אמנם <strong>אתסי</strong> <small>[נרפאה].</small>
 <big>ב</big> <strong>אמר רב יוסף, אמר רב יהודה,</strong> <strong>אמר רב: התקין רבי</strong> (ר' יהודה הנשיא) תקנה לדרים <strong>בשדות</strong> (במקומות המרוחקים, שאין בהם תלמידי חכמים), ואינם יודעים כראוי דיני נדה, מתי הם ימי נדות ומתי הם ימי זיבות, ויש חשש שיכשלו, שכל ש<strong>ראתה</strong> דם <strong>יום אחד</strong> — <strong>תשב</strong> (ותספור, כנדה) <strong>ששה</strong> ימים <strong>ו</strong>נוסף להם <strong>הוא</strong> (אותו יום שראתה בו), והרי אלה עולים לשבעה ימי נקיות, ולאחר מכן תטבול לטהרתה. הגם שאפשר שלאמיתו של דבר לא היתה זו אלא ראיית זיבה, המצריכתה שמירת יום אחד בלבד (שטובלת לטהרתה למחרת).
  וכן אם ראתה <strong>שנים</strong> ימים — <strong>תשב ששה</strong> ימים <strong>והן</strong> (שני הימים שראתה), והריהי טובלת לטהרתה לאחר שמונה ימים. ואולם אם ראתה <strong>שלשה</strong> ימים, ומעתה יש לחשוש שהריהי בימי זיבה, והריהי איפוא זבה גדולה — <strong>תשב שבעה</strong> ימים <strong>נקיים.</strong>
 ומביאים לענין זה מה ש<strong>אמר ר'</strong> <strong>זירא:</strong> כל <strong>בנות ישראל החמירו על עצמן, שאפילו</strong> הן <strong>רואות טפת דם</strong> מועטה ביותר, כזו ששיעורה הוא <strong>כ</strong>זרע צמח ה<strong>חרדל</strong> — הריהן <strong>יושבות עליה שבעה נקיים,</strong> כאילו הן זבות.
 <big>ג</big> ובענין דברי ר' זירא אלה, מביאים עוד: <strong>אדבריה</strong> <small>[הדריכו]</small> <strong>רבא לרב שמואל</strong> בדרך, <strong>ודרש:</strong> אשה הרה ש<strong>קשתה</strong> ללדת במשך <strong>שני ימים</strong> בתקופת ימי זיבתה, <strong>ול</strong>יום ה<strong>שלישי</strong> של הקישוי <strong>הפילה</strong> את עוברה — אף שאין דם הנראה בקישוי לידה מטמא את האשה בזיבה, מכל מקום זו <strong>תשב שבעה נקיים</strong> כזבה. ומסבירים: <strong>קסבר</strong> <small>[סבור הוא]</small> רבא כי <strong>אין</strong> נוהג דין <strong>קשוי</strong> (שאין האשה נטמאת בזיבה בדם הנראה אז), אלא בלידה של ממש, ולא <strong>לנפלים.</strong> <strong>ו</strong>כן סבור רבא כי <strong>אי אפשר לפתיחת הקבר</strong> (בית הרחם), שנפתח בעת הלידה, <strong>בלא</strong> שתראה <strong>דם.</strong>
 <strong>אמר ליה</strong> <small>[לו]</small> <strong>רב פפא לרבא</strong> בשאלה על דבריו אלה: <strong>מאי אריא</strong> <small>[מה המכוון]</small> בדבריך שמדובר במי ש<strong>קשתה שני ימים,</strong> והלא <strong>אפילו</strong> ראתה <strong>משהו</strong> דם <strong>בעלמא</strong> <small>[בסתם]</small> הריהי יושבת עליו שבעה נקיים, <strong>דהא</strong> <small>[שהרי]</small> <strong>אמר ר'</strong> <strong>זירא: בנות ישראל החמירו על עצמן, שאפילו רואות טפת דם כחרדל</strong> — <strong>יושבות עליה שבעה נקיים!</strong>
 <strong>אמר ליה</strong> <small>[לו]</small> רבא לרב פפא: <strong>אמינא</strong> <small>[אני אמרתי]</small> <strong>לך איסורא</strong> <small>[איסור],</small> שכך הוא דינה של אשה זו מן התורה, <strong>ואת אמרת מנהגא</strong> <small>[ואתה אומר</small> לי <small>מנהג]?!</small> <strong>היכא דאחמור</strong> <small>[היכן שהחמירו]</small> בנות ישראל על עצמן כדברי ר' זירא — <strong>אחמור</strong> <small>החמירו],</small> ויושבות הן שבעה נקיים. ואולם <strong>היכא</strong> <small>[היכן]</small> ש<strong>לא אחמור</strong> <small>[החמירו]</small> בנות ישראל על עצמן כדברי ר' זירא — <strong>לא אחמור</strong> <small>[החמירו],</small> ואינן יושבות שבעה נקיים. ואולם במקרה זה שאמרתי, הריהן חייבות לשבת מן התורה שבעה נקיים.
 <big>ד</big> מתוך שהובאו דברי רבא בענין טומאת הנדה, מביאים עוד מדברים שונים שאמר בענין זה. ומציינים כי המלים הבאות <strong>(תבעוה, נתר, בחמין, לטבול, קמטים, על גבי, נמל,</strong> הריהן <strong>סימן</strong> לזכרון העניינים שיבואו להלן<strong>).</strong> <strong>אמר רבא:</strong> אשה ש<strong>תבעוה</strong> (הפצירו בה) <strong>לינשא, ונתפייסה</strong> (ונעתרה) לכך — <strong>צריכה שתשב שבעה נקיים,</strong> שמא ראתה דם מתוך חימוד (תשוקה).
  ובענין זה מסופר כי <strong>רבינא איעסק ליה לבריה</strong> <small>[התעסק</small> השתדל להשיא <small>את בנו]</small> <strong>בי</strong> <small>[</small>ב<small>בית]</small> <strong>רב חנינא,</strong> שיישא בנו את בתו של רב חנינא. <strong>אמר ליה</strong> <small>[לו]</small> רב חנינא לר' ירמיה: האם <strong>סבר ליה מר למכתב</strong> <small>[חושב אדוני לכתוב]</small> <strong>כתובה</strong> שייערכו הנישואין <strong>לארבעה יום</strong> (ביום הרביעי)? <strong>אמר ליה</strong> <small>[לו]</small> ר' ירמיה: <strong>אין</strong> <small>[כן].</small> ואולם <strong>כי מטא</strong> <small>[כאשר הגיע]</small> <strong>לארבעה</strong> (היום הרביעי), לא נערכו הנישואין, אלא <strong>נטר</strong> <small>[המתין]</small> מלשאת <strong>עד ארבעה</strong> (היום הרביעי) <strong>אחרינא</strong> <small>[האחר,</small> בשבוע הבא<small>],</small> וכך נמצא כי <strong>איעכב</strong> <small>[התעכב]</small> יום הנישואין <strong>שבעה יומי בתר ההוא יומא</strong> <small>[ימים לאחר אותו היום]</small> שבו הוסכם על נישואין.
 <strong>אמר ליה</strong> <small>[לו]</small> רב חנינא לר' ירמיה: <strong>מאי האי</strong> <small>[מה זה],</small> מדוע מתעכבים עוד שבוע מהנישואין? <strong>אמר ליה</strong> <small>[לו]:</small> האם <strong>לא סבר לה מר להא</strong> <small>[אין אדוני סבור,</small> מקבל <small>את</small> הלכה <small>זו]</small> של <strong>רבא,</strong> שכן <strong>אמר רבא:</strong> אשה ש<strong>תבעוה לינשא ונתפייסה</strong> — <strong>צריכה לישב שבעה נקיים?</strong> ולכך המתנתי אף אני שבעה ימים. <strong>אמר ליה</strong> <small>[לו]</small> רב חנינא לר' ירמיה: <strong>אמר</strong> <small>[אמור]</small> שכך <strong>אמר רבא</strong> דווקא <strong>ב</strong>מי שהיא <strong>גדולה, דקחזיא דמא</strong> <small>[שרואה</small> כבר <small>דם].</small> <strong>אבל בקטנה דלא חזיא דמא</strong> <small>[ש</small>עדיין <small>אינה רואה דם],</small> כבתי זו — <strong>מי</strong> <small>[האם]</small> גם כן <strong>אמר</strong> רבא את דינו?
 <strong>אמר ליה</strong> <small>[לו]</small> ר' ירמיה לרב חנינא: <strong>בפירוש אמר רבא: לא שנא</strong> <small>[אין שונה]</small> דין זה ב<strong>גדולה, לא שנא</strong> <small>[</small>ו<small>אין שונה]</small> ב<strong>קטנה.</strong> שהרי ב<strong>גדולה טעמא מאי</strong> <small>[מהו הטעם]</small> להצריכה לשבת שבעה נקיים משעה שהתפייסה? <strong>משום דמחמדא</strong> <small>[שחומדת],</small> <strong>קטנה נמי מחמדא</strong> <small>[גם כן חומדת].</small>
 <big>ה</big> ועוד <strong>אמר רבא:</strong> ה<strong>אשה</strong> הטובלת לטהרתה מטומאת נדתה
## דף סו:
 <strong>לא תחוף</strong> (תחפוף) את שער ראשה <strong>לא בנתר ולא בחול.</strong> והסבר הדברים: <strong>בנתר</strong> אינה חופפת — <strong>משום דמקטף</strong> <small>[ש</small>הוא <small>מנתק]</small> את שער הראש משורשיו, והשערה שנשרה והתערבה בתוך שאר שערות הראש, מהווה חציצה בטבילה. <strong>ו</strong>אין היא חופפת את שער ראשה <strong>בחול</strong> — <strong>משום דמסריך</strong> <small>[ש</small>הוא <small>מדביק</small> את שערות הראש<small>],</small> והרי זו חציצה בטבילה.
 <big>א</big> <strong>ו</strong>עוד בדין החפיפה, <strong>אמר אמימר משמיה</strong> <small>[בשמו]</small> של <strong>רבא: אשה לא תחוף</strong> (תחפוף) את שער ראשה <strong>אלא ב</strong>מים <strong>חמין, אבל לא בצונן.</strong> <strong>ו</strong>יכולה היא לחפוף את ראשה <strong>אפילו בחמי חמה</strong> (מים שחוממו על ידי קרני השמש). ומסבירים: ב<strong>צונן מאי טעמא</strong> <small>[מה טעם]</small> <strong>לא</strong> תחפוף את שער ראשה — <strong>משום דקרירי</strong> <small>[ש</small>המים <small>קרירים],</small> <strong>ומשרו מזייא</strong> <small>[וגורמים להשרת השער],</small> והשערה שנשרה והתערבה בשאר שערות הראש חוצצת בטבילה.
 <big>ב</big> <strong>ו</strong>עוד <strong>אמר רבא</strong> בהנהגות טבילת הנשים: <strong>לעולם ילמד אדם בתוך ביתו</strong> (את הנשים שבמשפחתו) <strong>שתהא</strong> ה<strong>אשה</strong> הטובלת <strong>מדיחה</strong> (מנקה) את מקום <strong>בית קמטיה</strong> (חלקי הגוף בהם ישנם קפלים, כבית השחי ובית הסתרים) <strong>במים</strong> לפני טבילתה. <strong>מיתיבי</strong> <small>[מקשים]</small> על כך ממה ששנינו כי <strong>בית הקמטים ובית הסתרים אינן צריכין לביאת מים</strong> (שיגיעו אל תוכם מי מקוה הטהרה) כדי שתיטהר הטובלת!
  ומשיבים:  <strong>נהי</strong> <small>[אמנם]</small> <strong>ביאת מים</strong> בפועל — <strong>לא בעינן</strong> <small>[אין אנו צריכים],</small> ואולם שיהא זה <strong>מקום הראוי לביאת מים</strong> — <strong>בעינן</strong> <small>[צריכים אנו].</small> והרי זה <strong>כ</strong>שיטת <strong>ר' זירא,</strong> שכן <strong>אמר ר'</strong> <strong>זירא: כל</strong> קרבן מנחה הקרב במקדש <strong>הראוי לבילה</strong> (בלילה) עם שמן ששיעורה עד ששים עשרון — <strong>אין</strong> ה<strong>בילה</strong> (בלילה) <strong>מעכבת בו,</strong> לפסול את המנחה כשלא נבללה. <strong>ו</strong>אילו כל דבר מנחה <strong>שאין ראוי לבילה</strong> ששיעורה יותר מששים עשרון — ה<strong>בילה מעכבת בו.</strong> ועקרון זה של ר' זירא נוהג בהלכות רבות, וכן בענייננו, שצריך שיהא המקום ראוי שיבואו בו מים, ואף אם לא באו בו מים בפועל הרי זו טבילה ראויה.
  ובענין זה שיש להדיח את המקומות הללו בגוף לשם הטבילה, <strong>אמר רבין בר רב אדא,</strong> <strong>אמר ר'</strong> <strong>יצחק: מעשה בשפחתו של רבי שטבלה</strong> <strong>ועלתה, ו</strong>לאחר מכן <strong>נמצא לה עצם</strong> ה<strong>חוצץ בין שיניה,</strong> <strong>והצריכה רבי טבילה אחרת.</strong> שאף שאין צורך שיבואו המים בפועל אל בין שיניה (שמקום בית הסתרים הוא), מכל מקום לא עלתה לה טבילתה, מפני שלא היה מקום זה ראוי לביאת מים.
 <big>ג</big> <strong>ו</strong>עוד <strong>אמר רבא</strong> בדין טבילת אשה מטומאתה: <strong>טבלה</strong> האשה מטומאתה <strong>ועלתה</strong> מן המקווה, <strong>ו</strong>לאחר מכן <strong>נמצא עליה,</strong> על שערה, <strong>דבר</strong> ה<strong>חוצץ,</strong> מה דינה? <strong>אם</strong> ב<strong>סמוך לחפיפה</strong> של שערה <strong>טבלה</strong> — <strong>אינה צריכה</strong> לשוב ו<strong>לחוף</strong> (לחפוף) <strong>ולטבול</strong> שנית. שכן מניחים אנו שלא היתה בה חציצה זו בשעה שטבלה. <strong>ואם לאו</strong> <small>[לא]</small> — <strong>צריכה</strong> לחזור ו<strong>לחוף ולטבול.</strong>
 <strong>איכא דאמרי</strong> <small>[יש שאומרים]</small> את דברי רבא אלה באופן שונה: <strong>אם באותו יום שחפפה טבלה</strong> — <strong>אינה צריכה לחוף ולטבול, ואם לאו</strong> <small>[לא]</small> — <strong>צריכה</strong> לשוב ו<strong>לחוף ולטבול.</strong>
 ושואלים: <strong>מאי בינייהו</strong> <small>[מה,</small> איזה הבדל יש <small>ביניהם,</small> בין שתי הלשונות הללו<small>]?</small> ומשיבים: <strong>איכא בינייהו</strong> <small>[יש</small> הבדל <small>ביניהם]</small> <strong>ל</strong>ענין <strong>מסמך</strong> <small>[סמיכה,</small> הצמדה<small>]</small> <strong>לחפיפה</strong> את ה<strong>טבילה.</strong> שללשון הראשון צריכה הטבילה להיות סמוך לחפיפה, ואילו ללשון השני אין צורך שתהיה הטבילה בסמוך לחפיפה, ודי שתהא באותו יום שבו חפפה את ראשה. ועוד נבדלים שני הלשונות הללו בשאלה האם מותר <strong>למיחף ביממא ולמטבל בליליא</strong> <small>[לחפוף ביום ולטבול</small> בסמוך לכך <small>בלילה].</small> שלפי הלשון הראשון מותר הדבר (שהרי נעשתה הטבילה בסמוך לחפיפה), ואילו ללשון השני אסור הדבר (שהרי אין הטבילה באותו יום בו נעשתה החפיפה).
 <big>ד</big> ועוד הלכה ש<strong>אמר רבא</strong> בדין טבילת אשה: <strong>אשה לא תעמוד על גבי כלי חרס, ותטבול.</strong> <strong>סבר</strong> <small>[סבור היה]</small> <strong>רב כהנא למימר</strong> <small>[לומר]</small> כי <strong>טעמא מאי</strong> <small>[טעם</small> הדבר <small>מהו]</small> — <strong>משום גזירת מרחצאות,</strong> שלא תבואנה מתוך כך הנשים לטבול מטומאתן במרחץ שמימיו שאובים, שכן במרחצאות היו כלים שהיו עומדים עליהם הרוחצים. ומכאן ניתן להסיק: <strong>הא</strong> <small>[הרי]</small> שלעמוד <strong>על גבי סילתא</strong> <small>[בקעת</small> עץ<small>]</small> ולטבול — <strong>שפיר דמי</strong> <small>[יפה הדבר,</small> מותר לעשות כן<small>],</small> שהרי אין מקום לגזור על כך, שכן אין הוא נוהג בבתי המרחץ.
 <strong>אמר ליה</strong> <small>[לו]</small> <strong>רב חנן מנהרדעא</strong> לרב כהנא: אין הטעם בדברי רבא כדבריך, אלא <strong>התם טעמא מאי</strong> <small>[שם,</small> בדברי רבא <small>הטעם מהו]</small> שאסור לעמוד על גבי כלי חרס ולטבול — <strong>משום דבעית</strong> <small>[שמפחדת]</small> האשה לעשות כן, שלא תיפול, ואין היא טובלת יפה. וכיון שזהו הטעם — אף טבילה על גבי סילתא אסורה, שכן העמידה על ה<strong>סילתא נמי בעיתא</strong> <small>[גם כן מפחידה],</small> כעמידה על כלי חרס.
 <big>ה</big> ועוד בדרך הראויה לטבילת אשה, <strong>אמר רב שמואל בר רב יצחק: אשה לא תטבול</strong>
## דף סז.
 <strong>בנמל</strong> (מקום עגינתן של הספינות בחוף הים), שיש שם הרבה טיט, שעשוי להיות חציצה בטבילה אם הוא נדבק על גופה של הטובלת, <strong>אף על גב דהשתא ליכא</strong> <small>[אף על פי שעתה אין</small> טיט<small>]</small> — אסורה לטבול שם, שכן <strong>אימר ברדיוני</strong> <small>[אמור</small> כי <small>בדשדוש הרגליים],</small> שדשדשה האשה לאחר שטבלה <strong>נפל</strong> מעליה הטיט. ואולם היה עליה בשעה שטבלה, ולא היתה זו טבילה ראויה.
  ומסופר כי <strong>אבוה</strong> <small>[אביו]</small> של האמורא <strong>שמואל עבד לבנתיה</strong> <small>[עשה לבנותיו]</small> <strong>מקוואות</strong> (בורות שיש בהם מי גשמים, כשיעור הראוי לטבילה) שתטבולנה בהם מטומאתן, <strong>ביומי</strong> <small>[בימי]</small> תקופת <strong>ניסן.</strong> <strong>ולא הניחן לטבול בנהר משום שהנהר מלא מי גשמים שאינם מטהרים בדרך זו.</strong> <strong>ו</strong>עשה להן <strong>מפצי</strong> <small>[מחצלות]</small> אותן הניח ליד הנהר, שתפסענה עליהן בבואן לטבול בנהר, <strong>ביומי</strong> <small>[בימי]</small> תקופת <strong>תשרי, שלא יחצוץ הטיט.</strong>
 <big>א</big> ומביאים עוד מדברי חכמים בדיני חציצה בטבילה. <strong>אמר רב גידל, אמר רב:</strong> האשה ש<strong>נתנה תבשיל לבנה, ו</strong>לאחר מכן <strong>טבילה ועלתה</strong> — <strong>לא עלתה</strong> (אין נחשבת) <strong>לה טבילה</strong> זו. ו<strong>אף על גב דהשתא ליכא</strong> <small>[אף על פי שעתה אין]</small> עליה שארית של תבשיל זה — שכן <strong>אימר ברדיוני</strong> <small>[אמור</small> כי <small>בדשדוש הרגליים],</small> בעת שדשדשה האשה ברגליה לאחר שטבלה <strong>נפל</strong> מעליה התבשיל שדבק בה, ואולם בשעת הטבילה היה עדיין עליה, וחצץ.
 <big>ב</big> <strong>אמר רמי בר אבא: הני רבדי דכוסילתא</strong> <small>[קרום עור המגליד פצעי הקזה],</small> <strong>עד תלתא יומי</strong> <small>[שלושה ימים</small> מזמן ההקזה<small>]</small> — <strong>לא חייצי</strong> <small>[אינם חוצצים],</small> שעדיין הם לחים, <strong>מכאן ואילך</strong> — הריהם <strong>חייצי</strong> <small>[חוצצים],</small> שהתייבשו לגמרי.
 <strong>אמר מר עוקבא: לפלוף</strong> (ליחת העין המתייבשת בה) <strong>ש</strong>נתון <strong>בעין,</strong> אם עדיין הוא <strong>לח</strong> — <strong>אינו חוצץ,</strong> ומשעה ש<strong>יבש</strong> — הריהו <strong>חוצץ.</strong> ומסבירים: <strong>אימתי נקרא</strong> זה "לפלוף <strong>יבש"?</strong> — <strong>משעה שמתחיל לירק</strong> (להצהיב).
 <strong>אמר שמואל: כחול</strong> (צבע קישוט של נשים הניתן סביב לעין) <strong>ש</strong>נתון <strong>בתוך העין</strong> — <strong>אינו חוצץ, ו</strong>אילו זה <strong>ש</strong>נתון <strong>על גבי העין</strong> — <strong>חוצץ.</strong> ו<strong>אם היו עיניה פורחות</strong> (מפלבלות, נפתחות ונסגרות בתכיפות) — <strong>אפילו</strong> היה הכחול נתון <strong>על גבי העין</strong> — <strong>אינו חוצץ,</strong> שכן הפתיחה והסגירה התכופה של העין גורמת להעברתו של הכחול.
  ועוד בדין חציצה <strong>אמר ר'</strong> <strong>יוחנן:</strong> האשה ש<strong>פתחה עיניה ביותר</strong> בשעה שטבלה — הרי זה נחשב לה כחציצה לעור שמעל לעיניה, <strong>או</strong> ש<strong>עצמה עיניה ביותר</strong> בשעה שטבלה — הרי זה נחשב לה כחציצה לעור שמתחת לעיניה, ולכך <strong>לא עלתה לה טבילה.</strong>
 <big>ג</big> ועוד בענין טבילה <strong>אמר ריש לקיש:</strong> <strong>האשה לא תטבול</strong> לטהרתה <strong>אלא דרך גדילתה</strong> (בדרכה הרגילה כהרגלה): שלא תדחק את זרועותיה בכוח על גופה, שלא תצמיד את רגליה ביותר, ואף אינה צריכה לפושטם ביותר, אלא כדרך שהיא נוהגת תמיד. ואז הקמטים בגוף שאין המים מגיעים אליהם, אינם נחשבים כחציצה, ועלתה לה הטבילה. ו<strong>כדתנן</strong> <small>[כפי ששנינו</small> במשנה<small>]</small> לענין האופן בו צריכים להיראות האיש והאשה לפני הכהן הקובע בהם אם נטמאו בנגעי הגוף: <strong>האיש</strong> שיש בו נגע בין רגליו, הריהו <strong>נראה</strong> לפני הכהן <strong>כ</strong>דרך שנראה בה האדם ה<strong>עודר</strong> בקרקע לניכוש העשבים שבה, שעושה כן בפיסוק רגליים מועט. <strong>ו</strong>אם הנגע בין זרועות האיש, הריהו עומד לפני הכהן כאדם ה<strong>מוסק</strong> (מלקט) <strong>זיתים,</strong> שמניף את זרועותיו כלפי מעלה. וה<strong>אשה</strong> שיש לה נגע בין רגליה <strong>נראת</strong> לפני הכהן <strong>כ</strong>דרך שנראית בה האשה ה<strong>אורגת.</strong> אם הנגע שבה הוא מתחת לדדיה, הריהי נראית לפני הכהן <strong>כ</strong>אשה ה<strong>מניקה את בנה.</strong>
 ועוד בדיני חציצה, <strong>אמר רבה בר רב הונא: נימא</strong> (שערה) <strong>אחת</strong> ה<strong>קשורה</strong> בשערות הראש הריהי בוודאי מהודקת היטב, ולכן נחשבת כ<strong>חוצצת</strong> בטבילה.
## דף סז:
 וכמו כן ברור הוא כי <strong>שלש</strong> נימין הקשורות, אינן מהודקות היטב, ולכך <strong>אינן חוצצות</strong> בטבילה. ואולם מה דינן של <strong>שתים</strong> נימות הקשורות — <strong>איני יודע.</strong> <strong>ו</strong>אילו <strong>ר' יוחנן אמר: אנו אין לנו</strong> במסורת לפסול בטבילה משום חציצה <strong>אלא</strong> בנימה <strong>אחת</strong> קשורה. ואולם שתי נימין הקשורות ויתר על כך, אינן חוצצות.
 <big>א</big> ועוד בדיני חציצה. <strong>אמר ר'</strong> <strong>יצחק:</strong> <strong>דבר תורה</strong> (מדין תורה, כהלכה שנמסרה למשה מסיני) אין דבר חוצץ בטבילה, אלא כאשר החוצץ מכסה את <strong>רובו,</strong> וכמו כן כאשר הוא דבר ש<strong>ה</strong>טובל <strong>מקפיד עליו.</strong> וכאשר מתקיימים שני תנאים אלה — הרי זה <strong>חוצץ.</strong> אכן כאשר הדבר הוא אמנם <strong>רובו ו</strong>אולם הטובל <strong>אינו מקפיד עליו</strong> — <strong>אינו חוצץ</strong> מדין תורה. <strong>ו</strong>חכמים <strong>גזרו</strong> אף <strong>על רובו שאינו מקפיד</strong> שהריהו חוצץ. וטעם גזירתם: <strong>משום רובו המקפיד</strong> עליו. <strong>ו</strong>כן <strong>גזרו</strong> אף <strong>על מיעוטו המקפיד</strong> עליו, שהריהו חוצץ, וטעם גזירתם: <strong>משום רובו המקפיד.</strong>
 ושואלים: <strong>ולגזור נמי</strong> <small>[ושיגזרו גם כן]</small> <strong>על מיעוטו שאינו מקפיד</strong> שיהא חוצץ, ו<strong>משום מיעוטו המקפיד!</strong> ומשיבים: <strong>היא גופה</strong> <small>[עצמה,</small> מיעוטו המקפיד עליו<small>]</small> אינו חוצץ מדין תורה אלא רק מ<strong>גזרה</strong> שגזרו חכמים, <strong>ואנן ניקום</strong> <small>[ואנו נעמוד]</small> <strong>ונגזור גזרה לגזרה?!</strong>
 <big>ב</big> ובענין זמנה של טבילת אשה מטומאת נדתה <strong>אמר רב:</strong> אשה שהיתה טמאה <strong>נדה</strong> וטובלת לטהרתה <strong>בזמנה</strong> — <strong>אינה טובלת אלא בלילה</strong> (ליל היום השמיני), ולא ביום השביעי (שלא כאשה הזבה הטובלת ביום השביעי לספירת שבעת ימי נקיות). <strong>ו</strong>אולם אם לא טבלה בליל יום השמיני, והריהי טובלת <strong>שלא בזמנה</strong> (ביום השמיני) — הריהי <strong>טובלת בין ביום בין בלילה.</strong> ואילו <strong>ר' יוחנן אמר</strong> כי <strong>בין</strong> הטובלת <strong>בזמנה, בין</strong> הטובלת <strong>שלא בזמנה</strong> — <strong>אינה טובלת אלא בלילה</strong> ולא ביום. וטעם הדבר: <strong>משום סרך</strong> (היגררות) של <strong>בתה.</strong> שיש לחשוש שבתה תראה את אמה הטובלת ביום. ומאחר שאין הבת יודעת שזו טבילה שלא בזמנה, עלולה היא לכשתינשא לטבול אף טבילה שבזמנה ביום ולא בלילה. ולא תעלה לה טבילה זו לטהרתה, שעדיין נדה היא.
 <strong>ו</strong>מוסרים כי <strong>אף רב הדר ביה</strong> <small>[חזר בו],</small> מהוראתו זו. שכן <strong>אמר ר'</strong> <strong>חייא בר אשי, אמר רב: נדה, בין בזמנה בין שלא בזמנה</strong> — <strong>אינה טובלת אלא בלילה,</strong> וטעם הדבר: <strong>משום סרך בתה.</strong> ואולם מסופר על חכמים שונים שהתקינו לטבול ביום השמיני, ומפני טעמים שונים.
 <strong>אתקין</strong> <small>[התקין]</small> <strong>רב אידי ב</strong>עיר <strong>נרש למטבל ביומא דתמניא</strong> <small>[לטבול ביום השמיני],</small> <strong>משום אריותא</strong> <small>[אריות]</small> ששוטטו בלילות באיזור זה, והיו פוגעים בנשים הטובלות בלילה. <strong>רב אחא בר יעקב</strong> התקין <strong>ב</strong>עיר <strong>פפוניא</strong> לטבול ביום ולא בלילה, <strong>משום גנבי</strong> <small>[גנבים]</small> הגונבים בלילות, שהיו אלה מנצלים את זמן היעדרה של האשה הטובלת בלילה וגונבים מביתה.
  ובדומה לכך <strong>רב יהודה</strong> התקין <strong>ב</strong>עיר <strong>פומבדיתא</strong> שיטבלו ביום השמיני ולא בלילו, וטעמו של דבר: <strong>משום צנה</strong> המרובה בלילות, המסכנת את הנשים הטובלות בלילה. וכן התקין <strong>רבא ב</strong>עיר <strong>מחוזא</strong> שיטבלו ביום השמיני ולא בלילו, ו<strong>משום אבולאי</strong> <small>[שומרי העיר]</small> המשוטטים בעיר בלילות, ועלולים לפגוע בנשים בדרכן אל בית הטבילה ובשובן משם.
 <strong>אמר ליה</strong> <small>[לו]</small> <strong>רב פפא לרבא ולאביי</strong> בשאלה: <strong>מכדי האידנא כולהו</strong> <small>[מכיון שבזמן הזה</small> כל הנשים <small>כולן]</small> שראו דם, ואפילו בשיעור מועט כדין <strong>ספק זבות שוינהו רבנן</strong> <small>[עשאון,</small> קבעו בהן, <small>חכמים],</small> והריהן סופרות שבעה נקיים, אם כן מעתה <strong>ליטבלינהו ביממא דשביעאה</strong> <small>[שיטבילון,</small> שיתירו להן לטבול <small>ביום השביעי],</small> שהרי אם נדה היא — הרי ספרה שבעת ימי נדותה, ואם ספק זיבה היא — הרי הזבה טובלת ביום השביעי!
  השיבו לו: הטעם שאין נוהגים כן, <strong>משום</strong> דרשתו של <strong>ר' שמעון, דתניא</strong> <small>[ש</small>כן <small>שנינו]</small> על הכתוב בטהרת האשה הזבה "ואם טהרה מזובה וספרה לה שבעת ימים <strong>אחר תטהר"</strong> (ויקרא טו, כח): כך אמרה תורה בדין טהרתה של הזבה, שתהיה הטהרה <strong>"אחר"</strong> — <strong>אחר לכולן,</strong> אחר כל ימי טהרתה, שיהיו אלה שבעת ימי טהרה רצופים, <strong>שלא תהא טומאה מפסקת ביניהן.</strong> ואילו <strong>ר' שמעון אומר</strong> בדרשת הכתוב <strong>"אחר תטהר"</strong> — <strong>אחר מעשה</strong> (של ספירתה, שכיון שספרה מקצת היום של היום השביעי), <strong>תטהר.</strong>
 <strong>אבל אמרו חכמים</strong> כי למעשה <strong>אסור לעשות כן,</strong> שתטבול ביום השביעי, לאחר שבדקה עצמה בתחילת היום ומצאה שהיא נקיה, <strong>שמא</strong> לאחר שטבלה <strong>תבא לידי ספק,</strong> שתשמש עם בעלה בו ביום, ולאחר שתשמש עמו תראה דם, ונמצא שלא היו אלה שבעה ימי נקיות וטבילתה פסולה, ובאה לידי איסור כרת בתשמיש בנדות.
 <big>ג</big> <strong>אמר רב הונא: אשה</strong> מותר שתהא <strong>חופפת</strong> את שערה לקראת טבילה <strong>באחד</strong> (ביום ראשון) <strong>בשבת</strong> (בשבוע), <strong>וטובלת ב</strong>יום ה<strong>שלישי בשבת</strong> (בשבוע). וראיה לדבר: <strong>שכן</strong> אנו מוצאים ש<strong>אשה חופפת בערב שבת, וטובלת במוצאי שבת.</strong>
 וכן מותר ל<strong>אשה</strong> שתהא <strong>חופפת ב</strong>יום <strong>אחד</strong> (ראשון) <strong>בשבת, וטובלת ב</strong>יום <strong>רביעי בשבת.</strong> וראיה לדבר: <strong>שכן</strong> אנו מוצאים ש<strong>אשה חופפת בערב שבת, וטובלת במוצאי יום טוב שחל להיות אחר</strong> (למחרת) <strong>השבת.</strong>
 וכן מותר ל<strong>אשה</strong> שתהא <strong>חופפת ב</strong>יום <strong>אחד</strong> (ראשון) <strong>בשבת, וטובלת ב</strong>יום <strong>חמישי בשבת.</strong> וראיה לדבר: <strong>שכן</strong> אנו מוצאים ש<strong>אשה חופפת בערב שבת, וטובלת במוצאי שני ימים טובים של ראש השנה שחל להיות אחר השבת.</strong>
 <strong>ו</strong>אילו <strong>רב חסדא אמר</strong> כי אכן במקרים הללו (כטבילה במוצאי שבת, וטבילה במוצאי יום טוב ומוצאי ראש השנה שחל אחר השבת) <strong>כולהו</strong> <small>[כולם]</small> <strong>אמרינן</strong> <small>[אומרים אנו]</small> שהותרה בהם החפיפה הנעשית כמה ימים לפני הטבילה, ואולם על סמך מקרים אלה לומר <strong>"שכן",</strong> וללמוד מהם שאף בטבילות שבימות החול, הותרה החפיפה שתיעשה כמה ימים לפני הטבילה — <strong>לא אמרינן</strong> <small>[אין אנו אומרים].</small> כי <strong>היכא</strong> <small>[היכן,</small> במקרה<small>]</small> ש<strong>אפשר</strong> שתחפוף בסמיכות זמן לטבילה — הרי <strong>אפשר</strong> ואין מקום להתיר שתיעשה החפיפה לפני כן. ואולם <strong>היכא</strong> <small>[היכן]</small> ש<strong>לא אפשר</strong> לחפוף בסמוך לטבילה, כגון בטבילות אלה הנעשות במוצאי שבת ויום טוב — הרי <strong>לא אפשר,</strong> ולכך הותרה רק בהם החפיפה שתיעשה לפני כן.
 <strong>ו</strong>אילו <strong>רב יימר אמר</strong> כי <strong>אפילו "שכן" נמי אמרינן</strong> <small>[גם כן אומרים אנו],</small> ולכך מותרת החפיפה ביום ראשון בשבוע לקראת טבילה שתיעשה ביום שלישי, לטבילה ביום רביעי. כדברי רב הונא, <strong>לבר</strong> <small>[חוץ]</small> <strong>מ</strong>היתרו של רב הונא ש<strong>אשה</strong> תהא <strong>חופפת ב</strong>יום <strong>אחד</strong> (ראשון) <strong>בשבת וטובלת ב</strong>יום <strong>חמישי בשבת.</strong> וראייתו משום שכן מוצאים אנו בחפיפה <strong>ל</strong>טבילה של <strong>מוצאי שני ימים טובים של ראש השנה שלאחר השבת.</strong> שבאופן זה של חפיפה כה מוקדמת לטבילה, מיום ראשון ליום חמישי — <strong>ליתא</strong> <small>[אינו,</small> אין לו מקום<small>],</small> שהרי <strong>אפשר</strong> לה שתהא <strong>חופפת בלילה וטובלת ב</strong>אותו ה<strong>לילה,</strong> ולא תרחיק את החפיפה זמן כה רב עד לטבילה.
  ובסיכומה של סוגיה זו מביאים ש<strong>דרש</strong> (הורה ברבים) <strong>מרימר</strong> כי <strong>הלכתא</strong> <small>[הלכה]</small> היא להחמיר <strong>כ</strong>שיטת <strong>רב חסדא,</strong> האומר שאין להקדים את החפיפה כמה ימים לפני הטבילה. וכן הוא בטבילה הנעשית במוצאי ראש השנה שחל לאחר השבת, אין חופפים בערב שבת (כפי שאמר רב חסדא), אלא יש לחפוף בלילה ולטבול בלילה, <strong>וכ</strong>דרך ש<strong>מתרץ</strong> <small>[הסביר]</small> <strong>רב יימר.</strong>
 <big>ד</big> מתוך שנידונו ענייני החפיפה, מביאים ש<strong>איבעיא להו</strong> <small>[נשאלה להם,</small> לחכמי בית המדרש<small>]:</small> <strong>אשה מהו</strong> דינה <strong>שתחוף בלילה ותטבול בלילה?</strong> ונחלקו בדבר חכמים, ש<strong>מר זוטרא אוסר</strong> לעשות כן. וטעמו, שמתוך שממהרת היא לטבילתה, אינה חופפת היטב. <strong>ו</strong>אילו <strong>רב חיננא מ</strong>העיר <strong>סורא שרי</strong> <small>[מתיר]</small> לעשות כן.
 <strong>אמר ליה</strong> <small>[לו]</small> <strong>רב אדא לרב חיננא מסורא: לאו הכי הוה עובדא בדביתהו דאבא מרי ריש גלותא, דאיקוט</strong> <small>[האם לא כך היה מעשה באשתו של אבא מרי ראש הגולה, שהתקוטטה]</small> עם בעלה, ולא רצתה לטבול כשהגיע ליל טבילתה. <strong>אזל</strong> <small>[הלך]</small> <strong>רב נחמן בר יצחק לפיוסה</strong> <small>[לפייסה],</small> ולשדלה שתטבול. <strong>ואמרה ליה</strong> <small>[לו]:</small> <strong>מאי איתיה השתא</strong> <small>[מה יש עכשיו]</small> עוד לעשות בענין זה? שאין טעם למהר אותי לטבול עתה.
## דף סח.
 אלא <strong>תסגי אייתי</strong> <small>[תסתפק</small> בזה ש<small>תבוא]</small> <strong>למחר</strong> לדבר אתי בענין זה. <strong>ו</strong>מתוך דבריה <strong>ידע</strong> רב נחמן בר יצחק <strong>מאי קאמרה ליה</strong> <small>[מה היא אומרת לו],</small> שרומזת שלא חפפה מבעוד יום, ואינה יכולה עתה לטבול. <strong>אמר</strong> לה: האם <strong>דודי</strong> <small>[דודים]</small> <strong>חסרת</strong> או שמא <strong>טשטקי</strong> <small>[כסאות]</small> <strong>חסרת</strong> או <strong>עבדי</strong> <small>[עבדים]</small> <strong>חסרת</strong> שכל אלה הינם מן הדברים הנצרכים לחפיפה?! ומכאן נלמד שאף לדעת רב נחמן בר יצחק מותרת החפיפה הנעשית בלילה לטבילה שתטבול באותו לילה.
 <big>א</big> ובענין חפיפה שאינה בסמוך לטבילה, <strong>דרש</strong> (הורה ברבים) <strong>רבא:</strong> <strong>אשה</strong> שחל ליל טבילתה במוצאי שבת, הריהי <strong>חופפת בערב שבת וטובלת במוצאי שבת.</strong> <strong>אמר ליה</strong> <small>[לו]</small> <strong>רב פפא לרבא, והא</strong> <small>[והרי]</small> <strong>שלח רבין באגרתיה</strong> <small>[באגרתו]</small> כי <strong>אשה לא תחוף</strong> (תחפוף) <strong>בערב שבת ותטבול במוצאי שבת,</strong> אלא תחפוף במוצאי שבת, ותטבול בסמוך לחפיפתה.
 <strong>ו</strong>הוסיף ואמר, <strong>תמה על עצמך</strong> (יש מקום לתמוה): <strong>היאך</strong> התירו חכמים לאשה הטובלת באחד מימות החול שתהא <strong>חופפת ביום וטובלת בלילה, הא בעינן</strong> <small>[הרי צריכים אנו]</small> ש<strong>תכף לחפיפה</strong> תהא ה<strong>טבילה, וליכא</strong> <small>[ואין כאן],</small> ולא התירו חכמים לעשות כן אלא בקושי רב, ומשום החשש שאם תצטרך לחפוף בלילה בסמוך לטבילתה, עלולה היא שלא לחפוף היטב. ואולם עיקר הדין הוא שתהא החפיפה סמוכה לטבילה. ולכך במקרה של הטובלת במוצאי שבת, יש להעמיד את הדין על עיקרו, ותהא חופפת בלילה.
  ומסופר כי בעקבות הדברים הללו, <strong>הדר אוקי</strong> <small>[חזר,</small> והעמיד] <strong>רבא אמורא</strong> (חכם העומד לפני רבו, וחוזר ומשמיע את דברי רבו לציבור) <strong>עליה</strong> <small>[עליו,</small> לפניו<small>]</small> <strong>ודרש: דברים שאמרתי לפניכם, טעות הן בידי.</strong> <strong>ברם כך אמרו משמיה</strong> <small>[משמו]</small> של <strong>ר' יוחנן: אשה לא תחוף בערב שבת ותטבול במוצאי שבת, ותמה על עצמך: היאך חופפת ביום וטובלת בלילה, הא בעינן</strong> <small>[הרי צריכים אנו]</small> שתהא ב<strong>סמוך לחפיפה</strong> ה<strong>טבילה, וליכא</strong> <small>[ואין כאן]!</small>
 ומסכמים: <strong>והלכתא</strong> <small>[והלכה]</small> היא: <strong>אשה חופפת ביום וטובלת בלילה.</strong> <strong>והלכתא</strong> <small>[והלכה]</small> היא: <strong>אשה לא תחוף אלא בלילה.</strong> ותוהים: <strong>(אלא) קשיא הלכתא אהלכתא</strong> <small>[קשה</small> מהלכה זו <small>על הלכה</small> זו<small>]!</small>
 ומתרצים: <strong>לא קשיא</strong> <small>[אין</small> זה <small>קשה],</small> שכן <strong>הא</strong> <small>[זה]</small> שאמרנו שחופפת ביום — כש<strong>אפשר</strong> לעשות כן, וכגון שטובלת באחד מימות החול, ואילו <strong>הא</strong> <small>[זה]</small> שאמרנו שחופפת בלילה — כש<strong>לא אפשר</strong> לעשות כן, וכגון שטובלת במוצאי שבת, שכן אסורה החפיפה ביום השבת.
 <big>ב משנה</big> האשה הטמאה <strong>נדה שבדקה</strong> את <strong>עצמה</strong> ב<strong>יום</strong> ה<strong>שביעי</strong> לנדתה, ב<strong>שחרית</strong> (תחילת) היום, <strong>ומצאה</strong> שהיא <strong>טהורה,</strong> ויכולה היא להיטהר בטבילה, <strong>ו</strong>אולם בזמן של <strong>בין השמשות</strong> של היום השביעי שלפני טבילתה בלילה <strong>לא הפרישה</strong> (לא בדקה את עצמה בבדיקה זו לקראת ההפרשה מטומאה לטהרה, לאחר שתטבול), וטבלה בלילה בזמן הראוי, בליל שמיני. <strong>ולאחר</strong> כמה <strong>ימים בדקה</strong> את עצמה <strong>ומצאה</strong> שהיא <strong>טמאה</strong> — <strong>הרי היא בחזקת טהורה</strong> בכל הימים הללו מעת שטבלה ועד לזמן שמצאה שהיא טמאה, ולכך הטהרות שהתעסקה בהן בתקופה זו, אינן טמאות.
  ואם <strong>בדקה</strong> את <strong>עצמה ביום</strong> ה<strong>שביעי</strong> ב<strong>שחרית ומצאה</strong> שהיא <strong>טמאה</strong> (שעדיין היא רואה דם), <strong>ו</strong>בזמן <strong>בין השמשות לא הפרישה,</strong> וטבלה בליל שמיני. <strong>ולאחר זמן בדקה</strong> את עצמה <strong>ומצאה</strong> שהיא <strong>טהורה</strong> (שאין היא רואה דם) — <strong>הרי זו בחזקת טמאה.</strong> שכן ראתה דם בבדיקה האחרונה שעשתה בימי נדתה, ויש חשש שהמשיכה לראות דם גם לאחר מכן (בימים הנקראים "ימי זיבה"), והריהי זבה, וטבילתה שטבלה בליל שמיני לא עלתה לה.
  ומסבירים עתה כי מה ששנינו שזו שבדקה את עצמה בתחילת היום השביעי ולא ראתה דם, ולא בדקה שוב את עצמה בין השמשות, ולאחר כמה ימים ראתה דם, שהריהי בחזקת טהרה, ואין היא מטמאת את הטהרות שנגעה בהן — הרי זה אמור רק ביחס לימים שעברו מטבילתה והלאה, <strong>ו</strong>אולם הריהי <strong>מטמאה</strong> את הטהרות שנגעה בהן בפרק הזמן של <strong>מעת לעת</strong> (יממה) שקדמה לראייה זו של הדם, <strong>ומפקידה לפקידה</strong> (מבדיקה לבדיקה), וכדינה של כל אשה הרואה דם, וכמבואר בתחילת המסכת. <strong>ואם יש לה וסת</strong> ביום זה שבדקה עצמה ומצאה שראתה דם — <strong>דיה שעתה,</strong> שאין היא מטמאת את הטהרות למפרע, אלא מכאן והלאה.
 <strong>ור' יהודה אומר: כל</strong> נדה ביום השביעי לנדתה <strong>שלא הפרישה בטהרה</strong> (שלא בדקה עצמה בדיקה שלקראת הטבילה) בזמן ש<strong>מן המנחה ולמעלה</strong> — <strong>הרי זו בחזקת טמאה,</strong> ובכלל זה, אף האשה שבדקה את עצמה בתחילתו של היום השביעי ומצאה שהיא טהורה, ושלא כדעת התנא הראשון. <strong>ו</strong>אילו <strong>חכמים אומרים</strong> כי <strong>אפילו</strong> אם <strong>בשנים</strong> (ביום השני) <strong>לנדתה</strong> היא <strong>בדקה ומצאה</strong> שהיא <strong>טהורה</strong> (שאינה רואה עוד דם), <strong>ובין השמשות לא הפרישה, ולאחר זמן בדקה ומצאה</strong> שהיא <strong>טמאה</strong> — <strong>הרי זו בחזקת טהורה.</strong>
 <big>ג גמרא</big> שנינו במשנתנו דינה של זו שלא בדקה את עצמה לפני הטבילה בסופו של היום השביעי לנדתה ("שלא הפרישה"), ומביאים עוד בענין זה מחלוקת חכמים בדינה של זו שלא הפרישה, ועברו עליה שלושה ימים מאז הטבילה (שהם ימי זיבה, שהרואה בהם הריהי זבה). <strong>איתמר</strong> <small>[נאמר]</small> ש<strong>רב אמר</strong> כי הריהי <strong>זבה ודאי,</strong> ונוהגים בה כל דיני הזבה, שצריכה לספור שבעה נקיים, ולהביא קרבן זבה. <strong>ו</strong>אילו <strong>לוי אמר</strong> שאין היא אלא <strong>זבה</strong> מן ה<strong>ספק.</strong>
 ומבררים את מחלוקתם: <strong>אהייא</strong> <small>[על איזה</small> חלק ממשנתנו נאמרו הדברים<small>]?</small> <strong>אילימא ארישא</strong> <small>[אם תאמר</small> ש<small>על תחילתה]</small> של המשנה, בזו שבדקה עצמה בתחילת היום השביעי ומצאה שהיא טהורה — הלא <strong>"הרי זו בחזקת טהורה" קתני</strong> <small>[שונים אנו]</small> בה, שאין אנו חוששים בה שהמשיכה לראות דם, ואין היא זבה כלל.
 <strong>אלא</strong> יש לומר כי <strong>אסיפא</strong> <small>[על סופה]</small> של המשנה נאמרו דברי רב ולוי, בזו שבדקה עצמה בתחילת היום השביעי ומצאה שהיא עדיין רואה דם, ובסוף היום לא בדקה את עצמה, ולאחר כמה ימים בדקה את עצמה ומצאה שהיא טהורה — <strong>בשלמא</strong> <small>[זה נוח]</small> ש<strong>ספק זבה</strong> <strong>אמרינן</strong> <small>[אומרים אנו]</small> בה, ולכך אמרה המשנה שהריהי בחזקת טמאה, כדעתו של לוי, <strong>אלא זבה ודאי,</strong> וכדעתו של רב, <strong>נמי</strong> <small>[גם כן]</small> אומרים אנו בזה? ו<strong>הרי בדקה</strong> את עצמה עתה <strong>ומצאה</strong> שהיא <strong>טהורה!</strong>
 <strong>אלא</strong> יש לומר <strong>כי איתמר</strong> <small>[כאשר נאמרה]</small> מחלוקת <strong>רב ולוי</strong> — כ<strong>שמעתא באפי נפשה איתמר</strong> <small>[הלכה בפני עצמה נאמרה],</small> ולא כמוסבת על האמור במשנתנו, אלא באופן אחר נחלקו: <strong>נדה שבדקה עצמה ביום השביעי</strong> ב<strong>שחרית ומצאה</strong> שהיא <strong>טמאה, ובין השמשות לא הפרישה, ולאחר ימים בדקה ומצאה טמאה</strong> — <strong>רב אמר:</strong> הריהי <strong>זבה ודאי, ולוי אמר:</strong> הריהי <strong>זבה ספק.</strong>
 ומנמקים את דעותיהם, <strong>רב אמר:</strong> הריהי <strong>זבה ודאי, כיון דמעיקרא</strong> <small>[שמתחילה,</small> בבדיקה שבדקה בבוקר יום השביעי<small>]</small> <strong>נמצאת טמאה, ועכשיו</strong> (כמה ימים לאחר הטבילה) גם כן <strong>נמצאת טמאה</strong> — הרי זה מורה שלא הפסיקה לראות דם, וראתה איפוא בתקופת ימי הזיבה, ולכך הינה <strong>טמאה</strong> כזבה מן ה<strong>ודאי.</strong> <strong>ו</strong>אילו <strong>לוי אמר</strong> כי אין היא אלא <strong>ספק זבה,</strong> שכן <strong>אימר</strong> <small>[אמור,</small> יש מקום לומר<small>]</small> כי היא <strong>פסקה</strong> מלראות דם <strong>ביני וביני</strong> <small>[בין</small> בוקרו של יום השביעי לנדתה <small>לבין</small> זמן זה שראתה בו עכשיו<small>].</small>
## דף סח:
 <strong>ו</strong>כדרך שאמרנו בהסבר דברי לוי, והאופן בו נאמרה דעתו זו, <strong>כן תנא</strong> <small>[שנה]</small> <strong>לוי</strong> במפורש <strong>במתניתא</strong> <small>[בברייתא]</small> שסידר: בדקה עצמה ביום השביעי בתחילתו ומצאה בבדיקה זו שהיא עדיין רואה דם, ולא בדקה עצמה שוב בסוף היום לקראת טבילתה, וטבלה, ול<strong>אחר הימים</strong> בדקה עצמה: <strong>בין</strong> ש<strong>בדקה ומצאה</strong> בבדיקה זו שהיא <strong>טהורה, בין</strong> ש<strong>בדקה ומצאה</strong> בבדיקה זו שהיא <strong>טמאה</strong> — <strong>הרי זו ספק זבה.</strong>
 <big>א</big> <strong>ו</strong>עוד שנינו במשנתנו בזו שבדקה עצמה בתחילת היום השביעי לנדתה ומצאה טהורה, ולא חזרה ובדקה את עצמה בסוף היום לקראת הטבילה, וטבלה, ולאחר כמה ימים מצאה שהיא טמאה, שאמנם הריהי בחזקת טהרה, ואולם היא <strong>מטמאה</strong> את הטהרות שנגעה בהן ב<strong>מעת לעת</strong> שקדמה לראייתה האחרונה. הרי שהרואה דם בתקופת ימי זיבה (אחד עשר הימים הבאים לאחר ימי נדה) מטמאה מעת לעת. ומציעים: <strong>לימא תהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> ל<strong>רבא,</strong> שכן <strong>אמר רבא</strong> בהסבר דברי המשנה בפרק "בנות כותים" (לח,ב) האומרת כי בתקופת אחד עשר הימים שלאחר תקופת ימי נדה, הריהי בחזקת טהרה, שבאו הדברים <strong>לומר</strong> לנו <strong>שאין האשה</strong> הרואה דם <strong>מטמאה</strong> את הטהרות שנגעה בהן ב<strong>מעת לעת</strong> שלפני ראייתה, אם היתה ראייתה זו <strong>בתוך</strong> תקופת <strong>ימי זיבתה!</strong>
 ותוהים על עצם הקושיה: <strong>ולאו אותביניה</strong> <small>[והאם לא הקשינו</small> כבר<small>]</small> <strong>לרבא חדא זימנא</strong> <small>[פעם אחת]</small> על דבריו ממקום אחר בדברי תנאים, וכמובא שם, ומה צורך להוסיף ולהקשות ממשנתנו? ומשיבים: <strong>הכי קאמרינן</strong> <small>[כך אנו אומרים,</small> זו כוונת הדברים<small>]:</small> <strong>לימא תהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> ל<strong>רבא נמי מהא</strong> <small>[גם כן מזה]?</small>
 ודוחים: מכאן אין להביא ראיה כנגד רבא, שכן <strong>אמר</strong> <small>[יכול לומר]</small> <strong>לך רבא</strong> בהסבר דברי המשנה: <strong>כי קתני</strong> <small>[כאשר הוא</small> התנא במשנתנו <small>שנה]</small> <strong>"מטמאה מעת לעת"</strong> — אין דבריו מתייחסים לנאמר בתחילת משנתנו, אלא <strong>אריש פרקין קאי</strong> <small>[על תחילת פרקנו הוא עומד,</small> מתייחס<small>],</small> על מה ששנינו שם בתינוקת שכבר <strong>ראתה</strong> דם <strong>ו</strong>ב<strong>עודה בבית אביה,</strong> שלדעת בית הלל נותנים לה רק את הלילה הראשון, שייחשב הדם שהיא רואה כדם בתולים ולא כדם נדה. ובאה משנתנו להורות כי מכאן ואילך, לכשתראה דם, הריהי מטמאה טהרות שנגעה בהן מעת לעת שלפני ראייתה, כשאר הנשים.
  ונצרכה משנתנו להשמיענו כן, כיון ש<strong>סלקא דעתך אמינא</strong> <small>[היה עולה על דעתך לומר]</small> כי <strong>כיון דמפסקי להו</strong> <small>[שמפסיקים להם]</small> <strong>ימים טהורין</strong> (הלילה הראשון, שכל הדמים שרואה בו הינם טהורים), והרי איפוא עבר עליה פרק זמן מסויים בו אין היא חוששת לטומאתה, מעתה היה מקום לומר כי הריהי <strong>כ</strong>זו שנמצאת ב<strong>תחלת</strong> עידן <strong>נדתה דמיא</strong> <small>[דומה,</small> נחשבת<small>],</small> <strong>ולא תטמא מעת לעת,</strong> וכדין הבתולה הרואה פעם ראשונה, שדיה שעתה, ואין היא מטמאה מעת לעת. לכך <strong>קא משמע לן</strong> <small>[הוא</small> התנא במשנתנו <small>משמיע לנו]</small> שאין אומרים כן בתינוקת זו, שהרי כבר ראתה.
 <big>ב</big> עוד שנינו במשנתנו כי <strong>אם</strong> לאשה זו שראתה דם בתקופת ימי זיבה (לאחר שבדקה עצמה ביום השביעי לימי נדתה ומצאה שהיא טהורה, ואולם בסוף היום השביעי לא בדקה) <strong>יש לה וסת</strong> קבוע, וראתה בזמן וסת זה — אין היא מטמאה טהרות שנגעה בהן במעת לעת שקודם לראייתה, אלא דיה שעתה, ומטמאה רק מכאן ולהבא. ומציעים: <strong>נימא תהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> על דברי <strong>רב הונא בר חייא</strong> ש<strong>אמר</strong> בשם <strong>שמואל.</strong> שכך <strong>אמר רב הונא בר חייא</strong> ש<strong>אמר שמואל</strong> כי דברי המשנה בפרק "בנות כותים" (לח,ב) שתקופת אחד עשר הימים שלאחר תקופת ימי נדה, הריהי בחזקת טהרה, באו <strong>לומר שאין האשה קובעת לה וסת</strong> בראיות שראתה <strong>בימי זיבתה,</strong> שכן הימים הללו מוגדרים כימים שבהם מסולקת האשה מראיית דמים. ואילו ממשנתנו רואים אנו שיש אופן לקביעת וסת בימי זיבה, ושלא כשמואל!
  ומשיבים:  <strong>אמר</strong> <small>[יכול לומר]</small> <strong>לך רב הונא בר חייא</strong> בתשובה: <strong>כי אמרינן</strong> <small>[כאשר אומרים אנו]</small> ש<strong>אין אשה קובעת לה וסת בימי זיבתה</strong> — אין הכוונה לענין שתקבע לה וסת על סמך ראיותיה בתקופת זיבה, אלא רק לענין עקירת וסת, שזו שראתה שלוש פעמים בתקופת ימי הזיבה — אין זו כוסת הקבוע, ולכן <strong>לא בעיא תלתא זימני למיעקר</strong> <small>[אינה צריכה שלוש פעמים</small> של ראיה בזמן אחר כדי <small>לעוקרה],</small> ודי לה בראיה אחת, שתיעקר על ידה וסת זו. וטעם הדבר: שכן <strong>אמרינן</strong> <small>[אומרים אנו]</small> כי בתקופת ימי זיבה <strong>דמיה מסולקין.</strong> <strong>וכיון</strong> ש<strong>דמיה מסולקין</strong> בתקופה זו, אף יש לומר בה לענין טומאה כי <strong>דיה שעתה</strong> שתטמא רק מכאן והלאה.
 <big>ג</big> שנינו במשנתנו כי <strong>ר' יהודה</strong> חולק על דברי התנא הראשון, ו<strong>אומר</strong> שבכל מקרה שבו לא בדקה עצמה בסוף היום השביעי שלפני טבילתה, הריהי בחזקת טומאה (אף שבדקה עצמה בתחילתו ומצאה שהיא טהורה). ומביאים עוד בענין זה, <strong>תניא</strong> <small>[שנויה</small> ברייתא<small>]:</small> <strong>אמרו לו</strong> חכמים לר' יהודה: <strong>אלמלי</strong> (אם) היתה נקבעת הלכה שצריכה האשה הטובלת שיהיו <strong>ידיה מונחות בעיניה</strong> (כינוי לבית הערוה, בלשון נקיה), לבדוק עצמה אם אמנם אינה רואה עוד דם, במשך <strong>כל</strong> פרק הזמן של <strong>בין השמשות</strong> (שהוא ספק יום ספק לילה). ואם בדקה עצמה רק לפני כן והסתפקה בכך, יש לחשוש בה שמא ראתה לאחר מכן — <strong>יפה אתה אומר,</strong> שכל שלא בדקה את עצמה לפני סוף היום, הריהי בחזקת טומאה.
  ואולם <strong>עכשיו</strong> שההלכה היא שדי שתבדוק עצמה בחלקו האחרון של היום — לשיטתך, <strong>אימר</strong> <small>[אמור]</small> שיש לחשוש כי מיד <strong>עם סלוק ידיה ראתה</strong> דם, ותהא טמאה. שהרי <strong>מה לי</strong> שיהא כך הדין בזו ש<strong>הפרישה בטהרה ב</strong>יום ה<strong>שביעי</strong> לימי ספירתה <strong>מן המנחה ולמעלה</strong> (שנהגה כהלכה וכראוי), שהריהי בחזקת טהרה, <strong>מה לי</strong> שיהא כך הדין בזו ש<strong>הפרישה בטהרה ב</strong>יום ה<strong>ראשון</strong> לימי ספירתה, שהריהי בחזקת טומאה.
  ותוהים על דברי חכמים: איך תועיל לה הבדיקה <strong>ב</strong>יום ה<strong>ראשון</strong> לימי ספירתה, <strong>מי איכא למאן דאמר</strong> <small>[האם יש מי שאומר]</small> שאפשרי הדבר?
  ומשיבים:  <strong>אין</strong> <small>[כן],</small> <strong>והתניא</strong> <small>[והרי</small> כך אכן <small>שנויה</small> ברייתא<small>]</small> האומרת כן, שכך <strong>אמר רבי: שאלתי את ר'</strong> <strong>יוסי ור' שמעון כשהיו מהלכים בדרך:</strong> ה<strong>נדה שבדקה עצמה</strong> ב<strong>יום</strong> ה<strong>שביעי</strong> לספירתה, ב<strong>שחרית</strong> היום, <strong>ומצאה</strong> שהיא <strong>טהורה</strong> (נקיה מראיית דם), <strong>ו</strong>אולם <strong>בין השמשות</strong> היא <strong>לא הפרישה</strong> (לא בדקה עצמה לפני טבילה), <strong>ולאחר הימים בדקה</strong> עצמה <strong>ומצאה</strong> שהיא <strong>טמאה, מהו</strong> דין הטהרות שנגעה בהם במשך התקופה שלאחר טבילתה ועד לזמן שראתה דם.
  ו<strong>אמרו לו</strong> ר' יוסי ור' שמעון בתשובה כי <strong>הרי</strong> אשה <strong>זו</strong> עומדת <strong>בחזקת טהרה.</strong> חזר רבי ושאל אותה שאלה בדינה של זו שבדקה עצמה לא ביום השביעי לימי נדתה אלא ביום ה<strong>ששי</strong> בלבד, ולא חזרה ובדקה בסוף היום השביעי לפני טבילתה, וכן מהו דינה של זו שבדקה עצמה ביום ה<strong>חמישי</strong> בלבד, וכן של זו שבדקה עצמה רק ביום ה<strong>רביעי,</strong> וכן ביום ה<strong>שלישי,</strong> וכיוצא בו אף בזו שבדקה עצמה רק ביום ה<strong>שני, מאי</strong> <small>[מה]</small> דינה, האם היא עומדת בחזקת טהרה או בחזקת טומאה? ו<strong>אמרו לו</strong> ר' יוסי ור' שמעון בתשובה כי <strong>לא שנא</strong> <small>[אין</small> זה <small>משנה],</small> ובכל האופנים הללו הריהי עומדת בחזקת טהרה.
  והוסיף רבי כי בדינה של זו שבדקה עצמה רק <strong>ב</strong>יום ה<strong>ראשון לא שאלתי</strong> אותם, <strong>וטעיתי</strong> בכך <strong>שלא שאלתי</strong> אותם. שכן אילו שאלתים, היו מטהרים אף בזו, והיתה זו הלכה הבאה מפיהם של ר' יוסי ור' שמעון. שכך נראה, שאף בבודקת עצמה רק ביום הראשון ומצאה שהיא טהורה, שהריהי בחזקת טהרה. וסברה היא: <strong>אטו כולהו לאו</strong> <small>[וכי</small> בכל שבעת ימי נדתה <small>כולם האם לא]</small> <strong>בחזקת טומאה קיימי</strong> <small>[</small>הם <small>עומדים],</small> שהרי בזמן זה מוחזקת היא כמי שרואה דם. <strong>ו</strong>בכל זאת, קבעו ר' יוסי ור' שמעון הלכה כי <strong>כיון</strong> ש<strong>פסק</strong> הדם, שכך נמצא בבדיקה שבדקה עצמה בתוך שבעת הימים הללו — מניחים אנו שהדם כבר <strong>פסק,</strong> ועל סמך זה מעמידים אנו אותה בחזקת טהרה. ואף בזו שבדקה עצמה רק ביום ה<strong>ראשון נמי</strong> <small>[גם כן],</small> נאמר כי <strong>כיון</strong> ש<strong>פסק</strong> הדם — הריהו בחזקה כמי שכבר <strong>פסק,</strong> ונעמידנה בחזקת טהרה.
 <strong>ו</strong>תוהים: <strong>מעיקרא, מאי סבר</strong> <small>[מתחילה,</small> כאשר לא רצה רבי לשאול את ר' יוסי ור' שמעון לגבי בדיקת יום ראשון, <small>מה סבור היה]?</small> ומשיבים: סבור היה כי אין מקום להעמידה בחזקת טהרה על סמך בדיקה של יום הראשון בלבד, שאין בדיקה זו מלמדת דבר, <strong>הואיל ו</strong>היום הראשון לראייתה <strong>הוחזק</strong> ב<strong>מעין פתוח,</strong> ששופעת דם היא.
 <big>ד משנה</big> <strong>הזב והזבה ש</strong>צריכים הם לספור שבעה ימי נקיות לטהרתם, ובכל יום מאותם שבעה ימים לבדוק את עצמם, ו<strong>בדקו עצמן ביום</strong> ה<strong>ראשון</strong> משבעת ימי נקיים, <strong>ומצאו טהור</strong> (שנקיים הם), <strong>ו</strong>כן בדקו עצמם <strong>ביום השביעי</strong> מימי שבעת ימי הנקיים, <strong>ו</strong>אף בו <strong>מצאו טהור, ו</strong>אולם ב<strong>שאר ימים שבינתיים לא בדקו</strong> את עצמם — <strong>ר' אליעזר אומר: הרי הן בחזקת טהרה, ר' יהושע אומר: אין להם</strong> מנין שלם של שבעה ימי נקיות, <strong>אלא</strong> יומיים, ה<strong>יום ראשון ו</strong>ה<strong>יום שביעי בלבד,</strong> ועליהם להוסיף ולמנות חמישה ימי נקיות כדי שיהיו להם שבעה ימים שלמים. <strong>ר' עקיבא אמר: אין</strong> עולה <strong>להם אלא</strong> ספירת <strong>יום שביעי בלבד,</strong> והריהם צריכים לספור עוד ששה ימי נקיות.
 <big>ה גמרא</big> <strong>תניא,</strong> <small>[שנויה</small> ברייתא<small>]:</small> <strong>אמר לו ר' אליעזר לר' יהושע: לדבריך</strong> שגם היום הראשון נחשב להם כיום בדיקה, ובנוסף לו גם היום השביעי, נמצא כי <strong>אתה מונה בסירוגין</strong> (בדילוגים), <strong>ו</strong>הרי <strong>התורה אמרה</strong> בדין הטהרה מטומאת הזיבה "ואם טהרה מזובה וספרה לה שבעת ימים ו<strong>אחר תטהר"</strong> (ויקרא טו, כח), ומן ההדגשה <strong>אחר</strong> למדים אנו שיהא זה <strong>אחר ל</strong>כל שבעת ימי הנקיות <strong>כולן,</strong> שיהיו אלה ימי נקיות ברצף, <strong>שלא תהא טומאה מפסקת ביניהן!</strong>
 <strong>אמר לו ר' יהושע</strong> בדחייית דבריו: <strong>ו</strong>האם <strong>אתה אי</strong> (אין) <strong>אתה מודה בזב שראה קרי</strong> בתוך שבעת ימי נקיותו, <strong>ובנזיר</strong> המונה שלושים ימי נזירותו ואסור אז מלהיטמא למת, <strong>שהילך</strong> במקום <strong>סככות</strong> (אילן שענפיו סוככים על הדרך) <strong>ופרעות</strong> (גדר שאבניה יוצאות אל מעל לדרך), שיש בהם ספק טומאת אוהל, <strong>ש</strong>זה וזה מדלג במניינו על אותו יום שהילך בו במקומות הללו, והריהו ממשיך הלאה בספירתו, ונמצא שהוא <strong>מונה בסירוגין? ו</strong>אף ש<strong>התורה אמרה</strong> בדינו של הנזיר שנטמא למת (בוודאות) בתוך שלושים ימי נזירותו <strong>"והימים הראשנים יפלו</strong> כי טמא נזרו" (במדבר ו, יב) — הרי מכאן ראיה כי אף במקום שאמרה תורה שיש למנות ברצף, ניתן למנות גם בסירוגין.
  ומסבירים:  <strong>ור' אליעזר,</strong> מה משיב על טענתו זו של ר' יהושע? <strong>בשלמא התם</strong> <small>[זה נוח שם,</small> בזב שראה קרי<small>],</small> שהריהו מונה בדילוג אותו יום שראה קרי — טעם יש בדבר: שכן בטומאתו של הזב "זאת תורת הזב ואשר תצא ממנו שכבת זרע <strong>לטמאה בה"</strong> (ויקרא טו, לב) <strong>אמר רחמנא</strong> <small>[הכתוב],</small> וללמדנו בא הכתוב: <strong>ש</strong>שכבת הזרע של בעל הקרי <strong>אינה סותרת</strong> את כל מנין שבעת ימי נקיותו מזיבה, <strong>אלא</strong> רק את <strong>יומה</strong> בלבד. <strong>ואי</strong> <small>[ואם]</small> נאמר שראוי שאף הרואה קרי יסתור את כל מניינו, ו<strong>משום איחלופי</strong> <small>[החלפה]</small> שעלולים להחליף בין קרי לזיבה, ויבואו שלא לסתור אף בראיית זיבה — אין לומר כן, כי <strong>זב בבעל קרי לא מיחלף</strong> <small>[אינו מתחלף].</small>
 וכן במקרה זה של ה<strong>נזיר שהילך על גבי סככות ופרעות נמי</strong> <small>[גם כן],</small> אין מקום לומר שיסתור את כל מנין הימים עד אז, כי <strong>מדאורייתא</strong> <small>[מן התורה]</small> בסתירת מנין ימי נזירות, טומאת <strong>אהל מעליא בעינן</strong> <small>[מעולה,</small> ודאית, <small>מצריכים אנו],</small> וזה שהלך במקום סככות ופרעות אינו נטמא מן התורה. <strong>ורבנן</strong> <small>[ו</small>רק <small>חכמים]</small> <strong>הוא דגזור</strong> <small>[שגזרו]</small> עליו טומאה, ולכך אין ימי נזירותו נסתרים. <strong>ו</strong>אין מקום לומר שיגזרו אף על טומאה מדברי חכמים שתסתור את ימי הנזירות, מפני החשש שמא יבואו אנשים שלא לסתור ימי נזירות אף בטומאה שמן התורה — שכן <strong>רבנן בדאורייתא לא מיחלף</strong> <small>[</small>דבר שהוא <small>מדברי חכמים ב</small>דבר שהוא <small>מדין תורה אינו מתחלף]</small> לאנשים.
 <strong>אבל הכא</strong> <small>[כאן,</small> בדין הזב והזבה שלא בדקו בין הימים<small>],</small> <strong>אי חיישינן</strong> <small>[אם חוששים אנו]</small> שלא למנות בכלל שבעת ימי נקיות את חמשת הימים שלא בדקה בהם, ומפני האפשרות <strong>דלמא חזאי</strong> <small>[שמא ראתה]</small> בהם, שכן <strong>בספק</strong> הם הימים הללו אם ראתה בהם, ואולם את היום הראשון שבדקה בו כן נמנה בכלל שבעת ימי הנקיות (וכשיטת ר' יהושע) — מעתה <strong>אתי לאיחלופי</strong> <small>[יבואו</small> אנשים <small>להחליף]</small> ספק <strong>בודאי,</strong> וגם במקרה שראו הזב והזבה בוודאות בתוך חמשת הימים הללו, יאמרו כי כמו שהיום הראשון מצטרף למנין שבעת ימי הנקיות, אף חמשת הימים שביניהם נמנים.
  ומסכמים בהכרעת מחלוקתם זו של ר' אליעזר ור' יהושע ור' עקיבא <strong>תני</strong> <small>[שנינו]:</small> <strong>ר' יוסי ור' שמעון אמרי</strong> <small>[אומרים]:</small> <strong>נראין דברי ר'</strong> <strong>אליעזר מדברי ר'</strong> <strong>יהושע, ודברי ר'</strong> <strong>עקיבא מדברי כולן, אבל הלכה</strong> היא <strong>כר' אליעזר.</strong>
 <big>ו</big> ומביאים עוד לענין שיטתו של ר' אליעזר בדין הזב והזבה שלא בדקו עצמם בכל יום משבעת ימי נקיותם. <strong>איבעיא להו</strong> <small>[נשאלה להם,</small> לחכמי בית המדרש<small>]</small> שאלה זו: <strong>הזב והזבה שבדקו עצמן</strong> ב<strong>יום</strong> ה<strong>ראשון</strong> לשבעת ימי נקיותם ומצאו שהם טהורים מלראות, <strong>ו</strong>כן בדקו את עצמם עוד ב<strong>יום</strong> ה<strong>שמיני, ו</strong>אף בבדיקה זו <strong>מצאו טהור, ו</strong>אולם ב<strong>שאר הימים</strong> של שבעת ימי הנקיות <strong>לא בדקו</strong> את עצמם,
## דף סט.
 <strong>ל</strong>שיטת <strong>ר' אליעזר</strong> שזבים שבדקו עצמם ביום הראשון וביום השביעי לימי נקיותם ומצאו שהם טהורים, נחשבים שהיו כל הימים בחזקת טהרה, <strong>מהו</strong> הדין במקרה זה שלא בדקו ביום השביעי אלא ביום השמיני? ומציגים את צדדי הבעיה: האם לשיטת ר' אליעזר בדיקה שהיתה ב<strong>תחלתן</strong> של שבעת ימי הנקיות (ביום הראשון) <strong>ו</strong>בדיקה שהיתה ב<strong>סופן</strong> (ביום השביעי) <strong>בעינן</strong> <small>[צריכים אנו]</small> כדי לקבוע שכל הימים הם בחזקת טהרה, <strong>ו</strong>אילו <strong>הכא</strong> <small>[כאן]</small> בנדון בעייתנו — בדיקה ב<strong>תחלתן</strong> אמנם <strong>איכא</strong> <small>[יש],</small> אבל בדיקה ב<strong>סופן ליכא</strong> <small>[אין],</small> שהרי בסוף (ביום השביעי) לא היתה בדיקה, ולכך לא יאמר ר' אליעזר במקרה זה שכל הימים בחזקת טהרה. <strong>או דילמא</strong> <small>[שמא]</small> יש לומר לשיטת ר' אליעזר כי די בבדיקה ב<strong>תחלתן</strong> של שבעת הימים, <strong>אף על גב</strong> <small>[אף על פי]</small> <strong>שאין</strong> בדיקה ב<strong>סופן</strong> ולכך אף כאן יאמר ר' אליעזר שכל הימים בחזקת טהרה.
  ונחלקו חכמים בהכרעת הבעייה, שכן <strong>אמר רב</strong> כי כך <strong>היא</strong> שיטת ר' אליעזר כשהיתה בדיקה בתחילתן ובסופן, וכך <strong>היא</strong> שיטתו אף כשהיתה בדיקה רק ב<strong>תחלתן</strong> של שבעת הימים <strong>אף על פי שאין</strong> בדיקה ב<strong>סופן.</strong> <strong>ו</strong>אילו <strong>ר' חנינא אמר</strong> כי לשיטת ר' אליעזר שתהא בדיקה הן ב<strong>תחלתן</strong> של שבעת הימים <strong>ו</strong>הן ב<strong>סופן בעינן</strong> <small>[צריכים אנו],</small> וכיון ש<strong>הכא</strong> <small>[כאן]</small> — בדיקה ב<strong>תחלתן</strong> אמנם <strong>איכא</strong> <small>[יש],</small> אבל בדיקה ב<strong>סופן ליכא</strong> <small>[אין],</small> ולכך לא יאמר ר' אליעזר במקרה זה שכל הימים בחזקת טהרה.
 <strong>מיתיבי</strong> <small>[מקשים]</small> על דעתו של רב ממה ששנינו: <strong>ושוין</strong> (מסכימים) חכמים <strong>ב</strong>דינו של ה<strong>זב וב</strong>דינה של ה<strong>זבה שבדקו עצמן</strong> ב<strong>יום</strong> ה<strong>ראשון ו</strong>ב<strong>יום</strong> ה<strong>שמיני ומצאו טהור</strong> — <strong>שאין</strong> מחשבים <strong>להם</strong> במנין שבעת ימי נקיים <strong>אלא</strong> יום ה<strong>שמיני בלבד.</strong> ויש לברר: <strong>מאן</strong> <small>[מי הם]</small> אלה החכמים החולקים בענין אחר, ואולם הריהם <strong>שוין</strong> בענין זה? <strong>לאו</strong> <small>[האם לא]</small> הכוונה היא ל<strong>ר' אליעזר ור' יהושע,</strong> החלוקים במקרה שבדקו ביום הראשון וביום השביעי, ואולם במקרה זה שלפנינו שניהם (ואף ר' אליעזר בכלל) מסכימים ("שוין") שאין הימים שלפני הבדיקה האחרונה עולים למנין שבעת ימי נקיים. הרי שלשיטת ר' אליעזר צריכים בדיקה הן בתחילה והן בסוף שבעת הימים הנקיים כדי להחשיב את כל הימים בחזקת טהרה, ושלא כרב!
  ומשיבים:  <strong>לא,</strong> הכוונה היא ל<strong>ר' יהושע ור' עקיבא,</strong> שבמקרה זה מודה ר' יהושע לר' עקיבא שאין מחשיבים את היום הראשון לכלל מנין שבעת ימי נקיות. ואולם לדעת ר' אליעזר אף באופן זה מחשיבים אנו את כל הימים בחזקת טהרה.
 <big>א</big> מתוך שהובאו דברי רב לענין תחילתם אף על פי שאין סופם, מביאים עוד מדבריו בענין דומה. שכן <strong>אמר רב ששת,</strong> <strong>אמר רב ירמיה בר אבא, אמר רב: נדה שהפרישה בטהרה</strong> (שבדקה עצמה לקראת טבילה, בהפסק טהרה) <strong>ב</strong>יום ה<strong>שלישי שלה</strong> — הריהי <strong>סופרתו ל</strong>יום זה בכלל <strong>מנין שבעה נקיים.</strong>
 ותוהים על הדברים: בטומאת <strong>נדה,</strong> <strong>ספירה</strong> של שבעה נקיים <strong>למה לה,</strong> שהרי דין ספירת שבעה נקיים נאמר רק בזבה? ומתקנים: <strong>אלא</strong> כך <strong>אימא</strong> <small>[אמור]</small> שאמר רב: <strong>זבה שהפרישה בטהרה ב</strong>יום ה<strong>שלישי שלה</strong> — הריהי <strong>סופרתו ל</strong>יום זה בכלל <strong>מנין שבעה נקיים.</strong>
 <strong>אמר ליה</strong> <small>[לו]</small> <strong>רב ששת לרב ירמיה בר אבא</strong> בתמיהה על הלכה זו שמסר בשמו של רב: <strong>רב ככותאי</strong> <small>[ככותים]</small> <strong>אמרה לשמעתיה</strong> <small>[את שמועתו,</small> הלכתו<small>]</small> זו! <strong>דאמרי</strong> <small>[ש</small>כן הכותים <small>אומרים]</small> כי שבאותו <strong>יום שפוסקת בו</strong> לאחר שראתה זיבה בשלושה ימים רצופים שלאחר שבעת ימי נדתה, וביניהם יום זה, היא <strong>סופרתו למנין שבעה</strong> ימים של זיבה, ואינה צריכה לספור שבעה ימים שלמים לזיבה.
  השיב לו רב ירמיה בר אבא בהסבר דברי רב: <strong>כי קאמר</strong> <small>[כאשר אמר]</small> <strong>רב</strong> שהריהי סופרת שבעה ימים — הרי זה <strong>לבר</strong> <small>[חוץ]</small> <strong>מ</strong>יום <strong>שלישי</strong> זה שבו עשתה הפסק טהרה. שאל רב ששת: אם כוונת דברי רב שמונה <strong>בר</strong> <small>[חוץ]</small> <strong>מ</strong>יום ה<strong>שלישי</strong> שבו עשתה הפסק טהרה — <strong>פשיטא</strong> <small>[פשוט]</small> הדבר, ואין צורך להשמיעו! השיב לו רב ירמיה בר אבא: <strong>לא צריכא</strong> <small>[נצרך]</small> הדבר להיאמר אלא ב<strong>כגון</strong> שלאחר הפסק הטהרה שעשתה ביום השלישי, שוב <strong>לא בדקה</strong> את עצמה <strong>עד</strong> ליום ה<strong>שביעי,</strong>
 <strong>ואשמועינן</strong> <small>[והשמיענו]</small> רב שתי הלכות: <strong>התם</strong> <small>[שם,</small> בסוגיה הקודמת<small>]</small> — השמיענו רב שדי בבדיקה ב<strong>תחלתן</strong> של שבעת ימי נקיות, <strong>אף על פי שאין</strong> בדיקה ב<strong>סופן,</strong> כדי להחשיב את כל הימים בחזקת טהרה. <strong>והכא קא משמע לן</strong> <small>[וכאן הוא,</small> רב <small>משמיע לנו]</small> — שדי בבדיקה ב<strong>סופן</strong> של שבעת ימי נקיות, <strong>אף על פי שאין</strong> בדיקה ב<strong>תחלתן.</strong>
 כי <strong>מהו דתימא</strong> <small>[שתאמר,</small> היה מקום לומר<small>]</small> שדווקא בבדיקה ב<strong>תחלתן אף על פי שאין</strong> ב<strong>סופן הוא דאמרינן</strong> <small>[שאומרים אנו]</small> שכל הימים בחזקת טהרה, ומשום <strong>דאוקמינהו אחזקייהו</strong> <small>[שהעמידום על חזקתם],</small> שמאחר שנמצאה בבדיקת היום הראשון שאינה רואה דם, מחזיקים אנו אותה כן אף בימים שלא בדקה בהם. <strong>אבל</strong> בבדיקה ב<strong>סופן אף על פי שאין תחלתן</strong> — <strong>לא</strong> אומרים כך. לכך <strong>קא משמע לן</strong> <small>[הוא משמיע לנו],</small> שכך הלכה אף באופן זה.
  ושואלים:  <strong>איני</strong> <small>[האמנם]</small> כך היא שיטת רב שדי בבדיקה ביום הראשון או ביום השביעי בלבד, ואין צורך בבדיקה בכל שבעת הימים שיהיו ספורים לפנינו, <strong>והא כי אתא</strong> <small>[והרי כאשר בא]</small> <strong>רבין</strong> מארץ ישראל לבבל, והביא מדברים שנאמרו בבית המדרש, <strong>אמר: מתיב</strong> <small>[הקשה]</small> <strong>ר' יוסי בר' חנינא</strong> על שיטת ר' יהושע בן לוי האומר (לעיל כט,א) שאשה הרה שהפילה, ואין היא יודעת מה הפילה, אם ולד של ממש או רוח שמביאה קרבן יולדת (ומשום שרוב הנשים ההרות מעוברות בולד של ממש), מדינה של אשה ה<strong>טועה</strong> שיצאה מביתה כשהיא הרה, ושבה לאחר מכן שלא בהריון, ואין ידוע אם ילדה ולד או רוח, ואפילו היה זה ולד האם היה זה בן או בת, והרי הדברים נוגעים למספר ימי טהרתה. ונקבע בה שאין לה ימי טוהר כלל, שמא לא ילדה ולד אלא הפילה רוח. הרי שאין הולכים אחר הכלל שרוב הנשים ההרות יולדות ולד.
 <strong>ו</strong>ציין רבין כי <strong>לא ידענא מאי תיובתיה</strong> <small>[איני יודע מה קושייתו],</small> שהרי ההסבר לכך שאין נותנים לה ימי טוהר אינו משום שמסופקים אנו מה ילדה, אלא משום שאין אנו יודעים מתי ילדה אותו הולד, ואולי כבר עברו ימי הטוהר. <strong>דקיימא לן</strong> <small>[ש</small>מקובל <small>לנו],</small> שכך סיכמו בסוגיית הגמרא (לעיל כט,ב) בבירור דברי הברייתא כי <strong>שבוע קמא דאתיא לקמן</strong> <small>[ראשון שבאה לפנינו]</small> אשה זו, שאנו מסופקים לענין טומאתה — <strong>בלילותא מטבלינן לה</strong> <small>[ב</small>כל <small>הלילות</small> של שבוע זה, <small>אנו מטבילים אותה],</small> כטבילת הנדה והיולדת (שהיא בלילה), שהרי בכל לילה ולילה אפשר שבו הסתיימו ימי טומאת לידתה, וטבילה בזמנה הריהי מצוה. ואולם <strong>ביממא לא מטבלינן לה</strong> <small>[בימים</small> של שבוע זה, <small>אין אנו מטבילים אותה],</small> אף שיתכן שביום זה הסתיימה לה טומאת הזיבה והזבה טובלת ביום, שכן עדיין לא ספרה אשה זו שבעה ימים נקיים.
 <strong>ו</strong>אולם <strong>אי סלקא דעתך</strong> <small>[ואם עולה על דעתך]</small> לומר, כשיטת רב, ש<strong>לא בעינן</strong> <small>[אין צריכים]</small> שיהיו כל שבעת ימי הנקיות <strong>ספורין לפנינו</strong> — <strong>ביממא נמי נטבלינה</strong> <small>[ביום גם כן נטביל אותה],</small> <strong>דילמא</strong> <small>[שמא]</small> <strong>יולדת זכר בזוב היא, ועבדה</strong> <small>[ועשתה]</small> <strong>לה</strong> כבר שבעה ימים ה<strong>ספורין</strong> שלא בפנינו! <strong>אלא לאו שמע מינה</strong> <small>[האם לא נלמד מכאן]</small> כי <strong>בעינן</strong> <small>[צריכים אנו]</small> שיהיו ימים ה<strong>ספורין בפנינו!</strong>
 ודוחים: <strong>ולאו מי אוקימנא</strong> <small>[והאם לא העמדנו]</small> אותה ברייתא <strong>כ</strong>שיטת <strong>ר' עקיבא</strong> ש<strong>אמר</strong> כי <strong>בעינן</strong> <small>[צריכים אנו]</small> שיהיו <strong>ספורין לפנינו?!</strong> ורב הלא אמר את דבריו לשיטת ר' אליעזר, הסבור שאין צורך שיהיו שבעת הימים ספורים לפנינו.
 <big>ב</big> למעלה למדנו כי לשיטת חכמים אין צריכים להיות שבעת ימי הנקיות ספורים לפנינו דווקא. ומבררים את דעת חכמים: <strong>ומנא תימרא דלרבנן לא בעינן</strong> <small>[ומנין תאמר שלחכמים אין אנו צריכים]</small> שיהיו שבעת ימי נקיות <strong>ספורין לפנינו</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> האשה ה<strong>טועה,</strong> שאינה יודעת אם היא בתקופת ימי נדה, או בתקופת ימי זיבה, <strong>ש</strong>באה לפנינו ביום ו<strong>אמרה "יום אחד טמא</strong> (טומאת דם) <strong>ראיתי",</strong> ולא ציינה מתי היה יום זה שראתה בו — כיון שאין אנו יודעים מתי ראתה, הרינו <strong>מטבילין אותה תשע טבילות,</strong>
 <strong>שבע</strong> מהן <strong>ל</strong>טומאת <strong>נדה</strong> (שבכל לילה בשבוע זה יש לומר שבו הסתיימו ימי נדתה), כשהראשונה כבר בלילה זה, בטבילת נדה שהיא בלילה (שמא ראתה דם נדה לפני שבעה ימים ובלילה זה כלו שבעת ימי נדתה) <strong>ותרי</strong> <small>[ושתי]</small> טבילות אותן היא טובלת ביום, <strong>ל</strong>טומאת <strong>זיבה,</strong> אחת ביום שבאה לפנינו (שמא אתמול ראתה, ובתקופת ימי זיבה היא, והריהי איפוא זבה קטנה, הטובלת למחרת יום ראייתה), והאחת למחרת היום שבאה לפנינו (שמא ביום זה שבאה לפנינו הוא שראתה ראיה של זבה קטנה). ואם באה לפנינו (בין ביום, בין בלילה) ואמרה <strong>"בין השמשות טמא ראיתי"</strong> — <strong>מטבילין אותה אחת עשרה טבילות.</strong>
 ותוהים: <strong>אחת עשרה מאי עבידתייהו</strong> <small>[מה מעשיהן,</small> מהו עניינן<small>]?</small> שהרי גם כשאמרה "יום אחד טמא ראיתי" ואין אנו יודעים בה אם בימי נדה אם בימי זיבה היא, הריהי טובלת תשע טבילות, וכיון שראתה בבין השמשות ויש להסתפק ביומיים — תטבול עשר טבילות! <strong>אמר רב ירמיה מדפתי:</strong> מדובר <strong>כגון שבאת</strong> (באה) <strong>לפנינו בין השמשות,</strong> ואומרת שבין השמשות ראתה, שאמנם אפשר שמתכוונת לבין השמשות שבעבר, ואולם אפשר גם שכוונתה לבין השמשות של עתה, שהריהו ספק יום ספק לילה.
 <strong>ו</strong>באופן שכזה <strong>הויין תמני</strong> <small>[הריהן שמונה]</small> טבילות <strong>לנדה,</strong> שהרי אפשרי הדבר שראתה בזמן שהוא כבר לילה, ונצרכת היא איפוא לטבילה נוספת לטומאת נדתה, <strong>ו</strong>כן נצרכת משום כך גם לטבילה נוספת, והרי אלה <strong>תלת</strong> <small>[שלוש]</small> טבילות <strong>לזיבה.</strong>
 ואם אשה זו הטועה בדעתה באה לפנינו ואמרה <strong>"לא ראיתי כל עיקר"</strong> — <strong>מטבילין אותה חמש עשרה טבילות,</strong> שהן שמונה טבילות בלילה לטומאת נדתה, ושבע טבילות ביום לטומאת זיבתה. על הלכה זו שבברייתא <strong>אמר רבא: האי דינא דלא דינא, דייני</strong> <small>[דין כמו זה שאינו דין, דנים]</small> <strong>ב</strong>מקום הנקרא <strong>גלחי.</strong> שבאותו מקום היו דנים במידת סדום. שכך אמרו שם: מי <strong>דאית ליה תורא</strong> <small>[שיש לו שור]</small> — <strong>לירעי חד יומא</strong> <small>[שירעה יום אחד]</small> את בהמות כל אנשי העיר. ומי <strong>דלית ליה תורא</strong> <small>[שאין לו שור]</small> — <strong>לירעי תרי יומי</strong> <small>[שירעה שני ימים]</small> את בהמות אנשי העיר.
  ומסופר כי <strong>אתרמי להו יתמא בר ארמלתא</strong> <small>[הזדמן להם</small> באותו מקום <small>יתום בן אלמנה],</small> שלא היה לו שור משלו, ו<strong>יהבי ליה תורי</strong> <small>[נתנו לו</small> אנשי העיר את <small>השוורים</small> שלהם לרעותם שני ימים<small>],</small> <strong>אזל נכסינהו</strong> <small>[הלך</small> אותו יתום ו<small>שחטם],</small> <strong>אמר להו</strong> <small>[להם,</small> לבעלי השוורים<small>]:</small> זה <strong>דאית ליה תורא</strong> <small>[שיש לו שור]</small> — <strong>לשקול חד משכא</strong> <small>[שיקח עור אחד],</small> זה <strong>דלית ליה תורא</strong> <small>[שאין לו שור]</small> — <strong>לשקול תרי משכי</strong> <small>[שיקח שני עורות].</small> <strong>אמרי ליה</strong> <small>[אמרו לו]</small> אנשי העיר לאותו יתום: <strong>מאי האי דקאמרת</strong> <small>[מה הוא זה שאמרת]?</small> <strong>אמר להו</strong> <small>[להם]:</small> <strong>סוף דינא</strong> <small>[דין]</small> <strong>כתחלת דינא</strong> <small>[דין].</small> כשם שב<strong>תחלת דינא</strong> <small>[הדין,</small> לענין חובת רעיית השוורים<small>],</small> <strong>לאו מאן דלית ליה</strong> <small>[האם לא</small> קבעתם כי <small>מי שאין לו</small> שוורים<small>]</small> <strong>עדיף</strong> על זה שיש לו שוורים, שהרי זה שיש לו שוורים רועה יום אחד, ואילו זה שאין לו שוורים הריהו רועה יומיים? <strong>סוף דינא נמי</strong> <small>[הדין,</small> לענין דרך חלוקת העורות, <small>גם כן]</small> יש לקבוע כי <strong>מאן דלית ליה</strong> <small>[מי שאין לו]</small> <strong>עדיף</strong> על מי שיש לו!
  הוסיף רבא ואמר: <strong>הכא נמי</strong> <small>[כאן גם כן],</small> לענין טבילותיה של זו, יש לומר באופן זה, <strong>ומה היכא</strong> <small>[היכן,</small> במקרה<small>]</small> ש<strong>אמרה "ראיתי</strong> טומאה יום אחד" או שאמרה "בין השמשות ראיתי טומאה" — <strong>סגי</strong> <small>[די]</small> <strong>לה אי</strong> <small>[או]</small> <strong>בתשע טבילות</strong> (במקרה הראשון) <strong>אי</strong> <small>[או]</small> <strong>באחת עשרה טבילות</strong> (במקרה השני), מעתה <strong>היכא דקאמרה איהי</strong> <small>[היכן שאמרה היא]</small> <strong>"לא ראיתי</strong> כל עיקר" <strong>בעיא</strong> <small>[צריכה]</small> היא לטבול <strong>חמש עשרה טבילות?</strong>
 <strong>אלא אימא הכי</strong> <small>[אמור,</small> תקן <small>כך]</small> את לשון הברייתא: אשה הטועה הבאה לפנינו ואומרת <strong>"ראיתי, ואיני יודע כמה</strong> ימים היו אלה ש<strong>ראיתי</strong> בהם, וכן איני יודעת <strong>אי</strong> <small>[אם]</small> <strong>ב</strong>תקופת <strong>ימי נדה ראיתי</strong> ראייה זו, <strong>או ב</strong>תקופת <strong>ימי זיבה ראיתי"</strong> — <strong>מטבילין אותה חמש עשרה טבילות.</strong> ומפרטים את סדר טבילותיה: אם <strong>אתאי קמן ביממא</strong> <small>[באה לפנינו ביום]</small> — <strong>יהבינן</strong> <small>[נותנים אנו]</small> <strong>לה</strong> לטבול החל מלילה זה <strong>שב</strong><small>[שבע]</small> טבילות בלילה, <strong>ל</strong>טומאת <strong>נדה.</strong> שכן אפשר שביום זה נסתיימו שבעת ימי נקיות
## דף סט:
 <strong>ותמני</strong> <small>[ושמונה]</small> טבילות של יום <strong>ל</strong>טומאת <strong>זיבה.</strong> שאפשר שראתה אף ביום שבאה לפנינו, והריהי זבה גדולה, ולכך מתחילים ימי נקיותה מיום שלמחרת בואה, וטובלת לזיבתה ביום השמיני. והרי אלה חמש עשרה טבילות. וכמו כן כאשר <strong>אתאי קמן בלילותא</strong> <small>[באה לפנינו בלילה]</small> <strong>יהבינן</strong> <small>[נותנים אנו]</small> <strong>לה תמני</strong> <small>[שמונה]</small> טבילות <strong>ל</strong>טומאת <strong>נדה,</strong> האחת כבר בלילה זה (שמא כבר הסתיימו שבעת ימי נקיותה), ועוד שבע טבילות בשבעת הלילות הבאים (שמא ראתה בלילה קודם שבאה אלינו, ומסתיימים שבעת ימי נקיותה רק ביום השמיני, ובלילו היא טובלת), <strong>ו</strong>כן מצריכים אנו אותה שתטבול <strong>שב</strong><small>[שבע]</small> טבילות <strong>ל</strong>טומאת <strong>זיבה,</strong> החל מהבוקר שלאחר בואה לפנינו, במשך שבעה ימים, והרי אלה חמש עשרה טבילות.
  ותוהים: כאשר היא באה לפנינו בלילה, מדוע היא טובלת רק שבע טבילות לטומאת  <strong>זיבה,</strong> והלא <strong>תמני בעיא</strong> <small>[שמונה</small> טבילות היא <small>צריכה],</small> שהרי יתכן שראתה בלילה לפני שבאה לפנינו ראיה של זיבה, והריהי איפוא זבה גדולה, וצריכה שבעה ימי נקיים קודם לטבילתה! <strong>אלא</strong> יש לומר כי <strong>אידי ואידי</strong> <small>[זה וזה],</small> הן זו הבאה לפנינו ביום והן זו הבאה לפנינו בלילה נותנים אנו לה <strong>שב</strong><small>[שבע]</small> טבילות <strong>ל</strong>טומאת <strong>נדה ותמני</strong> <small>[ושמונה]</small> טבילות <strong>ל</strong>טומאת <strong>זיבה.</strong>
 ומקשים על תירוץ זה: ומדוע לזו הבאה לפנינו <strong>בלילותא</strong> <small>[בלילות]</small> נותנים אנו לטבול שבע טבילות לטומאת נדתה, והלא <strong>תמני</strong> <small>[שמונה]</small> טבילות <strong>ל</strong>טומאת <strong>נדה</strong> היא <strong>בעי</strong> <small>[צריכה],</small> ואם כך שש עשרה טבילות הן, ואילו הברייתא אומרת שחייבת היא בחמש עשרה טבילות!
  ומשיבים: הטעם שהזכירה הברייתא חמש עשרה טבילות, שכן מספר הטבילות שטובלת זו לטומאת  <strong>זיבה דפסיקא ליה</strong> <small>[שפסוק,</small> שקצוב וקבוע <small>הוא],</small> <strong>דלא שנא כי אתיא קמן ביממא, לא שנא כי אתיא קמן בליליא</strong> <small>[ש</small>כן <small>אין</small> זה <small>משנה כאשר באה לפנינו ביום, אין</small> זה <small>משנה כאשר באה לפנינו בלילה],</small> בכל מקרה היא טובלת שמונה טבילות — <strong>חשיב לה</strong> <small>[מונה אותה]</small> התנא כמספר קבוע, שמונה טבילות. ואולם מספר הטבילות שטובלת זו לטומאת <strong>נדה דלא פסיקא ליה</strong> <small>[שלא פסוק,</small> קצוב וקבוע <small>הוא],</small> <strong>דכי אתיא קמן בלילותא</strong> <small>[ש</small>כן <small>כאשר</small> היא <small>באה לפנינו בלילה]</small> — <strong>בעי תמני</strong> <small>[צריכה שמונה]</small> טבילות, וכאשר באה לפנינו <strong>ביממא</strong> <small>[ביום]</small> — <strong>לא קבעי תמני</strong> <small>[אין היא צריכה שמונה]</small> טבילות אלא שבע, לכך <strong>לא קחשיב לה</strong> <small>[אין התנא מונה אותה]</small> את מספר שמונה טבילות, אלא הריהו מונה שבע טבילות (שבכל האופנים היא טובלתן), ועולה כלל הטבילות לחמש עשרה.
 <strong>ו</strong>עתה מסכמים כי לדעת חכמים (החולקים על ר' עקיבא) אין אנו צריכים שיהיו שבעת ימי נקיים ספורים לפנינו, שכן <strong>אי סלקא דעתך</strong> <small>[אם עולה על דעתך]</small> לומר כי שבעת ימים ה<strong>ספורין לפנינו בעינן</strong> <small>[אנו צריכים]</small> — <strong>כל הני</strong> <small>[אלה]</small> ה<strong>טבילות</strong> המנויות בברייתא בדינה של זו שבאה לפנינו, שהריהי נדרשת לטבול מזמן שבאה לפנינו, <strong>למה לי?</strong> והרי כיון שלא ספרה לפנינו, דינה ש<strong>תספור</strong> תחילה <strong>שבעה</strong> ימי נקיים, <strong>ו</strong>רק לאחר מכן <strong>הדר</strong> <small>[תחזור]</small> ו<strong>תטבול! אלא לאו שמע מינה</strong> <small>[האם לא נלמד מכאן]</small> כי ברייתא זו כדעת <strong>רבנן</strong> <small>[חכמים]</small> <strong>היא, דאמרי</strong> <small>[שאומרים]</small> כי <strong>לא בעינן</strong> <small>[אין אנו צריכים]</small> שיהיו אלה שבעה ימים ה<strong>ספורין לפנינו.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי</strong> בדחיית הוכחה זו: <strong>לאו תרוצי קמתרצינן לה</strong> <small>[האם לא תירצנו,</small> העמדנו נוסח דברים שונה של <small>אותה</small> ברייתא<small>]</small> באומרת "לא ראיתי"? אף כאן <strong>תריץ ואימא הכי</strong> <small>[תרץ,</small> תקן, <small>ואמור כך]:</small> האומרת <strong>"ספרתי</strong> ימי נקיים כדין, <strong>ו</strong>אולם <strong>איני יודעת כמה</strong> ימים <strong>ספרתי.</strong> וכן אין אני יודעת <strong>אם ב</strong>תקופת <strong>ימי נדה ספרתי ואם ב</strong>תקופת <strong>ימי זיבה ספרתי"</strong> — <strong>מטבילין אותה חמש עשרה טבילות.</strong> ונמצא לפי נוסח זה, שאין להביא מכאן ראיה לענין ספירת שבעה ימי נקיות שיכולה להיעשות אף שלא בפנינו, שכן אפשר להעמיד ברייתא זו אף כר' עקיבא האומר שצריכים שבעת ימי הנקיות להיות ספורים לפנינו.
  ומקשים על העמדה זו של דברי הברייתא: והרי במקרה של האומרת <strong>"ספרתי, ואיני יודעת כמה ספרתי"</strong> — <strong>חד יומא מיהא</strong> <small>[יום אחד,</small> הוא היום שבאה לפנינו, <small>לפחות]</small> <strong>אי אפשר</strong> ש<strong>לא ספרה</strong> בו, שהרי הוא ספור לפנינו, ומדוע היא צריכה לטבול אף ביום השמיני לבואה, ונמצא ש<strong>חסרה לה טבילה</strong> אחת!
 <strong>אלא</strong> כך <strong>אימא</strong> <small>[אמור,</small> תקן<small>]:</small> <strong>"איני יודעת אם ספרתי, אם לא ספרתי.</strong> ואם היה זה בתקופת ימי נדה או בתקופת ימי זיבה — הריהי טובלת אף ביום השביעי, שכן יתכן שלא ספרה כלל.
 <big>א משנה</big> <strong>הזב, והזבה, והנדה, והיולדת, והמצורע שמתו</strong> בעודם טמאים — הריהם <strong>מטמאין ב</strong>טומאת <strong>משא,</strong> ונוהג בהם דין זה <strong>עד</strong> לשלב התבלות גוף המת <strong>ש</strong>בו <strong>ימוק</strong> (ירקב) <strong>הבשר.</strong> גופתו של <strong>גוי שמת</strong> — אף שבחייו הריהו מטמא כזב, משעה שמת הריהו <strong>טהור מלטמא.</strong>
 <strong>בית שמאי אומרים: כל הנשים</strong> ה<strong>מתות</strong> נחשבות כאילו היו <strong>נדות</strong> בשעת מותן, ולכך הבגדים שהיו עליהן בשעת מותן נטמאו, ויש להטבילם. <strong>ו</strong>אילו <strong>בית הלל אומרים</strong> כי <strong>אין</strong> דין זה של טומאת האשה ה<strong>נדה</strong> אמור <strong>אלא</strong> באשה <strong>שמתה</strong> כשהיא טמאת <strong>נדה,</strong> ולא בנשים אחרות.
 <big>ב גמרא</big> שנינו במשנתנו בטמאים שמתו שהריהם מטמאים במשא. ודנים בדבר: <strong>מאי</strong> <small>[מה]</small> הכוונה שהריהם מטמאים <strong>במשא? אילימא</strong> <small>[אם תאמר]</small> שהכוונה שמטמאים <strong>במשא ממש</strong> — <strong>אטו</strong> <small>[וכי]</small> <strong>כל מת</strong> (ולא רק הטמא שמת) <strong>מי</strong> <small>[האם]</small> <strong>לא מטמא במשא!</strong> ואין איפוא צורך להשמיענו שכך היא הלכה באלה הטמאים שמתו!
 <strong>אלא מאי</strong> <small>[מה]</small> הכוונה שהריהם מטמאים <strong>במשא</strong> — <strong>באבן מסמא</strong> (אבן כבדה, שלא נועדה לטלטול, אלא להנחה במקום אחד).
  ומסבירים שכן מובנו של הביטוי "אבן מסמא" <strong>דכתיב</strong> <small>[ש</small>כן <small>נאמר]</small> בדניאל שהושלך אל גוב האריות, <strong>"והתית אבן חדא ושמת על פם גבא"</strong> <small>[והובאה אבן אחת והושמה על פי הבור]</small> (דניאל ו, יח). ונלמד ממשנתנו שאף שסתם מת הנמצא על אבן זו אינו מטמא את הנמצא תחתיה (שהרי אין אבן זו נועדת לטלטול ולמשא), מכל מקום הטמאים שמתו, כשנמצאים הם על אבן זו הריהם מטמאים את הדבר הטהור הנמצא תחתיה.
  ומבררים:  <strong>מאי טעמא</strong> <small>[מה טעם]</small> הדבר? <strong>אמר רב: גזרה</strong> היא שגזרו חכמים, משום <strong>שמא יתעלפה</strong> (יתעלף) הזב (או שאר הטמאים הנזכרים במשנתנו) בעודו יושב על אבן מסמא, ויחשבוהו למת, ויבואו שלא לטמא את הנמצא תחתיו, אף שלמעשה הוא נטמא (בטומאת מושבו של הזב). לכך גזרו חכמים שהזב (ושאר הטמאים שבמשנתנו) יטמאו באבן מסמא, אף כשמתו.
  ומביאים ראיה, שכן <strong>תנא</strong> <small>[שנה</small> החכם בברייתא<small>]</small> כי <strong>משום</strong> <small>[בשם]</small> <strong>ר' אליעזר אמרו</strong> חכמים שכל אלה הטמאים שמתו הריהם מטמאים, <strong>עד שיבקע כריסו,</strong> שכן לא גזרו חכמים אלא על המתים הדומים במצבם ובמראיהם לאדם החי שהתעלף. ואילו מת זה שהתבקעה כריסו, שאינו נראה כמתעלף, לא נאמרה בו גזירה זו.
 <big>ג</big> שנינו במשנתנו בדינו של ה<strong>גוי שמת</strong> שאין הוא מטמא במשא. <strong>תניא</strong> <small>[שנויה</small> ברייתא<small>],</small> <strong>אמר רבי: מפני מה אמרו</strong> חכמים כי <strong>גוי שמת</strong> נחשב כ<strong>טהור מלטמא במשא</strong> — <strong>לפי שאין טומאתו</strong> אף <strong>מחיים מדברי תורה, אלא מדברי סופרים,</strong> שאף שגזרו חכמים בגוי החי שהריהו נחשב כזב לכל דבריו, לא הוסיפו חכמים לגזור בו שיטמא משמת.
 <big>ד</big> <strong>תנו רבנן</strong> <small>[שנו חכמים]:</small> <strong>שנים עשר דברים שאלו אנשי</strong> העיר <strong>אלכסנדריא</strong> שבמצרים <strong>את ר'</strong> <strong>יהושע בן חיננא, שלשה</strong> מהם <strong>דברי חכמה,</strong> <strong>שלשה</strong> אחרים <strong>דברי הגדה,</strong> ו<strong>שלשה</strong> נוספים <strong>דברי בורות,</strong> ועוד <strong>שלשה</strong> היו <strong>דברי דרך ארץ.</strong>
 ומפרטים: <strong>שלשה דברי חכמה:</strong> האחד, <strong>הזב והזבה והנדה והיולדת והמצורע שמתו, עד מתי</strong> הריהם <strong>מטמאין במשא? אמר להן: עד שימוק הבשר,</strong> וכהלכה השנויה במשנתנו.
  והדבר השני, ששאלו, <strong>בת</strong> האשה ה<strong>משולחת</strong> (שהתגרשה מבעלה), שלאחר שהתגרשה נישאה לבעל אחר, ואף ממנו התגרשה או שמת בעלה זה, ושב בעלה הראשונה ונשאה (שלא כהלכה, שכן אסורה היא על בעלה הראשון משעה שנישאה לאיש אחר), ונולדה להם בת מנישואין אסורים אלה, <strong>מה היא</strong> ההלכה, האם בת זו יכולה להינשא <strong>לכהן?</strong>
 והסבירו את שאלתם, <strong>מי אמרינן</strong> <small>[האם אומרים אנו]</small> <strong>קל וחומר</strong> הוא: <strong>ומה אלמנה לכהן גדול, שאין איסורה שוה בכל,</strong> שהרי היא אסורה רק לכהן גדול — <strong>בנה</strong> הנולד מנישואין אסורים שכאלה הריהו <strong>פגום</strong> לכהונה, שהתחלל מכהונתו. <strong>זו</strong> (הגרושה שנישאה לאחר) <strong>שאיסורה שוה בכל</strong> אדם מישראל — <strong>אינו דין שבנה</strong> הנולד מנישואין אסורים אלה יהא <strong>פגום,</strong> ולכך תיחשב הבת הנולדת כפגומה לנישואין עם כהן. <strong>או דילמא</strong> <small>[שמא]</small> יש לפרוך קל וחומר זה, שכן <strong>מה לאלמנה לכהן גדול</strong> — <strong>שהיא עצמה מתחללת</strong> בנישואיה לכהן גדול, שהיא נפסלת מאכילת תרומה, ולכשתתאלמן מכהן גדול זה הריהי אסורה להינשא לכהן הדיוט.
 <strong>אמר להן:</strong>
## דף ע.
 באיסור המחזיר גרושתו אמרה תורה "לא יוכל בעלה הראשון אשר שלחה לשוב לקחתה לו לאשה אחרי אשר הוטמאה כי תועבה היא לפני ה' " (דברים כד, ד), ומדייקים מלשון הכתוב "כי תועבה היא", שדווקא <strong>היא</strong> האשה הגרושה שנישאה שוב לבעלה הראשון <strong>תועבה, ו</strong>אולם <strong>אין בניה</strong> הנולדים מנישואין אלה <strong>תועבין.</strong> ולפיכך הבת הנולדת מנישואין אלה, מותרת להינשא לכהן.
  והדבר השלישי ששאלו, <strong>שני מצורעין</strong> עשירים (שלאחר שגילחו וטבלו מביאים שלוש בהמות לקרבנותיהם: חטאת, אשם ועולה) <strong>שנתערבו קרבנותיהן</strong> שהובאו לכפרתם <strong>זה בזה, וקרב קרבנו</strong> (קרבן החטאת) <strong>של אחד מהן,</strong> ואין אנו יודעים קרבנו של מי היה זה, <strong>ו</strong>לאחר מכן <strong>מת אחד מהן</strong> (מהמצורעים הללו), <strong>השני</strong> (המצורע החי) <strong>מה</strong> תקנה <strong>תהא עליו</strong> שיוכל לאכול בקדשים. שכן אילו לא מת אחד מהם — היה כל אחד מהם מקריב קרבן אחד לשם מי שהוא בעליו, וכיון שמת אחד — אי אפשר לו למצורע החי להקריב את קרבן החטאת שלפניו, שהרי יתכן שהוא קרבנו של חבירו המת, והחטאת שמתו בעליה מומתת. ואף קרבן חטאת אחר אינו יכול להביא, שהרי יתכן שאותו קרבן שקרב היה שלו, ומאחר שכבר קרב קרבן חטאתו, אינו יכול לשוב ולהביא קרבן שני לחטאת.
 <strong>אמר להן</strong> ר' יהושע לאנשי אלכסנדריה בתשובה: תקנתו היא שהריהו <strong>כותב</strong> בשטר מתנה שנותן הוא את כל <strong>נכסיו ל</strong>אנשים <strong>אחרים</strong> (שסומך הוא עליהם, שישובו ויתנו לו אותם במתנה לאחר מכן) — <strong>והוי</strong> <small>[והריהו]</small> מעתה נקרא <strong>עני, ו</strong>דינו של המצורע העני שהריהו מביא את חטאתו ואת עולתו מן העופות, והריהו איפוא <strong>מביא חטאת העוף, הבא על הספק.</strong>
 ותוהים על פתרון זה: <strong>והאיכא</strong> <small>[והרי יש]</small> גם קרבן <strong>אשם</strong> שהמצורע מביא לכפרתו, ואולם האשם בא רק מן הבהמה, ואינו בא על הספק, ומה יעשה המצורע החי בהקרבת אשמו? <strong>אמר שמואל:</strong> תקנה זו שהציע ר' יהושע אמורה רק <strong>כשקרב</strong> כבר <strong>אשמו</strong> של המצורע החי (לפני שהתערבו קרבנותיו בקרבנות המצורע שמת).
 <strong>אמר רב ששת</strong> בתמיהה על הסברו זה של שמואל: <strong>גברא רבה</strong> <small>[אדם גדול]</small> <strong>כשמואל לימא כי האי מילתא</strong> <small>[יאמר כדבר הזה]?</small> שהרי <strong>כ</strong>שיטתו של <strong>מאן</strong> <small>[מי]</small> אמר שמואל את דבריו, <strong>אי</strong> <small>[אם]</small> <strong>כ</strong>שיטת <strong>ר' יהודה</strong> ש<strong>אמר</strong> כי הקרבת ה<strong>אשם קבעה</strong> את דרך כפרתו של המצורע. שמצורע שהיה עשיר בשעה שהקריב את אשמו — נקבעה בכך כפרתו כשל מצורע עשיר, ומעתה אף אם ייעשה עני, חייב עדיין להביא שתי בהמות לחטאתו ולעולתו. <strong>וכיון</strong> שכבר <strong>קבעה לה אשם בעשירות</strong> — שוב הוא <strong>לא מצי מייתי</strong> <small>[אינו יכול להביא]</small> את קרבן ה<strong>חטאת בדלות</strong> כדינו של מצורע עני (המביא חטאתו ועולתו מן העוף).
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מצורע</strong> עני <strong>שהביא</strong> אחד מקרבנותיו כ<strong>קרבן עני, ו</strong>לאחר מכן <strong>העשיר, א</strong> <strong>ו</strong>במקרה הפוך, שהיה מצורע <strong>עשיר</strong> והביא אחד מקרבנותיו, <strong>ו</strong>לאחר מכן <strong>העני</strong> — <strong>הכל הולך אחר</strong> (הגדרתו נקבעת לפי) קרבן ה<strong>חטאת.</strong> שאם הקרבן שהקריב במצבו הקודם היה חטאת (וכגון שהיה עני, והביא מן העוף) — אף את שאר קרבנותיו הריהו מביא כבמצבו הקודם (ויביא את עולתו מן העוף). ואם הקרבן שקרב היה עולה או אשם (וכגון שהיה עני, והביא את עולתו מן העוף) וקרבן החטאת טרם הוקרב — את שאר קרבנותיו הריהו מביא כבמצבו הנוכחי (ולכך יביאם מן הבהמות). אלה הם <strong>דברי ר'</strong> <strong>שמעון.</strong>
 <strong>ו</strong>אילו <strong>ר' יהודה אומר: הכל הולך אחר</strong> קרבן ה<strong>אשם.</strong> <strong>ר'</strong> <strong>אליעזר בן יעקב אומר: הכל הולך אחר צפורים</strong> (באיזה מצב היה המצורע ביום הראשון לסדר טהרתו, כשהביא את שתי הציפורים).
 <strong>ואי</strong> <small>[ואם]</small> תאמר ששמואל אמר את דבריו בהסבר פתרונו של ר' יהושע <strong>כ</strong>שיטתו של <strong>ר' שמעון</strong> ש<strong>אמר</strong> כי ה<strong>חטאת</strong> היא ש<strong>קבעה,</strong> כיון שהקריב זה את אשמו מן הבהמה (כמצורע עשיר), יכול הוא להביא את חטאתו ואת עולתו מן העוף — אין להעמיד את דברי ר' יהושע כשיטתו של ר' שמעון, שהרי לדעת ר' שמעון <strong>אף על גב</strong> <small>[אף על פי]</small> ש<strong>לא קרב</strong> קרבן ה<strong>אשם</strong> של המצורע החי לפני שהתערבו קרבנותיהם של המצורע המת והחי, יש לו תקנה, ובאופן זה: <strong>ניתי</strong> <small>[שיביא]</small> קרבן <strong>אחר,</strong> שיוקרב כאשם בתנאי שהוא מתנה שאם קרבן האשם שכבר הוקרב היה של חבירו שמת — הרי קרבן זה יהיה קרבן אשמו שלו. ואם קרבן האשם שכבר הוקרב היה שלו — יהא קרבן זה לשלמים. <strong>דהא שמעינן ליה</strong> <small>[שהרי</small> כך <small>שמענו אותו]</small> את <strong>ר' שמעון</strong> ש<strong>אמר</strong> בדינו של מי שהוא ספק מצורע, כי <strong>לייתי ולתני</strong> <small>[שיביא ויתנה].</small>
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>אמר ר'</strong> <strong>שמעון</strong> בדינו של ספק מצורע, שנוהג בשבעת ימי טהרתו ככל שאר המצורעים, ביום הראשון בתגלחת ובהבאת שתי ציפורים, והריהו מתגלח שנית וטובל ביום השביעי, ו<strong>למחרת</strong> (ביום השמיני) הריהו <strong>מביא</strong> את <strong>אשמו ולוגו</strong> (לוג השמן המשמש להזאה ולנתינתו על המצורע) <strong>עמו, ומעמידו בשער נקנור</strong> שבהר הבית, <strong>ומתנה עליו, ואומר: אם</strong> קרבן זה של <strong>מצורע הוא</strong> — <strong>הרי</strong> זהו <strong>אשמו ו</strong>זה הוא <strong>לוגו</strong> הבא <strong>עמו.</strong> <strong>ואם לאו</strong> <small>[לא],</small> שאין הוא מצורע, איל <strong>אשם זה</strong> — <strong>יהא</strong> של <strong>שלמי נדבה,</strong> שכן דרך הקרבתם שווה.
 <strong>ואותו אשם</strong> של ספק הריהו <strong>טעון</strong> (חייב)
## דף ע:
 שתהא <strong>שחיטתו בצפון</strong> העזרה, כדין האשם, <strong>וטעון מתנת</strong> (נתינה) מדמו על <strong>בהונות</strong> המיטהר ועל אוזנו (יעוין ויקרא יד, יד), <strong>וסמיכה</strong> על ראש הקרבן, <strong>ו</strong>הבאת <strong>נסכים</strong> עם הקרבן, <strong>ותנופה</strong> (הנפה) של <strong>חזה ושוק</strong> כדין השלמים, <strong>ו</strong>אולם דינו כדין האשם לענין שהריהו <strong>נאכל לזכרי כהונה ל</strong>משך <strong>יום ולילה,</strong> ולא לשני ימים ולילה כדין השלמים.
 <strong>ולא הודו לו חכמים לר' שמעון,</strong> בדינו של ספק מצורע, וטעם הדבר: <strong>מפני ש</strong>בכך הריהו נמצא ש<strong>מביא קדשים לבית הפסול.</strong> שהרי אפשר שקרבן זה הוא אמנם שלמים, הנאכלים לשני ימים ולילה. ועתה שנוהגים בקרבן זה כספק שלמים ספק אשם, ואין אוכלים אותו אלא ליום ולילה אחד בלבד (כדין האשם ולא כדין השלמים), נמצא שקרבן שלא נאכל באותו יום ולילה, מובל לשריפה כקדשים שנפסלו ("בית הפסול"). הרי איפוא, שאין להעמיד את הסברו של שמואל כשיטת ר' שמעון!
  ומתרצים: אין זו קושיה, שכן אפשר לומר כי  <strong>שמואל סבר לה</strong> <small>[הריהו סבור]</small> <strong>כ</strong>שיטת <strong>ר' שמעון בחדא</strong> <small>[ב</small>דבר <small>אחד],</small> ולענין זה שאין האשם קובע, <strong>ופליג עליה בחדא</strong> <small>[ו</small>הריהו <small>חולק עליו ב</small>דבר <small>אחד],</small> לענין ההתנאה בקרבן.
 <big>א</big> ועוד שאלו חכמי אלכסנדריה את ר' יהושע בן חנניה <strong>שלשה</strong> דברים ב<strong>דברי אגדה.</strong> האחד, <strong>כתוב אחד אומר</strong> בהנהגת הקדוש ברוך הוא <strong>"כי לא אחפץ במות המת"</strong> (יחזקאל יח, לב), <strong>ו</strong>אילו <strong>כתוב אחד</strong> אודות בני עלי אשר לא שמעו לתוכחת אביהם <strong>אומר "כי חפץ ה'</strong> <strong>להמיתם"</strong> (שמואל א ב, כה)! השיב להם ר' יהושע: אין זו סתירה, שכן <strong>כאן</strong> בכתוב האומר שאין ה' חפץ במות המת — מדובר <strong>ב</strong>חוטאים ה<strong>עושין תשובה,</strong> ואילו <strong>כאן</strong> בכתוב האומר שחפץ ה' במותם — מדובר <strong>ב</strong>חוטאים <strong>שאין עושין תשובה.</strong>
 ועוד שאלו חכמי אלכסנדריה את ר' יהושע: <strong>כתוב אחד אומר</strong> בהנהגת הקדוש ברוך הוא <strong>"כי</strong> ה' אלהיכם הוא אלהי האלהים ואדוני האדונים האל הגדול הגבור והנורא אשר <strong>לא ישא פנים ולא יקח שחד"</strong> (דברים י, יז), <strong>ו</strong>אילו <strong>כתוב אחד</strong> הנאמר בברכת כהנים לבני ישראל <strong>אומר "ישא ה'</strong> <strong>פניו אליך</strong> וישם לך שלום" (במדבר ו, כו)! השיב להם ר' יהושע: אין זו סתירה, שכן <strong>כאן</strong> בכתוב האומר שיש נשיאת פנים לפני המקום — מדובר <strong>קודם גזר דין,</strong> ואילו <strong>כאן</strong> בכתוב האומר שאין נשיאת פנים לפניו — מדובר <strong>לאחר גזר דין.</strong>
 <strong>ועוד שאלו את ר' יהושע:</strong> <strong>כתוב אחד אומר "כי בחר ה'</strong> <strong>בציון</strong> אוה למושב לו" (תהלים קלב, יג), ומשמע כי העיר ירושלים היא העיר הרצויה לפני הקדוש ברוך הוא, <strong>ו</strong>אילו <strong>כתוב אחד אומר</strong> על ירושלים <strong>"כי על אפי ועל חמתי היתה העיר הזאת למן היום אשר בנו אותה עד היום הזה</strong> להסירה מעל פני" (ירמיה לב, לא)! והשיב להם ר' יהושע: <strong>כאן</strong> בכתוב האומר כי ירושלים היא העיר הרצויה לפניו — מדובר <strong>קודם שנשא שלמה את בת פרעה,</strong> ואילו <strong>כאן</strong> בכתוב האומר שיש בירושלים להכעסת הקדוש ברוך הוא — מדובר <strong>לאחר שנשא שלמה את בת פרעה.</strong>
 <big>ב</big> ואף <strong>שלשה דברי בורות</strong> שאלו חכמי אלכסנדריה את ר' יהושע, ומפרטים: האחד, <strong>אשתו של לוט</strong> (שהיתה לנציב מלח, ככתוב בה "ותבט אשתו מאחריו ותהי נציב מלח", בראשית יט, כו), <strong>מהו</strong> דינה לענין <strong>שתטמא</strong> כאדם המת? <strong>אמר להם:</strong> דווקא האדם ה<strong>מת</strong> הוא ה<strong>מטמא, ואין נציב מלח</strong> (אף שהיה זה קודם לכן אדם חי) <strong>מטמא.</strong>
 חזרו ושאלוהו: <strong>בן</strong> האשה ה<strong>שונמית</strong> (שהחיה אותו הנביא אלישע, כמובא במלכים ב ד, לג—לו), <strong>מהו</strong> דינו לענין <strong>שיטמא</strong> כאדם מת, לאחר ששב לחיים? <strong>אמר להן</strong> ר' יהושע: דווקא האדם ה<strong>מת</strong> הוא ש<strong>מטמא, ואין</strong> אדם ה<strong>חי</strong> (אף שבשלב מסויים היה מת) <strong>מטמא.</strong>
 ועוד שאלוהו בעניינם של ה<strong>מתים</strong> הקמים לתחיה <strong>לעתיד לבא,</strong> האם הם <strong>צריכין הזאה שלישי ושביעי,</strong> כדרך האדם הנטהר מטומאת מת (שהרי היו מתים בעצמם), <strong>או</strong> ש<strong>אין</strong> הם <strong>צריכין</strong> הזאה לטהרם מטומאת מת? <strong>אמר להן: לכשיחיו</strong> — <strong>נחכם להן</strong> מהו דינם. <strong>איכא דאמרי</strong> <small>[יש שאומרים]</small> שכך אמר להם בתשובה לשאלתם זו: <strong>לכשיבא משה רבינו עמהם</strong> יאמר לנו מהו דינם של אלה.
 <big>ג</big> וכן שאלו חכמי אלכסנדריה את ר' יהושע <strong>שלשה דברי דרך ארץ,</strong> ומפרטים: האחד, <strong>מה יעשה אדם</strong> ועל ידי כך <strong>ויחכם? אמר להן: ירבה בישיבה, וימעט בסחורה.</strong> <strong>אמרו</strong> לו בשאלה: והלא <strong>הרבה עשו כן, ולא הועיל להם!</strong> חזר ואמר להם ר' יהושע: <strong>אלא</strong> כן יעשו מבקשי החכמה, <strong>יבקשו רחמים</strong> (יבקשו בתפילה) <strong>מ</strong>לפני <strong>מי שהחכמה</strong> <strong>שלו,</strong> שיעניק לו חכמה. <strong>ש</strong>כן <strong>נאמר "כי ה'</strong> <strong>יתן חכמה מפיו דעת ותבונה"</strong> (משלי ב, ו).
 ומביאים כי בענין זה <strong>תני</strong> <small>[שנה]</small> <strong>ר' חייא: משל למלך בשר ודם שעשה סעודה לעבדיו,</strong> שעבדיו אוכלים מהאוכל אשר לפניהם, ואולם המלך <strong>משגר</strong> (שולח) <strong>לאוהביו</strong> אוכל <strong>ממה שלפניו.</strong> וכן הוא בענין החכמה שהקדוש ברוך הוא נותן מחכמתו לאוהביו, שכן הוא בכתוב זה האומר "כי ה' יתן חכמה מפיו דעת ותבונה".
  ושואלים: מאחר ודרך רכישת החכמה היא בתפילה מלפני ה',  <strong>מאי קא משמע לן</strong> <small>[מה הוא,</small> ר' יהושע, <small>משמיע לנו]</small> בדבריו שאמר תחילה שהדרך לרכישת החכמה היא להרבות בישיבה ולמעט בסחורה? ומשיבים: ללמדנו, <strong>דהא</strong> <small>[שזו,</small> תפילה<small>]</small> <strong>בלא הא</strong> <small>[זו,</small> המרבה בישיבה וממעט בסחורה<small>],</small> <strong>לא סגיא</strong> <small>[אינה מספיקה],</small> שנצרך המבקש לחכמה לזה ולזה.
  ועוד שאלו אנשי אלכסנדריה את ר' יהושע: <strong>מה יעשה אדם ויתעשר? אמר להן: ירבה בסחורה, וישא ויתן באמונה.</strong> <strong>אמרו לו</strong> בשאלה: והלא <strong>הרבה עשו כן, ולא הועילו</strong> בכך להיות לעשירים! חזר ר' יהושע ואמר להם: <strong>אלא</strong> כך יעשה הרוצה להיות עשיר, <strong>יבקש רחמים</strong> בתפילה <strong>מ</strong>לפני <strong>מי שהעושר שלו,</strong> שיעניק לו עושר, <strong>ש</strong>כן <strong>נאמר "לי הכסף ולי הזהב</strong> נאום ה' צבאות" (חגי ב, ח).
  ושואלים: מאחר ודרך רכישת העושר היא בתפילה מלפני ה',  <strong>מאי קא משמע לן</strong> <small>[מה הוא,</small> ר' יהושע, <small>משמיע לנו]</small> בדבריו שאמר בתחילה שהדרך לרכישת העושר היא להרבות בסחורה ולשאת ולתת באמונה? ומשיבים: ללמדנו, <strong>דהא</strong> <small>[שזו,</small> תפילה<small>]</small> <strong>בלא הא</strong> <small>[זו,</small> שירבה בסחורה וישא ויתן באמונה<small>],</small> <strong>לא סגי</strong> <small>[אינה מספיקה],</small> שנצרך המבקש עושר לזה ולזה.
 ועוד שאלו אנשי אלכסנדריה את ר' יהושע: <strong>מה יעשה אדם ויהיו לו בנים זכרים? אמר להם: ישא אשה ההוגנת לו,</strong>
## דף עא.
 <strong>ויקדש עצמו</strong> לשמש בצניעות <strong>בשעת</strong> ה<strong>תשמיש.</strong>
 <strong>אמרו</strong> אנשי אלכסנדריה לר' יהושע בשאלה על דבריו אלה: והלא <strong>הרבה עשו כן, ולא הועילו</strong> שיוולדו להם בנים זכרים! <strong>אלא</strong> חזר ר' יהושע ואמר להם כי הדרך לכך שיוולדו לאדם בנים זכרים היא ש<strong>יבקש רחמים</strong> בתפילה <strong>מ</strong>לפני <strong>מי שהבנים</strong> הם <strong>שלו,</strong> שיעניק לו בנים זכרים, <strong>ש</strong>כן <strong>נאמר "הנה נחלת ה'</strong> <strong>בנים שכר פרי הבטן"</strong> (תהלים קכז, ג).
  ושואלים: מאחר והדרך להולדת בנים זכרים היא בתפילה מלפני ה',  <strong>מאי קא משמע לן</strong> <small>[מה הוא,</small> ר' יהושע, <small>משמיע לנו]</small> בדבריו שאמר תחילה? ומשיבים: ללמדנו, <strong>דהא</strong> <small>[שזו,</small> תפילה<small>]</small> <strong>בלא הא</strong> <small>[זו,</small> נישואין לאשה ההוגנת לו וצניעות בשעת תשמיש<small>],</small> <strong>לא סגי</strong> <small>[אינה מספיקה],</small> שנצרך המבקש להוליד בנים זכרים לזה ולזה.
  אגב כך מסבירים <strong>מאי</strong> <small>[מה</small> פירוש הכתוב<small>]</small> <strong>"שכר פרי הבטן"? אמר ר'</strong> <strong>חמא בר' חנינא: בשכר ש</strong>בשעת התשמיש הבעלים <strong>משהין עצמן בבטן</strong> מלהזריע, ועושים כן <strong>כדי שתזריע אשתו תחילה</strong> — <strong>נותן לו הקדוש ברוך הוא שכר פרי הבטן,</strong> ונולדים מזיווג זה בנים זכרים.
 <big>א</big> שנינו במשנתנו כי <strong>בית שמאי אומרים</strong> שכל הנשים המתות נחשבות כמי שמתו בנידתן, ולכך מטבילים את הבגדים שהיו עליהן סמוך למיתתן. ומבררים: <strong>מאי טעמייהו</strong> <small>[מה טעמם]</small> של <strong>בית שמאי? אי נימא</strong> <small>[אם נאמר]</small> שהוא <strong>משום דכתיב</strong> <small>[שנאמר]</small> באסתר המלכה לכשראתה את כתב הגזירה שנכתב על כל היהודים להיהרג <strong>"ותתחלחל המלכה"</strong> (אסתר ד, ד) <strong>ואמר רב</strong> כי הכתוב <strong>מלמד ש</strong>אסתר <strong>פרסה נדה,</strong> ומכאן למדנו כי הפחד גורם לראיית דם נדה, ו<strong>הכא נמי</strong> <small>[כאן,</small> בנשים המתות, <small>גם כן]</small> יש לומר טעם זה, כי <strong>אגב ביעתותא דמלאכא דמותא</strong> — <strong>חזיא</strong> <small>[מתוך הפחד ממלאך המוות</small> <small>— רואה],</small> <strong>ו</strong>אולם <strong>האנן תנן</strong> <small>[הרי אנו שנינו]</small> <strong>שחרדה מסלקת את הדמים!</strong> ומשיבים: <strong>הא לא קשיא</strong> <small>[זה אינו קשה],</small> שכן <strong>פחדא</strong> <small>[פחד,</small> חרדה<small>]</small> ממושכת — אכן <strong>צמית</strong> <small>[מצמית]</small> את הדם מלצאת, משום שהוא מכווץ את בית הרחם. ואולם <strong>ביעתותא</strong> <small>[בעתה]</small> פתאומית — הריהי <strong>מרפיא</strong> <small>[מרפה,</small> מרווחת את בית הרחם<small>],</small> דבר הגורם ליציאת דם מן המקור.
 <strong>אלא</strong> אם אכן תאמר שטעמם של בית שמאי הוא משום שהבעתה גורמת ליציאת דם מן המקור, <strong>הא דתנן</strong> <small>[זה ששנינו</small> במשנה<small>]</small> כי <strong>בית שמאי אומרים</strong> כי <strong>כל האנשים</strong> ה<strong>מתים</strong> נחשבים <strong>זבין, ו</strong>אילו <strong>בית הלל אומרים</strong> כי <strong>אין</strong> האיש המת נקרא <strong>זב אלא</strong> רק <strong>מי שמת</strong> כשהוא אמנם <strong>זב.</strong> ואם זה הוא טעמם של בית שמאי בענין הנשים המתות, לכאורה כן הוא גם כן טעמם לענין האנשים המתים, שהם רואים זוב מחמת הבעתה.
  וקשה, שכן אף בזה <strong>אקרי</strong> <small>[אקרא]</small> <strong>כאן</strong> את הדרשה על הכתוב "איש איש כי יהיה זב <strong>מבשרו"</strong> (ויקרא טו, ב) — אין הדברים אמורים אלא כשהזיבה באה מחמתו, <strong>ולא מחמת אונסו.</strong> ואם כן הזיבה שבאה מחמת בעתת המוות הינה אונס גמור, ולא יהיה זה זב.
 <strong>אלא טעמא</strong> <small>[הטעם]</small> של <strong>בית שמאי</strong> בדינן של כל הנשים המתות שהריהן מטמאות כנדה, <strong>כ</strong>זו <strong>דתניא</strong> <small>[ששנינו</small> בברייתא<small>]:</small> <strong>בראשונה</strong> (בתחילה) נוהגים <strong>היו</strong> ש<strong>מטבילין</strong> מפני הטומאה רק את ה<strong>כלים</strong> (הבגדים) שהיו <strong>על גבי</strong> ה<strong>נדות</strong> ה<strong>מתות,</strong> בסמוך למיתתן, שנטמאו הבגדים מחמת הנשים, <strong>והיו</strong> הנשים ה<strong>נדות</strong> ה<strong>חיות מתביישות,</strong> שאף בשעת מותן דינן שונה מדינו של אדם אחר. וכשמטבילים את בגדיהם, יודעים הכל שהן היו נדות בשעת מותן. לכך <strong>התקינו</strong> חכמים <strong>שיהו מטבילין</strong> את כל הבגדים שהיו <strong>על גבי כל הנשים</strong> שמתו, ואף אלה שלא היו נדות בשעת מותן, ועשו כן <strong>מפני כבודן של נדות חיות.</strong>
 וכיוצא בדבר, <strong>בראשונה היו מטבילין</strong> את כל הבגדים שהיו <strong>על גבי</strong> הגברים ה<strong>זבין</strong> ה<strong>מתין, והיו</strong> ה<strong>זבין</strong> ה<strong>חיין מתביישין</strong> בדבר. עמדו חכמים ו<strong>התקינו שיהו מטבילין</strong> את כל הבגדים שהיו <strong>על גבי כל האנשים</strong> שמתו, ואף אלה שלא היו זבים באותה עת, <strong>מפני כבודן של</strong> ה<strong>זבין</strong> ה<strong>חיים.</strong>
 <big>ב משנה</big> <strong>האשה שמתה, ו</strong>לאחר מותה <strong>יצאה ממנה</strong> כשיעור <strong>רביעית דם</strong> — אף שיצאה לאחר מיתה, הריהי <strong>מטמאה</strong> בטומאת הנדה, <strong>משום כתם</strong> המטמא במגעו ובמשא. וטומאה זו הריהי מטמאת אף בשיעור כלשהו, שאין צריך שיהא בו שיעור רביעית כדי לטמא. ושלא כטומאת המת, שהדם מטמא בה בשיעור רביעית ויותר. <strong>ו</strong>כן הריהי <strong>מטמאה ב</strong>טומאת <strong>אהל,</strong> ככל הדם היוצא מן המת, ובלבד שיהא בדם שיעור רביעית הנמצא כולו באוהל.
 <strong>ר' יהודה אומר: אינה מטמאה משום כתם, מפני שנעקר</strong> הדם לאחר <strong>ש</strong>כבר <strong>מתה,</strong> ואז אין זה נחשב לדם נדה. <strong>ו</strong>מוסיפים עוד כי <strong>מודה ר'</strong> <strong>יהודה ב</strong>אשה מעוברת שאחזו בה צירי לידה, והריהי <strong>יושבת על</strong> ה<strong>משבר</strong> (כסא היולדת), <strong>ומתה, ויצאה ממנה רביעית דם</strong> — <strong>שהיא מטמאה משום כתם,</strong> שכן באופן זה נעקר הדם ממנה בעודה בחיים. <strong>אמר ר'</strong> <strong>יוסי:</strong> כיון שאמרנו שאשה שמתה בתוך לידתה, הדם היוצא ממנה לאחר מותה נעקר ממנה בחיים, <strong>לפיכך</strong> רביעית דם זו <strong>אינה מטמאה באהל,</strong> שהרי אין זו באה מן המת.
 <big>ג גמרא</big> שנינו במשנתנו בטעם דברי ר' יהודה המטהר את הדם היוצא מהאשה לאחר מותה, שכן דם זה (אף שיצא מן המקור) יצא ממנה לאחר מותה, ואין דם שכזה מטמא בטומאת נדה. ושואלים: האם <strong>מכלל</strong> הדברים נלמד כי <strong>תנא קמא סבר</strong> <small>[התנא הראשון</small> שבמשנתנו <small>סבור],</small> ש<strong>אף על גב</strong> <small>[אף על פי]</small> ש<strong>נעקר דם משמתה</strong> הריהי <strong>מטמאה משום כתם?</strong>
 <strong>אמר ר'</strong> <strong>זעירי:</strong> אף לדעת התנא הראשון דם המקור שיצא לאחר מות האשה, אינו מטמא משום נדות. ואולם כאן מדובר בדם שנעקר ממקומו עוד בחיי האשה, אך לא יצא מן המקור אלא לאחר שמתה. ובשאלה האם <strong>מקור מקומו טמא</strong> (האם כל דם שהיה במקור מטמא) <strong>איכא בינייהו</strong> <small>[יש ביניהם]</small> הבדל. שלדעת התנא הראשון אף דם שנראה רק לאחר מות האשה מטמא משום נדות כיון שהיה במקום המקור. ולדעת ר' יהודה אינו מטמא, אף שהיה במקום המקור.
 <big>ד</big> <strong>ו</strong>עוד שנינו במשנתנו כי <strong>מודה ר'</strong> <strong>יהודה</strong> שדם היוצא לאחר מות היולדת שישבה על המשבר מטמא משום נדות, משום שבוודאי נעקר ממנה בעודה בחיים. ועל כך אמר ר' יוסי כי מעתה יש לומר גם כי דם זה אינו מטמא באוהל.
  ושואלים: האם  <strong>מכלל</strong> הדברים נלמד כי <strong>תנא קמא</strong> <small>[התנא הקודם,</small> ר' יהודה<small>],</small> שלא אמר את דינו זה אלא לענין טומאת נדה, ולא לטומאת אוהל, <strong>סבר</strong> <small>[סבור]</small> שדם היוצא מן האשה שמתה ביושבה על המשבר, אף שיצא לאחר מותה <strong>ב</strong>טומאת <strong>אהל נמי</strong> <small>[גם כן]</small> <strong>מטמא,</strong> והרי נעקר הדם ממנה בעודה בחיים? <strong>אמר רב יהודה:</strong> <strong>לא אמר ר' יהודה אלא כאשר חלק מן הדם יצא ממנה בעודה בחיים, ואולם חלקו האחר יצא ממנה לאחר מותה, והרי זה איפוא</strong> <strong>דם תבוסה</strong> (שיש בו תערובת דמים, היוצא מן האדם בעודו חי והיוצא ממנו לאחר מותו), ובדבר זה מחלוקת <strong>איכא בינייהו</strong> <small>[יש ביניהם,</small> בין ר' יהודה לר' יוסי<small>]</small> שלדעת ר' יהודה יש דין דם תבוסה אף ביולדת היושבת על המשבר, ולכך הדם היוצא ממנה לאחר מותה מטמא (מדברי חכמים) אף באוהל. ואילו לדעת ר' יוסי אין הדם היוצא ממנה נחשב כדם תבוסה, שכן ברור לנו בזו שנעקר ממנה הדם בעודה בחיים.
  ומבררים עניינו של דם תבוסה, <strong>דתניא</strong> <small>[ש</small>כן <small>שנויה</small> ברייתא<small>],</small> <strong>איזהו</strong> (מהו) <strong>דם תבוסה</strong> שאמרנו בו (לעיל סב,ב) שמטמא באוהל מדברי חכמים? <strong>פירש ר' אלעזר בר' יהודה: הרוג שיצא ממנו דם בין בחייו בין במותו,</strong> שהתחילה רביעית דם לצאת ממנו בעודו בחיים, והמשיכה לזוב ממנו לאחר מותו. ומעתה הרי זה <strong>ספק</strong> שמא שיעור רביעית דם מלא, עוד <strong>בחייו יצא</strong> (ואין זה דם המטמא), <strong>ספק</strong> שמא רק <strong>במותו יצא</strong> שיעור הרביעית (והריהו מטמא מן התורה), <strong>ספק</strong> שמא חלק מהרביעית יצא <strong>בחייו ו</strong>חלקו האחר יצא <strong>במותו</strong> — <strong>זהו דם תבוסה.</strong>
 <strong>וחכמים</strong> חולקים על ר' אלעזר בר' יהודה ו<strong>אומרים</strong> כי זה אינו נחשב לדם תבוסה, שמאחר שיש ספק שמא כל רביעית הדם יצאה לאחר מותו, הרי זה איפוא ספק טומאה מן התורה, ויש לנהוג לפי הכלל כי אם נמצא הספק <strong>ברשות היחיד</strong> — <strong>ספקו טמא,</strong> ואם נמצא <strong>ברשות הרבים</strong> — <strong>ספקו טהור.</strong> ואין בזה מקום לגזירת חכמים.
 <strong>אלא איזהו דם תבוסה? הרוג שיצא הימנו</strong> (ממנו) <strong>רביעית דם בחייו ובמותו, ועדיין לא פסק,</strong> וברור לנו שלא יצאה רביעית דם שלימה ממנו לאחר מותו, ואולם <strong>ספק</strong> הוא האם <strong>רובו</strong> יצא ממנו בעודו <strong>בחייו ומיעוטו</strong> יצא ממנו <strong>במותו,</strong> <strong>ספק</strong> יצא ממנו <strong>מיעוטו בחייו ורובו במותו</strong> — <strong>זהו דם תבוסה.</strong>
 <strong>ר'</strong> <strong>יהודה אומר: הרוג שיצא ממנו רביעית דם, והיה מוטל במטה ודמו מטפטף ל</strong>תוך <strong>גומא</strong> — הרי זה <strong>טמא, מפני שהטפה של מיתה מעורבת בו.</strong> <strong>וחכמים מטהרין, מפני</strong>
## דף עא:
 <strong>שראשון ראשון</strong> (כל טיפה וטיפה) יוצאת כ<strong>נפסק</strong> (נפרדת) מהטיפה שקדמה לה, שאין זה דם הזב בקילוח. ומשום כך, אפילו היה רוב היוצא לאחר מיתה — הרי זה דם טהור. שהרי מתחילה נפל לתוך הגומה דם טהור (הדם שיצא ממנו בחייו), וכל טיפה וטיפה שנפלה לאחר מכן לתוך הגומה מתבטלת בדם הנמצא בגומה. ומקשים: <strong>שפיר קאמרי ליה רבנן</strong> <small>[יפה אמרו לו חכמים]</small> <strong>לר' יהודה,</strong> ומה משיב הוא על דבריהם? ומשיבים: <strong>ר' יהודה</strong> הולך <strong>לטעמיה</strong> <small>[לטעמו,</small> לשיטתו<small>],</small> שכך <strong>אומר</strong> ר' יהודה ש<strong>אין דם מבטל דם.</strong>
 ומביאים עוד, <strong>ר' שמעון אומר:</strong> האדם ה<strong>צלוב על העץ,</strong> ומת בצליבתו, <strong>שדמו</strong> אינו נוטף תחתיו אלא <strong>שותת</strong> בקילוח רצוף <strong>לארץ, ונמצא תחתיו רביעית דם</strong> — הרי זה דם <strong>טמא.</strong> <strong>ר'</strong> <strong>יהודה מטהר,</strong> וטעמו: <strong>ש</strong>כן <strong>אני אומר</strong> כי <strong>טפה של</strong> דם שיצאה לאחר <strong>מיתה עומדת לו על גב העץ,</strong> ואילו רביעית הדם שתחת הצלוב יצאה ממנו בעודו חי.
  ומקשים על דברי ר' יהודה: <strong>ור' יהודה</strong> שאמר כן במחלוקתו עם ר' שמעון <strong>נימא איהו לנפשיה</strong> <small>[שיאמר כן לעצמו],</small> שגם בהרוג המוטל במיטה ודמו מטפטף לגומה, שאמר שהוא טמא (מפני שהטיפה של מיתה מעורבת בו, כמובא בעמוד הקודם), יאמר שהריהו דם טהור, מפני <strong>"שאני אומר</strong> כי <strong>טפה של מיתה עומדת על גב המטה"!</strong> ומשיבים: ר' יהודה אומר כן רק בעץ התליה, ולא בהרוג המוטל במיטה, כי <strong>שאני</strong> <small>[שונה]</small> הוא ההרוג המוטל <strong>במטה</strong> — <strong>דמחלחלה</strong> <small>[שמחלחלת]</small> המיטה את הדם הנשפך עליה, מה שאין כן בעץ.
 <big>א משנה</big> <strong>בראשונה היו</strong> חכמים <strong>אומרים</strong> כי האשה שילדה ועברו עליה ימי טומאה (שבעה לבן, וארבעה עשר לבת), וטבלה, והריהי מעתה <strong>יושבת על דם טהור,</strong> שאף שמותרת בימים אלה לשמש עם בעלה, הריהי נחשבת כטבול יום שלא העריב שמשו (הנחשב שני לטומאה, ועושה שלישי בתרומה), <strong>היתה מערה</strong> (שופכת) <strong>מים</strong> מהכלי שבידה <strong>ל</strong>צורך הדחתו של קרבן ה<strong>פסח.</strong> כיון שאין היא נוגעת אלא בכלי, ולא במימיו, וכלל הוא שאין השני לטומאה מטמא את הכלי. ואולם במים עצמם לא תגע (אף שחולין הם, ואין טבול יום פוסל את החולין), שכן מים אלה הריהם חולין שנעשו על טהרת הקודש, שהריהם באים לקרבן הפסח.
  ברם <strong>חזרו</strong> חכמים <strong>לומר</strong> בדינה של היושבת על דמי טהרה ש<strong>הרי היא כמגע</strong> (כדינו של הנוגע) ב<strong>טמא מת,</strong> שהוא ראשון לטומאה המטמא אף כלים, <strong>ל</strong>ענין <strong>קדשים.</strong> ואולם לענין החולין (ואף החולין שנעשו על טהרת הקודש, שאינם קודש ממש), כמים אלה שמדיחים בהם את קרבן הפסח — הריהי מותרת לא רק לערות מים מהכלי שבידה על הקרבן, אלא אף לגעת בהם עצמם. שכן הריהי נחשבת כשני לטומאה, ואין שני עושה שלישי בחולין, אלה <strong>כדברי בית הלל.</strong> <strong>בית שמאי אומרים: אף כטמא מת</strong> היא נחשבת בימי טהרתה, ולכך הריהי כאב הטומאה, ומטמאת את הכלי שמערה בו מים לקרבן הפסח, ואסורה בכך.
 <big>ב גמרא</big> ומבררים את דברי משנתנו: בתחילה שנינו בה שהיושבת בימי טהרה <strong>מערה</strong> מים מהכלי שבידה על קרבן פסח. ויש לדייק: לערות מים מן הכלי — <strong>אין</strong> <small>[כן]</small> מותרת היא, ואולם <strong>נוגעת</strong> במים עצמם — <strong>לא.</strong> ומכאן נסיק, <strong>אלמא</strong> <small>[הרי איפוא]</small> ש<strong>חולין שנעשו על טהרת הקדש,</strong> דוגמת מים אלה שנעשו בטהרת הקודש, לצורך הדחת קרבן הפסח — <strong>כקדש דמו</strong> <small>[דומים,</small> נחשבים<small>].</small>
 ומעתה <strong>אימא סיפא</strong> <small>[אמור</small> את <small>סוף</small> המשנה<small>]:</small> <strong>חזרו לומר</strong> ש<strong>הרי היא כמגע טמא מת לקדשים</strong> שהוא ראשון לטומאה, ומכאן יש לדייק: דווקא <strong>ל</strong>ענין <strong>קדשים</strong> עצמם — <strong>אין</strong> <small>[כן]</small> נחשבת היא כראשון לטומאה, ואולם <strong>לחולין</strong> כמים אלה שמדיחים בהם את קרבן הפסח — <strong>לא</strong> נחשבת היא כשני לטומאה, ולכך מותרת היא אף בנגיעה במים עצמם. ומכאן נסיק, <strong>אלמא</strong> <small>[הרי איפוא]</small> ש<strong>חולין שנעשו על טהרת הקדש</strong> — <strong>לאו</strong> <small>[לא]</small> <strong>כקדש דמו</strong> <small>[דומים,</small> נחשבים<small>]. ומסבירים:</small>
 <strong>מתניתין מני</strong> <small>[משנתנו</small> שהחמירה בדינו של טבול יום שהריהו כראשון לטומאה, כשיטת <small>מי היא]?</small> — כשיטת התנא <strong>אבא שאול היא, דתניא</strong> <small>[ש</small>כן <small>שנויה</small> ברייתא<small>],</small> <strong>אבא שאול אומר: טבול יום</strong> נחשב כ<strong>תחילה</strong> (ראשון) לטומאה, <strong>ל</strong>ענין בשר ה<strong>קדש,</strong> שבנגיעתו בקודש הריהו מטמא אותו ועושה אותו שני לטומאה, ובכך יש בו <strong>לטמא שנים</strong> בקודש, את זה שהוא נגע בו (שנהיה שני לטומאה), וזה חוזר ומטמא את הקודש שנוגע בו והריהו שלישי לטומאה, <strong>ולפסול אחד.</strong> שהשלישי לטומאה אינו מטמא את הקודש שנגע בו (שיחשב זה "רביעי לטומאה", ויטמא אחרים) אלא שפוסל הוא אותו לעצמו.
 <big>ג משנה</big> במשנה הקודמת שנינו שנחלקו בית שמאי ובית הלל בדרגת טומאתה של היושבת בימי טהרה לענין הקדשים, <strong>ו</strong>מוסיפים עתה כי <strong>מודים</strong> בית שמאי לבית הלל <strong>שהיא</strong> <strong>אוכלת</strong> מלכתחילה <strong>במעשר,</strong> וכדינו של טבול יום, שמותר הוא באכילת מעשר <strong>וקוצה לה</strong> (חותכת מקצת בצק מן העיסה) להפרשת <strong>חלה, ומקפת</strong> (ומקרבת) את הכלי בו נמצאת חתיכת הבצק שנלקחה מן העיסה אל העיסה, <strong>ו</strong>לאחר מכן היא <strong>קורא לה שם</strong> חלה, שאומרת שחתיכה זו מופרשת למצות חלה, ומעתה נקראת היא "חלה".
 <strong>ו</strong>עוד מודים בית שמאי לבית הלל ש<strong>אם נפל מרוקה</strong> של היושבת בימי טהרה, <strong>ו</strong>כן אם נפל <strong>דם טהרה</strong> (הדם שרואה בימי טהרה, שנחשב הוא כדם טהור), <strong>על ככר של תרומה</strong> — <strong>שהוא טהור,</strong> ככל משקה (נוזל המופרש מן הגוף, כרוק, דם, מי רגלים ודמעות) היוצא מטבול יום, שהריהו טהור.
  ואולם עוד נחלקו בית שמאי ובית הלל בדינה של האשה שהשלימה את ימי טהרתה, לאחר לידת בן או בת, ש<strong>בית שמאי אומרים</strong> כי אין די בטבילה לפני שהחלה במנין ימי טהרתה, כדי להתירה להיכנס למקדש ובאכילת תרומה (אם כהנת היא), אלא <strong>צריכה טבילה</strong> אף <strong>באחרונה</strong> בתום ימי טהרתה, <strong>ו</strong>אילו <strong>בית הלל אומרים</strong> שהריהי סומכת על הטבילה שטבלה לפני שהחלה במנין ימי טהרתה, ולפיכך היא <strong>אינה צריכה</strong> שוב ל<strong>טבילה באחרונה.</strong>
 <big>ד גמרא</big> שנינו במשנתנו שאף לדעת בית שמאי האשה בימי טהרה רשאית לאכול במעשר. ומסבירים את טעם הדבר: שכן <strong>אמר מר</strong> <small>[החכם,</small> בברייתא<small>]</small> בדינו של טבול יום, שלאחר ש<strong>טבל ועלה</strong> מן הטבילה — הריהו <strong>אוכל במעשר,</strong> אף שלא העריב עדיין שמשו. ואף היולדת היושבת בימי טהרתה, כיון שדינה כטבול יום מותרת במעשר.
 <strong>ו</strong>עוד שנינו במשנתנו כי הריהי <strong>קוצה לה חלה,</strong> ואינה מטמאה את העיסה בכך. ומסבירים: שכן <strong>חולין הטבולין</strong> (שבכלל "טבל" הם, האסורים באכילה, ומשום שעדיין לא תוקנו בהפרשה הראויה), וכגון עיסה זו שנלקח ממנה מקצת הבצק <strong>ל</strong>צורך הפרשת <strong>חלה</strong> ממנה — <strong>לאו</strong> <small>[לא]</small> <strong>כחלה דמו</strong> <small>[נחשבים]</small> הם, ואינם כקדשים הנטמאים על ידי האשה בימי טהרה.
 עוד שנינו בדרך הפרשת החלה, שלאחר שנתנה את חתיכת הבצק שהפרישה מן העיסה בתוך כלי, הריהי <strong>מקפת</strong> (מקרבת) את הכלי שבו בצק זה אל העיסה. ומסבירים: שכן <strong>אמר מר</strong> <small>[החכם,</small> בברייתא<small>]</small> כי <strong>מצוה לתרום</strong> (להפריש תרומות ומעשרות, וכיוצא בזה הפרשת חלה) <strong>מן</strong> הדבר <strong>המוקף</strong> (הסמוך).
 עוד שנינו בדרך הפרשת החלה, שלאחר שהניחה את מקצת הבצק בתוך כלי הסמוך לעיסה הריהי <strong>קורא לה שם.</strong> ומסבירים כי היה צורך לתנא להשמיענו כן, שכן <strong>סלקא דעתך אמינא</strong> <small>[היה עולה על דעתך לומר]</small> ש<strong>נגזור</strong> בה לאסור עליה לקרוא שם לחלה, מפני החשש <strong>דלמא אתי למנגע</strong> <small>[שמא</small> בתוך כך <small>תבוא לגעת]</small> <strong>בה מאבראי</strong> <small>[מבחוץ],</small> ותטמא בכך את החלה — לכך <strong>קא משמע לן</strong> <small>[הוא,</small> התנא, <small>משמיע לנו]</small> שאין חוששים לכך.
 עוד שנינו במשנתנו כי מודים בית שמאי לבית הלל ש<strong>אם נפל מרוקה</strong> או מדם טהרתה של היושבת בימי טהרה על ככר של תרומה, שלא נטמא הככר בכך. ומסבירים: <strong>דתנן</strong> <small>[ש</small>כן <small>שנינו</small> במשנה<small>]</small> כי כל <strong>משקה</strong> (נוזל המופרש מן הגוף, כרוק, דם, מי רגלים ודמעות) של <strong>טבול יום (משקין היוצאין ממנו),</strong> דינם <strong>כ</strong>דין ה<strong>משקין</strong> שטבול יום <strong>נוגע בהם.</strong> <strong>ואלו ואלו,</strong> הן המשקים היוצאים ממנו והן המשקים שנגע בהם, <strong>אינן מטמאין,</strong> שכן הריהם חולין, ואין טבול יום מטמא את החולין (מאחר שאין הוא אלא שני לטומאה, ואין שני עושה שלישי בחולין). ומסייגים: <strong>חוץ ממשקה</strong> היוצא מן <strong>הזב</strong> — <strong>שהוא אב הטומאה,</strong> והריהו מטמא.
 עוד שנינו במשנתנו כי נחלקו <strong>בית שמאי</strong> ובית הלל אם זו שהשלימה את מנין ימי טהרתה נצרכת לשוב ולטבול על מנת שתוכל להיכנס למקדש או לאכול בתרומה (אם כהנת היא). שלדעת בית שמאי הריהי צריכה לשוב ולטבול, ולדעת בית הלל אין היא נזקקת לכך. ושואלים: <strong>מאי בינייהו</strong> <small>[מה ביניהם,</small> במה נחלקו<small>]?</small> <strong>אמר רב קטינא:</strong> בדינו של <strong>טבול יום</strong> שעבר זמן <strong>ארוך</strong> מזמן שטבל הוא ש<strong>איכא בינייהו</strong> <small>[יש ביניהם],</small> שלדעת בית שמאי, כיון שעבר זמן רב מאז שטבלה (שלושים ושלושה ימים ביולדת זכר, וששים ושישה ימים ביולדת נקבה), אין היא יכולה לסמוך על טבילה זו, ולדעת בית הלל הריהי סומכת עליה.
 <big>ה משנה</big> האשה <strong>הרואה</strong> דם ב<strong>יום</strong> ה<strong>אחד עשר</strong> (שהוא סוף תקופת ימי זיבה), ואינה מותרת לשמש עם בעלה, אלא לאחר שתשמור יום אחד בטהרה (כ"שומרת יום כנגד יום"), <strong>ו</strong>היא לא נהגה כן, אלא <strong>טבלה לערב</strong> (ליל היום השנים עשר) <strong>ומשמשה</strong> (ושימשה) עם בעלה.
 <strong>בית שמאי אומר:</strong> מאחר ולא שמרה יום כנגד יום — הריהי נחשבת כזבה, ולכך היא ובעלה (כדין הבועל את הזבה) <strong>מטמאין</strong> את ה<strong>משכב</strong> ששכבו עליו <strong>ו</strong>את ה<strong>מושב</strong> שישבו עליו, לטמא את האוכלים והמשקים שנגעו בהם. <strong>וחייבין</strong> הם <strong>בקרבן</strong> חטאת, כדין בעילת זבה.
## דף עב.
 <strong>ו</strong>אילו <strong>בית הלל אומרים</strong> כי אמנם הריהם מטמאים משכב ומושב, ואולם הם <strong>פטורים מן הקרבן,</strong> מאחר שאין היום השנים עשר מצטרף ליום האחד עשר לזיבה (ולכך, אם תראה ביום השנים עשר וביום השלושה עשר — אין היא נעשית בכך זבה גדולה), מעתה אף אין זו שרואה ביום אחד עשר צריכה לשמור יום כנגד יום. ומטעם זה, אין הם מביאים קרבן על תשמיש זה.
  ואם <strong>טבלה</strong> רק <strong>ביום</strong> <strong>של אחריו,</strong> היום השנים עשר, <strong>ושמשה את ביתה</strong> (בלשון נקיה: עם בעלה) במהלך היום, שמותרת בכך כיון ששמרה מקצת היום (בתוך אחד עשר יום אסורה היא לשמש עם בעלה באופן זה, אף ששמרה מקצת היום, ומפני החשש שמא תראה לאחר מכן דם, ויצטרפו הימים לזיבה), <strong>ואחר כך ראתה</strong> דם — <strong>בית שמאי אומרים:</strong> הריהם <strong>מטמאין משכב ומושב</strong> מדברי חכמים (שהרי מן התורה טבילתה זו נחשבת לה, שכן שמרה מקצת היום), שגזרו בה משום העושה כן כשהיא שומרת יום כנגד יום, בתוך אחד עשר ימי הזיבה, ואולם הריהם <strong>פטורין מן הקרבן,</strong> שהרי שמרה מקצת היום, ואין הראיה שראתה לאחר התשמיש נחשבת להצטרף לזיבה, כיון שהיתה בתקופת נידה.
 <strong>ו</strong>אילו <strong>בית הלל אומרים: הרי זה</strong> הבעל הינו <strong>גרגרן</strong> (זולל למילוי תאוותו), שלא התאפק עד שתסיים שמירת כל היום השנים עשר, ואולם אין זו עבירה ממש, ולכך אין אלה מטמאים משכב ומושב. <strong>ומודים</strong> בית הלל לבית שמאי <strong>ב</strong>זו ה<strong>רואה בתוך אחד עשר יום, וטבלה לערב ושמשה</strong> עם בעלה, ובלא ששמרה יום טהור כנגדו — <strong>ש</strong>הריהם <strong>מטמאין משכב ומושב,</strong> שנחשבת זבה, מאחר ולא שמרה יום כנגד יום, ובעלה נחשב כבועל זבה. <strong>וחייבין בקרבן.</strong>
 ואם <strong>טבלה ביום של אחריו,</strong> ביום השנים עשר, ולאחר ששמרה מקצת היום עמדה <strong>ושמשה</strong> עם בעלה — <strong>הרי זה תרבות</strong> (הנהגה) <strong>רעה,</strong> שהרי אפשר שתראה לאחר התשמיש, ותצטרף ראיה זו לראיה קודמת שראתה, והריהי זבה, ולא עלתה לה טבילה זו. <strong>ו</strong>לכך משום הספק דין <strong>מגען</strong> (טהרות שנגעו בהן) <strong>ו</strong>כן דין <strong>בעילתן</strong> (אם יתחייבו עליה קרבן חטאת כביאת זבה) <strong>תלויין</strong> באם תראה באותו יום שטבלה. שאם תראה — הטהרות טמאות, וחייבים בקרבן, ואם לא תראה — אין החטאות טמאות, ופטורים מלהביא קרבן.
 <big>א גמרא</big> שנינו במשנתנו שנחלקו בית הלל ובית שמאי בחיוב זו שראתה ביום אחד עשר וטבלה בערב בקרבן על כך. ומביאים עוד בענין מחלוקת זו ממה ש<strong>תנו רבנן</strong> <small>[שנו חכמים</small> בברייתא<small>]:</small> <strong>ושוין</strong> בית הלל ובית שמאי בדעתם <strong>ב</strong>זו ה<strong>טובלת</strong> ב<strong>לילה ל</strong>טהרת <strong>זבה</strong> קטנה — <strong>שאינה טבילה.</strong> <strong>ו</strong>כן <strong>שוין</strong> בית הלל ובית שמאי <strong>ב</strong>דינה של ה<strong>רואה בתוך אחד עשר יום</strong> (ימי זיבה), שהיא איפוא זבה קטנה, וצריכה שימור יום שלא תראה בו, ולטבול למחרת ביום, כדי לשמש עם בעלה. <strong>ו</strong>אילו זו לא שימרה את יום המחרת, אלא <strong>טבלה לערב ושמשה</strong> עם בעלה — אין טבילת הלילה עולה לה, והרי תשמיש זה נחשב להם כמי ששימשו בו ביום ולפני טבילה. ולכך היא (וכן בועלה) <strong>מטמאה משכב ומושב, וחייבין בקרבן</strong> אף לדעת בית הלל.
  ו<strong>לא נחלקו</strong> בית שמאי ובית הלל <strong>אלא ב</strong>זו הרואה ב<strong>יום אחד עשר יום</strong> בתקופת ימי זיבה, וטבלה בערב ושימשה עם בעלה. <strong>שבית שמאי אומרים</strong> כי דינה כשל זבה קטנה, ולכך הריהם <strong>מטמאין משכב ומושב וחייבין בקרבן.</strong> <strong>ו</strong>אילו <strong>בית הלל פוטרין</strong> אותם <strong>מקרבן,</strong> שכן אין חובת שמירה על ראיית היום האחד עשר, שאף אם תראה ביום השנים עשר, אין זו מצטרפת לראייה הקודמת לעשותה זבה גדולה.
 <strong>אמרו להן בית שמאי לבית הלל</strong> בשאלה על שיטתם: <strong>מאי שנא</strong> <small>[במה שונה]</small> דינה של הרואה ב<strong>יום אחד עשר</strong> מתקופת ימי זיבה, שלדעתכם אינה צריכה שימור, <strong>מ</strong>דינה של זו הרואה ב<strong>יום</strong> שהוא <strong>תוך</strong> תקופת <strong>אחד עשר</strong> ימי הזיבה, שצריכה שימור. והרי <strong>אם שיוה</strong> (שווה) <strong>לו ל</strong>ענין <strong>טומאה</strong> של משכב ומושב, שבזו ובזו הריהם מטמאים משכב ומושב (שכן אף בית הלל מודים בכך), מעתה מדוע <strong>לא ישוה לו</strong> גם <strong>ל</strong>ענין <strong>קרבן,</strong> שיתחייבו בקרבן אף ברואה ביום אחד עשר וטבלה בערב?
 <strong>אמרו להן בית הלל לבית שמאי</strong> בתשובה: <strong>לא,</strong> אין זו שאלה. שכן <strong>אם אמרת</strong> שחייבים בקרבן <strong>ב</strong>רואה ב<strong>תוך אחד עשר יום</strong> — טעם יש לדבר: <strong>שכן יום שלאחריו מצטרף עמו לזיבה</strong> (שאם תראה גם בימים שלאחרי כן, הריהי זבה גדולה), <strong>תאמרו</strong> כן גם ברואה <strong>ביום אחד עשר, שאין יום שלאחריו שנצטרף עמו לזיבה?!</strong>
 <strong>אמרו להם בית שמאי</strong> לבית הלל: <strong>השוו מדותיכם</strong> (שיטתכם בהלכה), <strong>אם</strong> הרואה ביום אחד עשר <strong>שיוה לו</strong> לרואה בתוך אחד עשר הימים, <strong>ל</strong>ענין <strong>טומאה</strong> — <strong>ישוה לו</strong> גם כן <strong>ל</strong>ענין ה<strong>קרבן, ואם לא שיוה לו ל</strong>ענין ה<strong>קרבן</strong> — כמו כן, <strong>לא ישוה לו לטומאה.</strong>
 <strong>אמרו להם בית הלל</strong> לבית שמאי בתשובה: <strong>אם</strong> אמנם אנו משווים את הרואה ביום אחד עשר לרואה בתוך תקופת אחד עשר הימים, אין זה אלא כשבכך <strong>הביאנוהו לידי טומאה</strong> — והרי זה <strong>להחמיר</strong> עליו, גזירה מפני הרואה בתוך אחד עשר יום. ואולם <strong>לא</strong> נשווה אותו לרואה בתוך תקופת אחד עשר יום שבכך <strong>נביאהו לידי קרבן</strong> — והרי זה <strong>להקל</strong> עליו, להתיר לו להביא חולין לעזרה.
 <strong>ועוד</strong> הוסיפו בית הלל בתשובתם לבית שמאי: <strong>מ</strong>תוך <strong>דבריכם</strong> שלכם <strong>אתם נושכין</strong> (מוקשים) באותה קושיה שהקשיתם עלינו, שאף אתם אינכם משווים את שיטתכם בהלכה. <strong>ש</strong>הרי <strong>אתם אומרין</strong> בדינה של זו שראתה ביום אחד עשר, ולא טבלה בו בערב, אלא <strong>טבלה</strong> ב<strong>יום שלאחריו</strong> (ועשתה איפוא מקצת שימור) <strong>ושמשה</strong> עם בעלה, <strong>ואחר כך ראתה</strong> — שהריהי <strong>מטמא משכב ומושב, ו</strong>אולם <strong>פטורה מן הקרבן.</strong> מעתה <strong>אף אתם השוו מדותיכם,</strong> שהרי <strong>אם</strong> דינה של הטובלת ביום שנים עשר <strong>שיוה לו ל</strong>דינה של הטובלת במוצאי יום אחד עשר לענין <strong>טומאה,</strong> מעתה <strong>ישוה לו</strong> גם כן <strong>ל</strong>ענין <strong>קרבן,</strong> ואף בטובלת ביום שנים עשר יביאו קרבן על שימושם.
 <strong>ואם</strong> הוא <strong>לא שיוה לו ל</strong>ענין <strong>קרבן,</strong> שבטובלת ביום שנים עשר פטורים מן הקרבן, ובטובלת במוצאי יום אחד עשר חייבים בקרבן — מעתה גם <strong>לא ישוה לו ל</strong>ענין <strong>טומאה,</strong> ובטובלת ביום שנים עשר אין הם מטמאים משכב ומושב! <strong>אלא</strong> אף אתם סבורים שמשווים אנו רק <strong>להחמיר</strong> (כבדין הטומאה) <strong>ולא להקל</strong> (בדין הקרבנות, להביא חולין לעזרה), <strong>הכא נמי</strong> <small>[כאן,</small> בהשוואת הרואה ביום אחד עשר לרואה בתוך תקופת אחד עשר, <small>גם כן]</small> — משווים אנו רק <strong>להחמיר ולא להקל.</strong>
 <big>ב</big> ומביאים עוד בבירור שיטת בית שמאי ממה ש<strong>אמר רב הונא:</strong> האשה הרואה בתוך אחד עשר יום של תקופת זיבות, והריהי צריכה לשמור יום, ולא שמרה את כל יום המחרת אלא מקצתו, שהלכה וטבלה בו ולא המתינה ללילה — <strong>משכבה ומושבה ש</strong>שכבה או ישבה עליהם <strong>ב</strong>יום ה<strong>שני</strong> (ביום שלמחרת יום ראייתה), לאחר טבילתה, <strong>בית שמאי מטמאין</strong> אותה, <strong>אף על פי שטבלה</strong> ביום שלמחרת, ולאחר ששמרה מקצת היום, ו<strong>אף על פי שלא ראתה</strong> לאחר שטבלה. <strong>מאי טעמא</strong> <small>[מה טעם]</small> הדבר? — שכך גזרו בה חכמים, <strong>כיון</strong> ש<strong>אילו חזיא</strong> <small>[ראתה]</small> ביום שלמחרת ולאחר הטבילה — הריהי <strong>מטמאה</strong> מן התורה, לכך <strong>השתא</strong> <small>[עכשיו],</small> אף שלא ראתה לאחר הטבילה, <strong>נמי מטמיא</strong> <small>[גם כן מטמאה].</small>
 <strong>אמר רב יוסף</strong> בתמיהה על דברי רב הונא אלה: <strong>מאי קא משמע לן</strong> <small>[מה הוא משמיע לנו]</small> בדבריו, והרי <strong>תנינא</strong> <small>[שנינו]</small> במשנתנו שזו שראתה ביום אחד עשר, ו<strong>טבלה</strong> ב<strong>יום שלאחריו, ושמשה את ביתה, ואחר כך ראתה</strong> — <strong>בית שמאי אומרים:</strong> הריהי <strong>מטמאה משכבות ומושבות, ופטורה מן הקרבן!</strong> וטומאתה מגזירת חכמים מפני זו שראתה בתוך אחד עשר יום (שהריהי טמאה מן התורה). וכמו כן יודעים אנו שחכמים גזרו בזו שראתה בתוך אחד עשר יום וטבלה למחרת ולא ראתה מפני זו שטבלה למחרת היום וראתה (שהריהי טמאה מן התורה)!
 <strong>אמר רב כהנא</strong> בתשובה לשאלת רב יוסף: ממשנתנו לא היינו יודעים את דינו של רב הונא, שכן היינו אומרים כי דווקא במקרה ש<strong>ראתה</strong> אחר טבילתה, הוא שגזרו בה חכמים, כי <strong>שאני</strong> <small>[שונה]</small> הדבר, שהרי ראתה. מה שאין כן בדברי רב הונא שגזרו חכמים אף באופן זה שלא ראתה ביום שלמחרת ראייתה ולאחר טבילתה.
 <strong>אמר רב יוסף</strong> בדחיית דברי רב כהנא אלה: <strong>ו</strong>אף <strong>כי</strong> <small>[כאשר]</small> אמנם <strong>ראתה</strong> ביום השנים עשר, למחרת ראייתה ביום האחד עשר, <strong>מאי הוי</strong> <small>[מה נהיה,</small> מה בכך<small>],</small> אין זו סיבה לגזור עליה מפני זו שראתה בתוך תקופת האחד עשר ימים של זיבות, שהרי <strong>ראייה</strong> זו של יום שנים עשר, אינה ראיה של זיבות, אלא ראיה של <strong>נדה היא,</strong> שהרי היום השנים עשר הוא היום הראשון לתקופת ימי הנדה.
 <strong>אמר ליה</strong> <small>[לו]</small> <strong>אביי לרב יוסף</strong> בהסבר דברי <strong>רב כהנא:</strong> <strong>הכי קא קשיא ליה</strong> <small>[כך היה קשה לו],</small> שהתקשה בדברי רב הונא האומר שגזרו חכמים ברואה בתוך תקופת זיבתה, וטבלה למחרת, שטמאה אף שלא ראתה לאחר טבילתה, וכגזירה מפני הרואה באותו יום: <strong>בשלמא היכא</strong> <small>[זה נוח היכן,</small> במקרה<small>]</small> ש<strong>ראתה</strong> ביום השנים עשר — <strong>גזרינן</strong> <small>[גוזרים אנו]</small> <strong>ראייה</strong> של <strong>נדה אטו</strong> <small>[משום]</small> <strong>ראייה</strong> של <strong>זבה,</strong> וכדין האמור במשנתנו. <strong>אלא היכא</strong> <small>[היכן]</small> ש<strong>לא ראתה,</strong> וכדין האמור בדברי רב הונא — <strong>מאי נגזר</strong> <small>[</small>מפני <small>מה נגזור]</small> <strong>בה?</strong>
 <strong>ועוד</strong> הקשה על דברי רב הונא, שכן <strong>תנן</strong> <small>[שנינו]</small> במשנה בדין טומאתו של הזב <strong>הרואה ראייה אחת של זוב,</strong> וטבל — <strong>בית שמאי אומרים:</strong> דינו <strong>כ</strong>דינה של ה<strong>שומרת יום כנגד יום</strong> (זבה קטנה), למחרת ראייתה, שטובלת ושומרת יום זה, והמעשרות שנגעה בהם לאחר טבילתה תלויים ועומדים: שאם תראה בהמשך היום — הריהם נטמאים למפרע. ואף זב זה שטבל, טומאתו תלויה: שאם יראה שוב, הרי זו מצטרפת לזיבה, וייטמאו המעשרות. <strong>ו</strong>אילו <strong>בית הלל אומרים</strong> כי דינו של זב זה שטבל הריהו <strong>כבעל קרי</strong> הנטהר מטומאתו בטבילתו, ולכך המעשרות שנגע בהם טהורים. שאף אם יראה שוב לאחר טבילתו — אין הוא נטמא כזב אלא מכאן והלאה.
## דף עב:
 <strong>ותניא</strong> <small>[ושנויה</small> ברייתא<small>]</small> בדינו של הזב בראייתו הראשונה, כי הטהור <strong>המסיט את הראייה</strong> (טיפת הזוב) הראשונה, מהו דינו שייטמא במשא, ויטמא את הטהרות שנגע בהן — <strong>בית שמאי אומרים</strong> כי <strong>תולין</strong> (מסופקים) אנו בדינו של זה. שכן אם יחזור ויראה היום עוד זיבה, נעשה הוא בכך למפרע זב גמור, והרי הזוב מטמא במשא, ונטמא. ואם לא ישוב ויראה ראיית זוב נוספת — אין זה נטמא בטומאת משא. <strong>ו</strong>אילו <strong>בית הלל מטהרין</strong> את הטהור שהסיט. שכן עתה אינו אלא כבעל קרי, שאינו מטמא בהיסט. ואף אם ישוב הזב ויראה לאחר מכן, אינו מטמא בזיבה למפרע, אלא מכאן והלאה.
  וכיוצא בדבר נחלקו בדינם של <strong>משכבות ומושבות ש</strong>שכב או ישב עליהם <strong>בין ראייה ראשונה לראייה שנייה,</strong> שלדעת <strong>בית שמאי</strong> — הרי אנו <strong>תולין</strong> בדינם של אלה, ולא יקבע דינם אלא משיוודע אם ראה ראיה נוספת של זיבה אם לא. <strong>ו</strong>אילו <strong>בית הלל מטהרין</strong> משכבות ומושבות אלה, אף אם לאחר מכן ישוב ויראה זיבה.
 <strong>ו</strong>מעתה נלמד, שהרי <strong>קתני רישא</strong> <small>[שנינו</small> ב<small>תחילת</small> המשנה שבמסכת זבים<small>]</small> כי הזב <strong>הרואה ראייה אחת של זוב, בית שמאי אומרים</strong> שדינו <strong>כ</strong>דינה של ה<strong>שומרת יום כנגד יום,</strong> <strong>אלמא</strong> <small>[נסיק]</small> מכאן כי אף ב<strong>שומרת יום כנגד יום ל</strong>שיטת <strong>בית שמאי</strong> אנו <strong>תולין.</strong> שאין זו טומאה וודאית, אלא מן הספק, ושלא כדברי רב הונא שלדעת בית שמאי השומרת יום כנגד יום מטמאת (מדברי חכמים) בטומאה וודאית!
  ומשיבים: אין זו ראיה, כי  <strong>לא תימא</strong> <small>[אל תאמר,</small> <strong>תשנה בדברי המשנה</strong><small>]</small> שדינו של זב זה כדינה של <strong>שומרת יום כנגד יום, אלא אימא</strong> <small>[אמור]</small> שדינו של הזב <strong>כ</strong>דינו של ה<strong>בועל שומרת יום כנגד יום</strong> לאחר שטבלה. שאין משכבו ומושבו מטמאים (מדברי חכמים) בוודאות, אלא מן הספק.
  ומבררים:  <strong>מאי שנא איהו</strong> <small>[</small>ב<small>מה שונה הוא,</small> הבועל שומרת יום כנגד יום<small>],</small> ש<strong>לא מטמא משכב ומושב</strong> ששכב או ישב עליהם, <strong>ומאי שנא איהי</strong> <small>[</small>ב<small>מה שונה היא,</small> שומרת יום כנגד יום<small>],</small> <strong>דמטמיא ליה</strong> <small>[שמטמאה אותו,</small> את משכבה ומושבה<small>]?</small>
 <strong>איהו</strong> <small>[הוא]</small> <strong>דלא שכיחי ביה</strong> <small>[שאין מצויים בו]</small> <strong>דמים</strong> — <strong>לא גזור ביה רבנן</strong> <small>[גזרו בו חכמים]</small> שיטמא משכב ומושב אלא מן הספק, והריהם טהורים אם לא חזרה וראתה. ואילו <strong>איהי דשכיחי</strong> <small>[היא, שמצוים]</small> <strong>בה דמים</strong> — <strong>גזור</strong> <small>[גזרו]</small> <strong>בה רבנן</strong> <small>[חכמים],</small> שטמאה מן הודאי, אף שלא חזרה וראתה ביום זה שטבלה בו.
  וממשיכים:  <strong>ו</strong>מאחר שגזרו חכמים באשה (ומשום הטעם שמרובים דמיה), מעתה <strong>מאי שנא</strong> <small>[</small>ב<small>מה שונה הוא]</small> <strong>משכב ומושב</strong> ששכבה או ישבה עליו, <strong>דמטמיא ליה</strong> <small>[שמטמאה אותו],</small> <strong>ומאי שנא</strong> <small>[</small>ב<small>מה שונה הוא]</small> ה<strong>בועל,</strong> <strong>דלא מטמיא ליה</strong> <small>[שאין היא מטמאה אותו]?</small>
 ומסבירים: <strong>משכב ומושב דשכיח</strong> <small>[שמצוי]</small> הוא, שתשכב ותשב עליהם — הריהי <strong>מטמיא ליה</strong> <small>[מטמאת אותו],</small> ואולם <strong>בועל דלא שכיח</strong> <small>[שאין</small> זה <small>מצוי]</small> — <strong>לא מטמיא</strong> <small>[אינה מטמאה].</small>
 ומוסיפים עוד לשאול על דברי רב הונא מדברי משנתנו, שכן <strong>תנן</strong> <small>[שנינו]</small> בזו שראתה ביום אחד עשר לימי זיבות, ו<strong>טבלה</strong> ב<strong>יום שלאחריו,</strong> ששמרה מקצת היום, <strong>ושמשה</strong> באותו יום עם בעלה — <strong>הרי זו תרבות</strong> (הנהגה) <strong>רעה,</strong> ו
 <strong>מגען</strong> (לענין טומאה וטהרה) <strong>ובעילתן</strong> (לענין הבאת קרבן על כך) <strong>תלויין,</strong> שאם תראה באותו יום — הרי זה מגע הזבה המטמא, והריהם חייבים בקרבן. ואם לא תראה — אין זה כמגע הזבה ואין הם חייבים בקרבן. ומעתה נשאל: <strong>מאי לאו</strong> <small>[האם לא]</small> משנה זו כ<strong>דברי הכל היא,</strong> ואף לשיטת בית שמאי. ונמצא איפוא כי גם לדעת בית שמאי אין השומרת יום כנגד יום מטמאת ודאי אלא מן הספק, ושלא כדברי רב הונא!
  ודוחים:  <strong>לא,</strong> אין המשנה כדברי הכל, אלא כשיטת <strong>בית הלל היא,</strong> ולא כבית שמאי. ומביאים ראיה לדבר, <strong>דתניא</strong> <small>[ש</small>כן <small>שנויה</small> ברייתא<small>],</small> <strong>אמר להם ר'</strong> <strong>יהודה לבית הלל: וכי ל</strong>הנהגה <strong>זו אתם קורין</strong> רק <strong>"תרבות רעה", והלא לא נתכוון זה אלא לבעול את הנדה!</strong> ותוהים על דבריו: <strong>נדה סלקא דעתך</strong> <small>[עולה על דעתך]</small> לומר, והרי המדובר בשומרת יום כנגד יום לזיבתה?
  ומתקנים:  <strong>אלא</strong> כך <strong>אימא</strong> <small>[אמור]</small> בדברי ר' יהודה לבית הלל "והלא לא נתכוון זה אלא <strong>לבעול את הזבה".</strong> ואף על נוסח דברים זה תוהים: <strong>זבה סלקא דעתך</strong> <small>[עולה על דעתך]</small> לומר, והרי המדובר בשומרת יום כנגד יום לזיבתה, ולא במי שהיא זבה? ומתקנים: <strong>אלא</strong> כך <strong>אימא</strong> <small>[אמור]</small> בדברי ר' יהודה לבית הלל "והלא לא נתכוון זה אלא <strong>לבעול שומרת יום כנגד יום".</strong> נמצאנו למדים כי דברי סוף משנתנו הריהם לשיטת בית הלל, ולא לשיטת בית שמאי.
 <big>א</big> ומביאים עוד מדברי חכמים בדינה של הרואה בסוף תקופת ימי הזיבות. <strong>איתמר</strong> <small>[נאמר]</small> האשה הרואה ביום ה<strong>עשירי</strong> בימי זיבותה, <strong>ר' יוחנן אמר:</strong> הרואה ביום ה<strong>עשירי</strong> דינה <strong>כ</strong>זו הרואה ביום ה<strong>תשיעי</strong> בתקופת ימי זיבות. <strong>מה</strong> הרואה ביום ה<strong>תשיעי</strong> — הריהי <strong>בעי</strong> <small>[צריכה]</small> <strong>שימור</strong> (כדינה של השומרת יום כנגד יום. שהרי אם תראה ביום העשירי וביום האחד עשרה, הרי אלה שלוש ראיות המטמאות אותה כזבה גדולה). <strong>אף</strong> הרואה ביום ה<strong>עשירי</strong> — <strong>בעי</strong> <small>[צריכה]</small> <strong>שימור,</strong> אף שאין אפשרות שתהא בכך זבה (שכן אף אם תראה ביום האחד עשר, אין לה אלא שתי ראיות בלבד).
  ואילו <strong>ריש לקיש אמר:</strong> הרואה ביום ה<strong>עשירי</strong> דינה <strong>כ</strong>של הרואה ביום ה<strong>אחד עשר.</strong> <strong>מה</strong> הרואה ביום ה<strong>אחד עשר</strong> — <strong>לא בעי</strong> <small>[אינה צריכה]</small> <strong>שימור,</strong> שהרי למחרת אין זה שוב מכלל ימי זיבתה. <strong>אף</strong> הרואה ביום ה<strong>עשירי</strong> — <strong>לא בעי</strong> <small>[אינה צריכה]</small> <strong>שימור.</strong>
 ומביאים כי <strong>איכא דמתני לה אהא</strong> <small>[יש ששונה אותה</small> מחלוקת בין ר' יוחנן לריש לקיש <small>על זו],</small> בהקשר למה ששנינו בדין חלות ורקיקים הבאים כמנחות במקדש, שחייבות במתן מחצית לוג שמן. ודרש כן ר' עקיבא מדרשות הכתובים, שנאמר בהם "בשמן" "בשמן" (ויקרא ז, יב), ו<strong>אמר לו ר' אלעזר בן עזריה לר' עקיבא: אפילו אתה מרבה "בשמן" ["    בשמן"] כל היום כולו</strong> — <strong>איני שומע לך</strong> (איני מקבל את דבריך) שיש ללמוד את ההלכות הללו מן הכתובים, <strong>אלא</strong> ההלכה האומרת ש<strong>חצי לוג שמן</strong> הניתן <strong>ל</strong>לחמי <strong>תודה, ו</strong>כן ההלכה האומרת ש<strong>רביעית יין</strong> היא השיעור האסור <strong>לנזיר</strong> בשתיה, שהריהו לוקה אם שתה יין כשיעור זה. <strong>ו</strong>כן ההלכה בדינה של האשה הרואה דם בפרק הזמן של <strong>אחד עשר יום שבין</strong> תקופת <strong>נדה ל</strong>תקופת <strong>נדה</strong> — כל אלה הן <strong>הלכה למשה מסיני.</strong>
 ונשאלה השאלה <strong>מאי</strong> <small>[מהי]</small> <strong>הלכה</strong> זו שנאמרה לתקופת אחד עשר הימים שבין נדה לנדה? ונחלקו בדבר ר' יוחנן וריש לקיש, ש<strong>ר' יוחנן אמר:</strong> הכוונה ל<strong>הלכה</strong> אחת שנבדל בה יום ה<strong>אחד עשר</strong> מעשרת הימים האחרים. ו<strong>ריש לקיש אומר</strong> כי הכוונה היא לשתי <strong>הלכות</strong> שנבדל בהן יום ה<strong>אחד עשר</strong> משאר הימים.
  ומפרטים:  <strong>ר' יוחנן אמר</strong> כי ב<strong>הלכה</strong> אחת נבדל יום ה<strong>אחד עשר</strong> משאר הימים, שכן יום ה<strong>אחד עשר הוא</strong> עצמו יום <strong>דלא בעי</strong> <small>[שאין צריך]</small> <strong>שימור,</strong> ולענין שאם ראתה ביום זה — אין היא צריכה לשמור את יום המחרת. <strong>הא לאחריני</strong> <small>[הרי ל</small>ימים <small>אחרים]</small> שבתוך האחד עשר — הוא <strong>עביד</strong> <small>[עושה]</small> <strong>שימור,</strong> שאם ראתה ביום העשירי, הריהי צריכה לשמור את היום האחד עשר. <strong>ו</strong>אילו <strong>ריש לקיש אמר</strong> כי הכוונה היא לשתי <strong>הלכות</strong> שבהן נבדל היום ה<strong>אחד עשר</strong> משאר הימים: כי <strong>לא</strong> <small>[אין]</small> ראייה שראתה ביום ה<strong>אחד עשר בעי</strong> <small>[צריכה]</small> <strong>שימור</strong> ביום השנים עשר. ושלא כשאר הימים, שראיית יום זה מצריכה שימור ביום המחרת. <strong>ו</strong>כן שיום האחד עשר, <strong>לא שימור לעשירי הוי</strong> <small>[הינו],</small> ומשום שראייה ביום העשירי לא מצריכה שמירה ביום המחרת. ואף בדבר זה נבדל היום האחד העשר משאר הימים.
  ותוהים על דברי ר' אלעזר בן עזריה שאמר כי אחד עשר יום שבין נדה לנדה הריהם הלכה למשה מסיני: וכי <strong>הני</strong> <small>[אלה]</small> <strong>הלכות</strong> למשה מסיני <strong>נינהו</strong> <small>[הן],</small> והלא <strong>הני קראי נינהו</strong> <small>[אלה מקראות הן],</small> שמהן נלמדים אנו כך. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>יכול</strong> יהא הדין שכל אשה <strong>הרואה שלשה ימים</strong> אף שחלים ימים אלה <strong>בתחילת</strong> תקופת <strong>נדה,</strong> ושלושה ימים אלה הם <strong>רצופים,</strong> ש<strong>תהא</strong> נחשבת בכך <strong>זבה,</strong> ותתחייב איפוא בספירת שבעה נקיים ובהבאת קרבן לאחר מכן (כאמור בפרשת הזבה, ויקרא טו, כח—ל). שכן נאמר בזבה "ואשה כי יזוב זוב דמה ימים רבים" (ויקרא טו, כה), והרי "ימים רבים" אלה שלושה.
 <strong>ו</strong>ב<strong>מה אני מקיים</strong> את הכתוב בפרשיה הקודמת "ו <strong>אשה כי תהיה זבה דם יהיה זבה</strong> בבשרה שבעת ימים תהיה בנדתה" (שם יט), שאין הכתוב מצריכה לטהרתה אלא טבילה לאחר שבעת ימים אלה, ובלא ספירה וקרבן — <strong>ב</strong>זו ה<strong>רואה יום אחד</strong> בלבד, <strong>(אבל הרואה שלשה ימים בתחילה תהיה זבה).</strong> לכך <strong>תלמוד לומר</strong> (מלמדנו הנאמר):
## דף עג.
 "ואשה כי יזוב זוב דמה ימים רבים <strong>"בלא עת נדתה" (על נדתה)</strong> או כי תזוב על נדתה כל ימי זוב טומאתה כימי נדתה תהיה טמאה היא" (ויקרא טו, כה), ובא הכתוב ללמדנו שלא נאמר דינה של הזבה אלא כשהיא רואה בזמן ה<strong>סמוך ל</strong>ימי <strong>נדתה,</strong> ולא בזו הרואה בתוך ימי נדותה.
  וממשיכים ודנים: <strong>ואין לי</strong> ללמוד ממקרא זה <strong>אלא</strong> לזו הרואה ביום השמיני לימי נדותה, שהוא היום ה<strong>סמוך ל</strong>שבעת ימי <strong>נדתה,</strong> ואולם הרואה ביום התשיעי לימי נדותה, שהריהו <strong>מופלג</strong> (מרוחק) <strong>לנדתה יום אחד, מנין</strong> לי שאף היא באה בכך לדין זבה — לכך <strong>תלמוד לומר</strong> (מלמדנו הכתוב) <strong>"או כי תזוב</strong> על נדתה", להורות כי אף הרואה ביום מרוחק משבעת ימי נדתה, באה בכך לכלל זבה.
  וממשיכים ושואלים: ועדיין <strong>אין לי</strong> ללמוד ממקרא זה <strong>אלא</strong> לזו הרואה ב<strong>יום אחד</strong> המרוחק משבעת ימי הנידות, ו<strong>מנין</strong> לי שכך הוא הדין אף <strong>לרבות</strong> את הרואה ביום שהוא <strong>מופלג שנים</strong> ימים מתקופת נידותה, או <strong>שלשה, ארבעה, חמשה, ששה, ושבעה, שמונה, תשעה, עשרה, מנין</strong> לי שבכל אלה הריהי באה לכלל זבה?
 <strong>אמרת</strong> (יש לך לומר) כי למדים אנו כן בדרך הדרשה הנקראת <strong>מה מצינו</strong> (מצאנו), בהיקש לדבר הידוע לנו. שכן מוצאים אנו ברואה <strong>ב</strong>יום ה<strong>רביעי</strong> שלאחר שבעת ימי נידותה — <strong>ש</strong>יום זה הריהו <strong>ראוי</strong> גם <strong>לספירה</strong> של שבעת ימי זיבה (כשראתה לזיבתה בשלושת הימים הראשונים שלאחר ימי נידותה). <strong>ו</strong>הרי גם <strong>ראוי לזיבה,</strong> שתחול על ידו שם זבה (שהרי למדנו למעלה כי לא רק הרואה ביום השמיני לשבעת ימי נידות באה לכלל זבה, אלא אף הרואה ביום התשיעי (הוא היום השני שלאחר שבעת ימי נקיות). ונזקקת היא לעוד יומיים של ראייה שתיחשב על ידם זבה, שהם היום השלישי והיום הרביעי. <strong>אף אני אביא</strong> את כל הימים שאחרי היום הרביעי, וכן את היום <strong>העשירי</strong> שלאחר תקופת ימי נדות — <strong>ש</strong>אף הוא <strong>ראוי ל</strong>שמש כיום <strong>ספירה</strong> של שבעת ימי נקיות לזיבה, <strong>ו</strong>כן <strong>ראוי</strong> הוא <strong>ל</strong>שמש כיום המתחיל דין <strong>זיבה.</strong>
 וממשיכים ושואלים: <strong>ומנין</strong> שיש <strong>לרבות</strong> אף את הרואה ביום <strong>אחד עשר</strong> לאחר ימי נידותה, אף שיום זה אינו ראוי לשמש מאחד משבעת ימי נקיים (כשראתה בסמוך לתקופת נדתה) — לכך <strong>תלמוד לומר "בלא עת נדתה",</strong> אף ביום זה שהוא רחוק ביותר מתקופת נדתה. וממשיכים ומבררים: אלא מעתה, <strong>יכול</strong> יהא הדין <strong>שאני מרבה אף</strong> את הרואה ביום <strong>שנים עשר</strong> לתקופת נדתה, שאף זו באה לכלל זבה? <strong>אמרת</strong> בתשובה לכך: <strong>לאו</strong> <small>[לא],</small> אין לומר כן.
 <strong>ו</strong>אם תשאל: <strong>מה ראית לרבות</strong> לדין הזבה אף את הרואה ביום <strong>אחד עשר ולהוציא</strong> (למעט) מכלל דין הזבה את הרואה ביום <strong>שנים עשר?</strong> — <strong>מרבה אני</strong> את הרואה ביום <strong>אחד עשר</strong> — <strong>ש</strong>כן <strong>ראוי</strong> יום זה לשמש <strong>לספירת</strong> שבעת ימי נקיות של הרואה ביום הרביעי שלאחר תקופת ימי נדות, שכן למדו מהכתוב <strong>"או כי תזוב"</strong> שאף הרואה ביום הרביעי שלאחר תקופת ימי נדות באה לכלל זבה, ומעתה למדנו גם לעניינו של היום האחד עשר שלאחר תקופת ימי נדות, שראוי לספירה. <strong>ומוציא אני</strong> מכלל דין זבה את הרואה ביום <strong>שנים עשר</strong> — <strong>ש</strong>כן <strong>אין ראוי</strong> יום זה <strong>לספירת</strong> שבעת ימי נקיים של זוב הנלמדים מהכתוב <strong>"או כי תזוב".</strong>
 וממשיכים בבירור דינה של האשה הנטמאת בראייתה: <strong>ואין לי</strong> שנטמאת <strong>אלא</strong> זו הרואה <strong>שלשה ימים,</strong> ואולם זו הרואה <strong>שני ימים מנין</strong> לי שאף היא טמאה — לכך <strong>תלמוד לומר</strong> "כל ימי זוב טומאתה כימי נדתה תהיה טמאה היא", <strong>"ימי"</strong> — שאף הרואה שני ימים בלבד טמאה. וממשיכים ומבררים: והרואה <strong>יום אחד</strong> בלבד, <strong>מנין</strong> לי שאף היא נטמאת — לכך <strong>תלמוד לומר "כל ימי",</strong> ללמדנו שהריהי טמאה אף בראיית יום אחד.
  ועוד בדרשת כתוב זה: נאמר בו "טמאה היא", והכתוב <strong>"טמאה" מלמד ש</strong>הרואה יום אחד בלבד, <strong>מטמאה את בועלה כנדה.</strong> והכתוב <strong>"היא"</strong> מלמד: דווקא <strong>היא מטמאה את בועלה, ואין הזב מטמא מה שהוא בועל.</strong>
 שהיה מקום לומר שיטמא הזב את מה שהוא בועל, <strong>והלא דין</strong> (קל וחומר) <strong>הוא,</strong> ובאופן זה: <strong>ומה היא</strong> הזבה, שהריהי קלה בדינה, <strong>ש</strong>כן <strong>אינה מטמאה ב</strong>שלוש <strong>ראיות</strong> בלבד (אם ראתה את כולן ביום אחד) להיחשב על ידן כזבה, <strong>כבימים,</strong> שהריהי נעשית זבה רק בראיה שראתה בשלושה ימים נפרדים — ובכל זאת הריהי <strong>מטמאה את בועלה.</strong> <strong>הוא</strong> (הזב), החמור בדינו, <strong>ש</strong>כן <strong>מטמא ב</strong>שלוש <strong>ראיות</strong> שראה, אף שראה את כולן ביום אחד, <strong>כ</strong>דרך שהוא מטמא בראיות שראה <strong>בימים</strong> נפרדים — <strong>אינו דין ש</strong>יהא אף הוא <strong>מטמא</strong> את מה שהוא בועל! לכך <strong>תלמוד לומר "היא"</strong> — דווקא <strong>היא מטמאה את בועלה, ואין הזב מטמא מה שהוא בועל.</strong>
 וממשיכים בבירור דיניה של הזבה, <strong>ומנין</strong> לנו <strong>שהוא</strong> (שהיא) <strong>עושה משכב ומושב</strong> — לכך <strong>תלמוד לומר</strong> <strong>"כמשכב נדתה".</strong>
 <strong>ו</strong>דנים בהלכה זו: <strong>אין לי</strong> שהריהי עושה משכב ומושב <strong>אלא</strong> בזו שראתה <strong>שלשה ימים,</strong> שהריהי זבה גמורה ("זבה גדולה"), ואולם בזו שראתה <strong>שני ימים מנין</strong> לי שכך הוא — לכך <strong>תלמוד לומר "ימי".</strong> וזו שראתה <strong>יום אחד מנין</strong> לי שכך הוא — <strong>תלמוד לומר</strong> <strong>"כל ימי".</strong>
 <strong>ו</strong>מבררים עתה את דינה של הרואה יום אחד בתקופת ימי זיבתה, שהיא "שומרת יום כנגד יום", <strong>מנין</strong> לי <strong>ש</strong>הריהי <strong>סופרת</strong> יום <strong>אחד ל</strong>ראייה של יום <strong>אחד</strong> — <strong>תלמוד לומר "יהיה לה".</strong> ושואלים: <strong>יכול</strong> יהא הדין ש<strong>תספור שבעה</strong> ימים <strong>ל</strong>ראייה של <strong>שנים</strong> ימים, ולא יומיים בלבד. שכן יש מקום לומר כהלכה זו, <strong>ו</strong>הלא <strong>דין</strong> (קל וחומר), <strong>הוא,</strong> ובאופן זה: <strong>ומה הוא</strong> (הזב), שקל בדינו <strong>ש</strong>הרי <strong>אין סופר אחד לאחד</strong> — בכל זאת הריהו <strong>סופר שבעה</strong> ימים נקיים <strong>לשנים</strong> ראיות. <strong>היא</strong> (הזבה), שחמורה בדינה, <strong>ש</strong>הרי היא <strong>סופרת אחד לאחד</strong> — <strong>אינו דין שתספור שבעה</strong> נקיים <strong>לשנים?</strong> לכך <strong>תלמוד לומר</strong> <strong>"יהיה לה"</strong> — להורות שהיא <strong>אינה סופרת אלא יומה.</strong>
 ומסכמים את השאלה: <strong>אלמא קראי נינהו</strong> <small>[הרי איפוא מקראות הן]</small> כל הלכותיה של תקופת אחד עשרה הימים הללו, ושלא כדברי ר' אלעזר בן עזריה! ומשיבים: <strong>ל</strong>שיטת <strong>ר' עקיבא</strong> — אכן כל ההלכות הללו נלמדות מ<strong>קראי</strong> <small>[מקראות],</small> ואולם <strong>ל</strong>שיטת <strong>ר' אלעזר בן עזריה</strong> — <strong>הלכתא</strong> <small>[הלכות</small> למשה מסיני<small>]</small> הן.
 ומתוך שהובאו דרשות הלכותיה של הזבה מן הכתוב "ואשה כי יזוב זוב דמה ימים רבים", ובכללן, דין תקופת ימי זיבה הבאה בסמוך לתום תקופת ימי נדות, מביאים מה ש<strong>אמר ליה</strong> <small>[לו]</small> <strong>רב שמעיה לר' אבא</strong> בשאלה: מאחר ואחז הכתוב בלשון "ימים", מעתה <strong>אימא</strong> <small>[אמור]</small> כי הרואה <strong>ביממא</strong> <small>[ביום]</small> — <strong>תהוי</strong> <small>[תהא]</small> <strong>זבה,</strong> והרואה <strong>בליליא</strong> <small>[בלילה]</small> — <strong>תהוי</strong> <small>[תהא]</small> <strong>נדה! אמר ליה</strong> <small>[לו]</small> ר' אבא לרב שמעיה בתשובה: <strong>עלך</strong> <small>[עליך],</small> כנגד החושב כך, <strong>אמר קרא</strong> <small>[הכתוב]</small> בהמשך דבריו "או כי תזוב <strong>על נדתה"</strong> — להורות: <strong>סמוך ל</strong>תקופת <strong>נדתה.</strong> ומעתה נשאל: הזמן המוגדר כ<strong>סמוך לנדתה אימת הוי</strong> <small>[מתי הוא]?</small> — <strong>בליליא</strong> <small>[בלילה],</small> <strong>וקא קרי</strong> <small>[והוא</small> הכתוב <small>קורא]</small> <strong>לה זבה.</strong>
 וחותמים את המסכת בדבר אגדה, ממה ש<strong>תנא דבי</strong> <small>[שנה</small> החכם <small>של בית</small> מדרשו<small>]</small> של <strong>אליהו: כל השונה הלכות בכל יום</strong> — <strong>מובטח לו שהוא בן העולם הבא, ש</strong>כן <strong>נאמר "הליכות עולם לו"</strong> (חבקוק ג, ו), <strong>אל תקרי</strong> <small>[תקרא]</small> <strong>"הליכות" אלא הלכות,</strong> וללמדנו שכל השונה הלכות ("הליכות"), נוחל עולם הבא ("עולם לו").

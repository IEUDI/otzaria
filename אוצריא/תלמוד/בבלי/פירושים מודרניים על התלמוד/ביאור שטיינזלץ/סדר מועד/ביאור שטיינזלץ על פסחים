# ביאור שטיינזלץ על פסחים
עדין שטיינזלץ
## דף ב.
 <big>א משנה</big> <strong>אור לארבעה עשר</strong> יום לחודש ניסן <strong>בודקין את החמץ</strong> המצוי בבית <strong>לאור הנר. כל מקום שאין מכניסין בו חמץ</strong> כרגיל, <strong>אין צריך בדיקה,</strong> שהרי אין מסתבר שיהא שם חמץ. <strong>ובמה אמרו</strong> חכמים ראשונים שקבעו הלכה שצריך לבדוק בין <strong>"שתי שורות</strong> של חביות יין המונחות <strong>במרתף"</strong> — הכוונה היא למרתף שהוא <strong>מקום ש</strong>כרגיל <strong>מכניסין בו חמץ</strong> כלשהו. בפירוש דברי הלכה קדומים אלו נחלקו כבר תנאים ראשונים, <strong>בית שמאי אומרים:</strong> הכוונה היא <strong>שתי שורות על פני כל המרתף, ובית הלל אומרים:</strong> אין צורך בבדיקה מרובה כל כך, ודי ב<strong>שתי שורות החיצונות שהן העליונות.</strong>
 <big>ב גמרא</big> תחילה שואלים: <strong>מאי</strong> <small>[מה</small> משמעותו<small>]</small> של <strong>"אור"</strong> בביטוי "אור לארבעה עשר"? על כך ניתנו שתי תשובות. <strong>רב הונא אמר: נגהי</strong> <small>[אור,</small> נוגה<small>],</small> <strong>ורב יהודה אמר</strong> שפירוש "אור" כאן הוא <strong>לילי</strong> <small>[לילה].</small> <strong>קא סלקא דעתך</strong> <small>[עלה על דעתנו]</small> מתחילה, כאשר דנו בנושא זה לומר <strong>דמאן</strong> <small>[שמי]</small> ש<strong>אמר נגהי</strong> <small>[אור] —</small> התכוון ל<strong>נגהי</strong> <small>[אור]</small> <strong>ממש,</strong> אור היום. שלדעתו יש לבדוק בבוקרו של יום הארבעה עשר. <strong>ומאן</strong> <small>[ומי]</small> ש<strong>אמר לילי</strong> <small>[לילה] —</small> כוונתו ל<strong>לילי</strong> <small>[לילה]</small> <strong>ממש.</strong> וכדי להכריע בדבר הביאו ראיות וקושיות מן הכתובים ומדברי חכמים לברר משמעותה של המלה 'אור'.
 <strong>מיתיבי</strong> <small>[מקשים]:</small> נאמר <strong>"הבקר אור והאנשים שלחו</strong> המה וחמוריהם<strong>"</strong> (בראשית מד, ג), <strong>אלמא</strong> <small>[מכאן]</small> ש<strong>"אור" יממא</strong> <small>[יום]</small> <strong>הוא!</strong> ודוחים: <strong>מי כתיב</strong> <small>[האם נאמר]</small> <strong>"האור בקר"? "הבקר אור" כתיב</strong> <small>[נאמר]</small> ואין להבין "אור" כשם עצם אלא כפועל (בזמן הווה), <strong>כמאן דאמר</strong> <small>[כמי שאומר]:</small> <strong>צפרא נהר</strong> <small>[הבוקר האיר],</small> <strong>וכ</strong>דברי <strong>רב יהודה אמר רב.</strong> ש<strong>אמר רב יהודה אמר רב: לעולם יכנס אדם</strong> לעיר זרה <strong>בכי טוב,</strong> כלומר בתוך הזמן שהחמה עדיין זורחת. שכן נאמר באור הביטוי "כי טוב", והטוב שבו הוא הבטחון לאדם בשעות האור. וכן כשרוצה לצאת מן העיר, <strong>יצא בכי טוב,</strong> כאשר כבר האירה השמש בבוקר.
 <strong>מיתיבי</strong> <small>[מקשים</small> עוד<small>]:</small> נאמר <strong>"וכאור בקר יזרח שמש</strong> בקר לא עבות מנגה ממטר דשא מארץ<strong>"</strong> (שמואל ב כג, ד) <strong>אלמא</strong> <small>[מכאן]</small> ש<strong>אור יממא</strong> <small>[יום]</small> <strong>הוא!</strong> ודוחים: <strong>מי כתיב</strong> <small>[האם נאמר]</small> <strong>"אור בקר"? "וכאור בקר" כתיב</strong> <small>[נאמר],</small> <strong>והכי קאמר</strong> <small>[וכך אמר,</small> כך יש להבין<small>]:</small> <strong>וכאור בקר בעולם הזה</strong> כעין האור הבא ומאיר בבוקר, כאשר האור בתוקפו, <strong>כעין</strong> זה תהיה <strong>זריחת</strong> ה<strong>שמש</strong> אף בתחילת זריחתה <strong>לצדיקים לעולם הבא</strong> (תוספות), שאור החמה יהא אז שבעתיים (ראה ישעיה ל, כו).
 <strong>מיתיבי</strong> <small>[מקשים</small> עוד<small>]:</small> הלא נאמר <strong>"ויקרא אלהים לאור יום</strong> ולחשך קרא לילה<strong>"</strong> (בראשית א, ה), <strong>אלמא</strong> <small>[מכאן]</small> ש<strong>אור יממא</strong> <small>[יום]</small> <strong>הוא!</strong> ודוחים: <strong>הכי קאמר</strong> <small>[כך אמר,</small> כך יש להבין<small>]</small> <strong>למאיר ובא קראו יום.</strong> כפי שאמרנו כי 'אור' איננו שם עצם אלא פועל, ולדבר שמוסיף ומביא הארה קרא יום. ומקשים: <strong>אלא מעתה,</strong> לפי עקרון זה את המשך הכתוב <strong>"ולחשך קרא לילה"</strong> תצטרך לפרשו: <strong>"למחשיך ובא קרא לילה"</strong> עוד לפני חשיכה. ואולם השערה זו אי אפשר לקיימה, <strong>והא קיימא לן</strong> <small>[והרי מוחזק לנו</small> בידינו<small>]</small> כי <strong>עד צאת הכוכבים יממא</strong> <small>[יום]</small> <strong>הוא,</strong> נמצא שהמחשיך ובא עדיין אינו דווקא לילה אלא אפילו יום!
 <strong>אלא</strong> יש לחזור מדרך הפירוש הקודמת, ו<strong>הכי קאמר</strong> <small>[כך אמר,</small> כך היתה כוונתו<small>]:</small> <strong>קרייה רחמנא לנהורא ופקדיה אמצותא דיממא</strong> <small>[קרא ה' לאור</small> שיבוא <small>וציוהו על מצוות היום],</small> <strong>וקרייה רחמנא לחשוכא ופקדיה אמצותא דלילה</strong> <small>[וקרא ה' לחושך וציוהו על מצוות הלילה]</small> ונבין "קרא" לא במשמעות קריאת שמות, אלא קריאה לדבר מסויים שיבוא.
 <strong>מיתיבי</strong> <small>[מקשים</small> עוד<small>]:</small> נאמר <strong>"</strong>הללוהו שמש וירח <strong>הללוהו כל כוכבי אור"</strong> (תהילים קמח, ג) <strong>אלמא</strong> <small>[מכאן]</small> ש<strong>"אור" אורתא</strong> <small>[ערב]</small> <strong>הוא,</strong> שמבינים "כוכבי אור" במשמעות כוכבי הלילה. ודוחים: <strong>הכי קאמר</strong> <small>[כך אמר]</small> <strong>הללוהו כל כוכבים המאירים,</strong> ו"אור" אינו כינוי ללילה אלא תיאור מצב. ומקשים: <strong>אלא מעתה</strong> לפי פירוש זה, <strong>כוכבים המאירים הוא דבעו שבוחי</strong> <small>[שצריכים לשבח].</small> <strong>שאינן מאירין לא בעו שבוחי</strong> <small>[אינם צריכים לשבח]?!</small> <strong>והא כתיב</strong> <small>[והרי נאמר]</small> (תהילים קמח, ג): <strong>"הללוהו כל צבאו"</strong> משמע שכל הכוכבים בכלל זה!
 <strong>אלא</strong> לא כך הפירוש ו<strong>הא קא משמע לן</strong> <small>[</small>דבר <small>זה השמיע לנו]</small> באמרו "כוכבי אור" — ש<strong>אור כוכבים נמי</strong> <small>[גם כן]</small> <strong>אור הוא.</strong> ושואלים: <strong>למאי נפקא מינה</strong> <small>[מה יוצא מכאן]</small> אם אור הכוכבים קרוי אור? ומשיבים: יש בכך חשיבות <strong>ל</strong>ענין <strong>נודר מן האור.</strong> שאם נדר אדם ואמר: קונם עלי הנאת האור, יש לדעת מהו הקרוי אור, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנודר מן האור אסור</strong> אף <strong>באורן של כוכבים.</strong>
 <strong>מיתיבי</strong> <small>[מקשים</small> עוד<small>]:</small> נאמר <strong>"לאור יקום רוצח יקטל עני ואביון ובלילה יהי כגנב"</strong> (איוב כד, יד)
## דף ב:
 <strong>הא מדקאמר</strong> <small>[הרי ממה שאמר]</small> <strong>"ובלילה יהי כגנב" אלמא</strong> <small>[מכאן]</small> ש<strong>"אור"</strong> האמור שם בתחילה <strong>יממא</strong> <small>[יום]</small> <strong>הוא,</strong> שהרי מעמיד הכתוב ניגודים בין לילה ואור! ודוחים: <strong>התם</strong> <small>[שם]</small> <strong>הכי קאמר</strong> <small>[כך אמר,</small> זו כוונתו<small>]:</small> <strong>אי פשיטא לך מילתא כנהורא דאנפשות קאתי</strong> <small>[אם ברור לך הדבר כאור שבא</small> הגנב אף לרצוח <small>נפשות]</small> הרי <strong>רוצח הוא</strong> גנב זה, <strong>וניתן להצילו בנפשו.</strong> כלומר, רשאי המתגונן מפני הגנב להרגו, שהבא במחתרת מותר להורגו. <strong>ואי מספקא לך מילתא כליליא</strong> <small>[ואם מסופק לך הדבר כלילה]</small> <strong>יהי בעיניך כגנב</strong> בלבד ולא כרוצח <strong>ולא ניתן להצילו בנפשו.</strong> ואם כן פסוק זה אינו מדבר ביום ובלילה ממש אלא בדימויים של אור וחושך.
 <strong>מיתיבי</strong> <small>[מקשים</small> עוד<small>]</small> על האומר ש"אור" לילה הוא: הלא נאמר <strong>"יחשכו כוכבי נשפו יקו לאור ואין ואל יראה בעפעפי שחר"</strong> (איוב ג, ט) <strong>מדקאמר</strong> <small>[מ</small>מה <small>שאמר]</small> <strong>"יקו לאור ואין" אלמא</strong> <small>[מכאן]</small> ש<strong>"אור" יממא</strong> <small>[יום]</small> <strong>הוא!</strong> ודוחים: אין זו ראיה, אפשר לומר ש"אור" משמעו אורה בכלל, אבל לאו דווקא יום, ו<strong>התם מילט הוא דקא לייט ליה איוב למזליה</strong> <small>[שם מקלל הוא איוב את מזלו]</small> <strong>אמר: יהא רעוא דליצפיה הך גברא לנהורא, ולא לישכחיה</strong> <small>[יהי רצון שיצפה אותו אדם לאור, ולא ימצאנו].</small>
 <strong>מיתיבי</strong> <small>[מקשים</small> עוד<small>]</small> על שיטה זו מן הפסוק שנאמר: <strong>"ואמר אך חשך ישופני ולילה אור בעדני"</strong> (תהלים קלט, יא) <strong>אלמא</strong> <small>[מכאן]</small> ש<strong>"אור" יממא</strong> <small>[יום]</small> <strong>הוא!</strong> ודוחים: <strong>התם, הכי קאמר</strong> <small>[שם, כך אמר]</small> <strong>דוד: אני אמרתי</strong> לאחר שחטאתי <strong>אך חשך ישופני</strong> (יכני) <strong>לעולם הבא שהוא דומה ליום, עכשיו</strong> כשאני יודע שנמחל לי, אפילו <strong>העולם הזה שהוא דומה ללילה — אור בעדני</strong> הואר עבורי, ואם כן אין ללמוד מכאן ש"אור" הוא כינוי ליום.
 <big>א</big> <strong>מיתיבי</strong> <small>[מקשים</small> עוד<small>]</small> מן המשנה: <strong>ר' יהודה אומר: בודקין אור לארבעה עשר ובארבעה עשר שחרית ובשעת הביעור.</strong> ונדייק: <strong>מדקאמר</strong> <small>[מ</small>מה <small>שאמר]</small> <strong>ר' יהודה בודקין אור ארבעה עשר ובארבעה עשר שחרית, אלמא</strong> <small>[מכאן]</small> ש<strong>"אור" אורתא</strong> <small>[ערב]</small> <strong>הוא</strong> שברור שאור ארבעה עשר קודם לארבעה עשר שחרית. ומסכמים: אכן <strong>שמע מינה</strong> <small>[למד מכאן]</small> שכן הוא.
 ועוד, <strong>מיתיבי</strong> <small>[מקשים</small> עוד<small>]:</small> להוכיח דבר זה ממקור אחר. שנינו: <strong>מאימתי</strong> יום <strong>ארבעה עשר</strong> בניסן <strong>אסור בעשיית מלאכה</strong> לנוהגים כן? <strong>ר' אליעזר בן יעקב אומר: משעת האור, ר' יהודה אומר: משעת הנץ החמה.</strong>
 <strong>אמר ליה</strong> <small>[לו]</small> <strong>ר' אליעזר בן יעקב לר' יהודה: וכי היכן מצינו יום שמקצתו אסור בעשיית מלאכה ומקצתו מותר בעשיית מלאכה?</strong> והרי לשיטתך שמתחילים את איסור המלאכה ביום ולא בלילה, שהרי היום נחשב מצאת הכוכבים של היום הקודם, נמצא שחלקו הראשון מותר וחלקו האחר אסור! <strong>אמר ליה</strong> <small>[לו]:</small> <strong>הוא עצמו יוכיח</strong> יום ארבעה עשר עצמו יוכיח שיש מקום לחלוקה כזו, שהרי <strong>מקצתו מותר באכילת חמץ</strong> (בשעות הבוקר המוקדמות עד השעה השישית) <strong>ומקצתו אסור באכילת חמץ.</strong>
 ולעניננו נדייק <strong>מדקאמר</strong> <small>[מ</small>מה <small>שאמר]</small> <strong>ר' יהודה משעת הנץ החמה, אלמא</strong> <small>[מכאן]</small> ש<strong>"אור"</strong> ש<strong>אמר ר' אליעזר בן יעקב אורתא</strong> <small>[ערב]</small> <strong>הוא,</strong> והרי זו הוכחה נוספת ש"אור" משמעו לילה. ודוחים: <strong>לא,</strong> אין זה הכרחי, <strong>מאי</strong> <small>[מה</small> משמעו<small>]</small> של <strong>"אור" — עמוד השחר.</strong> ולא נחלקו בין ערב ויום, אלא רק אם מתחילים את איסור המלאכה מעמוד השחר בתחילת אור היום או מאוחר יותר מהנץ ההמה, כשהיא עצמה נראית.
 ומקשים: <strong>אי הכי</strong> <small>[אם כך]</small> אתה מפרש, <strong>דקאמר ליה</strong> <small>[</small>מה <small>שאמר לו]</small> ר' אליעזר בן יעקב <strong>היכן מצינו יום שמקצתו מותר בעשיית מלאכה ומקצתו אסור בעשיית מלאכה נימא איהו לנפשיה</strong> <small>[שיאמר הוא לעצמו</small> קושיה זו<small>]</small> <strong>הא איכא</strong> <small>[הרי ישנו]</small> <strong>לילה דקא שרי</strong> <small>[ש</small>אותו <small>מתיר]</small> <strong>ר' אליעזר בן יעקב,</strong> ובודאי לא יבוא להקשות על ר' יהודה דבר הקשה לו עצמו באותה מידה!
 ודוחים: <strong>הכי קאמר</strong> <small>[כך אמר,</small> כך יש להבין<small>]:</small> <strong>בשלמא לדידי, אשכחנא דקא פלגי רבנן בין יממא לליליא</strong> <small>[נניח לשיטתי, מוצא אני שחילקו חכמים בין יום ללילה</small> שלפניו<small>].</small> שכן שנינו ל<strong>גבי תענית ציבור</strong> מן התעניות הקלות: <strong>עד מתי אוכל ושותה לפני התענית — עד שיעלה עמוד השחר,</strong> אלו <strong>דברי ר' אליעזר בן יעקב. ר' שמעון אומר: עד קרות הגבר</strong> שהוא עוד קודם עלות השחר. נמצא שכבר חילקו חכמים בדין בין היום ובין הלילה. <strong>אלא לדידך, היכא אשכחנא יממא גופיה דפלגי ביה רבנן</strong> <small>[לשיטתך, היכן מצינו יום עצמו שחילקו בו חכמים]</small> שהרי שעת הנץ החמה אינה תחילת היום!
 <strong>אמר ליה</strong> <small>[לו]:</small> <strong>הוא עצמו יוכיח, שמקצתו מותר באכילת חמץ ומקצתו אסור באכילת חמץ.</strong> ומעירים: <strong>שפיר קאמר ליה</strong> <small>[יפה אמר לו]</small> <strong>ר' יהודה לר' אליעזר,</strong> ומה יכול ר' אליעזר בן יעקב להשיב על הוכחה חותכת זו? ועונים: <strong>הכי קאמר ליה</strong> <small>[כך יאמר לו]</small> <strong>ר' אליעזר: אמינא לך אנא</strong> <small>[אומר אני לך]</small> לענין <strong>מלאכה</strong> שהיא איסור <strong>דרבנן</strong> <small>[מדברי חכמים]</small> <strong>ואת אמרת</strong> <small>[ואתה אומר]</small> <strong>לי</strong> מענין <strong>חמץ דאורייתא</strong> <small>[שמן התורה]?!</small> כי בדבר שמן התורה אפשר לומר ש<strong>עד הכא</strong> <small>[כאן]</small> <strong>אסר רחמנא</strong> <small>[הקדוש ברוך הוא],</small> <strong>ועד הכא שרי רחמנא</strong> <small>[כאן התיר הקדוש ברוך הוא],</small> וגזירת הכתוב היא שיהא הדבר כך. אבל דבר שהוא מדברי חכמים, צריך שיהא לפי כללים ברורים ואחידים.
 ושואלים: <strong>ואידך</strong> <small>[והאחר]</small> ר' יהודה, מה משיב הוא על כך? ועונים: שר' יהודה אומר כי <strong>שעות דרבנן</strong> <small>[מדברי חכמים],</small> כי אף שעיקר החלוקה היא מן התורה, מכל מקום ההבחנה בין שעות שמותרת בהן אכילת חמץ ושעות שמותר רק למכור את החמץ ולא לאכלו, זו מדברי חכמים היא. הרי שאף חכמים מחלקים בתוך היום עצמו.
 ושואלים: <strong>ואידך</strong> <small>[והאחר]</small> ר' אליעזר בן יעקב מה עונה הוא על כך? ומשיבים: <strong>הרחקה</strong> ושמירה <strong>הוא דעבוד רבנן לדאורייתא</strong> <small>[שעשו חכמים לדברי תורה]</small> והוא אחד מסייגי חכמים, אבל כאשר מתקנים חכמים תקנה משלהם הריהי ליום שלם. ומכל מקום לעניננו לא הוכחנו מכאן הוכחה חותכת ש"אור" משמעו ערב.
 <strong>מיתיבי</strong> <small>[מקשים</small> עוד<small>]</small> שנינו: <strong>אין משיאין משואות</strong> (מדליקים מדורות) על הרים, להודיע שקבעו (קידשו) את ראש החודש, <strong>אלא על החדש שנראה בזמנו,</strong> ביום השלושים לחודש הקודם, כדי <strong>לקדשו</strong> באותו יום. <strong>ואימתי משיאין משואות</strong> אלה — <strong>לאור עבורו,</strong> בסוף יום שלושים, ערב יום שלושים ואחד, שפעמים הוא ביום הנוסף המתעבר על החודש. <strong>אלמא</strong> <small>[מכאן]</small> ש<strong>"אור" אורתא</strong> <small>[ערב]</small> <strong>הוא!</strong> ומסכמים: אכן, <strong>שמע מינה</strong> <small>[למד ממנה]</small> שכן הוא.
 <strong>מיתיבי</strong> <small>[מקשים</small> עוד<small>]</small> ממה ששנינו: <strong>היה</strong> כהן <strong>עומד כל הלילה ומקריב על המזבח</strong> את אברי הקרבנות, <strong>לאורה טעון קידוש ידים ורגלים דברי רבי.</strong> שכיון שהתחיל יום חדש, חייב הכהן לרחוץ ידיו ורגליו בכיור כפי שעושים לפני תחילת העבודה, ולעניננו משמע שאור יום הוא! ודוחים: אין מכאן ראיה גמורה כי <strong>"אורה" שאני</strong> <small>[שונה]</small> וביטוי זה אכן משמעו יום, אבל "אור" יתכן שמשמעו ערב.
 ועוד <strong>מיתיבי</strong> <small>[מקשים]</small> <strong>מר זוטרא</strong>
## דף ג.
 <strong>המפלת</strong> את ולדה <strong>אור לשמונים ואחד</strong> יום מהיום שילדה בו את ולדה הקודם, ונאמר בתורה כי היולדת חייבת להביא קרבן לידה גם על נפל. ולמדו כי היולדת יכולה להיפטר בקרבן אחד על הלידות וההפלות הסמוכות לתאריך לידתה עד יום שמונים, שעדיין הן קשורות עם הלידה (ועיין ויקרא יב, א-ו). וכאן מדובר במפלת בדיוק באור לשמונים ואחד. <strong>בית שמאי פוטרין מקרבן</strong> נוסף, וקרבן שמביאה על לידתה פוטרה גם מקרבן להפלתה. <strong>ובית הלל מחייבים.</strong>
 <strong>אמרו להן בית הלל לבית שמאי: מאי שנא</strong> <small>[</small>ב<small>מה שונה]</small> <strong>אור שמנים ואחד מיום שמנים ואחד?</strong> כי <strong>אם שיוה לו ל</strong>גבי דיני <strong>טומאה</strong> שהאשה שוב אין לה דם טוהר וחייבת בכל דיני טומאה רגילים — <strong>לא ישוה לו לקרבן?</strong> ולעניננו אפשר להסיק <strong>מדקאמר</strong> <small>[ממה שאמרו]</small> <strong>בית הלל לבית שמאי: מאי שנא</strong> <small>[</small>ב<small>מה שונה]</small> <strong>אור שמונים ואחד מיום שמונים ואחד, שמע מינה</strong> <small>[למד מכאן]</small> ש<strong>"אור" אורתא</strong> <small>[ערב]</small> <strong>הוא!</strong> ומסכמים: אכן <strong>שמע מינה</strong> <small>[למד ממנה]</small> שכן הוא.
 ועוד, <strong>מיתיבי</strong> <small>[מקשים]</small> להוכיח לענין משמעות "אור": <strong>יכול יהא</strong> זבח השלמים הנאכל לשני ימים <strong>נאכל</strong> גם <strong>אור</strong> ליום <strong>השלישי,</strong> ולכאורה, <strong>דין הוא,</strong> כלומר ניתן הדבר להילמד בדרך ההגיון. כיצד, <strong>זבחים</strong> כגון חטאת ושאר קרבנות, <strong>נאכלים ליום אחד, ושלמים נאכלים לשני ימים. מה להלן</strong> בזבחים שקיצר בזמן אכילתם — <strong>לילה אחר היום,</strong> והזבח נאכל ביום ובלילה שלאחריו, <strong>אף כאן</strong> בשלמים — <strong>לילה אחר היום,</strong> שייאכלו השלמים אף בלילה שלאחר שני הימים!
 <strong>תלמוד לומר:</strong> "וכי תזבחו זבח שלמים לה' לרצונכם תזבחוהו <strong>ביום זבחכם יאכל וממחרת והנותר עד יום</strong> השלישי באש ישרף" (ויקרא יט ה— ו), משמע <strong>בעוד יום הוא נאכל, ואינו נאכל לאור שלישי.</strong>
 וממשיכים בדיון, אם כן <strong>יכול ישרף מיד</strong> לאחר כלות היום, ולכאורה אף בזה <strong>דין הוא,</strong> שהרי <strong>זבחים</strong> אחרים <strong>נאכלין ליום ולילה אחד, ושלמים נאכלין לשני ימים ולילה אחד, מה להלן</strong> זבחים — <strong>תיכף לאכילה שריפה,</strong> כלומר מיד לאחר גמר היתר אכילת הזבח, בבוקרו של היום השני, צריכים לשרוף את הנותר, <strong>אף כאן</strong> בשלמים נגיד: <strong>תיכף לאכילה שריפה,</strong> וישרפום בלילה, מיד לאחר תום שני הימים.
 <strong>תלמוד לומר "והנותר מבשר הזבח ביום השלישי באש ישרף"</strong> (ויקרא ז, יז), משמע: <strong>ביום אתה שורף, ואי אתה שורפו בלילה.</strong> ולעניננו <strong>מדקאמר</strong> <small>[מ</small>מה <small>שאמר]</small> <strong>"יהא נאכל אור לשלישי" אלמא</strong> <small>[מכאן]</small> ש<strong>"אור" אורתא</strong> <small>[ערב]</small> <strong>הוא!</strong> ומסכמים, אכן <strong>שמע מינה</strong> <small>[למד מכאן].</small>
 <strong>תא שמע</strong> <small>[בוא</small> ו<small>שמע]</small> ראיה אחרת, ששנינו: <strong>אור של יום הכפורים, מתפלל</strong> בתפילת שמונה עשרה <strong>שבע</strong> ברכות <strong>ומתודה. שחרית, מתפלל שבע</strong> ברכות <strong>ומתודה. במוסף, מתפלל שבע</strong> ברכות <strong>ומתודה. במנחה, מתפלל שבע</strong> ברכות <strong>ומתודה. בערבית, מתפלל מעין שמונה עשר,</strong> כלומר תפילה קצרה שהיא קיצור תפילת ערבית הרגילה, מפני עייפות הצמים. <strong>ר' חנינא בן גמליאל אומר משום אבותיו: מתפלל שמונה עשר שלימות, מפני שצריך לומר הבדלה ב"חונן הדעת",</strong> ובנוסח הקצר אין מקום להבדלה זו. ולעניננו נסיק, <strong>אלמא</strong> <small>[מכאן]</small> ש<strong>"אור" אורתא</strong> <small>[ערב]</small> <strong>הוא!</strong> ואומרים, אכן <strong>שמע מינה</strong> <small>[למד מכאן].</small>
 <strong>תא שמע</strong> <small>[בוא</small> ו<small>שמע]</small> ראיה אחרת, <strong>דתני דבי שמואל</strong> <small>[ששנה</small> חכם <small>מבית</small> מדרשו <small>של שמואל]</small> במפורש: <strong>לילי ארבעה עשר בודקין את החמץ לאור הנר. אלמא</strong> <small>[מכאן]</small> ש<strong>"אור" אורתא</strong> <small>[ערב]</small> <strong>הוא.</strong> מכל ההוכחות הרבות הללו ברור ש"אור ליום" משמעו הערב שלפני יום זה, וכיצד אפשר שיחלקו אמוראים אם "אור ליום" הוא ערב או בוקר?
 <strong>אלא</strong> יש לדחות את כל מה שאמרנו ויש להבין כך: <strong>בין רב הונא ובין רב יהודה דכולי עלמא</strong> <small>[לדעת הכל]</small> <strong>"אור" אורתא</strong> <small>[ערב]</small> <strong>הוא, ולא פליגי</strong> <small>[נחלקו]</small> באמת בגוף ההלכה, אלא <strong>מר כי אתריה ומר כי אתריה</strong> <small>[חכם זה כ</small>לשון <small>מקומו וחכם זה כ</small>לשון <small>מקומו].</small> <strong>באתריה</strong> <small>[במקומו]</small> של <strong>רב הונא קרו "נגהי"</strong> <small>[קראו</small> לערב <small>"אור"],</small> <strong>ובאתריה</strong> <small>[ובמקומו]</small> של <strong>רב יהודה קרו "לילי"</strong> <small>[קראו "לילה"],</small> ושניהם התכוונו לאותו דבר.
 <big>א</big> ושואלים: <strong>ותנא דידן מאי טעמא לא קתני</strong> <small>[והתנא שלנו מה הטעם לא שנה]</small> במפורש <strong>"לילי"</strong> ארבעה עשר? ומשיבים: <strong>לישנא מעליא</strong> <small>[</small>ב<small>לשון מעולה,</small> נקיה<small>]</small> <strong>הוא דנקט</strong> <small>[שהשתמש],</small> ולא רצה להזכיר לילה וחושך, ואמר במקום זאת "אור" לארבעה עשר. <strong>וכ</strong>דברי <strong>ר' יהושע בן לוי.</strong> ש<strong>אמר ר' יהושע בן לוי: לעולם אל יוציא אדם דבר מגונה מפיו, שהרי עקם הכתוב שמונה אותיות, ולא הוציא דבר מגונה מפיו. שנאמר "מן הבהמה הטהורה ומן הבהמה אשר איננה טהרה"</strong> (בראשית ז, ח), ולא אמר "הבהמה הטמאה", ונמצא שהוסיף לשם נקיות הלשון שמונה אותיות יתרות.
 <strong>רב פפא אמר: תשע</strong> אותיות עיקם הכתוב, <strong>שנאמר: "כי יהיה בך איש אשר לא יהיה טהור מקרה לילה"</strong> (דברים כג, יא), ולא אמר 'טמא'. <strong>רבינא אמר: עשר</strong> אותיות הן, כי יש להוסיף את <strong>וי"ו ד</strong>של <strong>"טהור",</strong> שכאן נכתב "טהור" מלא בוי"ו. <strong>רב אחא בר יעקב אמר: שש עשרה</strong> אותיות עיקם הכתוב, <strong>שנאמר "כי אמר מקרה הוא בלתי טהור הוא כי לא טהור"</strong> (שמואל א כ, כו) במקום לומר "טמא".
 ועוד, <strong>תניא דבי ר' ישמעאל</strong> <small>[שנויה ברייתא</small> מבית מדרשו <small>של ר' ישמעאל]:</small> <strong>לעולם יספר אדם בלשון נקיה</strong> ככל האפשר. <strong>שהרי</strong> כאשר דבר הכתוב <strong>ב</strong>טומאת <strong>זב קראו "מרכב",</strong> ("וכל המרכב אשר ירכב עליו הזב". ויקרא טו, ט) <strong>ו</strong>כשדיבר <strong>ב</strong>טומאת <strong>אשה</strong> הזבה, אף שמדובר באותו דבר <strong>קראו "מושב"</strong> ("וכל הנוגע... אשר תשב עליו". ויקרא טו, כב), כי לשון רכיבה יש בה שמץ גנאי לגבי אשה, כיון שיש בכך פיסוק רגלים שאינו דרך צניעות, ולכן לא נזכרה רכיבה באשה. <strong>ואומר "ותבחר לשון ערומים"</strong> (איוב טו, ה), משמעו שיש צורך לדבר בלשון מחוכמת, כדי לא לומר דברים מגונים. <strong>ואומר: "</strong>יושר לבי אמרי <strong>ודעת שפתי ברור מללו"</strong> (איוב לג, ג).
 ושואלים: <strong>מאי "ואומר"?</strong> כלומר, מדוע מוסיפים עוד ראיות מן הפסוקים, והרי לכאורה הענין ברור לנו כבר! ומשיבים: <strong>וכי תימא: הני מילי</strong> <small>[ואם תאמר: דברים אלה]</small> נאמרו דווקא <strong>בדאורייתא</strong> <small>[בדברי תורה],</small> <strong>אבל בדרבנן</strong> <small>[בדברי חכמים]</small> <strong>לא</strong> נאמרו. לכן <strong>תא שמע</strong> <small>[בוא</small> ו<small>שמע]</small> <strong>ואומר "ותבחר לשון ערומים"</strong> משמעו בכל דבר ודבר. <strong>וכי תימא: הני מילי</strong> <small>[ואם תאמר: דברים אלה]</small> אמורים <strong>בדרבנן</strong> <small>[בדברי חכמים]</small> <strong>אבל במילי דעלמא</strong> <small>[בדברים סתם</small> שמדברים אנשים<small>]</small> <strong>— לא.</strong> על כן <strong>ואומר "ודעת שפתי ברור מללו"</strong> בכל מקרה.
 ושואלים: על דברי התנא מבית מדרשו של ר' ישמעאל <strong>ו</strong>כי <strong>באשה לא כתיב</strong> <small>[נאמר]</small> <strong>בה</strong> במקרא לשון <strong>"מרכב"?! והכתיב</strong> <small>[והרי נאמר]</small> <strong>"ותקם רבקה ונערתיה ותרכבנה על הגמלים"</strong> (בראשית כד, סא)! ומשיבים: <strong>התם</strong> <small>[שם],</small> <strong>משום ביעתותא דגמלים, אורחא</strong> <small>[פחד הגמלים, דרך]</small> <strong>הוא.</strong> מפני שהגמלים גבוהים וגם אשה אינה יכולה לשבת עליהם (כשרגליה לצד אחד) אלא לרכב, ולכן אין גנאי בסיפור דבר זה. ושואלים: <strong>והכתיב</strong> <small>[והרי נאמר]</small> <strong>"ויקח משה את אשתו ואת בניו וירכבם על החמר"</strong> (שמות ד, כ) ומשיבים: <strong>התם</strong> <small>[שם]</small> נקט לשון זה
## דף ג:
 <strong>משום בניו</strong> שאף הם רכבו <strong>אורחא</strong> <small>[דרך]</small> <strong>הוא,</strong> ומותרים הם ברכיבה אף שגם אשתו היתה בין הרוכבים.
 ומקשים: <strong>והכתיב</strong> <small>[והרי נאמר]</small> באביגיל <strong>"ו</strong> היה <strong>היא רכבת על החמור</strong> ויורדת בסתר ההר<strong>"</strong> (שמואל א כה, כ) משמע שאף באשה נוקט הכתוב בלשון "רכיבה"! ומתרצים: <strong>התם</strong> <small>[שם],</small> <strong>משום ביעתותא דליליא</strong> <small>[פחד הלילה] —</small> <strong>אורחא</strong> <small>[דרך]</small> <strong>היא</strong> לרכב. שהרי הדבר היה בלילה, ואז אין אשה יושבת על החמור אלא רוכבת עליו. <strong>ואיבעית אימא</strong> <small>[ואם תרצה אמור]:</small> אם <strong>משום ביעתותא דליליא</strong> <small>[פחד הלילה] —</small> <strong>ליכא</strong> <small>[אין]</small> לחשוש, <strong>ו</strong>אולם <strong>משום ביעתותא דדוד</strong> <small>[פחד דוד] —</small> <strong>איכא</strong> <small>[יש]</small> לחשוש. ומפני אימתו רצתה לשבת היטב דרך רכיבה. <strong>ואיבעית אימא</strong> <small>[ואם תרצה אמור]:</small> אם משום <strong>ביעתותא דדוד</strong> <small>[פחד דוד] —</small> <strong>נמי ליכא</strong> <small>[גם כן אין]</small> לחשוש, ואולם <strong>משום ביעתותא דהר</strong> <small>[פחד ההר] —</small> <strong>איכא</strong> <small>[יש]</small> מקום לרכב דוקא.
 ושואלים: <strong>ובאורייתא מי לא כתיב</strong> <small>[ובתורה האם לא נאמר]</small> <strong>"טמא"?</strong> והרי לא הכל בתורה בלשון נקיה נכתב, שהרי פעמים רבות כתוב לשון "טמא" בתורה! <strong>אלא</strong> כך יש לומר: <strong>כל היכא דכי הדדי נינהו</strong> <small>[כל מקום</small> ששני הדברים <small>שוים זה לזה]</small> באורכם — <strong>משתעי</strong> <small>[מדבר]</small> <strong>בלשון נקיה, כל היכא דנפישין מילי</strong> <small>[כל מקום שמרובים הדברים]</small> וצריך להאריך הרבה — <strong>משתעי</strong> <small>[מדבר]</small> <strong>בלשון קצרה. כ</strong>פי ש<strong>אמר רב הונא</strong> ש<strong>אמר</strong> בשם <strong>רב, ואמרי לה</strong> <small>[ויש אומרים]</small> <strong>אמר רב הונא אמר רב משום</strong> <small>[משמו]</small> של <strong>ר' מאיר: לעולם ישנה אדם לתלמידו דרך קצרה.</strong>
 ושואלים: <strong>וכל היכא דכי הדדי נינהו משתעי</strong> <small>[וכל מקום ששוים זה לזה</small> האם <small>מדבר]</small> הכתוב <strong>בלשון כבוד? והא</strong> <small>[והרי]</small> <strong>"רוכבת" ו"יושבת" דכי הדדי נינהו</strong> <small>[שוים הם זה לזה</small> בגודלם<small>],</small> ובכל זאת <strong>קאמר</strong> <small>[אמר]</small> בפסוק לשון <strong>"רוכבת"!</strong> ומשיבים: <strong>"רכבת" כתיב</strong> חסר וי"ו, נמצא שקיצר בלשונו, ולכן לא הקפיד להשתמש בלשון כבוד.
 <big>א</big> לענין זה של שימוש בלשון נקיה והגונה מסופר: <strong>הנהו תרי תלמידי דהוו יתבי קמיה דרב</strong> <small>[אותם שני תלמידים שהיו יושבים לפני רב]</small> והיו עייפים מן הלימוד בסוגיה מסובכת. <strong>חד</strong> <small>[אחד</small> מהם<small>]</small> <strong>אמר: שויתינן האי שמעתא</strong> <small>[עשתה אותי הלכה זו</small> שעסקנו בה<small>]</small> <strong>כדבר אחר</strong> (כינוי לחזיר) <strong>מסנקן</strong> <small>[עייף],</small> <strong>וחד</strong> <small>[ואחד</small> מהם<small>]</small> <strong>אמר: שויתינן האי שמעתא</strong> <small>[עשתה אותי הלכה זו]</small> <strong>כגדי מסנקן</strong> <small>[עייף].</small> <strong>ולא אישתעי</strong> <small>[דיבר</small> עוד<small>]</small> <strong>רב בהדי דהאיך</strong> <small>[עם זה</small> שהזכיר לשון חזיר<small>].</small> שאדם שאין לשונו נקיה, ודאי שיש בו פגם מוסרי.
 וכן מסופר: <strong>הנהו תרי תלמידי דהוו יתבי קמיה דהלל, וחד מינייהו</strong> <small>[אותם שני תלמידים שהיו יושבים לפני הלל, ואחד מהם]</small> <strong>רבן יוחנן בן זכאי</strong> היה. <strong>ואמרי לה</strong> <small>[ויש אומרים]</small> שלא כך היה המעשה, אלא <strong>קמיה דרבי</strong> <small>[לפני רבי]</small> היו יושבים, <strong>וחד מינייהו</strong> <small>[ואחד מהם]</small> <strong>ר' יוחנן</strong> האמורא היה. <strong>חד</strong> <small>[אחד</small> מהם<small>]</small> <strong>אמר</strong> בשאלתו: <strong>מפני מה בוצרין בטהרה</strong> ומקפידים שלא יהיו כלי הבציר טמאים, <strong>ואין מוסקים</strong> את הזיתים <strong>בטהרה? וחד</strong> <small>[אחד</small> מהם<small>]</small> <strong>אמר</strong> ושאל אותה שאלה בסגנון שונה: <strong>מפני מה בוצרין בטהרה ומוסקין בטומאה? אמר</strong> רבם: <strong>מובטח אני בזה</strong> שדיבר בלשון נקיה <strong>ש</strong>עתיד להיות <strong>מורה הוראה בישראל. ו</strong>אכן <strong>לא היה ימים מועטים עד שהורה הוראה בישראל.</strong>
 ועוד מסופר: <strong>הנהו תלתא כהני</strong> <small>[אותם שלשה כהנים]</small> שהיו בבית המקדש, וכל אחד מהם קיבל משהו מלחם הפנים שהיו מחלקים לכהנים, וכיון שרבו הכהנים היה כל אחד מקבל כמות קטנה מאד. <strong>חד</strong> <small>[אחד</small> מהם<small>]</small> <strong>אמר</strong> לחבריו: <strong>הגיעני</strong> חלק שגודלו <strong>כפול, וחד</strong> <small>[ואחד</small> מהם<small>]</small> <strong>אמר: הגיעני כזית, וחד</strong> <small>[אחד</small> מהם<small>]</small> <strong>אמר: הגיעני כזנב הלטאה.</strong> ו<strong>בדקו אחריו,</strong> אחרי האחרון שהביא דוגמא משרץ טמא, <strong>ומצאו בו שמץ פסול.</strong> תחילה הבינו הלומדים כי פסול זה שמצאו היה פסול יוחסין, שהתברר שלא היה כשר לכהונה.
 ומקשים: <strong>והא תניא</strong> <small>[והרי שנינו</small> בברייתא<small>]</small> <strong>אין בודקין מן המזבח ולמעלה!</strong> שכאשר בודקין ביוחסין ומגיעים לאדם שיודעים ששימש בכהונה על המזבח, שוב אין בודקים ביחוסו, שודאי לא היה פסול שהרי שימש בכהונה. והרי ממעשה זה משמע שאף עבודת המזבח אינה משמשת חזקה!
 ודוחים: <strong>לא תימא</strong> <small>[תאמר]</small> <strong>"שמץ פסול"</strong> בעניני יוחסין, <strong>אלא אימא</strong> <small>[אמור]</small> <strong>"שחץ פסול",</strong> שנמצא שיש בו פסול של גאוה ושאר מידות רעות שהלוקה בהם אינו ראוי לשמש בכהונה. <strong>ואי בעית אימא</strong> <small>[ואם תרצה אמור]</small> הסבר הסתירה בדרך אחרת: <strong>שאני התם, דאיהו דארע נפשיה</strong> <small>[שונה שם, שהוא שקלקל לעצמו].</small> שאמנם סתם כהן המשמש בעבודה מניחים אנו שהוא כשר, אבל אותו כהן שדבר בלשון שאינה נקיה קלקל את חזקת כשרותו.
 <big>ב</big> כיון שסופר אודות הבדיקה שבדקו לאותו כהן, מסופר עוד: <strong>ההוא ארמאה דהוה סליק</strong> <small>[גוי אחד שהיה עולה</small> לארץ ישראל] ואומר שישראל הוא, <strong>ואכיל</strong> <small>[ואוכל]</small> <strong>פסחים בירושלים</strong> מקרבנות הפסח. חזר אותו גוי לארצו ו<strong>אמר</strong> מתוך התפארות כיצד רימה את ישראל: <strong>כתיב</strong> <small>[נאמר]</small> בכתוב <strong>"</strong>זאת חוקת הפסח <strong>כל בן נכר לא יאכל בו"</strong> (שמות יב, מג) וכן נאמר: <strong>"וכל ערל לא יאכל בו"</strong> (שמות יב, מח), <strong>ואנא הא קאכילנא משופרי שופרי</strong> <small>[ואני הרי אכלתי מ</small>החלק <small>היפה יפה]</small> שבקרבן פסח.
 <strong>אמר ליה</strong> <small>[לו]</small> <strong>ר' יהודה בן בתירא</strong> (שרצה להכשילו): <strong>מי קא ספו לך</strong> <small>[האם מאכילים אותך]</small> <strong>מאליה?</strong> כלומר, האם באמת סבור אתה שמאכילים אותך מהחלק הטוב? ואותו גוי לא ידע שאת האליה של קרבן הפסח מקריבים למזבח. <strong>אמר ליה</strong> <small>[לו]</small> הגוי: <strong>לא.</strong> אמר לו ר' יהודה בן בתירא: אם כן, <strong>כי סלקת להתם אימא להו: ספו לי</strong> <small>[כאשר תעלה לשם אמור להם: האכילוני]</small> <strong>מאליה.</strong> לשנה אחרת, <strong>כי סליק</strong> <small>[כאשר עלה],</small> <strong>אמר להו</strong> <small>[להם</small> לבני חבורתו<small>]:</small> <strong>מאליה ספו</strong> <small>[תנו]</small> <strong>לי! אמרו ליה</strong> <small>[לו]</small> <strong>אליה לגבוה</strong> (למזבח) <strong>סלקא</strong> <small>[עולה].</small>
 <strong>אמרו ליה</strong> <small>[לו]:</small> <strong>מאן</strong> <small>[מי]</small> <strong>אמר לך הכי</strong> <small>[כך],</small> שתבקש מן האליה? <strong>אמר להו</strong> <small>[להם]</small> בהתמרמרות: הלא <strong>ר' יהודה בן בתירה</strong> הוא שאמר. <strong>אמרו: מאי האי דקמן</strong> <small>[מהו זה שלפנינו]</small> שר' יהודה בן בתירא אמר שיש לאכול את האליה? ודאי יש כאן דבר הראוי לחקירה. <strong>בדקו בתריה</strong> <small>[אחריו],</small> <strong>ואשכחוהו דארמאה</strong> <small>[ומצאו שגוי]</small> <strong>הוא וקטלוהו</strong> <small>[והרגוהו].</small> <strong>שלחו ליה</strong> <small>[לו]</small> <strong>לר' יהודה בן בתירא: שלם</strong> <small>[שלום]</small> <strong>לך ר' יהודה בן בתירא! דאת</strong> <small>[שאתה</small> מצוי<small>]</small> <strong>בנציבין</strong> שבבבל <strong>ומצודתך פרוסה בירושלים,</strong> שהרי הצלחת ממקומך להביא לתפיסתו של אדם שרימה אותנו.
 ועוד בשבח שמירת הלשון מאמירה של גנאי או רעה, מסופר: <strong>רב כהנא חלש</strong> <small>[חלה].</small> <strong>שדרוה רבנן</strong> <small>[שלחוהו חכמים]</small> את <strong>ר' יהושע בריה</strong> <small>[בנו]</small> של <strong>רב אידי, אמרו ליה</strong> <small>[לו]:</small> <strong>זיל</strong> <small>[לך]</small> <strong>בדוק מאי דיניה</strong> <small>[מה דינו,</small> מה שלומו<small>].</small> <strong>אתא, אשכחיה דנח נפשיה</strong> <small>[בא, מצאו שנחה נפשו,</small> נפטר<small>].</small> <strong>קרעיה ללבושיה, ואהדריה לקרעיה לאחוריה, ובכי ואתי</strong> <small>[קרע את לבושו, והחזיר את הקרע לאחוריו</small> שלא ייראה מיד, <small>והיה בוכה ובא]</small> <strong>אמרו ליה</strong> <small>[לו]:</small> <strong>נח נפשיה</strong> <small>[נחה נפשו]</small> של רב כהנא? <strong>אמר להו</strong> <small>[להם]:</small> <strong>אנא</strong> <small>[אני]</small> <strong>לא קאמינא</strong> <small>[אמרתי].</small> שהרי כבר נאמר <strong>"ומוצא דבה הוא כסיל"</strong> (משלי י, יח). ומכאן נלמד שאין ראוי לספר מאורעות רעים ואם יש צורך להודיעם — מודיעים בלשון עקיפה.
 ועוד בענין לשון נקיה, מסופר: <strong>יוחנן חקוקאה</strong> <small>[</small>מהמקום <small>חקוק]</small> <strong>נפק לקרייתא</strong> <small>[יצא לכפרים].</small> <strong>כי אתא</strong> <small>[כאשר בא],</small> <strong>אמרו ליה</strong> <small>[לו]:</small> האם <strong>חיטין נעשו יפות?</strong> כיון שלא רצה לומר שחיטי השנה לא עלו יפה, <strong>אמר להם</strong> : <strong>שעורים נעשו יפות</strong> ויבינו מדעתם מה כוונתו. <strong>אמרו ליה</strong> <small>[לו]</small> בלגלוג: <strong>צא ובשר לסוסים ולחמורים</strong> בדבר השעורים, שהרי נאמר <strong>"השערים והתבן לסוסים ולרכש"</strong> (מלכים א ה, ח). ותוהים: אם כן, <strong>מאי הוה ליה למימר</strong> <small>[מה היה לו לומר]</small> אם רצה לדבר בלשון טובה ונקיה? ומשיבים: <strong>הוי ליה למימר</strong> <small>[היה לו לומר]</small> <strong>אשתקד נעשו חיטין יפות. אי נמי</strong> <small>[או גם כן]</small> יכול לומר <strong>עדשים</strong> (שהן מאכל אדם) <strong>נעשו יפות</strong> השנה.
## דף ד.
 <big>א</big> מסופר עוד: <strong>רב בר אחוה</strong> <small>[בן אחיו]</small> של <strong>ר' חייא ובר אחתיה</strong> <small>[ו</small>אף <small>בן אחותו]</small> היה, שנשא אייבו אבי רב שהיה אחי ר' חייא מאב את אחותו החורגת שהיתה אחות ר' חייא מאם. <strong>כי סליק להתם</strong> <small>[כאשר עלה</small> רב <small>לשם,</small> לארץ ישראל<small>]</small> <strong>אמר ליה</strong> <small>[לו]</small> ר' חייא דודו: האם אביך <strong>אייבו קיים,</strong> עדיין חי? <strong>אמר ליה</strong> <small>[לו]</small> בשאלה: וכי <strong>אימא</strong> אחותך <strong>קיימת? אמר ליה</strong> <small>[לו]:</small> והאם <strong>אימא קיימת? אמר ליה</strong> <small>[לו]:</small> וכי <strong>אייבו קיים?</strong> כיון ששמע ר' חייא כך הבין ששניהם נפטרו אלא שרב לא רצה לומר זאת במפורש.
 <strong>אמר ליה</strong> <small>[לו]</small> <strong>לשמעיה</strong> <small>[לשמשו]</small> <strong>חלוץ לי מנעלי והוליך כלי אחרי לבית המרחץ.</strong> ואומרים כי <strong>שמע מינה תלת</strong> <small>[למד ממנה,</small> ממעשהו של ר' חייא<small>, שלשה</small> דברים בהלכה<small>];</small> <strong>שמע מינה</strong> <small>[למד ממנה]:</small> <strong>אבל אסור בנעילת הסנדל,</strong> ולכן ציוה לשמשו לחלוץ מנעליו. <strong>ושמע מינה</strong> <small>[ולמד ממנה]:</small> <strong>שמועה רחוקה אינה נוהגת אלא יום אחד,</strong> ששמועה על מותו של קרוב שהגיעה לאחר שלושים יום ממותו שוב אינה מחייבת אבלות שבעה ימים, ודי באבלות יום אחד. <strong>ושמע מינה</strong> <small>[ולמד ממנה]:</small> כי באבלות <strong>מקצת היום ככולו,</strong> ודיו במקצת אבילות, בשעה קלה זו שחלץ מנעליו, ואחר כך יכול להכנס לבית המרחץ להתרחץ בו (מה שאסור לאבל לעשות כרגיל), שבטלה ממנו חובת האבלות.
 אגב הדיון בדקדוקי לשון של בני אדם מסופר, <strong>ההוא</strong> <small>[</small>אדם <small>אחד]</small> ש<strong>אמר: דונו דיני.</strong> שאותו אדם היה רגיל לומר בכל מקרה של ויכוח: הביאו את הדבר לדין ודונו בו. <strong>אמרי</strong> <small>[אמרו</small> חכמים<small>]:</small> <strong>שמע מינה</strong> <small>[למד מכאן]</small> כי <strong>מ</strong>שבט <strong>דן קאתי</strong> <small>[בא],</small> שכן נאמר <strong>"דן ידין עמו כאחד שבטי ישראל"</strong> (בראשית מט, טז) ולכן מתבטא הוא בסגנון זה.
 וכן מסופר: <strong>ההוא דהוה קא אזיל ואמר: אכיף ימא אסיסני ביראתא</strong> <small>[</small>אדם <small>אחד שהיה</small> רגיל <small>ללכת ולומר: על חוף הים</small> שיחי <small>הסנה הם ברושים]</small> (גאונים), שכל דבר הסמוך לים יפה הוא יותר מבמקום אחר, ו<strong>בדקו</strong> אחרי יחוסו <strong>ואשכחוהו</strong> <small>[ומצאוהו]</small> <strong>דמזבולן קאתי</strong> <small>[הוא בא],</small> ובזבולון נאמר <strong>"זבולן לחוף ימים ישכן"</strong> (בראשית מט, יג), ומתוך כך חיבתו לדברים הקרובים לים.
 <big>ב</big> ושבים לענין בדיקת חמץ. <strong>והשתא דקיימא לן דלכולי עלמא</strong> <small>[ועכשיו שמוחזק בידינו שלדעת הכל]</small> <strong>"אור</strong> לארבעה עשר <strong>"</strong><strong>אורתא</strong> <small>[ערב]</small> <strong>הוא, מכדי</strong> <small>[הרי]</small> <strong>בין ל</strong>שיטת <strong>ר' יהודה ובין ל</strong>שיטת <strong>ר' מאיר</strong> שנחלקו בשעות שקבעו חכמים לביעור החמץ (להלן פסחים יא, ב), הרי <strong>חמץ אינו אסור</strong> בהנאה מדין תורה <strong>אלא משש שעות</strong> שביום <strong>ולמעלה</strong> (ואחריהן), <strong>ו</strong>אם כן <strong>נבדוק בשית</strong> <small>[ב</small>שעה <small>השישית]</small> ביום בתחילתה, ונבער אז את החמץ.
 <strong>וכי תימא</strong> <small>[ואם תאמר]</small> שנוקטים בכלל <strong>זריזין מקדימין למצות,</strong> בכל זאת דיינו ש<strong>נבדוק מצפרא</strong> <small>[מן הבוקר].</small> שאת ענין זריזות למצוות למדים ממה <strong>דכתיב</strong> <small>[שנאמר]</small> <strong>"וביום השמיני ימול בשר ערלתו"</strong> (ויקרא יב, ג), <strong>ותניא</strong> <small>[ושנינו</small> בברייתא<small>]:</small> <strong>כל היום כולו כשר ל</strong>מצוות <strong>מילה, אלא שזריזין מקדימים למצות</strong> למול בבוקר, <strong>ש</strong>כן <strong>נאמר</strong> בעקידה, שכאשר שמע אברהם את ציווי ה' <strong>"וישכם אברהם בבקר"</strong> (בראשית כב, ג), משמע שהזריז לקיים מצוות בוראו, משכים ועושה רצונו.
 ומתרצים, <strong>אמר רב נחמן בר יצחק:</strong> טעמה של הבדיקה בערב — משום שזו <strong>שעה שבני אדם מצויים בבתיהם</strong> ויש להם פנאי לבדוק. <strong>ו</strong>עוד טעם: <strong>אור הנר יפה לבדיקה</strong> דווקא בלילה, ולכן מתוך שמצוות הבדיקה דווקא בנר, נכון לבדוק דווקא בלילה.
 <strong>אמר אביי: הילכך</strong> <small>[לכן]</small> לפי מה שהסכמנו, <strong>האי צורבא מרבנן</strong> <small>[תלמיד חכם]</small> <strong>לא לפתח בעידניה באורתא דתליסר דנגהי ארבסר</strong> <small>[יפתח בזמנו</small> הקבוע לו ללמוד תורה <small>בערב של שלשה עשר אור לארבעה עשר]</small> <strong>דלמא משכא ליה שמעתיה, ואתי לאימנועי</strong> <small>[שמא תמשוך אותו</small> תעסיק אותו ביותר <small>ההלכה</small> שהוא עוסק בה, <small>ותביא</small> תגרום לו <small>להמנע]</small> <strong>מ</strong>לקיים <strong>מצוה</strong> זו של בדיקת חמץ<small>].</small>
 <big>ג</big> <strong>בעו מיניה</strong> <small>[שאלו ממנו]</small> <strong>מרב נחמן בר יצחק: המשכיר בית לחבירו ב</strong>יום <strong>ארבעה עשר</strong> בניסן, <strong>על מי</strong> מהם <strong>לבדוק</strong> את החמץ? האם <strong>על המשכיר לבדוק</strong> משום <strong>דחמירא דידיה</strong> <small>[שהחמץ שלו]</small> <strong>הוא, או דלמא</strong> <small>[שמא]</small> <strong>על השוכר לבדוק — דאיסורא ברשותיה קאי</strong> <small>[שהאיסור ברשותו עומד],</small> שהרי הבית יהא ברשותו בפסח, ושם יהא מצוי החמץ? וענו על כך, <strong>תא שמע</strong> <small>[בוא</small> ו<small>שמע]</small> תשובה ממה ששנינו: <strong>המשכיר בית לחבירו — על השוכר לעשות לו מזוזה,</strong> משמע שהדר בפועל בבית הוא החייב במצוות הבית!
 ודוחים: <strong>התם, הא</strong> <small>[שם, הרי]</small> <strong>אמר רב משרשיא: מזוזה חובת הדר היא</strong> כלומר קביעת המזוזה היא מחובתו של הדר בבית, ואינה מחובתו של בעל הבית, שמצוות קביעת המזווה אינה חלה על בית ריק, ואפילו הבית שייך לו. ואם כן עדיין קיימת השאלה <strong>הכא, מאי</strong> <small>[כאן מה</small> הדין<small>]?</small> <strong>אמר להו</strong> <small>[להם]</small> <strong>רב נחמן בר יצחק, תנינא</strong> <small>[שנינו]</small> פתרון לשאלה זו בברייתא: <strong>המשכיר בית לחבירו, אם עד שלא מסר לו מפתחות</strong> הבית <strong>חל</strong> יום <strong>ארבעה עשר — על המשכיר לבדוק, ואם משמסר לו מפתחות חל ארבעה עשר — על השוכר לבדוק.</strong>
 ועוד <strong>בעו מיניה</strong> <small>[שאלו ממנו]</small> <strong>מרב נחמן בר יצחק: המשכיר בית לחבירו בארבעה עשר</strong> בניסן, האם <strong>חזקתו</strong> שהוא <strong>בדוק</strong> כבר <strong>או אין חזקתו</strong> שהוא <strong>בדוק?</strong> ושואלים: <strong>למאי נפקא מינה</strong> <small>[מה יוצא מכך</small> למעשה<small>]?</small> <strong>לישייליה</strong> <small>[שישאלנו]</small> את המשכיר אם בדק! ומשיבים: <strong>דליתיה להאי דלשיוליה</strong> <small>[שאיננו לזה</small> המשכיר כאן <small>ש</small>אפשר <small>לשאול אותו]</small> והבעיה היא <strong>לאטרוחי להאי, מאי</strong> <small>[להטריח לזה</small> ששכר שיבדוק, <small>מה</small> הדין<small>]?</small>
 <strong>אמר להו</strong> <small>[להם]</small> <strong>רב נחמן בר יצחק: תניתוה</strong> <small>[</small>כבר <small>שניתם]</small> כיוצא בזה: <strong>הכל נאמנים על ביעור חמץ, אפילו נשים אפילו עבדים אפילו קטנים,</strong> אף שכולם אינם כשרים לעדות בכלל, נאמנים הם לומר שביערו את החמץ. והוא מברר: <strong>מאי טעמא מהימני</strong> <small>[מה טעם נאמנים הם],</small>
## דף ד:
 <strong>לאו</strong> <small>[האם לא]</small> <strong>משום</strong> ש<strong>חזקתו</strong> של הבית שהוא <strong>בדוק</strong> כבר, <strong>דקסבר</strong> <small>[שסבור הוא]</small> תנא זה: <strong>הכל</strong> ואפילו עמי הארצות <strong>חברים הם</strong> כלומר נחשבים כאילו היו מוחזקים בכשרות לענין זה והם נאמנים <strong>אצל בדיקת חמץ.</strong> שכלל בידינו שהחבר כיון שהוא נאמן בדבר, ודאי תיקן את הצריך תיקון, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חבר שמת והניח מגורה</strong> (מחסן) <strong>מליאה פירות, אפילו הן בני יומן</strong> כלומר, שהביאום ביום מותו — <strong>הרי הן בחזקת מתוקנים,</strong> שמן הסתם דאג להפריש מהם תרומות כדינם. ואף בבדיקת חמץ נאמר כי הכל בחזקת חברים ונאמנים אצל בדיקת חמץ.
 ומקשים: <strong>וממאי</strong> <small>[וממה</small> ומנין<small>]</small> מגיע אתה להוכחה זו? שמא בכלל יש לומר שבית אין חזקתו בדוק, <strong>דילמא שאני הכא</strong> <small>[שמא שונה כאן]</small> <strong>משום דקאמרי הני</strong> <small>[שאומרים אלה]</small> שהם בדקו, ומאחר שאומרים, סומכים על דבריהם. ודוחים: <strong>אטו</strong> <small>[האם]</small> <strong>אמירה דהני</strong> <small>[של אלה]</small> <strong>מידי מששא אית ביה</strong> <small>[דבר ממש יש בה]?</small> הלא פסולים הם לעדות, ואינם נאמנים, ובודאי לא על עדותם אנו סומכים, אלא משום חזקת בדיקה.
 ומקשים: <strong>אלא מאי</strong> <small>[מה]</small> רוצה אתה לומר — ש<strong>חזקתו בדוק,</strong> ומטעם זה הכל נאמנים, אם כן <strong>האי</strong> <small>[זה]</small> הלשון <strong>"הכל נאמנים"</strong> אינה לשון ראויה, אלא, <strong>"כל הבתים בחזקת בדוקין בארבעה עשר" מיבעי ליה</strong> <small>[צריך היה לו</small> לומר<small>]</small> שהרי זו הכוונה!
 ודוחים: <strong>אלא מאי</strong> <small>[מה]</small> אומר אתה שהעיקר הוא <strong>משום אמירה דהני</strong> <small>[של אלה]</small> ותדייק: <strong>הא</strong> <small>[הרי]</small> אם <strong>לא אמרי הני</strong> <small>[אמרו אלה] —</small> <strong>לא,</strong> ואין מניחים שהבית בדוק. אם כן <strong>תפשוט מיניה</strong> <small>[תפתור מכאן]</small> את הבעיה, שהרי זו הוכחה לצד השני — ש<strong>אין חזקתו בדוק</strong> מן הסתם, עד שיבוא אדם ויאמר במפורש שנבדק.
 אף מסקנה זו דוחים: <strong>לא, לעולם אימא</strong> <small>[אומר]</small> <strong>לך</strong> בית בארבעה עשר <strong>חזקתו בדוק, והכא במאי עסקינן</strong> <small>[כאן במה אנו עוסקים] —</small> ש<strong>מוחזק לן</strong> <small>[לנו]</small> שבעל הבית <strong>לא בדק, וקאמרי הני: בדקיניה</strong> <small>[ואמרו אלה</small> נשים, עבדים וקטנים: <small>בדקנוהו],</small> <strong>מהו דתימא</strong> <small>[שתאמר]:</small> <strong>לא להימנינהו רבנן</strong> <small>[יאמינום חכמים]</small> כיון שהם פסולים לעדות, <strong>קא משמע לן</strong> <small>[השמיע לנו]</small> בכך: <strong>כיון</strong> ש<strong>בדיקת חמץ מדרבנן</strong> <small>[מדברי חכמים]</small> <strong>הוא</strong> בלבד, <strong>דמדאורייתא</strong> <small>[שמן התורה]</small> <strong>בביטול בעלמא סגי ליה</strong> <small>[בלבד די לו]</small> ודיו שמבטל את החמץ לפני זמן איסורו. על כן <strong>הימנוהו רבנן בדרבנן</strong> <small>[האמינוהו,</small> סמכו עליו<small>, חכמים ב</small>דבר <small>של חכמים].</small>
 <big>א</big> <strong>איבעיא להו</strong> <small>[נשאלה להם,</small> ללומדים<small>]</small> שאלה זו: <strong>המשכיר בית לחבירו</strong> לפסח <strong>בחזקת</strong> שהוא <strong>בדוק</strong> מחמץ, <strong>ומצאו</strong> השוכר <strong>שאינו בדוק, מהו</strong> <small>[מה</small> דינו<small>]?</small> <strong>מי הוי</strong> <small>[האם הוא]</small> <strong>כמקח טעות</strong> והאם יכול הקונה לומר: רצוני לבטל אה השכירות, שכן שכרתיו על דעת שהוא בדוק, <strong>או לא?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו, ש<strong>אמר אביי: לא מיבעיא</strong> <small>[נצרכה]</small> לומר <strong>באתרא</strong> <small>[במקום]</small> ש<strong>לא יהבי אגרא</strong> <small>[נותנים שכר]</small> על בדיקת חמץ, <strong>ובדקו</strong> <small>[ובודקים]</small> הכל בעצמם. שאומרים <strong>דניחא ליה לאיניש לקיומי</strong> <small>[שנוח לו לאדם לקיים]</small> <strong>מצוה בגופיה</strong> <small>[בגופו].</small> <strong>אלא אפילו באתרא דיהבי אגרא ובדקו</strong> <small>[במקום שנותנים שכר ובודקים]</small> את החמץ, על ידי אדם הנשכר לכך, שאז אף הפסיד השוכר כסף על ידי כך — בכל זאת אומרים אנו <strong>דניחא ליה לאיניש לקיומי</strong> <small>[שנוח לו לאדם לקיים]</small> <strong>מצוה בממוניה</strong> <small>[בממונו]</small> ואין זה, איפוא, מקח טעות.
 <big>ב</big> <strong>תנן התם</strong> <small>[שנינו שם</small> במשנה<small>]</small> (להלן פסחים יא, א) <strong>ר' מאיר אומר: אוכלין</strong> חמץ ביום ארבעה עשר <strong>כל חמש</strong> שעות מתחילת היום, <strong>ושורפין</strong> אותו <strong>בתחלת שש. ר' יהודה אומר: אוכלין כל ארבע</strong> שעות, <strong>ותולין</strong> משאירים במקום <strong>כל</strong> שעה <strong>חמש,</strong> שבה לא שורפים ולא אוכלים, <strong>ושורפין</strong> את החמץ <strong>בתחילת שש.</strong> ושואלים: <strong>דכולי עלמא מיהא</strong> <small>[לדעת הכל על כל פנים]</small> <strong>חמץ משש שעות ולמעלה אסור</strong> מן התורה, <strong>מנלן</strong> <small>[מנין לנו]</small> דבר זה?
 <strong>אמר אביי: תרי קראי כתיבי</strong> <small>[שני מקראות כתובים]</small> ומתוך השוואתם נלמד דבר זה, <strong>כתיב</strong> <small>[נאמר]</small> במקרא אחד <strong>"שבעת ימים שאר לא ימצא בבתיכם"</strong> (שמות יב, יט) משמע שבמשך כל שבעת הימים אסור שיהא חמץ מצוי בבית. <strong>וכתיב</strong> <small>[ונאמר]</small> בכתוב אחר: <strong>"אך ביום הראשון תשביתו שאר מבתיכם"</strong> (שמות יב, טו), משמע שאת החמץ צריכים להשבית ביום הראשון עצמו לאחר כניסתו. <strong>הא כיצד</strong> ניישב סתירה זו? אלא הכוונה <strong>לרבות</strong> יום <strong>ארבעה עשר</strong> עצמו <strong>לביעור.</strong> שיש להבין כי "ביום הראשון" אין משמעו יום חמישה עשר בניסן, תחלת חג הפסח, אלא היום שבו מקריבים את הפסח.
 ומקשים: <strong>ואימא</strong> <small>[ואמור]</small> שכוונת הכתוב <strong>לרבות לילי חמשה עשר לביעור,</strong> שאף בלילה הראשון יש לבער את החמץ. <strong>דסלקא דעתך אמינא</strong> <small>[שיעלה על דעתך לומר]</small> לולא היה מקרא זה כתוב, <strong>"ימים" כתיב</strong> <small>[נאמר</small> במקרא<small>]</small> והיינו יכולים לחשוב כי <strong>ימים — אין</strong> <small>[כן]</small> חייבים בהם בביעור חמץ ואין צריך לבער את החמץ אלא בתחילת היום החמישה עשר, <strong>לילות — לא.</strong> על כן <strong>קא משמע לן</strong> <small>[משמיע לנו]</small> פסוק זה "ביום הראשון" ש<strong>אפילו לילות</strong> חייבים בביעור חמץ! את הקושיה הזו דוחים: <strong>ההוא לא איצטריכא ליה</strong> <small>[זה לא נצרך לו]</small> ללמוד מדרשת הכתובים, כי הוא נובע ממקור אחר
## דף ה.
 <strong>דהא איתקש</strong> <small>[שהרי הושוותה]</small> זמן <strong>השבתת שאור</strong> לזמן <strong>אכילת חמץ,</strong> שמשעה שנאסרה אכילת חמץ חלה החובה להשבית שאור, <strong>ו</strong>זמן <strong>אכילת חמץ</strong> לזמן <strong>אכילת מצה,</strong> שמשעת חובת אכילת מצה נאסרה אכילת חמץ.
 ומפרטים; <strong>השבתת שאור</strong> הושוותה <strong>לאכילת חמץ,</strong> שכן שתיהן נאמרו בפסוק אחד, דכ <strong>תיב</strong> <small>[שנאמר]:</small> <strong>"שבעת ימים שאר לא ימצא בבתיכם כי כל אכל מחמצת ונכרתה</strong> הנפש ההיא מעדת ישראל<strong>"</strong> (שמות יב, יט).
 <strong>ואכילת חמץ</strong> הושוותה <strong>לאכילת מצה,</strong> שכן שתיהן נאמרו בפסוק אחד, דכ <strong>תיב</strong> <small>[שנאמר]:</small> <strong>"כל מחמצת לא תאכלו בכל מושבתיכם תאכלו מצות"</strong> (שמות יב, כ), <strong>וכתיב ביה</strong> <small>[ונאמר בה]</small> <strong>במצה: "</strong>בראשון בארבעה עשר יום לחודש <strong>בערב תאכלו מצת"</strong> (שמות יב, יח). ואם כן יודעים אנו דבר זה ממקור אחר, ואין צורך בלימוד הנוסף.
 ושואלים: <strong>ואימא</strong> <small>[ואמור]</small> שבא הדבר <strong>לרבות ליל ארבעה עשר לביעור.</strong> שיש לבער את החמץ מן הבית עוד בליל ארבעה עשר! ודוחים: דבר זה אי אפשר לאומרו שהרי <strong>'ביום' כתיב</strong> <small>[נאמר].</small>
 ושואלים: אם כן <strong>ואימא מצפרא</strong> <small>[ואמור</small> שמיד <small>מן הבוקר]</small> של ארבעה עשר יחוייב לבער! ומשיבים: אין לומר כן שהרי נאמר "אך ביום הראשון", <strong>"אך" חלק.</strong> כי מלת "אך" לשון מיעוט וצמצום הוא, ומשמעה: לא כל היום אלא חלק מן היום, ולכן מחלקים: חצי היום אינו חייב בביעור, וחציו השני חייב בביעור.
 <big>א</big> <strong>דבי ר' ישמעאל תנא</strong> <small>[חכם מבית</small> מדרשו של <small>ר' ישמעאל שנה]:</small> <strong>מצינו</strong> יום <strong>ארבעה עשר</strong> עצמו <strong>שנקרא "ראשון", ש</strong>הרי <strong>נאמר "בראשון בארבעה עשר יום לחדש"</strong> (שמות יב, יח). <strong>רב נחמן בר יצחק אמר:</strong> הפסוק עצמו מתפרש לענין ביעור בארבעה עשר, כי <strong>"ראשון" — דמעיקרא</strong> <small>[</small>זה <small>שהיה בתחילה]</small> קודם לאחרים <strong>משמע.</strong> ואף כאן ה"ראשון" הוא היום שבתחילה, בערב החג, שכן <strong>אמר קרא</strong> <small>[הכתוב]:</small> <strong>"הראשון אדם תולד</strong> ולפני גבעות חוללת <strong>"</strong> (איוב טו, ז), הרי ש"הראשון" הוא זה הקודם לאחרים, כפי ההקבלה שבפסוק.
 ותוהים: <strong>אלא מעתה</strong> אם כך נפרש "הראשון", אם כן מה שנאמר בסוכות <strong>"ולקחתם לכם ביום הראשון</strong> פרי עץ הדר כפות תמרים וענף עץ עבות וערבי נחל<strong>"</strong> (ויקרא כג, מ) <strong>הכי נמי</strong> <small>[כך גם כן]</small> <strong>ראשון דמעיקרא</strong> <small>[שמתחילה]</small> <strong>משמע,</strong> והאם חובת נטילת הלולב ביום ארבעה עשר לתשרי!?
 ודוחים: <strong>שאני התם, דכתיב</strong> <small>[שונה שם, ש</small>כן <small>נאמר]</small> מיד לאחר מכן <strong>"ושמחתם לפני ה' אלהיכם שבעת ימים"</strong> (ויקרא כג, מ), <strong>מה שביעי</strong> בשבעת ימים אלה — <strong>שביעי לחג</strong> עצמו, <strong>אף "ראשון" — ראשון לחג</strong> עצמו, ואין כוונתו לערב החג. ואולם לעניננו כשלא פורש הדבר, הרי "ראשון" משמעו היום הקודם.
 ומקשים: <strong>הכי נמי כתיב</strong> <small>[כך גם כן נאמר]</small> בפסח: <strong>"אך ביום הראשון תשביתו</strong> שאור מבתיכם <strong>שבעת ימים מצות תאכלו"</strong> (שמות יב, טו), וכשם ששביעי שם — שביעי לחג הוא, אף ראשון — ראשון לחג! ומתרצים: <strong>אם כן, נכתוב קרא</strong> <small>[שיכתוב המקרא]</small> <strong>"ראשון", "הראשון"</strong> ההדגשה בה"א הידיעה <strong>למה לי? שמע מינה</strong> <small>[למד מכאן]</small> <strong>לכדאמרן</strong> <small>[לכמו שאמרנו]</small> ש"הראשון" משמעו — הקודם ליום ראשון.
 ומקשים: <strong>אי הכי, התם נמי</strong> <small>[אם כך שם</small> בסוכות <small>גם כן]</small> <strong>"הראשון" למה לי? ותו, התם</strong> <small>[ועוד, שם]</small> דכ <strong>תיב</strong> <small>[שנאמר]:</small> <strong>"ביום הראשון שבתון וביום השמיני שבתון"</strong> (ויקרא כג, לט) <strong>אימר</strong> <small>[אמור]</small> ש<strong>"ראשון" — דמעיקרא</strong> <small>[שמתחילה]</small> הקודם לחג, <strong>משמע?</strong> ודוחים: <strong>שאני התם</strong> <small>[שונה שם]</small> שכן <strong>אמר קרא</strong> <small>[הכתוב]:</small> <strong>"וביום השמיני שבתון",</strong> ללמד: <strong>מה "שמיני" — שמיני</strong> ליום ה<strong>חג</strong> הראשון, <strong>אף "ראשון" — ראשון</strong> של <strong>חג.</strong>
 ומה ששאלת לשון <strong>"הראשון" למה לי?</strong> בא הדבר <strong>למעוטי</strong> <small>[למעט]</small> <strong>חולו של מועד,</strong> לומר שאין בו איסור מלאכה וקדושת יום טוב. ותוהים: הלא <strong>חולו של מועד מ"ראשון" ו"שמיני" נפקא</strong> <small>[יוצא],</small> שהרי נאמר בכתוב שראשון ושמיני בלבד הם ימי החג, וממילא מובן שהימים שבאמצע אינם כן!
 ומתרצים: <strong>איצטריך</strong> <small>[הוצרך</small> הדבר<small>].</small> שכן <strong>סלקא דעתך אמינא</strong> <small>[יעלה על דעתך לומר]</small> <strong>הואיל</strong> ש<strong>כתב רחמנא</strong> <small>[הכתוב]</small> <strong>"וביום השמיני",</strong> היינו מבינים לפי הכלל המקובל <strong>וי"ו מוסיף על ענין ראשון.</strong> כי כאשר מתחיל פסוק או ענין בוי"ו משמעו שאין הוא מופרד מן הקודם אלא בא להוסיף עליו. והיינו סבורים ש<strong>אפילו בחולו של מועד</strong> יש לנהוג קדושת החג כביום השמיני, לכן <strong>קא משמע לן</strong> <small>[השמיע לנו]</small> הפסוק שאין לפרש כך.
 ותוהים: אם כן, <strong>ולא לכתוב רחמנא</strong> <small>[יכתוב הכתוב]</small> <strong>לא וי"ו</strong> של "וביום השמיני" <strong>ולא ה"א</strong> של "הראשון", שכפי ההסבר הקודם באו להוציא זו מזו, ולכן לא יצטרכו לתוספות אלה?! <strong>ותו, התם</strong> <small>[ועוד, שם]</small> דכ <strong>תיב</strong> <small>[שנאמר]:</small> <strong>"ביום הראשון מקרא קדש יהיה לכם</strong> כל מלאכת עבודה לא תעשו<strong>"</strong> (ויקרא כג, ז) סבור אתה כי <strong>"ראשון" דמעיקרא</strong> <small>[שמתחילה]</small> <strong>משמע,</strong> בערב החג?!
 <strong>אלא</strong> אין מקום לפירושים הקודמים של "הראשון" בנושאים אלה, ו<strong>הני</strong> <small>[אותם]</small> <strong>שלשה "ראשון"</strong> שנאמרו כאן <strong>מיבעי ליה לכדתני דבי</strong> <small>[נצרכו להם לכמו שדרש החכם מבית</small> מדרשו<small>]</small> של <strong>ר' ישמעאל. דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: בשכר שלשה "ראשון"</strong> שנאמרו בעניני החגים שישראל שומרים אותם, <strong>זכו</strong> ישראל <strong>לשלשה</strong> דברים שנקראו <strong>"ראשון",</strong> והם: <strong>להכרית זרעו של עשו, לבנין בית המקדש, ולשמו של משיח.</strong>
 <strong>להכרית זרעו של עשו, דכתיב</strong> <small>[שנאמר</small> בו<small>]:</small> <strong>"ויצא הראשון אדמוני כלו כאדרת שער</strong> ויקראו שמו עשו<strong>"</strong> (בראשית כה, כה). <strong>ולבנין בית המקדש, דכתיב</strong> <small>[שנאמר</small> בו<small>]:</small> <strong>"כסא כבוד מרום מראשון מקום מקדשנו"</strong> (ירמיהו יז, יב). <strong>ו</strong>כן זכו <strong>לשמו של משיח, דכתיב</strong> <small>[שנאמר</small> בו<small>]:</small> <strong>"ראשון לציון הנה הנם</strong> ולירושלים מבשר אתן<strong>"</strong> (ישעיה מא, כז). אבל "הראשון" שנאמר בפסח משמעו — זה שלפני ההתחלה, ערב פסח.
 <big>ב</big> <strong>רבא אמר:</strong> הלכה זו נלמדת <strong>מהכא</strong> <small>[מכאן],</small> שנאמר <strong>"לא תשחט על חמץ דם זבחי</strong> ולא ילין לבוקר זבח חג הפסח<strong>"</strong> (שמות לד, כה), כלומר <strong>לא תשחט הפסח ועדיין חמץ קיים.</strong> ולכן יש לבער את החמץ עוד באותו חלק של יום הארבעה עשר, לפני זמן שחיטת הפסח.
 ומקשים: <strong>ואימא: כל חד וחד כי שחיט</strong> <small>[ואמור: כל אחד ואחד כאשר הוא שוחט]</small> ידאג שלא יהא חמץ מצוי בידו, ואין זמן קבוע לדבר! ומשיבים: <strong>זמן שחיטה</strong> של הפסח <strong>אמר רחמנא</strong> <small>[הכתוב].</small> והוא משש שעות ולמעלה כאשר מתחיל זמן זה.
 <big>ג</big> ומוסיפים: <strong>תניא נמי הכי</strong> <small>[שנויה</small> ברייתא <small>גם כן כך]</small> שבה כמה מן השיטות שהבאנו. <strong>"אך ביום הראשון תשביתו שאר מבתיכם"</strong> (שמות יב, טו) משמעו: <strong>מערב יום טוב, או</strong> שמא <strong>אינו אלא ביום טוב עצמו? תלמוד לומר: "לא תשחט על חמץ דם זבחי"</strong> (שמות לד, כה), כלומר <strong>לא תשחט את הפסח, ועדיין חמץ קיים,</strong> אלה <strong>דברי ר' ישמעאל.</strong>
 <strong>ר' עקיבא אומר: אינו צריך</strong> להוכחה זו אלא, <strong>הרי הוא אומר: "אך ביום הראשון תשביתו שאר מבתיכם", וכתיב</strong> <small>[ונאמר]</small> "וביום הראשון מקרא קודש, וביום השביעי מקרא קדש יהיה לכם <strong>כל מלאכה לא יעשה</strong> בהם" (שמות ט״ז:כ״ו), <strong>ומצינו</strong> (להבערה) <strong>להבערה שהיא אב מלאכה,</strong> ולכן ברור שביום טוב עצמו אי אפשר לשרוף את החמץ משום איסור הבערה שאינה מצורכי היום טוב עצמו, הרי שאין אפשרות לעשות זאת אלא לפני החג.
 <strong>ר' יוסי אומר: אינו צריך</strong> להוכחה בדרך זו, <strong>הרי הוא אומר "אך ביום הראשון תשביתו שאר מבתיכם"</strong> משמעו: <strong>מערב יום טוב, או</strong> שמא <strong>אינו אלא ביום טוב</strong> עצמו — <strong>תלמוד לומר "אך" — חלק,</strong> כלומר מקצת היום בביעור, ומקצתו אינו בביעור. <strong>ואי</strong> <small>[ואם]</small> נאמר ש<strong>ביום טוב</strong> ראשון <strong>עצמו, מי שרי</strong> <small>[האם מותר</small> בחמץ<small>]?</small> <strong>הא איתקש</strong> <small>[הרי הושוותה]</small> בפסוק <strong>השבתת שאר לאכילת חמץ,</strong> שבזמן חובת השבתת שאור חלה גם חובת ביעור חמץ, <strong>ואכילת חמץ לאכילת מצה! אמר רבא</strong>
## דף ה:
 <strong>שמע מינה</strong> <small>[למד ממנה]</small> <strong>מ</strong>דברי <strong>ר' עקיבא תלת</strong> <small>[שלושה</small> דברים<small>]</small> בהלכה. <strong>שמע מינה</strong> <small>[למד ממנה]</small> כי לדעתו <strong>אין ביעור חמץ אלא שריפה,</strong> שהרי טעמו משום איסור הבערה ביום טוב. <strong>ושמע מינה</strong> <small>[ולמד ממנה]</small> <strong>הבערה</strong> שנתפרש איסורה במקרא <strong>לחלק יצאת</strong> (באה) כדי להפריד בין אבות המלאכה השונים, שהעושה כמה מיני אבות מלאכה חייב על כל אב מלאכה לעצמו. ולא כשיטה האחרת שלפיה איסור הבערה הוא איסור לעצמו, הקל מאבות המלאכה האחרים. <strong>ושמע מינה</strong> <small>[ולמד ממנה]</small> ש<strong>לא אמרינן</strong> <small>[אומרים אנו]:</small> <strong>הואיל והותרה הבערה לצורך</strong> שהרי מותר להבעיר אש לבישול ביום טוב, <strong>הותרה נמי</strong> <small>[גם כן]</small> <strong>שלא לצורך</strong> אכילה, כגון לשריפת החמץ.
 <big>א</big> <strong>תנו רבנן</strong> <small>[שנו חכמים]</small> על הנאמר: <strong>"שבעת ימים שאר לא ימצא בבתיכם"</strong> (שמות יב, יט) ושואלים: <strong>מה תלמוד לומר</strong> מה מלמדנו כתוב זה? <strong>והלא כבר נאמר "לא יראה לך שאר ולא יראה לך חמץ בכל גבלך"</strong> (שמות יג, ז)!
 ומסבירים: <strong>לפי שנאמר "לא יראה לך שאר",</strong> היינו מבינים: שאור <strong>שלך אי</strong> (אין) <strong>אתה רואה, אבל אתה רואה של אחרים</strong> (של גויים) <strong>ושל גבוה</strong> (השייך להקדש). <strong>יכול יטמין</strong> את החמץ שלו בביתו או <strong>יקבל פקדונות</strong> של חמץ <strong>מן הגוי — תלמוד לומר "לא ימצא"</strong> משמע שאסור שיהא מצוי בביתו חמץ מכל סוג.
 ו<strong>אין לי אלא בגוי שלא כיבשתו, ואין שרוי עמך בחצר. גוי שכיבשתו, ושרוי עמך בחצר מנין</strong> שגם הוא בכלל? <strong>תלמוד לומר "לא ימצא בבתיכם"</strong> לגמרי, ואף הוא בכלל.
 ושואלים: אם נסמוך על הכתוב "לא ימצא בבתיכם" נבין ש<strong>אין לי אלא שבבתיכם</strong> ממש, מה שנמצא <strong>בבורות בשיחין ובמערות</strong> (מיני בורות) <strong>מנין</strong> שאף הוא בכלל? <strong>תלמוד לומר "בכל גבלך"</strong> — בכל השייך לך.
 <strong>ועדיין אני אומר:</strong> על חמץ ש<strong>בבתים — עובר משום בל יראה ובל ימצא ובל יטמין ובל יקבל פקדונות מן הגוי.</strong> אולם <strong>בגבולין</strong> מחוץ לבית הדירה — <strong>שלך אי אתה רואה, אבל אתה רואה של אחרים</strong> (של גויים) <strong>ושל גבוה</strong> (של הקדש). <strong>מנין ליתן את האמור של זה בזה ושל זה בזה</strong> שהאיסור שווה בשניהם?
 <strong>תלמוד לומר: "שאר" "שאר" לגזירה שוה. נאמר "שאר" בבתים — "שאר לא ימצא בבתיכם", ונאמר "שאר" בגבולין — "לא יראה לך שאר",</strong> ולמדים מכאן להשוות ההלכות: <strong>מה "שאור" האמור בבתים — עובר משום בל יראה ובל ימצא ובל יטמין ובל יקבל פקדונות מן הגוים, אף</strong> לגבי <strong>"שאור" האמור בגבולין עובר משום בל יראה ובל ימצא ובל יקבל פקדונות מן הגוים,</strong>
 <strong>ומה "שאור" האמור בגבולין שלך אי אתה רואה אבל אתה רואה של אחרים ושל גבוה, אף "שאור" האמור בבתים — שלך אי אתה רואה אבל אתה רואה של אחרים ושל גבוה.</strong>
 <big>ב</big> לאחר הבאת ברייתא זו דנים בכמה דברים תמוהים ובלתי מובנים שבה. <strong>אמר מר</strong> <small>[החכם]:</small> <strong>אין לי אלא בגוי שלא כיבשתו ואין שרוי עמך בחצר, גוי שכיבשתו ושרוי עמך בחצר מנין? תלמוד לומר "לא ימצא".</strong> ותוהים: מה טיבו של לימוד זה? הרי פשוט יותר הדין לגבי גוי שכיבשתו ושרוי עמך, יותר מגוי שלא כיבשתו ואינו שרוי עמך.
 ואם כן, <strong>כלפי לייא</strong> <small>[הצד ההפוך]</small> הולך דיון זה, ההיפך הוא המסתבר! <strong>אמר אביי: איפוך</strong> <small>[הפוך]</small> ואמור: אין לי לאסור אלא בגוי שכיבשתו ושרוי עמך בחצר, בגוי שלא כיבשתו ואין שרוי עמך בחצר וכו'.
 <strong>רבא אמר: לעולם לא תיפוך</strong> <small>[תהפוך]</small> את הדברים, אלא יש לשנות את ההבנה בהם, כי לימוד זה אינו המשך של המשפט הקודם, אלא <strong>וארישא קאי</strong> <small>[ולראש</small> הברייתא <small>הוא מוסב],</small> ולענין היתר. וכך יש לקרוא את המשפט השלם: חמץ <strong>שלך אי אתה רואה, אבל אתה רואה</strong> חמץ <strong>של אחרים ושל גבוה,</strong> שחמץ של גוי אין חייבים בביעורו. <strong>אין לי אלא בגוי שלא כיבשתו ואין שרוי עמך בחצר</strong> שאין לך קשר עמו ועם חמצו, אבל <strong>גוי שכיבשתו ושרוי עמך בחצר מנין</strong> שאף חמץ שלו אינך חייב בביעורו? <strong>תלמוד לומר "לא ימצא".</strong>
 ותוהים: אם כן, <strong>והאי תנא מיהדר אהיתירא</strong> <small>[ותנא זה מחזר</small> למצוא <small>היתר]</small> לחמץ זה של הגוי באשר הוא, <strong>ו</strong>בסוף הדבר <strong>נסיב לה קרא לאיסורא</strong> <small>[והביא את הפסוק</small> שעניינו <small>לאסור]</small> "לא ימצא"?! ומשיבים שלא הביא התנא הוכחה מלשון "לא ימצא" אלא מן הביטוי השלם "לא ימצא לך", <strong>משום שנאמר "לך" "לך" תרי זימני</strong> <small>[שתי פעמים]</small> שבא להדגיש: רק חמץ השייך לך, לישראל, הוא האסור.
 <big>ג</big> <strong>אמר מר</strong> <small>[החכם]:</small> <strong>יכול יטמין ויקבל פקדונות</strong> של חמץ <strong>מן הגוים תלמוד לומר "לא ימצא".</strong> ותוהים: <strong>הא אמרת רישא</strong> <small>[הרי אמרת בתחילה]</small> חמץ <strong>שלך — אי אתה רואה, אבל אתה רואה של אחרים ושל גבוה,</strong> משמע מכך של גוים מותר שיהא מצוי בביתו!
 ומשיבים: <strong>לא קשיא</strong> <small>[קשה],</small> <strong>הא</strong> <small>[זה</small> שאסור<small>] —</small> מדובר <strong>דקביל עליה</strong> <small>[שקבל עליו]</small> <strong>אחריות</strong> שאם יאבד ישלם מחירו, ונמצא החמץ כאילו היה שלו. <strong>הא</strong> <small>[זה</small> שמותר<small>] —</small> מדובר ש<strong>לא קביל עליה</strong> <small>[קבל עליו]</small> <strong>אחריות,</strong> ונשאר החמץ ממון הגוי לכל דבר.
 <strong>כי הא</strong> <small>[כמו זה]</small> ש<strong>אמר להו</strong> <small>[להם]</small> <strong>רבא לבני</strong> העיר <strong>מחוזא: בעירו חמירא דבני חילא מבתייכו</strong> <small>[בערו את החמץ של אנשי הצבא</small> הגוים <small>מבתיכם]</small> שהיו אנשי הצבא מביאים עימם קמח, ובני העיר היו חייבים לאפות ממנו לחם עבורם. וטעמו של דבר, <strong>כיון</strong> ש<strong>אילו מיגנב</strong> <small>[יגנב]</small> הקמח <strong>ואילו מיתביד</strong> <small>[יאבד] —</small> <strong>ברשותייכו קאי, ובעיתו לשלומי</strong> <small>[ברשותכם הוא עומד, וצריכים אתם לשלם</small> עבורו<small>],</small> אם כן, <strong>כדילכון דמי</strong> <small>[כשלכם</small> הוא <small>נחשב]</small> <strong>ואסור.</strong>
 ומקשים: <strong>הניחא למאן</strong> <small>[</small>הסבר <small>זה נוח ל</small>דעת <small>מי]</small> ש<strong>אמר דבר הגורם לממון — כממון דמי</strong> <small>[נחשב],</small> כלומר אפילו דבר שכשלעצמו (או בשעה זו) אינו שווה כסף, אבל אבידתו או גניבתו גורמת התחייבות כספית, הריהו נחשב ככסף ממש. ולשיטה זו אף שהחמץ של החיילים אינו שלו, כיון שחייב באחריותו — הריהו כשלו. <strong>אלא למאן</strong> <small>[ל</small>דעת <small>מי]</small> ש<strong>אמר</strong> שדבר הגורם לממון <strong>לאו</strong> <small>[לא]</small> <strong>כממון דמי</strong> <small>[הוא נחשב],</small> <strong>מאי איכא למימר</strong> <small>[מה יש לומר]?</small>
 ומשיבים: <strong>שאני הכא</strong> <small>[שונה כאן],</small> ש<strong>אמר "לא ימצא",</strong> להדגיש: לא ימצא מכל מקום, ואפילו כאשר יש רק קשר קלוש עם הישראל המחזיק את החמץ ברשותו, אף שאינו מתחייב דבר באבידתו או בגניבתו.
 <strong>איכא דאמרי</strong> <small>[יש שאומרים]</small> זאת להיפך: <strong>הניחא למאן</strong> <small>[</small>הסבר <small>זה נוח ל</small>דעת <small>מי]</small> ש<strong>אמר דבר הגורם לממון לאו</strong> <small>[לא]</small> <strong>כממון דמי</strong> <small>[הוא נחשב],</small>
## דף ו.
 <strong>היינו דאיצטריך</strong> <small>[זהו,</small> משום כך <small>שהוצרך]</small> לומר <strong>"לא ימצא",</strong> ללמדנו שבכל זאת דין החמץ שונה ונחשב כשלו. <strong>אלא למאן</strong> <small>[ל</small>דעת <small>מי]</small> ש<strong>אמר כממון דמי</strong> <small>[הוא נחשב]</small> — <strong>"לא ימצא" למה לי,</strong> הלא ממילא יודעים שהדבר אסור? ומשיבים: <strong>איצטריך</strong> <small>[הוצרך</small> הדבר<small>],</small> כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכי איתיה</strong> <small>[וכאשר</small> החמץ <small>ישנו] —</small> <strong>הדר בעיניה</strong> <small>[חוזר בעינו],</small> נתברר למפרע ש<strong>לאו ברשותיה קאי</strong> <small>[שלא ברשותו הוא עומד],</small> ושמא אינו עובר עליו כשהוא עדיין ברשותו, על כן <strong>קא משמע לן</strong> <small>[משמיע לנו]</small> שבכל זאת נחשב הדבר כשלו.
 <big>א</big> <strong>בעו מיניה</strong> <small>[שאלו ממנו]</small> <strong>מרבא</strong> שאלה זו: <strong>בהמת ארנונא</strong> כלומר, עדר שיגבו ממנו את חלקו לצורך מיסי המלכות, האם <strong>חייבת בבכורה</strong> בהמה שילדה בעדר זה, משום שעדיין הבהמות שלו. <strong>או</strong> שמא <strong>אין חייבת בבכורה,</strong> כיון שיש כאן שותפות של גויים, וכל שיש יד גוי באמצע — פטור מבכורה? ומגבילים את השאלה: <strong>כל היכא דמצי מסלק ליה בזוזי</strong> <small>[כל מקום שיכול לסלק אותו</small> את הגובה הגוי <small>בכסף]</small> ולא לתת את הבהמות עצמן — <strong>לא קא מיבעיא לן</strong> <small>[מסופק לנו]</small> שהוא <strong>חייב</strong> בבכורה. שנמצא שאין גוף הבהמות קנוי לשלטונות אלא חוב של כספים הוא חייב להם, והבהמה כולה ברשותו.
 <strong>כי קא מיבעיא לן</strong> <small>[כאשר מסופק לנו] —</small> הרי זה <strong>היכא דלא מצי מסלק ליה בזוזי, מאי?</strong> <small>[במקום שאינו יכול לסלק אותו</small> את הגובה הגוי <small>בכסף, מה</small> דינו<small>]?</small> <strong>אמר להו</strong> <small>[להם]:</small> <strong>פטורה. והתניא</strong> <small>[והרי שנינו</small> בברייתא<small>]:</small> <strong>חייבת!</strong> אמר להם: <strong>התם</strong> <small>[שם]</small> מדובר במקרה <strong>דמצי מסלק ליה</strong> <small>[שיכול לסלק אותו</small> <small>]</small> את הגובה הגוי, על ידי כסף.
 <strong>איכא דאמרי</strong> <small>[יש שאומרים]</small> <strong>אמר רבא: בהמת ארנונא פטורה מן הבכורה, ואף על גב דמצי מסלק ליה</strong> <small>[ואף על פי שיכול לסלק אותו]</small> את הגובה הגוי בכסף. ואילו <strong>עיסת ארנונא</strong> (עיסה שחלקה ניתן לנציג השלטונות) — <strong>חייבת בחלה,</strong> אף שכרגיל עיסת גוי פטורה מחלה, <strong>ואף על גב דלא מצי מסלק ליה</strong> <small>[ואף על פי שאינו יכול לסלק אותו</small> <small>]</small> את הגובה הגוי, על ידי תשלום דמיה.
 <strong>מאי טעמא</strong> <small>[מה הטעם]</small> להבדל זה — <strong>בהמה אית</strong> <small>[יש]</small> <strong>לה קלא</strong> <small>[קול],</small> שהכל יודעים שלקחו בהמתו של פלוני כארנונא למלכות, ואין חושדים בו שבזדון נמנע מלתת את הבכור. <strong>עיסה לית</strong> <small>[אין]</small> <strong>לה קלא</strong> <small>[קול],</small> ואין הכל יודעים שעיסת גוי היא, ונחשד באכילת עיסה בלא הפרשת חלה.
 <big>ב</big> <strong>תנו רבנן</strong> <small>[שנו חכמים]:</small> <strong>גוי שנכנס לחצירו של ישראל ובציקו בידו — אין ישראל זקוק לבער</strong> על ידי שילוח הגוי על חמצו מרשותו. <strong>הפקידו</strong> הגוי <strong>אצלו</strong> וקיבל אחריות עליו — <strong>זקוק לבער. יחד לו</strong> לגוי <strong>בית</strong> להניח חמצו — <strong>אין זקוק לבער, שנאמר "לא ימצא".</strong>
 ותוהים: <strong>מאי קאמר</strong> <small>[מה אמר]</small> כלומר, איך נבין את העובדה שכראיה לפסק שאינו זקוק לבער מביאים את המקרא "לא ימצא"?! <strong>אמר רב פפא: ארישא קאי</strong> <small>[על ההתחלה</small> של הברייתא <small>הוא עומד</small> מתייחס<small>],</small> <strong>והכי קאמר</strong> <small>[וכך אמר]:</small> <strong>הפקידו אצלו — זקוק לבער, שנאמר "לא ימצא".</strong>
 <strong>רב אשי אמר: לעולם</strong> תפרש <strong>אסיפא קאי</strong> <small>[</small>ש<small>על סופה</small> של הברייתא <small>הוא עומד</small> מתייחס<small>],</small> <strong>והכי קאמר</strong> <small>[וכך אמר]:</small> <strong>יחד לו בית</strong> לגוי כדי להניח שם חמצו — <strong>אין זקוק לבער, שנאמר "לא ימצא בבתיכם" — והא לאו דידיה הוא, דגוי כי קא מעייל — לביתא דנפשיה קא מעייל</strong> <small>[ו</small>בית <small>זה לא שלו הוא, שהגוי כאשר הוא מכניס —</small> <small>לביתו שלו הוא מכניס],</small> שהרי ייחד לו מקום מסויים השייך לו.
 ושואלים: <strong>למימרא</strong> <small>[האם לומר]</small> ש<strong>שכירות</strong> עצמה <strong>קניא</strong> <small>[קונה]</small> קנין גמור, לענין זה שאין למשכיר כל אחריות על הנעשה במקום המושכר?! <strong>והתנן</strong> <small>[והרי שנינו</small> במשנה<small>]:</small> <strong>אף במקום שאמרו</strong> שמותר לישראל <strong>להשכיר</strong> בתים לגוים (כגון בסוריה) — <strong>לא</strong> להשכיר <strong>לבית דירה אמרו</strong> שמותר, <strong>מפני שמכניסין</strong> הגוים <strong>לתוכו עבודה זרה. ואי סלקא דעתך דשכירות קניא, כי קא מעייל</strong> <small>[ואם עולה על דעתך שהשכירות קונה,</small> הרי <small>כאשר מכניס]</small> הגוי עבודה זרה <small>—</small> <strong>לביתיה דנפשיה קא מעייל</strong> <small>[לביתו שלו הוא מכניס]</small> ומה חשש איסור יש בכך לבעל הבית?
 ומתרצים: <strong>שאני הכא, דאפקיה רחמנא</strong> <small>[שונה כאן</small> בחמץ <small>שהוציאו הכתוב]</small> <strong>בלשון "לא ימצא"</strong> כוונתו — <strong>מי שמצוי בידך, יצא זה שאינו מצוי בידך,</strong> אבל לגבי שאר איסורים אחריות המשכיר חלה במידה מסויימת גם על המקום שמשכיר לאחרים אף שאינו מצוי ממש בידו.
 <big>ג</big> <strong>אמר רב יהודה אמר רב: המוצא חמץ בביתו ביום טוב — כופה עליו את הכלי,</strong> וממתין עד למוצאי יום טוב, ושורפו. <strong>אמר רבא: אם</strong> אותו חמץ <strong>של הקדש הוא — אינו צריך</strong> לכפות עליו. <strong>מאי טעמא</strong> <small>[מה הטעם] —</small> אנשים <strong>מיבדל בדילי מיניה</strong> <small>[בדלים ממנו]</small> בין כה וכה מחמת חומרת איסור ההקדש שעליו, ולא יבואו לאוכלו.
 <strong>ואמר רב יהודה אמר רב: חמצו של גוי</strong> שנמצא בבית ישראל — <strong>עושה לו</strong> סביבו ביום ארבעה עשר <strong>מחיצה</strong> של <strong>עשרה טפחים משום היכר,</strong> שלא יטעו בו ויאכלוהו. <strong>ואם</strong> חמץ <strong>של הקדש הוא — אינו צריך. מאי טעמא</strong> <small>[מה הטעם]</small> — <strong>מיבדל בדילי אינשי מיניה</strong> <small>[בדלים אנשים ממנו],</small> ולא יבואו לאוכלו בשגגה.
 <big>ד</big> <strong>ואמר רב יהודה אמר רב: המפרש</strong> (מרחיק לים בספינה), <strong>והיוצא בשיירא</strong> למקום רחוק, <strong>קודם שלשים יום</strong> לפסח — <strong>אין זקוק לבער</strong> את החמץ, <strong>תוך שלשים יום — זקוק לבער</strong> את החמץ. <strong>אמר אביי: הא</strong> <small>[זה]</small> ש<strong>אמרת תוך שלשים יום זקוק לבער — לא אמרן</strong> <small>[אמרנו]</small> <strong>אלא</strong> כ<strong>שדעתו לחזור</strong> סמוך לפסח (ר"נ), <strong>אבל</strong> אם <strong>אין דעתו לחזור</strong> לביתו — <strong>אין זקוק לבער.</strong>
 <strong>אמר ליה</strong> <small>[לו]</small> <strong>רבא: ואי</strong> <small>[ואם]</small> <strong>דעתו לחזור</strong> לפני החג לביתו, <strong>אפילו</strong> יצא <strong>מראש השנה, נמי</strong> <small>[גם כן]</small> צריך לבער, שהרי יבוא לביתו ויהא מצוי חמץ בביתו! <strong>אלא אמר רבא,</strong> כך יש לומר: <strong>הא</strong> <small>[זה]</small> ש<strong>אמרת קודם שלשים יום אין זקוק לבער — לא אמרן</strong> <small>[אמרנו]</small> <strong>אלא</strong> כ<strong>שאין דעתו לחזור, אבל</strong> אם <strong>דעתו לחזור — אפילו</strong> יצא <strong>מראש השנה זקוק לבער.</strong>
 <strong>ואזדא</strong> <small>[והלך]</small> <strong>רבא לטעמיה</strong> <small>[לטעמו]</small> שתוך שלושים יום לחג צריך לבער את החמץ גם אם לא יבוא להשתמש בבית זה בפסח. ש<strong>אמר רבא: העושה ביתו אוצר</strong> (מחסן של תבואות), ותחת התבואות יש חמץ, <strong>קודם שלשים יום</strong> לפני הפסח — <strong>אין זקוק לבער.</strong> מכיון שהוא מכוסה, הריהו נחשב בדיעבד כמבוער. <strong>תוך שלשים יום — זקוק לבער,</strong> שכן מלכתחילה אינו חשוב ביעור.
 <strong>וקודם שלשים נמי</strong> <small>[גם כן]</small> <strong>לא אמרן</strong> <small>[אמרנו]</small> שאינו זקוק לבער <strong>אלא</strong> אם <strong>אין דעתו לפנותו</strong> את החמץ לפני הפסח, <strong>אבל</strong> אם <strong>דעתו לפנותו — אפילו קודם שלשים יום נמי</strong> <small>[גם כן]</small> <strong>זקוק לבער,</strong> שהרי יתכן שלא יספיקו לבער את החמץ בזמן שיזדקק לכך.
 <big>ה</big> ושואלים: <strong>הני</strong> <small>[אותם]</small> <strong>שלשים יום</strong> שדובר בהם, <strong>מאי עבידתייהו</strong> <small>[מה מעשיהם,</small> עניינם<small>]</small> ומדוע דוקא שלושים? ומשיבים: <strong>כדתניא</strong> <small>[כפי ששנינו</small> בברייתא<small>]</small> <strong>שואלין ודורשין בהלכות הפסח קודם הפסח שלשים יום,</strong> ו<strong>רבן שמעון בן גמליאל אומר: שתי שבתות.</strong> ושואלים: <strong>מאי טעמא דתנא קמא</strong> <small>[מה הטעם של התנא הראשון]</small> שיש צורך להקדים שלשים יום —
## דף ו:
 <strong>שהרי משה עומד בפסח ראשון</strong> בארבעה עשר בניסן, <strong>ומזהיר על</strong> דיני <strong>הפסח שני</strong> החל בארבעה עשר באייר, <strong>שנאמר</strong> למשה בדבר ה': <strong>"ויעשו בני ישראל את הפסח במועדו"</strong> (במדבר ט, ב), ונאמר "וידבר משה אל בני ישראל לעשות הפסח ויעשו את הפסח בראשון בארבעה עשר יום לחודש בין הערבים במדבר סיני" (במדבר ט, ד— ה), <strong>וכתיב</strong> <small>[ונאמר]</small> שם: <strong>"ויהי אנשים אשר היו טמאים לנפש אדם</strong> ולא יכלו לעשות הפסח ביום ההוא ויקרבו לפני משה ולפני אהרן ביום ההוא<strong>"</strong> (במדבר ט, ו). ובאותו יום אמר להם משה הלכות הפסח השני. משמע, שמקדימים לדרוש בעניני החג חודש ימים.
 ושואלים: <strong>ורבן שמעון בן גמליאל</strong> כיצד דוחה הוא ראיה זו — <strong>אמר לך</strong> <small>[</small>יכול היה <small>לומר לך]:</small> <strong>איידי דאיירי במילי דפסחא, מסיק להו לכל מילי דפסחא</strong> <small>[כיון שעוסק בעניני הפסח, גומר את כל עניני הפסח]</small> ובכללם גם דיני פסח שני, ואין ללמוד מכאן הלכה כללית.
 ושואלים: <strong>מאי טעמא</strong> <small>[מה הטעם]</small> של <strong>רבן שמעון בן גמליאל? שהרי משה עומד בראש החדש</strong> ניסן, <strong>ומזהיר על</strong> עשיית קרבן <strong>הפסח, שנאמר: "החדש הזה לכם ראש חדשים</strong> ראשון הוא לכם לחדשי השנה<strong>"</strong> (שמות יב, ב), <strong>וכתיב</strong> <small>[ונאמר]</small> שם: <strong>"דברו אל כל עדת ישראל לאמר בעשר לחדש הזה, ויקחו להם איש שה לבית אבת</strong> שה לבית<strong>"</strong> (שמות יב, ג), ומוסיף ומסביר דיני הקרבת קרבן הפסח שבארבעה עשר יום לחודש.
 ושואלים: אמנם מכאן אפשר ללמוד שדורשים לפני הפסח בהלכות החג, אולם <strong>ממאי דבריש ירחא קאי</strong> <small>[ממה</small> מסיקים <small>שבראש חודש</small> היה <small>עומד]</small> ואומר דברים אלה? <strong>דילמא בארבעה בירחא או בחמשה בירחא קאי</strong> <small>[שמא ברביעי בחודש או בחמישי בחודש</small> היה <small>עומד]?</small>
 <strong>אלא אמר רבה בר שימי משמיה</strong> <small>[משמו]</small> של <strong>רבינא: מהכא</strong> <small>[מכאן]</small> למדים אנו דבר זה, נאמר: <strong>"וידבר ה' אל משה במדבר סיני בשנה השנית</strong> בשנה השנית לצאתם מארץ מצרים <strong>בחדש הראשון"</strong> (במדבר ט, א), <strong>וכתיב</strong> <small>[ונאמר]:</small> <strong>"ויעשו בני ישראל את הפסח במועדו"</strong> (במדבר ט, ב), ואם כן הקדים את ההזהרה והאמירה שבועיים לפני החג. ושואלים: <strong>הכא נמי, ממאי דבריש ירחא קאי? דילמא בארבעה בירחא או בחמשה בירחא קאי</strong> <small>[כאן גם כן, מנין שבראש חודש</small> היה <small>עומד? שמא ברביעי בחודש או בחמישי בחודש</small> היה <small>עומד].</small>
 <strong>אמר רב נחמן בר יצחק: אתיא</strong> <small>[בא,</small> נלמד הדבר<small>]</small> בגזירה שווה של המלים <strong>"מדבר" "מדבר". כתיב הכא</strong> <small>[נאמר כאן]:</small> <strong>"במדבר סיני", וכתיב התם</strong> <small>[ונאמר שם]:</small> <strong>"וידבר ה' אל משה במדבר סיני באהל מועד באחד לחדש השני"</strong> (במדבר א, א). <strong>מה להלן בראש חדש — אף כאן</strong> לגבי קרבן פסח <strong>בראש חדש.</strong>
 ושואלים: אם כן, <strong>וניכתוב ברישא</strong> <small>[שיכתוב בתחילה]</small> את מה שנאמר ב<strong>חדש ראשון, והדר ניכתוב</strong> <small>[ואחר כך יכתוב]</small> מה שנאמר ב<strong>חדש שני,</strong> שהרי דברי ה' אל משה בענין הפסח קודמים לדברים שנאמרו בתחלת הספר. <strong>אמר רב מנשיא בר תחליפא משמיה</strong> <small>[משמו]</small> של <strong>רב: זאת אומרת אין מוקדם ומאוחר בתורה,</strong> ודברים המוקדמים בזמן, פעמים באים מאוחר יותר בכתוב.
 <big>א</big> על מה שנאמר שאין מוקדם ומאוחר בתורה <strong>אמר רב פפא: לא אמרן</strong> <small>[אמרנו]</small> כלל זה <strong>אלא</strong> כשמדובר <strong>בתרי ענייני</strong> <small>[בשני ענינים</small> נפרדים<small>],</small> <strong>אבל בחד עניינא</strong> <small>[בענין אחד]</small> <strong>מאי</strong> <small>[מה]</small> ש<strong>מוקדם — מוקדם, ומאי</strong> <small>[ומה]</small> ש<strong>מאוחר — מאוחר. דאי לא תימא הכי</strong> <small>[שאם לא תאמר כך]</small> שיש מוקדם ומאוחר בפסוקיה של פרשה אחת, הרי המידה שדורשים חכמים <strong>"כלל ופרט</strong> — <strong>אין בכלל אלא מה שבפרט"</strong> מחוייבת רק אם סדר הפסוקים והמלים הוא קבוע, שאם לא כן <strong>דילמא</strong> <small>[שמא]</small> <strong>פרט וכלל הוא</strong> שהוא מדה שונה לגמרי.
 <strong>ותו</strong> <small>[ועוד],</small> אותה מידה שידועה לנו במדרש הכתובים <strong>"פרט וכלל — נעשה כלל מוסף על הפרט"</strong> וכולל בתוכו הכל גם את שאינו דומה לפרט, <strong>דילמא</strong> <small>[שמא]</small> <strong>כלל ופרט הוא,</strong> משום שאין הסדר מחייב. על כן חייבים לומר שבענין אחד ודאי שיש סדר מוקדם ומאוחר למקרא.
 ומקשים: <strong>אי הכי</strong> <small>[אם כך]</small> שאתה מביא ראיה מדברי המקראות שאנו דורשים, <strong>אפילו בתרי ענייני נמי</strong> <small>[בשני ענינים גם כן]</small> תוכל לומר נימוק זה! <strong>הניחא למאן דאמר</strong> <small>[</small>דבר <small>זה נוח למי שאומר]</small> <strong>"כלל ופרט המרוחקין זה מזה</strong> שאינם כתובים ממש זה ליד זה — <strong>אין דנין אותו בכלל ופרט"</strong> הרי <strong>שפיר</strong> <small>[יפה],</small> <strong>אלא למאן דאמר</strong> <small>[למי שאומר]</small> שכלל ופרט מרוחקים <strong>"דנין", מאי איכא למימר</strong> <small>[מה יש לומר]?</small>
 ומשיבים: <strong>אפילו למאן דאמר</strong> <small>[למי שאומר]</small> <strong>"דנין</strong> כלל ופרט המרוחקים <strong>"</strong>, <strong>הני מילי</strong> <small>[דברים אלו</small> אמורים<small>] —</small> <strong>בחד עניינא</strong> <small>[בענין אחד]</small> שאמנם אין הפסוקים קרובים זה לזה אבל עדיין מצויים הם באותו ענין. <strong>אבל</strong> אם היו <strong>בתרי ענייני</strong> <small>[בשני ענינים]</small> לחוד — <strong>אין דנין</strong> אותם בכלל ופרט לדעת הכל, לפי שאין מוקדם ומאוחר בתורה.
 <big>ב</big> <strong>אמר רב יהודה אמר רב: הבודק</strong> את החמץ <strong>צריך שיבטל</strong> בלבו ובפיו את החמץ. ושואלים: <strong>מאי טעמא</strong> <small>[מה טעם</small> הדבר<small>],</small> <strong>אי נימא</strong> <small>[אם תאמר]</small> <strong>משום פירורין שלא מצא — הא לא חשיבי</strong> <small>[הרי אינם חשובים],</small> ובטלים מעצמם.
 <strong>וכי תימא</strong> <small>[ואם תאמר]:</small> <strong>כיון דמינטר להו</strong> <small>[שנשמרים הם]</small> <strong>אגב ביתיה</strong> <small>[</small>המצאם ב<small>ביתו]</small> שחשובה לו שמירתו, הריהם <strong>חשיבי</strong> <small>[חשובים]</small> ואינם מתבטלים ממילא, <strong>והתניא</strong> <small>[והרי שנינו</small> בתוספתא<small>]</small> שאין הדבר כן, שאם הגיע הזמן של <strong>סופי תאנים</strong> שנגמרה עונת לקיטת התאנים, ואלה המצויות על העץ מעטות וגרועות עד שיש מקום לשער שבעל הבית מפקיר אותן, <strong>ו</strong>אולם הוא עדיין <strong>משמר שדהו מפני ענבים</strong> שזו עונת הבציר שלהם. וכן אם הגיע זמן של <strong>סופי ענבים, ו</strong>בעל השדה עדיין <strong>משמר שדהו מפני מקשאות</strong> (גידולי קישואים) <strong>ומפני מדלעות</strong> (גידולי דלעת),
 <strong>בזמן שבעל הבית מקפיד עליהן</strong> על סופי תאנים וענבים — <strong>אסורין</strong> לקחתם <strong>משום גזל,</strong> ואם אכלם ברשות — <strong>חייבין</strong> להפריש עליהם <strong>מעשר,</strong> שדינם כשאר פירות העץ. ו<strong>בזמן שאין בעל הבית מקפיד עליהן — מותרין</strong> הם <strong>משום גזל ופטורין משום מעשר,</strong> שחשובים הם כהפקר ואין מעשרים על ההפקר. ומכאן נלמד שאם אדם אינו מחשיב דבר, גם אם הוא נשמר מאליו אגב דברים אחרים, אין הוא יכול להחשב כשלעצמו, והוא הדין אף לפירורים שבבית.
 <strong>אמר רבא:</strong> בענין ביטול חמץ <strong>גזירה</strong> היא <strong>שמא ימצא</strong> לאחר זמן הבדיקה בין הדברים שלא ביער <strong>גלוסקא</strong> (עוגה) <strong>יפה ודעתיה עילויה</strong> <small>[ודעתו עליה],</small> ולא יבערנה מייד מפני חשיבותה, ונמצא עובר. ושואלים: ומה בכך? <strong>וכי משכחת ליה, לבטליה</strong> <small>[וכאשר ימצא אותה, יבטלנה]!</small>
 ודוחים: <strong>דילמא משכחת ליה לבתר איסורא, ולאו ברשותיה קיימא, ולא מצי מבטיל</strong> <small>[שמא ימצא אותה לאחר</small> זמן <small>איסורה, ו</small>אז <small>לא ברשותו</small> היא <small>עומדת, ואינו יכול לבטל]</small> חמץ בתוך הפסח עצמו. שכן <strong>אמר ר' אלעזר: שני דברים אינן ברשותו של אדם</strong> מבחינת דיני ממונות, <strong>ועשאן הכתוב</strong> לגבי אחריותו עליהן <strong>כאילו</strong> היו <strong>ברשותו. ואלו הן: בור</strong> שכורה או פותח אדם <strong>ברשות הרבים</strong> שהוא חייב בנזקיו, אף שאין לו זכות ממונית עליו. <strong>ו</strong>כן <strong>חמץ</strong> שנמצא בביתו ביום ארבעה עשר בניסן <strong>משש שעות ולמעלה,</strong> שאינו שלו, כיון שאינו שווה מאומה (שהרי אסור הוא באכילה ובהנאה), ומכל מקום חייב על מציאותו בביתו.
 ומקשים: <strong>ו</strong>אם כן, מדוע לא <strong>ניבטליה</strong> <small>[יבטלנו]</small> החמץ ביום ארבעה עשר <strong>ב</strong>שעה <strong>ארבע</strong> ביום<strong>, ו</strong>כן <strong>ניבטליה</strong> <small>[יבטלנו]</small> <strong>ב</strong>שעה <strong>חמש,</strong> ומדוע יבטל בזמן הבדיקה שהיא בליל ארבעה עשר? ומשיבים: <strong>כיון</strong> שזמן זה של ארבע שעות <strong>לאו זמן איסורא</strong> <small>[לא זמן האיסור]</small> <strong>הוא ולאו זמן ביעורא</strong> <small>[ולא זמן הביעור]</small> <strong>הוא,</strong> הרי זו שעה סתם שאין בה שום סימן היכר, ויש לחשוש <strong>דילמא פשע ולא מבטל ליה</strong> <small>[שמא יתרשל ולא יבטל אותו]</small> וישאר החמץ ברשותו.
## דף ז.
 ושואלים: <strong>וניבטליה בשית</strong> <small>[ושיבטלנו ב</small>שעה <small>שישית]</small> עם שריפתו! ומתרצים: <strong>כיון דאיסורא דרבנן עילויה</strong> <small>[ש</small>יש <small>איסור מדברי חכמים עליה],</small> שהרי משעברו חמש שעות אסור הוא בהנאה מדברי חכמים — <strong>כדאורייתא דמיא</strong> <small>[כמן התורה</small> הוא <small>נחשב],</small> <strong>ו</strong>לכן <strong>לאו ברשותיה קיימא, ולא מצי מבטיל</strong> <small>[ולא ברשותו הוא עומד, ואינו יכול לבטל].</small>
 וראיה לדבר שהחמירו חכמים עד כדי כך אף בחמץ מדבריהם ש<strong>אמר רב גידל אמר ר' חייא בר יוסף אמר רב: המקדש</strong> אשה <strong>מ</strong>תחילת <strong>שש שעות ולמעלה</strong> בדבר שיש בו חשש חמץ, <strong>אפילו בחיטי קורדניתא</strong> <small>[בחיטין מן ההרים]</small> שהן קשות ביותר, ולכן אין ודאות שהחמיצו משנפלו עליהן מים, ובכל זאת אומרים אנו שכיון שיתכן שהחמיצו הרי הן כשאר חמץ האסור בהנאה, ולכן אין לו כל ערך, והמקדש בו אשה <strong>אין חוששין לקידושין.</strong> כי אין הקידושין תופסים אלא אם כן קידש בשוה פרוטה. הרי שעמדו חכמים על דעתם ובטלו לגמרי את הקידושין והתירו חשש אשת איש מן התורה, אף כי חמץ זה אסור מדברי סופרים בלבד.
 ושואלים: האם כן הוא <strong>ולבתר איסורא לא מצי מבטיל ליה</strong> <small>[ולאחר</small> זמן <small>האיסור אינו יכול לבטל אותו]?</small> <strong>והא תניא</strong> <small>[והרי שנינו</small> בברייתא<small>]:</small> <strong>היה יושב בבית המדרש ונזכר שיש חמץ בתוך ביתו</strong> — הרי זה <strong>מבטלו בלבו, אחד</strong> ב<strong>שבת ואחד</strong> ב<strong>יום טוב.</strong> ומעתה נברר: <strong>בשלמא</strong> <small>[נניח]</small> <strong>שבת, משכחת לה</strong> <small>[מוצא אתה אותה]</small> שיהא הביטול קודם זמן איסור, <strong>כגון שחל ארבעה עשר</strong> בניסן <strong>להיות בשבת,</strong> ונזכר לפני שאיסור חמץ חל עליו. <strong>אלא יום טוב — בתר איסורא</strong> <small>[אחר</small> זמן <small>האיסור]</small> <strong>הוא,</strong> שהרי כבר נכנס החג, ושנינו שיכול לבטל!
 <strong>אמר רב אחא בר יעקב: הכא</strong> <small>[כאן]</small> <strong>בתלמיד</strong> ה<strong>יושב לפני רבו עסקינן</strong> <small>[עוסקים אנו],</small> <strong>ונזכר שיש עיסה מגולגלת</strong> (נילושת) <strong>בתוך ביתו, ומתיירא שמא תחמיץ</strong> קודם שיחזור לביתו ויספיק להזהיר את בני ביתו. לכן <strong>קדים ומבטיל ליה מיקמי</strong> <small>[מקדים ומבטל אותה, לפני]</small> ש<strong>תחמיץ.</strong> וכיון שאין עיסה זו חמץ, לא חל עליה כל איסור, ולכן יכול לבטלה.
 ומעירים: <strong>דיקא נמי</strong> <small>[מדוייק גם כן]</small> שכך יש להבין, <strong>דקתני</strong> <small>[שהרי שנינו]:</small> <strong>היה יושב בתוך בית המדרש,</strong> משמע שמדובר בעיסה שעדיין לא החמיצה, ושורש הבעיה בכך שיושב בבית המדרש ואינו יכול לצאת ולמנוע את חימוצה. אבל אם היתה זו כבר לאחר שהחמיצה, אף אם אינו יושב בבית המדרש, שוב אינו יכול לתקנה. ומסכמים: אכן <strong>שמע מינה</strong> <small>[למד ממנה].</small>
 <big>א</big> <strong>אמר רבה בר רב הונא אמר רב: הפת שעיפשה</strong> (שהתעפשה) בתוך כלי המכיל בתוכו כמה מיני פת, ולא ברור למראה העין אם חמץ אם מצה היא. <strong>כיון שרבתה</strong> בכלי זה מנין ה<strong>מצה</strong> — פת זו <strong>מותרת.</strong> ומתחילה מבררים את הענין לגופו; <strong>היכי דמי</strong> <small>[כיצד</small> בדיוק <small>היה הדבר]?</small> <strong>אילימא דידע</strong> <small>[אם תאמר שיודע]</small> <strong>בה</strong> בפת זו ש<strong>חמץ היא</strong> — <strong>כי</strong> <small>[כאשר]</small> <strong>רבתה מצה</strong> על החמץ <strong>מאי הוי</strong> <small>[מה נהיה,</small> מה בכך<small>]</small> הלוא חמץ ודאי הוא?
 <strong>אלא</strong> מדובר ש<strong>לא ידעינן</strong> <small>[יודעים אנו]</small> <strong>בה אי</strong> <small>[אם]</small> <strong>חמץ הוא אי</strong> <small>[אם]</small> <strong>מצה הוא</strong> — אם כן, <strong>מאי איריא</strong> <small>[מה שייך],</small> מדוע דווקא <strong>כי</strong> <small>[כאשר]</small> <strong>רבתה מצה? אפילו כי</strong> <small>[כאשר]</small> <strong>לא רבתה מצה נמי</strong> <small>[גם כן]</small> מן הסתם מצה היא, כי <strong>ניזיל בתר בתרא</strong> <small>[נלך אחר האחרון],</small> ואפילו היה הדבר ביום הראשון של פסח, כיון שהפת האחרונה שהניחו שם פת מצה היא, נלך אחר האחרון ונאמר שהיתה זו מצה שנתעפשה.
 <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]</small> כגון זה: <strong>מעות שנמצאו לפני סוחרי בהמה</strong> בירושלים — <strong>לעולם מעשר</strong> הן, כי רוב הבהמות שקונים בירושלים, מכספי מעשר שני הן. בין בשעת הרגל ובין בעונות השנה האחרות, שמשאירים אנשים את כספי המעשר ואוכלים בהם בשר, ומן הסתם הבהמות שקונים — מכספי מעשר נקנים. ואולם אם נמצא הכסף <strong>בהר הבית,</strong> יש לשער כי <strong>חולין</strong> הוא, ואפילו בשעת הרגל. שהנכנס להר הבית, מן הסתם כבר קנה את כל הנצרך לו לבית המקדש, ואם רוצה לקנות קרבנות, נקנים כרגיל מן החולין ולא מן המעשר.
 ואם נמצא הכסף בשאר מקומות <strong>בירושלים,</strong> אם היה זה <strong>בשעת הרגל</strong> שבא המון עם והכל מביאים עימם כספי מעשר, הרי כסף זה <strong>מעשר</strong> הוא, ואילו <strong>בשאר ימות השנה</strong> — הכסף <strong>חולין.</strong>
 <strong>ואמר רב שמעיה בר זירא: מאי טעמא</strong> <small>[מה טעם</small> הדבר<small>]</small> שבכל ימות השנה כספים אלו חולין הם ודאי, אפילו למחרת החג — <strong>הואיל ושוקי ירושלים עשויין להתכבד</strong> (להתנקות) <strong>בכל יום,</strong> ואת כל כספי המעשר כבר מצאום מנקי הרחובות, וכסף הנמצא כעת — הוא מן הכסף החדש. <strong>אלמא: אמרינן קמאי קמאי אזלי ליה, והני אחריני נינהו</strong> <small>[מכאן</small> ש<small>אומרים אנו</small> בכלל ש<small>ראשונים ראשונים הלכו להם, ואלה אחרונים הם],</small> <strong>הכא נמי</strong> <small>[כאן גם כן]</small> בפת שעיפשה — <strong>נימא: קמא קמא אזיל, והאי דהאידנא</strong> <small>[נאמר: ראשון ראשון הלך</small> ונאכל<small>, וזה</small> שנמצא <small>של עכשיו]</small> <strong>הוא,</strong> והרי הוא מצה ודאי.
 ודוחים: <strong>שאני הכא</strong> <small>[שונה כאן]</small> ש<strong>עיפושה מוכיח עילויה</strong> <small>[עליה]</small> שהיא חמץ, שאין פת מתעפשת אלא אם כן שהתה זמן רב. ומקשים: <strong>אי</strong> <small>[אם]</small> <strong>עיפושה מוכיח עילויה</strong> <small>[עליה],</small> אם כן, <strong>כי</strong> <small>[כאשר]</small> <strong>רבתה מצה מאי הוי</strong> <small>[מה נהיה,</small> מה בכך<small>]?</small> הרי עצם עיפושה הוא הוכחה שמן הלחם הישן היא. <strong>אמר רבה: לא תימא</strong> <small>[תאמר]</small> <strong>שרבתה מצה</strong> במובן זה שיש בכלי יותר מצה מחמץ, <strong>אלא אימא</strong> <small>[אמור]:</small> <strong>שרבו ימי מצה עילויה</strong> <small>[עליה],</small> כלומר שעברו ימים אחדים של זמן אכילת מצה, ויתכן שהפת שנתעפשה פת מצה היא.
 ושואלים: <strong>אי הכי</strong> <small>[אם כך],</small> <strong>פשיטא</strong> <small>[פשוט]</small> הוא שמצה היא ולא חמץ! ודוחים: <strong>לא צריכא</strong> <small>[נצרכה]</small> אלא כש<strong>עיפושה</strong> של הפת <strong>מרובה, מהו דתימא</strong> <small>[שתאמר]:</small> <strong>כיון</strong> ש<strong>עיפושה מרובה — איגליא מילתא</strong> <small>[התגלה הדבר]</small> ש<strong>ודאי חמץ מעליא</strong> <small>[ממש]</small> <strong>הוא,</strong> על כן <strong>קא משמע לן</strong> <small>[משמיע לנו]</small> שאין ודאות גמורה בדבר:
 <strong>כיון שרבו ימי מצה עילויה</strong> <small>[עליה]</small> <strong>אמרינן: כל יומא ויומא נהמא חמימא</strong> <small>[אומרים אנו: כל יום ויום לחם חם]</small> <strong>אפה, ושדא עילויה ועפשא טפי</strong> <small>[והניח עליה ונתעפשה ביותר].</small> וייתכן שעיפוש מרובה זה, לא מחמת ריבוי זמן בא, אלא מחמת רטיבות וחום שהיו שם.
 <big>ב</big> לעצם העיקרון שואלים: <strong>ומי אזלינן בתר בתרא</strong> <small>[והאם</small> בכלל <small>הולכים אנו</small> בדברים כגון אלה <small>אחר</small> השימוש <small>האחרון],</small> <strong>והא תניא</strong> <small>[והרי שנינו</small> בברייתא<small>],</small> <strong>ר' יוסי בר יהודה אומר: תיבה שנשתמשו בה</strong> גם <strong>מעות חולין ו</strong>גם <strong>מעות מעשר, אם</strong> היה <strong>רוב</strong> שימושה ב<strong>חולין</strong> — רואים אנו את הכסף שנמצא בה ככסף <strong>חולין, אם רוב</strong> שימושה ב<strong>מעשר</strong> — הכסף שנמצא בה <strong>מעשר</strong> הוא. <strong>ואמאי</strong> <small>[ומדוע]</small> נאמר כך? <strong>ליזיל בתר בתרא</strong> <small>[נלך אחר</small> השימוש <small>האחרון]!</small>
 <strong>אמר רב נחמן בר יצחק: הכא במאי עסקינן</strong> <small>[כאן במה אנו עוסקים]</small> <strong>כגון שנשתמשו בה</strong> גם <strong>מעות חולין ו</strong>גם <strong>מעות מעשר, ואין יודע</strong> וזוכר ל<strong>איזה מהן</strong> השתמשו בה <strong>בסוף. רב זביד אמר: כגון שנשתמשו בה ציבורין ציבורין.</strong> כלומר בחלק אחד מן התיבה השתמשו לצורך מעשר, ובחלקה האחר לצורך חולין, ואין כאן אחרון, ויש ספק שמא מטבע זו זזה ממקום למקום. <strong>רב פפא אמר: כגון דאשתכח</strong> <small>[שנמצאה]</small> המטבע <strong>בגומא</strong> <small>[בחור</small> שבתיבה<small>],</small> ולכן יש להסתפק אולי אין מטבע זו מאלה שהשתמשו בהן בסוף, אלא מהקודמים ולא הוציאוה עד כה מפני שנסתרה בגומא.
 <big>ג</big> <strong>אמר רב יהודה: הבודק</strong> את החמץ <strong>צריך שיברך.</strong> ושאלו: <strong>מאי</strong> <small>[מה]</small> <strong>מברך,</strong> מה נוסחה המדויק של הברכה? <strong>רב פפי אמר משמיה</strong> <small>[משמו]</small> של <strong>רבא</strong> שהמברך <strong>אומר: "</strong>אשר קדשנו במצותיו וצונו <strong>לבער חמץ". רב פפא אמר משמיה</strong> <small>[משמו]</small> של <strong>רבא: "על ביעור חמץ".</strong> ומנסים להסביר את ההבדל בין לשונות אלה: <strong>ב"לבער" — כולי עלמא לא פליגי</strong> <small>[הכל אינם חולקים]</small> ש<strong>ודאי להבא משמע</strong> שמשמעות הדברים שהוא עומד להתחיל במצוה זו של ביעור חמץ, ונוסח זה ודאי ראוי.
## דף ז:
 <strong>כי פליגי</strong> <small>[כאשר נחלקו]</small> היה זה <strong>ב</strong>לשון <strong>"על ביעור". מר</strong> <small>[חכם זה,</small> רב פפי<small>]</small> <strong>סבר: מעיקרא</strong> <small>[מתחילה]</small> <strong>משמע.</strong> שביטוי זה יש מקום לאומרו בסיומה של הבדיקה, ומשמעו — על ביעור חמץ שנעשה כבר. <strong>ומר</strong> <small>[וחכם זה</small> רב פפא<small>]</small> <strong>סבר: להבא משמע,</strong> כי ביטוי זה בעיקרו להבא משמעו.
 <strong>מיתיבי</strong> <small>[מקשים]</small> מן הנוסח של ברכת מצות מילה <strong>"ברוך... אשר קדשנו במצותיו וצונו על המילה",</strong> הרי משמע שביטוי זה אפשר להשתמש בו גם לפני מעשה!
 ודוחים: מכאן אין ראיה, כי <strong>התם, היכי נימא</strong> <small>[שם, איך נאמר]:</small> <strong>נימא</strong> <small>[</small>אם <small>יאמר]</small> <strong>"</strong>אשר קדשנו במצוותיו וצונו <strong>למול"</strong> — האם <strong>לא סגיא</strong> <small>[לא די,</small> לא יתכן<small>]</small> שיקרה <strong>דלאו איהו מהיל</strong> <small>[שלא הוא המל]?</small> שהרי יש שלא אבי הבן, שהוא המצווה על המילה, הוא עצמו המוהל, אלא אחר. ואותו אדם אחר לא חלה עליו במישרין המצוה למול, ולכן נוסח הברכה הוא כללי "על המילה". ומקשים: <strong>אבי הבן,</strong> אם הוא עצמו מל את בנו, <strong>מאי איכא למימר</strong> <small>[מה יש לך לומר]?</small> ומשיבים: <strong>אין הכי נמי</strong> <small>[כן, כך</small> הוא <small>גם כן]</small> שאם האב עצמו מל, צריך לברך "וצונו למול".
 עוד <strong>מיתיבי</strong> <small>[מקשים]</small> מנוסח ברכת השחיטה: <strong>"ברוך... אשר קדשנו במצותיו וצונו על השחיטה",</strong> הרי שלשון זו ניתנת לשימוש גם לפני מעשה! ודוחים: <strong>התם נמי, היכי נימא?</strong> <small>[שם גם כן, איך נאמר]?</small> <strong>נימא</strong> <small>[</small>אם <small>נאמר]</small> <strong>"</strong>וצונו <strong>לשחוט" —</strong> וכי <strong>לא סגיא דלאו איהו שחט</strong> <small>[די בכך שלא הוא שוחט]?</small> שהרי אין מצות עשה המחייבת אותו אדם לשחוט את הבהמה, ואין שחיטה אלא הכשר לצורך אכילת הבהמה. ולכך אף בשחיטה נוסח הברכה כללי "על השחיטה".
 ומקשים: אם כן, <strong>פסח וקדשים מאי איכא למימר</strong> <small>[מה יש לומר]?</small> שהרי באלה יש באמת מצות עשה של שחיטה! ומשיבים: <strong>אין הכי נמי</strong> <small>[כן, כך</small> הוא <small>גם כן]</small> שבשחיטת פסח וקדשים צריך הוא לברך "אשר קדשנו במצוותיו וצונו לשחוט".
 ועוד <strong>מיתיבי</strong> <small>[מקשים]</small> ממה ששנינו בתוספתא: <strong>העושה לולב לעצמו מברך "שהחיינו וקימנו והגיענו לזמן הזה". נטלו לצאת בו</strong> ידי חובת מצות לולב <strong>אומר: "אשר קדשנו במצותיו וצונו על נטילת לולב"</strong> ואינו מברך "ליטול"! ומשיבים: <strong>שאני התם, דבעידנא דאגבהה נפק ביה</strong> <small>[שונה שם, שבזמן שהגביה</small> אותו, עוד לפני הברכה, כבר <small>יצא בו</small> ידי חובתו<small>]</small> שמן התורה, ולכן יפה אומר בנוסח "על נטילת לולב" שמשמעו על נטילה שעשה כבר.
 ומקשים: <strong>אי הכי</strong> <small>[אם כך]</small> היא הכוונה, הרי לשון זו שבברייתא: "נטלו <strong>לצאת בו"</strong> אינה מדוקדקת, ו<strong>"</strong>נטל לולב <strong>יצא בו" מיבעי ליה</strong> <small>[צריך לו</small> לומר<small>]!</small> ומשיבים: <strong>אין הכי נמי</strong> <small>[כן, כך גם כן</small> צריך היה שיאמר<small>],</small> אלא <strong>משום דקא בעי למיתנא סיפא</strong> <small>[שהוא רוצה לשנות</small> ב<small>סוף</small> אותה הלכה]: <strong>"</strong>הבא <strong>לישב בסוכה", תנא רישא נמי</strong> <small>[שנה בתחילה גם כן]</small> <strong>"לצאת בו".</strong> שנמשך אחרי לשון זו, אבל אין זה כדקדוקה של ההלכה.
 <strong>דקתני סיפא</strong> <small>[ששנינו</small> ב<small>סוף</small> הלכה זו<small>]:</small> <strong>העושה סוכה לעצמו, אומר "ברוך אתה ה'... שהחיינו וקימנו והגיענו לזמן הזה". נכנס לישב בה, אומר: "ברוך... אשר קדשנו במצותיו וצונו לישב בסוכה".</strong> בסופו של דבר לא נמצאה הוכחה גמורה לצד זה או אחר, אבל להלכה מסכמים: <strong>והלכתא</strong> <small>[והלכה]</small> שיש לברך: <strong>"על ביעור חמץ"</strong> לפי שיש בה אף משמעות לשון עתיד.
 <big>א</big> ומתוך המשא והמתן שעסקנו בו אפשר היה להסיק כי <strong>דכולי עלמא מיהא, מעיקרא בעינן לברוכי, מנלן</strong> <small>[לדעת הכל על כל פנים, מתחילה</small> לפני המצוה <small>צריכים אנו לברך, מנין לנו]</small> הלכה זו? ומשיבים: ש<strong>אמר רב יהודה אמר שמואל: כל המצות מברך עליהן עובר לעשייתן.</strong>
 ושואלים: <strong>מאי</strong> <small>[מה</small> מהיכן<small>]</small> <strong>משמע דהאי</strong> <small>[שזה]</small> הלשון <strong>"עובר" לישנא דאקדומי</strong> <small>[לשון קדימה</small> לפני מעשה<small>]</small> <strong>הוא? אמר רב נחמן בר יצחק:</strong> שכן <strong>אמר קרא</strong> <small>[הכתוב]</small> <strong>"וירץ אחימעץ דרך הככר ויעבר את הכושי"</strong> (שמואל ב יח, כג), כלומר: השיגו ובא לפניו. <strong>אביי אמר: מהכא</strong> <small>[מכאן,</small> מכתוב זה<small>]:</small> <strong>"והוא עבר לפניהם"</strong> (בראשית לג, ג). <strong>ואי בעית אימא, מהכא</strong> <small>[ואם תרצה אמור</small> יש להוכיח <small>מכאן]</small> <strong>"ויעבר מלכם לפניהם וה' בראשם"</strong> (מיכה ב, יג).
 <strong>בי רב אמרי</strong> <small>[</small>חכמים ב<small>בית</small> מדרשו של <small>רב אמרו]:</small> כל המצוות מברך לפניהן, <strong>חוץ מן הטבילה</strong> לטהרת קרי ותקיעת <strong>שופר.</strong> ודנים בדבר: <strong>בשלמא</strong> <small>[נניח]</small> ב<strong>טבילה</strong> שאינו מברך לפניה — משום <strong>דאכתי גברא</strong> <small>[שעדיין האיש]</small> הטובל <strong>לא חזי</strong> <small>[ראוי]</small> לברכה, שטמא הוא קודם הטבילה. <strong>אלא שופר מאי טעמא</strong> <small>[מה הטעם]</small> אינו מברך לפני התקיעה? <strong>וכי תימא</strong> <small>[ואם תאמר]</small> <strong>משום</strong> החשש <strong>דילמא מיקלקלא</strong> <small>[שמא תתקלקל]</small> ה<strong>תקיעה</strong> ולא יצליח לתקוע כראוי, ותהא זו ברכה לבטלה. <strong>אי הכי</strong> <small>[אם כך],</small> <strong>אפילו שחיטה ומילה נמי</strong> <small>[גם כן]</small> לא יברך אלא לבסוף, שמא לא יעלה המעשה יפה בידו!
 <strong>אלא אמר רב חסדא: חוץ מן הטבילה בלבד איתמר</strong> <small>[נאמר],</small> מפני הטעם שאמרנו. ומוסיפים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>טבל</strong> לקריו <strong>ועלה, בעלייתו אומר: "ברוך... אשר קדשנו במצותיו וצונו על הטבילה".</strong> משמע שבטבילה מברך לאחר מעשה הטבילה.
 <big>ב</big> במשנה נאמר <strong>"בודקין את החמץ לאור הנר".</strong> ושואלים: <strong>מנא הני מילי</strong> <small>[מנין הדברים הללו]</small> שיש לבדוק לאור הנר דוקא? <strong>אמר רב חסדא: למדנו</strong> בדרך של מדרש היקש וגזירה שווה, ובאופן זה: <strong>מציאה ממציאה, ומציאה מ</strong>המלה <strong>חיפוש</strong> הסמוכה לה בכתוב, <strong>וחיפוש מחיפוש</strong> בגזירה שווה, <strong>וחיפוש מנרות</strong> שבאותו כתוב, <strong>ונרות מנר.</strong>
 ומפרטים: <strong>מציאה ממציאה</strong> בגזירה שווה — <strong>כתיב הכא</strong> <small>[נאמר כאן]:</small> <strong>"שבעת ימים שאר לא ימצא בבתיכם"</strong> (שמות יב, יט), <strong>וכתיב התם</strong> <small>[ונאמר שם],</small> במקרא: <strong>"ויחפש בגדול החל ובקטן כלה וימצא</strong> הגביע באמתחת בנימין<strong>"</strong> (בראשית מד, יב). <strong>ו</strong>ענין <strong>מציאה מחיפוש דידיה</strong> <small>[שלו],</small> שהרי בפסוק זה נאמר "ויחפש" "וימצא".
 <strong>וחיפוש</strong> לומדים אנו מכתוב אחר <strong>מנרות,</strong> דכ <strong>תיב</strong> <small>[שנאמר]:</small> <strong>"</strong>והיה <strong>בעת ההיא אחפש את ירושלים בנרות"</strong> (צפניה א, יב), <strong>ונרות</strong> למדנו <strong>מנר</strong> דכ <strong>תיב</strong> <small>[שנאמר]:</small> <strong>"נר ה' נשמת אדם חפש כל חדרי בטן"</strong> (משלי כ, כז).
 ובדומה לכך <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: לילי ארבעה עשר בודקים את החמץ לאור הנר. אף על פי שאין ראיה לדבר</strong> שלאור הנר דוקא, <strong>זכר לדבר</strong> ממדרש כתובים, <strong>שנאמר: "שבעת ימים שאר לא ימצא", ואומר: "ויחפש בגדול החל ובקטן כלה", ואומר: "בעת ההיא אחפש את ירושלים בנרות", ואומר: "נר ה' נשמת אדם חפש</strong> כל חדרי בטן<strong>".</strong>
 ושואלים לגופו של דבר: <strong>מאי</strong> <small>[מהו]</small> מה טעמו של <strong>"ואומר"</strong> האחרון, כלומר לשם מה צריך פסוק אחרון זה, ולא די לנו בראיה מן הכתוב "אחפש את ירושלים בנרות" שנלמד משם שחיפוש יפה לו שייעשה בנרות?
 ומשיבים: <strong>וכי תימא</strong> <small>[ואם תאמר]:</small> <strong>האי</strong> <small>[אותו]</small> דבר שנאמר על <strong>"בעת ההיא" — קולא</strong> <small>[להקלה]</small> <strong>הוא דקאמר רחמנא</strong> <small>[שאמר ה']:</small> <strong>לא בדיקנא לה בירושלים בנהורא דאבוקה, דנפיש נהורא טובא</strong> <small>[אבדוק את ירושלים באור האבוקה, שמרובה אורה הרבה]</small> ומוצאים לאורה כל חטא ועון, <strong>אלא בנהורא דשרגא, דזוטר נהורא טפי, דעון רבה משתכח ועון זוטר לא משתכח</strong> <small>[באור הנר</small> אבדוק, <small>שקטן אורו הרבה, שעוון גדול נמצא</small> על ידו, <small>ועוון קטן אינו נמצא],</small> על כן: <strong>תא שמע</strong> <small>[בוא</small> ו<small>שמע]:</small> <strong>"נר ה' נשמת אדם</strong> חופש כל חדרי בטן" שמשמע מכאן להיפך: שכל דבר נמצא על ידי הנר, והוא היפה לבדיקה.
 <big>ג</big> <strong>תנו רבנן</strong> <small>[שנו חכמים]:</small> <strong>אין בודקין</strong> את החמץ <strong>לא לאור החמה, ולא לאור הלבנה, ולא לאור האבוקה, אלא לאור הנר,</strong>
## דף ח.
 <strong>מפני שאור הנר יפה לבדיקה, ואף על פי שאין ראיה לדבר — זכר לדבר, שנאמר "שבעת ימים שאר לא ימצא בבתיכם"</strong> (שמות יב, יט), <strong>ואומר "ויחפש בגדול החל</strong> ובקטן כלה וימצא הגביע באמתחת בנימין<strong>"</strong> (בראשית מד, יב), <strong>ואומר "בעת ההיא אחפש את ירושלים בנרות"</strong> (צפניה א, יב), <strong>ואומר: "נר ה' נשמת אדם חפש כל חדרי בטן"</strong> (משלי כ, כז).
 ושואלים: <strong>האי</strong> <small>[זה]</small> <strong>אור החמה</strong> שאסרנו לבדוק בו <strong>היכי דמי</strong> <small>[כיצד הוא בדיוק]?</small> <strong>אי נימא</strong> <small>[אם תאמר]</small> שהיה <strong>בחצר, האמר</strong> <small>[הרי אמר</small> כבר<small>]</small> <strong>רבא: חצר אינה צריכה בדיקה, מפני שהעורבין</strong> ושאר עופות בר <strong>מצויין שם,</strong> ובודאי אכלו את כל החמץ שבחצר. <strong>אלא</strong> תאמר שהיה הדבר <strong>באכסדרה</strong> (מרפסת פתוחה שיש לה גג) שאין העורבים נכנסים לשם, ו<strong>האמר</strong> <small>[הרי אמר]</small> <strong>רבא: אכסדרה לאורה נבדקת,</strong> שאינה צריכה נר, ודי באור שיש בה!
 ומשיבים: <strong>לא צריכא</strong> <small>[נצרכה]</small> אלא <strong>לארובה</strong> (חלון) המצוי ב<strong>חדר.</strong> ושואלים: <strong>ודהיכא</strong> <small>[ושל היכן]?</small> בבדיקת איזה מקום מדובר? <strong>אי לבהדי</strong> <small>[אם שכנגד]</small> <strong>ארובה</strong> — <strong>היינו</strong> <small>[הרי זה]</small> כמו <strong>אכסדרה,</strong> שאור החמה מרובה בה ומספיק לבדיקה. <strong>אלא</strong> הכוונה <strong>לצדדין</strong> של החדר, שאין לסמוך על אור החמה הבא מן הארובה אלא יש להביא נר ולבדוק.
 ועוד שואלים: <strong>ואבוקה לא,</strong> האם אין אורה מספיק כדי לבדוק בה? <strong>והאמר</strong> <small>[והרי אמר]</small> <strong>רבא: מאי דכתיב</strong> <small>[מהו שנאמר]</small> <strong>"ונגה כאור תהיה קרנים מידו לו ושם חביון עזה"</strong> (חבקוק ג, ד) ופירשו שהקדוש ברוך הוא מעניק קרני הוד ("קרנים מידו לו") לצדיקים לעתיד לבוא, משל <strong>למה צדיקים דומין בפני שכינה — כנר בפני האבוקה.</strong> ומכאן ראיה לעניננו שאור האבוקה רב ועדיף מאור הנר! <strong>ו</strong>כן <strong>אמר רבא: אבוקה להבדלה</strong> כאשר מברך על המאורות <strong>מצוה מן המובחר,</strong> משמע שאור האבוקה מאיר ביותר!
 <strong>אמר רב נחמן בר יצחק:</strong> לא משום שאבוקה אינה מאירה דיה, אלא הטעם הוא כי <strong>זה</strong> הנר — <strong>יכול להכניסו לחורין ולסדקין</strong> מפני שהוא קטן, <strong>וזה</strong> האבוקה — <strong>אינו יכול להכניסו לחורין ולסדקין</strong> מפני גודלה. <strong>רב זביד אמר</strong> טעם אחר: <strong>זה</strong> הנר — <strong>אורו לפניו</strong> ואין האש מאירה אחורנית, <strong>וזה</strong> האבוקה — <strong>אורו</strong> נמשך <strong>לאחריו,</strong> ובמקום להאיר במקום הבדיקה שלפניו היא מטילה אורה על הבודק עצמו. <strong>רב פפא אמר:</strong> הטעם הוא, <strong>האי</strong> <small>[זה]</small> באבוקה — <strong>בעית</strong> <small>[מפחד]</small> שמא יגרום לשריפה, <strong>והאי</strong> <small>[וזה]</small> בנר — <strong>לא בעית</strong> <small>[מפחד].</small> <strong>רבינא אמר: האי</strong> <small>[זה]</small> הנר <small>—</small> <strong>משך נהורא</strong> <small>[נמשך האור]</small> ודולק ביציבות, <strong>והאי מיקטף</strong> <small>[וזו]</small> האבוקה — <strong>איקטופי</strong> <small>[מקפץ]</small> אורה והולך, ואף שאורה גדול משל נר איננו נוח לבדוק בו.
 <big>א</big> במשנה נאמר ש <strong>"כל מקום שאין מכניסין</strong> בו חמץ אינו צריך בדיקה <strong>"</strong>. ושואלים: <strong>"כל מקום"</strong> שנאמר כאן, <strong>לאתויי מאי</strong> <small>[להביא,</small> להוסיף<small>, מה]</small> על הפרטים שהבאנו? ומשיבים: <strong>לאתויי הא דתנו רבנן</strong> <small>[להביא</small> להוסיף דבר <small>זה ששנו חכמים</small> בברייתא<small>]:</small> <strong>חורי</strong> כתלי ה<strong>בית העליונים</strong> מדי <strong>והתחתונים</strong> מדי, שאינם נוחים לשימוש, <strong>ו</strong>כן <strong>גג היציע</strong> (גג משופע של בנין נספח לבית), <strong>וגג המגדל</strong> (ארון), <strong>ורפת בקר, ולולין</strong> לתרנגולים, <strong>ומתבן</strong> (מחסן התבן), <strong>ואוצרות יין ואוצרות שמן — אין צריכין בדיקה. רבן שמעון בן גמליאל אומר: מטה החולקת בתוך הבית ומפסקת</strong> בין חלק אחד של הבית לחבירו — <strong>צריכה בדיקה</strong> שמא יש תחתיה חמץ.
 <strong>ורמינהו</strong> <small>[ומשליכים,</small> מראים סתירה<small>]</small> על ברייתא זו ממקור אחר: <strong>חור שבין</strong> דירת <strong>אדם ל</strong>דירת <strong>חבירו</strong> באמצע הכותל — <strong>זה בודק עד מקום שידו מגעת, וזה בודק עד מקום שידו מגעת, והשאר</strong> מה שבאמצע <strong>מבטלו</strong> כל אחד <strong>בלבו. רבן שמעון בן גמליאל אומר: מטה החולקת בתוך הבית, ועצים ואבנים סדורים תחתיה, ומפסקת — אינה צריכה בדיקה.</strong>
 <strong>קשיא</strong> <small>[קשה]</small> מענין <strong>מטה</strong> על ענין <strong>מטה,</strong> כי במקום אחד אמר רבן שמעון בן גמליאל שצריכה בדיקה, ובמקום אחר אמר שאינה צריכה, וכן <strong>קשיא</strong> <small>[קשה]</small> מ<strong>חורין</strong> על <strong>חורין,</strong> שקודם אמרנו שאין חורי הבית צריכים בדיקה, ובברייתא אחרונה זו למדנו שצריכים!
 ומתרצים: מענין <strong>חורין</strong> על ענין <strong>חורין לא קשיא</strong> <small>[קשה],</small> <strong>הא</strong> <small>[זה]</small> שאין צריך בדיקה — <strong>ב</strong>חורים <strong>עילאי ובתתאי</strong> <small>[עליונים ותחתונים]</small> שהם גבוהים או נמוכים מכדי שאפשר להשתמש בהם, <strong>והא</strong> <small>[וזה]</small> שצריך בדיקה — <strong>במיצעי</strong> <small>[באמצעיים].</small> מענין <strong>מטה</strong> על ענין <strong>מטה לא קשיא</strong> <small>[קשה],</small> <strong>הא</strong> <small>[זו]</small> שצריכה בדיקה — <strong>דמידליא</strong> <small>[שמוגבהת]</small> מן הקרקע, <strong>הא</strong> <small>[זו]</small> שאינה צריכה — <strong>דמיתתאי</strong> <small>[שנמוכה],</small> שאין שימוש בחלל שתחתיה, ואין לשער שיבואו להניח שם חמץ.
 <big>ב</big> כיון שהובאה ברייתא זו שואלים: <strong>והאמנם אוצרות יין אין צריך בדיקה?! והתניא</strong> <small>[והרי שנינו</small> בברייתא<small>]:</small> <strong>אוצרות יין — צריך בדיקה, אוצרות שמן — אין צריך בדיקה!</strong> ומשיבים: <strong>הכא במאי עסקינן</strong> <small>[כאן במה אנו עוסקים] —</small> <strong>במסתפק</strong> (במשתמש) ביין שבמחסן. ומקשים: <strong>אי הכי</strong> <small>[אם כך]</small> שמדובר באוצר שמשתמש ממנו לאספקה<small>,</small> <strong>שמן נמי</strong> <small>[גם כן]</small> יש לחשוש מחמץ!
 ומשיבים: <strong>שמן — יש קבע לאכילה</strong> בשיעור מסויים, ויודע אדם לפני האוכל באיזו כמות שמן ישתמש לאכילה זו, והנכנס קודם אכילה ליטול שמן אין חמץ מצוי בידו. ואילו ב<strong>יין</strong> — <strong>אין קבע לשתיה</strong> ואין לה שיעור ידוע, וייתכן שבאמצע הסעודה יצטרכו ליין נוסף והשמש ייכנס למחסן ופרוסת לחם בידו ליטול משם יין.
 <strong>תני</strong> <small>[שנה]</small> <strong>ר' חייא: עשו אוצרות שכר בבבל כאוצרות יין בארץ ישראל,</strong> שאם <strong>מסתפק</strong> מהם צריך לבודקם.
 <strong>אמר רב חסדא: בי</strong> <small>[בית,</small> מחסן<small>]</small> <strong>דגים אין צריך בדיקה.</strong> ומקשים: <strong>והתניא</strong> <small>[והרי שנינו</small> בברייתא<small>]</small> ש<strong>צריכין בדיקה!</strong> ומשיבים: <strong>לא קשיא</strong> <small>[קשה],</small> <strong>הא</strong> <small>[זה] —</small> <strong>ברברבי</strong> <small>[בגדולים],</small> <strong>הא</strong> <small>[זה] —</small> <strong>בזוטרי</strong> <small>[בקטנים].</small> שבקטנים אינו יודע בדיוק כמה הם, ושמא יצטרך להוסיף ולהביא דגים באמצע הסעודה.
 <strong>אמר רבה בר רב הונא: בי מילחי ובי קירי</strong> <small>[בית</small> מקום <small>המלח, ובית</small> מקום <small>השעוה</small> לנרות<small>]</small> <strong>צריך בדיקה,</strong> שמא יצטרך להם באמצע הסעודה. <strong>אמר רב פפא: בי ציבי ובי תמרי</strong> <small>[בית העצים ובית התמרים]</small> <strong>צריך בדיקה</strong> מאותו טעם.
 <big>ג</big> <strong>תנא</strong> <small>[שנינו</small> בתוספתא<small>]:</small> <strong>אין מחייבין אותו להכניס ידו לחורין ולסדקין לבדוק — מפני הסכנה.</strong> ושואלים: <strong>מאי</strong> <small>[מהי]</small> <strong>סכנה</strong> זו שמדובר בה? <strong>אי נימא</strong> <small>[אם תאמר]</small> <strong>מפני סכנת עקרב</strong> העלול להיות בחור — אם כן <strong>כי</strong> <small>[כאשר]</small> הוא <strong>משתמש</strong> בחור זה, <strong>היכי</strong> <small>[איך]</small> הוא <strong>אישתמש</strong> <small>[משתמש]</small> אם יש בו סכנת עקרב? וחור כזה מן הדין שלא יהיה זקוק כלל לבדיקה! ומשיבים: <strong>לא צריכא</strong> <small>[נצרכה]</small> אלא במקרה ש<strong>נפל</strong> החמץ לשם, אבל באמת אין זה מקום לשימוש קבוע.
 ומקשים: <strong>אי</strong> <small>[אם]</small> מדובר בש <strong>נפל, למה לי בדיקה? והתנן</strong> <small>[והרי שנינו</small> במשנה<small>]:</small> <strong>חמץ שנפלה עליו מפולת — הרי הוא כמבוער!</strong> ואף כאן, כשנפל לחור, הרי זה כאילו נתבער! ומשיבים: <strong>התם</strong> <small>[שם]</small> שאמרנו שחמץ זה כמבוער מדובר שהיתה מפולת <strong>שאין הכלב יכול לחפש אחריו, הכא</strong> <small>[כאן]</small> מדובר בחור שאינו עמוק <strong>כשהכלב יכול לחפש אחריו</strong> ולהוציאו.
 על אותה תוספתא מקשים מצד אחר: מדוע נחשוש מפני הסכנה? <strong>והא</strong> <small>[והרי]</small> <strong>אמר ר' אלעזר: שלוחי מצוה אינן ניזוקין</strong> שאין לחשוש מסכנה שמא תבוא לו תוך עשיית מצוה? <strong>אמר רב אשי:</strong> כאן חוששים אנו <strong>שמא תאבד לו</strong> גם <strong>מחט</strong> באותו מקום, <strong>ואתי לעיוני בתרה</strong> <small>[ויבוא לחפש אחריה]</small> בשעה שבודק את החמץ, ונמצא שבדיקתו אינה לצורך מצוה בלבד, ואין זכות המצוה מגינה עליו עוד.
 ושואלים: <strong>וכהאי גוונא לאו</strong> <small>[ו</small>האם במקרה <small>כגון זה לא]</small> <strong>מצוה הוא?! והתניא</strong> <small>[והרי שנינו</small> בברייתא<small>]:</small> <strong>האומר "סלע זו</strong> אני נותן <strong>לצדקה בשביל שיחיה בני" או</strong> בשביל <strong>"שאהיה בן העולם הבא"</strong>
## דף ח:
 <strong>הרי זה צדיק גמור</strong> לענין זה. הרי שאף כשהיתה לו כוונה של קבלת גמול ושכר, אין היא גורעת מערך המצווה! ומשיבים: <strong>דילמא, בתר דבדק אתי לעיוני בתרה</strong> <small>[שמא, לאחר שבדק יבוא לחפש אחריה].</small> וכיון שגמר כבר את המצוה, שוב אין זכות זו מגינה עליו בשעת החיפוש אחר המחט.
 <strong>רב נחמן בר יצחק אמר:</strong> "מפני הסכנה" שאמרו היתה הכוונה <strong>משום סכנת הגוים. ו</strong>לשיטת התנא <strong>פלימו היא. דתניא</strong> <small>[ש</small>הרי <small>שנינו</small> בברייתא<small>]:</small> <strong>חור שבין יהודי לארמאי</strong> <small>[לגוי]</small> — <strong>בודק עד מקום שידו מגעת, והשאר מבטלו בלבו. פלימו אמר: כל עצמו</strong> של החור <strong>אינו בודק</strong> כלל <strong>מפני הסכנה.</strong>
 ושואלים: <strong>מאי</strong> <small>[מה]</small> טיבה של אותה <strong>סכנה, אי נימא</strong> <small>[אם נאמר]</small> <strong>סכנת כשפים</strong> שיחשוד בו הגוי שמא כשפים הוא עושה לו, ויבוא לידי איבה וסכנה. ושואלים: אם כן, אם הגוי חושדו בכשפים שהוא עושה לו אגב בדיקת החור, <strong>כי אישתמיש היכי אישתמיש</strong> <small>[כאשר השתמש</small> בחור והניח בו חמץ <small>כיצד השתמש</small> בו<small>]?</small> וחור שאין משתמשים בו אינו צריך בדיקה! ומשיבים: <strong>התם כי אישתמיש</strong> <small>[שם, כאשר השתמש] —</small> היה זה <strong>יממא ונהורא</strong> <small>[יום, ואור],</small> <strong>ולא מסיק אדעתיה</strong> <small>[העלה על דעתו]</small> לחשוב על כשפים. <strong>הכא</strong> <small>[כאן] —</small> <strong>ליליא ושרגא</strong> <small>[לילה ונר]</small> <strong>הוא, ומסיק אדעתיה</strong> <small>[ומעלה על דעתו].</small>
 ומקשים: <strong>והאמר</strong> <small>[והרי אמר]</small> <strong>ר' אלעזר: שלוחי מצוה אינן ניזוקין,</strong> והעושה לצורך מצוה אינו צריך איפוא לחשוש מפני נזק! ודוחים: <strong>היכא דשכיח היזיקא שאני</strong> <small>[במקום שמצוי ההיזק שונה</small> הדבר<small>],</small> שאין לסמוך על הנס. <strong>שנאמר</strong> כיוצא בזה בשמואל הנביא, לאחר שציווהו ה' ללכת ולמשוח את דוד למלך במקומו של שאול: <strong>"ויאמר שמואל איך אלך ושמע שאול והרגני ויאמר ה' עגלת בקר תקח בידך</strong> ואמרת לזבוח לה' באתי<strong>"</strong> (שמואל א טז, ב), הרי שאף כשיש ציווי מאת הקדוש ברוך הוא, יש לחשוש מנזק שכיח ומצוי.
 <big>א</big> <strong>בעו מיניה</strong> <small>[שאלו ממנו]</small> <strong>מרב: הני בני בי רב דדיירי בבאגא</strong> <small>[אותם בני בית</small> מדרשו של <small>הרב הדרים בשדות]</small> הרחוקים מן העיר, <strong>מהו למיתי קדמא וחשוכא לבי רב</strong> <small>[שיבואו בהשכמה ובערב לבית</small> מדרשו של <small>הרב],</small> היש להם לחשוש מפני השודדים? <strong>אמר להו</strong> <small>[להם]:</small> <strong>ניתו</strong> <small>[שיבואו]</small> והאחריות <strong>עלי ועל צוארי.</strong> ושאלוהו: <strong>ניזיל מאי</strong> <small>[וללכת</small> חזרה לביתם <small>מה</small> דעתך<small>]?</small> <strong>אמר להו</strong> <small>[להם]:</small> <strong>לא ידענא</strong> <small>[איני יודע]</small> אם אף בהליכה חזרה אפשר לסמוך על זכות המצוה.
 <strong>איתמר</strong> <small>[נאמר],</small> <strong>אמר ר' אלעזר: שלוחי מצוה אינן ניזוקין לא בהליכתן ולא בחזירתן.</strong> ומעירים: <strong>כמאן</strong> <small>[כמי]</small> אמר דבריו,
 <strong>כי האי תנא דתניא</strong> <small>[כ</small>שיטת <small>תנא זה ששנינו</small> בברייתא<small>]:</small> <strong>איסי בן יהודה אומר: כלפי שאמרה תורה "ולא יחמד איש את ארצך</strong> בעלותך ליראות את פני ה' אלוהיך שלש פעמים בשנה<strong>"</strong> (שמות לד, כד), <strong>מלמד שתהא פרתך רועה באפר</strong> (באחו) <strong>ואין חיה מזיקתה, תרנגולתך מנקרת באשפה ואין חולדה מזיקתה.</strong> אף כי הכל עלו לרגל, ואין שומרים כראוי על המשק.
 <strong>והלא דברים קל וחומר; ומה אלו שדרכן לזוק</strong> כרגיל בכל מיני נזקים — <strong>אינן ניזוקין</strong> בזכות המצווה, <strong>בני אדם</strong> העולים לרגל שכרגיל <strong>שאין דרכן לזוק</strong> שהם שומרים עצמם מפני הסכנה — <strong>על אחת כמה וכמה</strong> שאין ניזוקים בשעת עשיית המצוה. <strong>אין לי אלא</strong> שלא ינזקו <strong>בהליכה, בחזרה</strong> מן המקדש <strong>מנין? תלמוד לומר: "</strong>ובשלת ואכלת במקום אשר יבחר ה' אלהיך בו <strong>ופנית בבקר והלכת לאהליך"</strong> (דברים טז, ז), <strong>מלמד שתלך ותמצא אהלך</strong> (ביתך) <strong>בשלום.</strong>
 ושואלים: <strong>וכי מאחר</strong> ש<strong>אפילו בחזירה</strong> למדו שזכות המצווה מגינה <strong>בהליכה, למה לי</strong> לומר זאת? נדע את הדבר מקל וחומר! ומשיבים: באמת בא הפסוק הראשון ללמדנו <strong>כ</strong>שיטת <strong>ר' אמי,</strong> ש<strong>אמר ר' אמי: כל אדם שיש לו קרקע</strong> חייב להיות <strong>עולה לרגל, ושאין לו קרקע — אין</strong> חייב להיות <strong>עולה לרגל,</strong> שהרי הוזכרה "ארצך" בענין "בעלותך ליראות".
 ואגב הזכרת עליה לרגל ומצוה שיש בה כוונה אחרת, מביאים מה ש<strong>אמר ר' אבין בר רב אדא אמר ר' יצחק: מפני מה אין פירות גינוסר</strong> המשובחים מאוד <strong>בירושלים,</strong> ולא נשתבחה ירושלים אף במעלה זו? <strong>כדי שלא יהו עולי רגלים אומרים: אלמלא לא עלינו</strong> לרגל <strong>אלא</strong> כדי <strong>לאכול פירות גינוסר בירושלים — דיינו. נמצאת עליה</strong> לרגל <strong>שלא לשמה.</strong>
 <strong>כיוצא בו אמר ר' דוסתאי בר' ינאי: מפני מה אין חמי טבריא בירושלים — כדי שלא יהו עולי רגלים אומרים: אלמלא לא עלינו</strong> לרגל <strong>אלא</strong> כדי <strong>לרחוץ בחמי טבריא — דיינו, ונמצאת עלייה</strong> לרגל <strong>שלא לשמה.</strong>
 <big>ב</big> במשנה שנינו: <strong>"ובמה אמרו</strong> שחייבים לבדוק חמץ ב<strong>שתי שורות</strong> במרתף <strong>"</strong>. ותוהים: <strong>מרתף מאן דכר שמיה</strong> <small>[מי הזכיר את שמו]?</small> הרי בכלל לא הוזכר קודם המרתף, ומדוע באים עתה לדון בו?
 ומשיבים: <strong>הכי קאמר</strong> <small>[כך אמר]</small> כך יש להבין את המשפט השלם: <strong>כל מקום שאין מכניסין בו חמץ — אין צריך בדיקה, ואוצרות יין ואוצרות שמן נמי</strong> <small>[גם כן]</small> <strong>אין צריך בדיקה, ובמה אמרו שתי שורות במרתף — ב</strong><strong>מקום שמכניסין בו חמץ,</strong> שמדובר <strong>במסתפק</strong> (משתמש) מן הדבר שבאוצר ושבמרתף לצורך סעודתו.
 <big>ג</big> במשנה שנינו: <strong>"בית שמאי אומרים: שתי שורות</strong> על פני כל המרתף <strong>"</strong>. <strong>אמר רב יהודה: שתי שורות שאמרו</strong> משמען השורות בצד הקדמי של החביות, שתי שורות שלמות <strong>מן הארץ ועד שמי קורה,</strong> כלומר עד גובה התקרה. <strong>ור' יוחנן אמר:</strong> הכוונה בשתי שורות היא <strong>שורה אחת</strong> בזוית ישרה <strong>כמין גאם,</strong> כלומר גם השורה הקדמית ביותר לכל רחבה וגובהה, וגם השורה העליונה ביותר לאורכה ולרוחבה.
 ומעירים: <strong>תניא כוותיה</strong> <small>[שנוייה</small> ברייתא <small>כשיטת]</small> <strong>רב יהודה, תניא כוותיה</strong> <small>[שנוייה</small> ברייתא <small>כשיטת]</small> <strong>ר' יוחנן. תניא כוותיה</strong> <small>[שנוייה</small> ברייתא <small>כשיטת]</small> <strong>רב יהודה, בית שמאי אומרים: שתי שורות על פני כל המרתף, ושתי שורות שאמרו</strong> משמען — <strong>מן הארץ ועד שמי קורה. תניא כוותיה</strong> <small>[שנוייה</small> ברייתא <small>כשיטת]</small> <strong>ר' יוחנן: שתי שורות על פני כל המרתף</strong> משמען — שורה <strong>חיצונה</strong> זו ש<strong>רואה את הפתח, ועליונה</strong> היא השורה ה<strong>רואה את הקורה,</strong> שורה <strong>שלפנים הימנה,</strong> מן החיצונה, <strong>ושלמטה הימנה,</strong> מן העליונה — <strong>אין צריך בדיקה.</strong>
 <big>ד</big> במשנה שנינו: <strong>"בית הלל אומרים:</strong> די שיבדוק <strong>שתי שורות החיצונות שהן העליונות".</strong> אף במשמעות דבר זה נחלקו: <strong>אמר רב</strong> שהכוונה היא שורת חביות <strong>עליונה</strong> קדמית <strong>ו</strong>השורה <strong>שלמטה הימנה. ושמואל אמר</strong> שהכוונה היא לשורה <strong>העליונה</strong> הקדמית <strong>ו</strong>זו <strong>שלפנים הימנה</strong> לעבר המרתף. <strong>מאי טעמא</strong> <small>[מה הטעם]</small> של <strong>רב — דייק</strong> מן הלשון שאמרו <strong>"חיצונות",</strong> משמע ששתי השורות הללו פונות כלפי חוץ. ומקשים: <strong>והא</strong> <small>[והרי]</small> גם <strong>"עליונות" קתני</strong> <small>[שנינו]</small> ששתיהן בגובה המרתף! ומשיבים: שהוא מפרש שלשון זו באה רק <strong>למעוטי תתאי דתתייתא</strong> <small>[למעט</small> את <small>התחתונה שבתחתונות],</small> שהמשנה למדתנו שאין יורדים משתי שורות.
 <strong>ושמואל אמר: עליונה ושלפנים הימנה. מאי טעמא</strong> <small>[מה טעמו]</small> — <strong>דייק</strong> מהלשון <strong>"עליונות",</strong> משמע שלוקחים רק שתי שורות משכבת החביות העליונה, ומקשים: <strong>והא</strong> <small>[והרי]</small> <strong>"חיצונה" קתני</strong> <small>[שנינו]!</small> ומשיבים שדבר זה בא <strong>למעוטי גוייאתא דגוייאתא</strong> <small>[פנימיות שבפנימיות]</small> שאין ממשיכים לבדוק יותר משתי שורות. ומעירים: <strong>ר' חייא תני כוותיה</strong> <small>[שנה</small> בברייתא <small>כשיטת]</small> <strong>רב, ו</strong>אולם <strong>כולהו תנאי תנו כוותיה</strong> <small>[וכל התנאים</small> האחרים במשניותיהם <small>שנו כשיטת]</small> <strong>שמואל.</strong> ומסכמים: <strong>והלכתא כוותיה</strong> <small>[והלכה כשיטת]</small> <strong>שמואל.</strong>
## דף ט.
 <big>א משנה</big> <strong>אין חוששין</strong> לאחר בדיקה <strong>שמא גיררה חולדה</strong> חמץ <strong>מבית לבית וממקום למקום</strong> והחזירה את החמץ למקום שנבדק, ש<strong>אם כן</strong> אתה חושש — יש גם לחשוש שמא גררה <strong>מחצר לחצר ומעיר לעיר,</strong> ואם כן — <strong>אין לדבר סוף,</strong> ואין איפוא אפשרות לסמוך על כל בדיקה שהיא.
 <big>ב גמרא</big> מדברי המשנה בענין חולדה מדייקים בגמרא: <strong>טעמא</strong> <small>[הטעם]</small> דוקא משום ש<strong>לא חזינא דשקל</strong> <small>[ראינו שלקח]</small> העכבר, <strong>הא</strong> <small>[הרי]</small> שאם <strong>חזינא דשקל</strong> <small>[ראינו שלקח] —</small> <strong>חיישינן</strong> <small>[חוששים אנו],</small> <strong>ובעי</strong> <small>[וצריך]</small> <strong>בדיקה</strong> נוספת שמא הכניס בו העכבר דבר מה.
 ועל מסקנה זו מקשים: <strong>ואמאי</strong> <small>[ומדוע]?</small> <strong>נימא אכלתיה</strong> <small>[נאמר</small> שהחולדה <small>אכלתו]</small> את הלחם שלקחה! <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]</small> בדומה לזה: <strong>מדורות</strong> (דירות) <strong>הגוים טמאים,</strong> וטעמו של דבר שמא הפילה אשתו של הגוי נפל, והגוים קוברים את הנפלים בבתיהם, ונמצא הבית טמא טומאת מת מחמת הנפל. <strong>וכמה ישהה</strong> גוי <strong>במדור, ויהא המדור צריך בדיקה — ארבעים יום.</strong> שנפל בן פחות מארבעים יום אינו כלום, שכן זה הוא זמן יצירת הוולד.
 <strong>ואף על פי שאין לו</strong> לגוי <strong>אשה</strong> גוזרים טומאה, לפי שלא חלקו חכמים בגזירותיהם שלא יבואו הבריות לטעות ולהכשל (מאירי). <strong>וכל מקום שחולדה וחזיר יכולין להלוך</strong> בו בלי הפרעה — <strong>אינו צריך בדיקה</strong> לנפל, כי אנו מניחים שודאי אם היה קבור שם, אכלו אלה אותו. ולמדנו מכאן לפי דרכנו שחכמים סבורים שהחולדות אוכלות את כל מה שהן מוצאות. ואם כן אף לענין חמץ, גם אם ראינו שנטל העכבר את החמץ נאמר שמן הסתם כבר אכלו, ואין צורך בבדיקה חוזרת!
 <strong>אמר ר' זירא: לא קשיא</strong> <small>[קשה]</small> ויש לחלק בין הדברים; <strong>הא</strong> <small>[זה]</small> שהתרנו — <strong>בבשר, והא</strong> <small>[וזה]</small> שאמרנו שיש לחשוש — <strong>בלחם.</strong> והסבר הדברים: <strong>בבשר — לא משיירא</strong> <small>[משיירת]</small> החולדה, ולכן אומרים שודאי נאכל הנפל כולו. <strong>בלחם — משיירא</strong> <small>[משיירת]</small> היא פירורים, והם המצריכים בדיקה חוזרת.
 <strong>אמר רבא: האי מאי</strong> <small>[זה מהו]?</small> כלומר מה מקום לקושיה זו, שמתחילה לא היה לה בסיס, <strong>בשלמא התם</strong> <small>[נניח שם]</small> בנפל — <strong>אימור הוה, אימור לא הוה</strong> <small>[אמור</small> ש<small>היה</small> נפל, <small>אמור</small> ש<small>לא היה].</small> שהרי אין זה וודאי. <strong>ואם תמצא לומר הוה</strong> <small>[היה]</small> — <strong>אימור אכלתיה</strong> <small>[אמור</small> ש<small>אכלתו],</small> שהרי עצם קיומו של הנפל היה רק השערה ולא יותר. ואפילו אם היה, ישנה סבירות גבוהה שנאכל. <strong>אבל הכא</strong> <small>[כאן],</small> ש<strong>ודאי דחזינא דשקל</strong> <small>[שראינו שלקח]</small> לחם — <strong>מי יימר דאכלתיה</strong> <small>[מי יאמר שאכלתו]?</small> <strong>הוי</strong> <small>[הריהו]</small> <strong>ספק וודאי, ו</strong>כלל בידינו בכל התחומים: ש<strong>אין ספק מוציא מידי ודאי,</strong> ולכן אין ספק־אכילה של החולדה מוציא מידי ודאי מציאותו של החמץ.
 על כלל זה מקשים: <strong>ו</strong>כי <strong>אין ספק מוציא מידי ודאי?! והא תניא</strong> <small>[והרי שנינו</small> בברייתא<small>]:</small> <strong>חבר</strong> שאנו סומכים עליו שהוא מדקדק בהפרשת מעשרות, <strong>שמת, והניח מגורה</strong> (מחסן) <strong>מליאה פירות, ואפילו הן בני יומן</strong> כלומר שקנה אותן באותו יום עצמו שמת — <strong>הרי הן בחזקת מתוקנין,</strong> וסומכים עליו שמן הסתם עישרם בעצמו או שציווה לאחר לעשרם. <strong>והא הכא</strong> <small>[והרי כאן],</small> ש<strong>ודאי טבילי הני פירי</strong> <small>[טבל הן אותן הפירות],</small> שהרי פירות שלא הפרישו מהם מעשר טבל הם, <strong>וספק מעושרין</strong> על ידי החבר <strong>וספק לא מעושרין,</strong> ובכל זאת <strong>קאתי</strong> <small>[בא]</small> <strong>ספק</strong> שמעושרים <strong>ומוציא מידי ודאי</strong> טבל!
 ודוחים: <strong>התם</strong> <small>[שם]</small> <strong>ודאי וודאי הוא,</strong> ש<strong>ודאי</strong> הפירות <strong>מעשרי</strong> <small>[מעושרים],</small> ואפשר לסמוך בכך על דברי <strong>ר' חנינא חוזאה.</strong> ש<strong>אמר ר' חנינא חוזאה: חזקה על חבר שאין מוציא מתחת ידו דבר שאינו מתוקן</strong> (מעושר). ולכן יש לראות בכך וודאות, שוודאי כבר עישר החבר.
 <strong>ואיבעית אימא</strong> <small>[ואם תרצה אמור]</small> ואפשר לתרץ בדרך אחרת: גם שם, לגבי הפירות, <strong>ספק וספק הוא, דילמא מעיקרא אימור דלא טבילי</strong> <small>[שמא מתחילה אמור שלא נעשו טבל],</small> שיש אפשרות שפירות אף שלא עושרו לא יחשבו כטבל, וכדברי <strong>ר' אושעיא.</strong>
 ש<strong>אמר ר' אושעיא: מערים אדם על תבואתו</strong> שלא להפריש ממנה מעשרות מדין תורה, <strong>ומכניסה במוץ שלה</strong> אל חצירו לפני שהוא דש וזורה, <strong>כדי שתהא בהמתו אוכלת</strong> ממנה <strong>ופטורה</strong> בכך <strong>מן המעשר.</strong> שחובת המעשר על פירות גמורים חלה גם על סוג הפירות הניתן למאכל בהמה, ואולם תבואה או פירות שלא נגמרה המלאכה בהם, יכול לתת לבהמתו בעודם טבל. ולפי הלכה זו הלא יתכן שהפירות שהכניס אותו חבר עדיין לא התחייבו במעשרות ואינם טבל, ולהלכה רק ספק וספק הוא.
 ומקשים עוד על רבא: <strong>ו</strong>כי <strong>אין ספק מוציא מידי ודאי?! והתניא</strong> <small>[והרי שנינו</small> בברייתא<small>]</small> <strong>אמר ר' יהודה: מעשה בשפחתו של</strong> ישראל <strong>מציק</strong> (אדם תקיף) <strong>אחד ב</strong>עיירה <strong>רימון, שהטילה נפל לבור</strong>
## דף ט:
 <strong>ובא כהן והציץ בו</strong> כדי <strong>לידע</strong> בנפל זה <strong>אם זכר הוא אם נקבה היא,</strong> שיש הבדל בטומאת יולדת בין יולדת זכר ונקבה (ויקרא פרק יב). <strong>ובא מעשה לפני חכמים</strong> לדון האם טמא הכהן משום מאהיל על המת, <strong>וטיהרוהו. מפני שחולדה וברדלס</strong> (חיה טורפת קטנה) <strong>מצויין שם,</strong> ומן הסתם כבר נאכל הנפל על ידיהם קודם לכן.
 <strong>והא הכא</strong> <small>[והרי כאן]</small> ש<strong>ודאי הטילה</strong> נפל, <strong>וספק גררוהו</strong> חולדה וברדלס <strong>וספק לא גררוהו ההיא שעתא</strong> <small>[</small>ב<small>אותה שעה],</small> <strong>ו</strong>בכל זאת פסקו כי <strong>קאתי</strong> <small>[ובא]</small> <strong>ספק ומוציא מידי ודאי!</strong> ודוחים: <strong>לא תימא</strong> <small>[תאמר</small> בברייתא<small>]</small> <strong>"שהטילה</strong> ודאי <strong>נפל לבור"</strong> שהיה ברור כן מתחילה<strong>, אלא אימא</strong> <small>[אמור]:</small> <strong>"שהפילה כמין נפל לבור",</strong> ושמא לא היה זה נפל כלל אלא חתיכת דם קרוש שאין בה טומאת מת כלל, <strong>והוי</strong> <small>[והריהו]</small> <strong>ספק וספק,</strong> ספק היה דבר המטמא וספק אכלוהו חולדות.
 ומקשים: <strong>והא</strong> <small>[והרי]</small> <strong>"לידע אם זכר הוא אם נקבה היא" קתני</strong> <small>[שנינו]!</small> ומשמע מכאן שרק בדבר זה היה הספק, ומכל מקום ודאי נפל היה! ודוחים: <strong>הכי קאמר</strong> <small>[כך אמר]</small> שרצה הכהן <strong>לידע אם רוח</strong> (דבר שאינו ולד) <strong>הפילה אם נפל הפילה, ואם תמצא לומר נפל הפילה — לידע אם זכר הוא ואם נקבה היא.</strong>
 <strong>ואיבעית אימא</strong> <small>[ואם תרצה אמור]</small> תירוץ אחר: <strong>התם</strong> <small>[שם]</small> אין זה ודאי וספק אלא <strong>ודאי וודאי הוא, כיון</strong> ש<strong>חולדה וברדלס מצויין שם — ודאי גררוהו בההיא שעתא</strong> <small>[באותה שעה].</small> <strong>נהי דשיורי משיירא</strong> <small>[אף על פי שמשיירת]</small> החולדה ממאכלה — <strong>מיגרר מיהת</strong> <small>[ואולם לגרור]</small> המאכל לחורם <strong>ודאי גררום בההיא שעתא</strong> <small>[באותה שעה].</small> <strong>לישנא אחרינא</strong> <small>[לשון אחרת]</small> בתירוץ זה: <strong>נהי</strong> <small>[אף על פי]</small> ש<strong>ודאי אכלום לא אמרינן</strong> <small>[אומרים אנו],</small> <strong>ודאי גררוהו לחורייהו</strong> <small>[גררוהו לחורם] —</small> <strong>אמרינן</strong> <small>[אומרים אנו],</small> ואין מכאן ביטול לסברה הכללית שאין ספק מוציא מידי ודאי.
 <big>א</big> ומעתה דנים בצד יסודי יותר של ההלכה במשנה. <strong>ומי אמרינן</strong> <small>[והאם אנו אומרים]</small> <strong>אין חוששין שמא גררה חולדה? והא קתני סיפא</strong> <small>[והרי שנינו</small> ב<small>סוף</small> המשנה הבאה<small>]:</small> <strong>מה שמשייר</strong> לאחר הבדיקה <strong>יניחנו בצנעה, שלא יהא צריך בדיקה אחריו.</strong> הרי שבכל זאת חוששים לחולדה שמא תבוא ותקח מהחמץ שנותר שם!
 <strong>אמר אביי: לא קשיא</strong> <small>[קשה];</small> <strong>הא</strong> <small>[זה]</small> — <strong>בארבעה עשר</strong> צריך בדיקה, <strong>והא</strong> <small>[זה]</small> — <strong>בשלשה עשר</strong> אין צריך בדיקה. והסבר הדברים: <strong>בשלשה עשר</strong> בניסן <strong>דשכיח ריפתא בכולהו בתי</strong> <small>[ש</small>עוד <small>מצוי לחם בכל הבתים] —</small> <strong>לא מצנעא</strong> <small>[מצניעה]</small> אותו חולדה, ואין חוששים שגררה והטמינה. <strong>בארבעה עשר</strong> בניסן ש<strong>לא שכיחא ריפתא בכולהו בתי</strong> <small>[מצויה הפת בכל הבתים] —</small> <strong>מצנעא</strong> <small>[מצניעה</small> אותו<small>].</small>
 <strong>אמר רבא</strong> בתמיהה: <strong>וכי חולדה נביאה היא! דידעא דהאידנא ארביסר, ולא אפי עד לאורתא, ומשיירא ומטמרא</strong> <small>[שהיא יודעת שעכשיו ארבעה עשר</small> בניסן הוא<small>, ולא יאפה עד הערב, ומשיירת</small> החולדה <small>ומטמינה]</small> בחורה?! <strong>אלא,</strong> יש לדחות דברים אלה וכך יש לומר, <strong>אמר רבא: מה שמשייר</strong> מן הבדיקה — <strong>יניחנו בצנעה, שמא תטול חולדה בפנינו, ויהא צריך בדיקה אחריו.</strong> וכדי להימנע מכך נתנה המשנה עצה טובה להיזהר ולהצניע את החמץ הבדוק.
 <strong>תניא כוותיה</strong> <small>[שנויה</small> ברייתא <small>כשיטת]</small> <strong>רבא: הרוצה לאכול חמץ אחר בדיקה כיצד יעשה? מה שמשייר — יניחנו בצנעה, שלא תבוא חולדה ותיטול בפנינו, ויהא צריך בדיקה אחריו.</strong>
 <strong>רב מרי אמר:</strong> אפילו כשלא ראינו חולדה שנטלה בפנינו ממש, בכל זאת יש להצניע, <strong>גזירה שמא יניח עשר</strong> פרוסות לחם <strong>וימצא תשע.</strong> ואז כיון שברור שמישהו לקח את הפרוסה העשירית, יצטרך לחזור ולבדוק.
 <big>ב</big> בהמשך לדיון בענין חמץ שנטל העכבר ממנו, מביאים פסקי הלכה ובעיות הלכתיות הנוגעות לפרטי דינים אלה. <strong>תשע ציבורין</strong> (ערימות) <strong>של מצה ואחד של חמץ, ואתא</strong> <small>[ובא]</small> <strong>עכבר</strong> בפנינו <strong>ושקל</strong> <small>[ולקח]</small> מציבור אחד. <strong>ולא ידעינן</strong> <small>[יודעים אנו]</small> <strong>אי</strong> <small>[אם]</small> <strong>מצה שקל</strong> <small>[לקח]</small> <strong>אי</strong> <small>[אם]</small> <strong>חמץ שקל</strong> <small>[לקח] —</small> <strong>היינו</strong> <small>[הרי זה]</small> דומה להלכה של <strong>תשע חנויות</strong> שתובא להלן. אם <strong>פירש</strong> (יצא, נחלק משהו) מאחד הציבורים, ואיננו יודעים אם היה זה מן המצה או החמץ, <strong>ואתא</strong> <small>[ובא]</small> <strong>עכבר</strong> בפנינו <strong>ושקל</strong> <small>[ולקח]</small> — <strong>היינו סיפא</strong> <small>[הרי זה</small> דומה להלכה האחרת ב<small>סופה</small> של אותה משנה<small>],</small>
 <strong>דתנן</strong> <small>[ששנינו</small> במשנה<small>]:</small> היו בעיר <strong>תשע חנויות, כולן מוכרין בשר שחוטה</strong> שהוא בשר כשר, ועוד חנות <strong>אחת</strong> ה<strong>מוכרת בשר נבלה. ולקח</strong> בשר <strong>מאחת מהן, ואינו יודע מאיזה מהן לקח — ספיקו אסור</strong> באכילה, שמא נבילה היא. מתוך ההנחה ההלכתית ש"כל קבוע (כלומר שניטל ממקום קבוע) כמחצה על מחצה" והרי זה ספק שקול.
 <strong>ובנמצא</strong> אם נמצאה חתיכת בשר ברחובה של העיר — <strong>הלך אחר הרוב.</strong> שאם רוב חנויות העיר מוכרות בשר שחוטה אפשר לסמוך שהבשר כשר, על סמך ההנחה שכל הפורש — מן הרוב הוא פורש, ואם רוב החנויות מוכרות בשר נבילה — אסור. והוא הדין אם כן לציבורי המצה והחמץ.
 מקרה אחר: היו <strong>שני ציבורין, אחד של מצה ואחד של חמץ. ולפניהם שני בתים, אחד בדוק</strong> מן החמץ <strong>ואחד שאינו בדוק. ואתו</strong> <small>[ובאו]</small> <strong>שני עכברים, אחד שקל</strong> <small>[לקח]</small> בפנינו <strong>מצה, ואחד שקל</strong> <small>[לקח]</small> בפנינו <strong>חמץ. ולא ידעינן הי להאי עייל והי להאי עייל</strong> <small>[ואין אנו יודעים איזה לכאן נכנס ואיזה לכאן נכנס],</small> והשאלה היא אם נכנס העכבר המכניס את החמץ לבית הבדוק או לשאינו בדוק, <strong>היינו</strong> <small>[הרי זה]</small> דומה להלכה ב<strong>שתי קופות</strong> (סלים).
 <strong>דתנן</strong> <small>[ש</small>כן <small>שנינו</small> במשנה<small>]:</small> היו <strong>שתי קופות, אחת של חולין ואחת של תרומה. ולפניהן שני סאין</strong> (כלים גדולים), <strong>אחד של חולין ואחד של תרומה. ונפלו אלו לתוך אלו,</strong> ויש אפשרות שנפלה התרומה לתוך החולין, והרי זה מדומע ואסור לזרים מספק — בכל זאת <strong>מותרין. שאני אומר</strong> (כלומר, מניח) ש<strong>חולין לתוך חולין נפלו, ותרומה לתוך תרומה נפלה.</strong> ואף לענין חמץ כן, אפשר להניח שהעכבר הכניס את החמץ לבית שאינו בדוק ואין צריך לבדוק שנית.
 את ההשוואה הזאת דוחים: <strong>אימור דאמרינן</strong> <small>[אמור שאנו אומרים]</small> ומקבלים את העקרון <strong>"שאני אומר"</strong> וסומכים על הנחה זו שהכל היה בדרך היתר,
## דף י.
 <strong>בתרומה</strong> שחייבת בזמן הזה <strong>דרבנן</strong> <small>[מדברי סופרים],</small> שחובת הפרשת תרומה בטלה מן התורה סמוך לחורבן בית ראשון. אולם <strong>בחמץ</strong> שאיסורו <strong>דאורייתא</strong> <small>[מן התורה]</small> <strong>מי אמרינן</strong> <small>[האם אומרים אנו]?!</small> ומקשים: <strong>אטו</strong> <small>[וכי]</small> <strong>בדיקת חמץ</strong> עצמה <strong>דאורייתא</strong> <small>[מן התורה]</small> היא? הלא <strong>דרבנן</strong> <small>[מדברי סופרים]</small> <strong>היא!</strong> שהרי כפי שכבר נאמר <strong>מדאורייתא</strong> <small>[מן התורה]</small> <strong>בביטול בעלמא סגי ליה</strong> <small>[בלבד די לה].</small> ולכן כיון שאיננו דנים כאן באיסור חמץ עצמו אלא בחובת בדיקתו שמדברי סופרים, יש מקום להשוותה לדין קופות התרומה.
 מקרה אחר: <strong>צבור אחד של חמץ, ולפניו שני בתים בדוקין, ואתא</strong> <small>[ובא]</small> <strong>עכבר ושקל</strong> <small>[ולקח]</small> לפנינו, <strong>ולא ידעינן אי להאי על, אי להאי על</strong> <small>[ואין אנו יודעים אם ל</small>בית <small>זה נכנס, אם ל</small>בית <small>זה נכנס]</small> — <strong>היינו</strong> <small>[הרי זה]</small> דומה להלכה של <strong>שני שבילין, דתנן</strong> <small>[ש</small>הרי <small>שנינו</small> במשנה<small>]:</small> <strong>שני שבילין, אחד טמא</strong> לפי שהיתה טומאה מן המת טמונה תחתיו, <strong>ואחד טהור. והלך באחד מהן,</strong> ואינו זוכר באיזה מהם הלך. <strong>ועשה</strong> אחר כך <strong>טהרות,</strong> כלומר טיפל בידיו בתרומה או קדשים הצריכים טהרה. <strong>ובא חבירו והלך</strong> בשביל <strong>השני,</strong> ואף הוא אינו זוכר איזה שביל היה זה, <strong>ועשה</strong> אף הוא <strong>טהרות.</strong>
 <strong>ר' יהודה אומר: אם נשאלו</strong> לחכמים <strong>זה בפני עצמו וזה בפני עצמו — טהורין,</strong> שהרי לגבי כל אחד קיים רק ספק שמא נטמא, ומספק מעמידים אותם על חזקת טהרה ומטהרים אותם. ואולם אם באו <strong>שניהן בבת אחת — טמאין,</strong> שכיון שוודאי לנו שאחד מן השואלים העומדים עתה לפני בית הדין טמא הוא, אף שאיננו יודעים מי הוא, שניהם נחשבים טמאים מספק זה. <strong>ר' יוסי אומר: בין כך ובין כך טמאין.</strong>
 <strong>אמר רבא ואיתימא</strong> <small>[ויש אומרים]</small> שאמר זאת <strong>ר' יוחנן:</strong> אם באו <strong>בבת אחת</strong> ממש — <strong>דברי הכל טמאין,</strong> שאף ר' יהודה מודה בכך. אם באו <strong>בזה אחר זה</strong> ממש בלא קשר זה לזה — <strong>דברי הכל טהורין. לא נחלקו אלא</strong> באדם אחד ה<strong>בא להשאל עליו ועל חבירו</strong> שהלך בשביל האחר. <strong>ר' יוסי מדמי ליה</strong> <small>[מדמה אותו</small> את המקרה<small>]</small> למקרה שבאו <strong>בבת אחת, ור' יהודה מדמי ליה</strong> <small>[מדמה אותו]</small> <strong>לזה אחר זה.</strong>
 מקרה נוסף: ראה עכבר שנטל חמץ לפנינו ו<strong>ספק על</strong> <small>[נכנס]</small> העכבר לבית שנבדק כבר, <strong>ספק לא על</strong> <small>[נכנס]</small> — <strong>היינו</strong> <small>[הרי זה]</small> דומה להלכה של טומאה ב<strong>בקעה, ובפלוגתא</strong> <small>[ובמחלוקתם]</small> של <strong>ר' אליעזר ורבנן</strong> <small>[וחכמים].</small>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנכנס לבקעה</strong> (למישור) <strong>בימות הגשמים,</strong> שכבר מתחילים הזרעים לצמוח ואין אז רשות לבריות להלך בשדה, שלא יזיקו לזרעים בדריסת רגליהם. דינה של הבקעה כרשות היחיד, וכלל הוא כי ספק טומאה ברשות היחיד — טמא. <strong>ו</strong>היתה <strong>טומאה בשדה פלונית</strong> הידועה לנו, <strong>ואמר אחד: הלכתי במקום הלז</strong> באותה בקעה, <strong>ואיני יודע אם נכנסתי באותה שדה ואם לא נכנסתי. ר' אליעזר מטהר, וחכמים מטמאין.</strong>
 <strong>שהיה ר' אליעזר אומר: ספק ביאה — טהור</strong> שאם ספק בידו אם נכנס למקום הטומאה — הריהו טהור, אבל <strong>ספק מגע טומאה</strong> — הרי זה <strong>טמא,</strong> ולענין זה נקבע הכלל שספק טומאה ברשות היחיד טמא. ואילו חכמים אומרים שאין לחלק בין ספק לספק, והריהו טמא מספק. ויש להשוות דבר זה לגבי בדיקת חמץ כשלא ברור אם הוכנס חמץ לבית.
 מקרה נוסף: אם <strong>על</strong> <small>[נכנס]</small> העכבר לפנינו למקום וחמץ בפיו, <strong>ובדק</strong> אדם אחריו <strong>ולא אשכח</strong> <small>[ולא מצא]</small> את החמץ — הרי זו כעין <strong>פלוגתא</strong> <small>[מחלוקת]</small> <strong>ר' מאיר ורבנן</strong> <small>[וחכמים],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>היה ר' מאיר אומר: כל דבר שבחזקת טומאה,</strong> שמוחזק בידינו שיש טומאה טמונה במקום מסויים. וחפרו באותו מקום, ולא מצאו דבר. בכל זאת <strong>לעולם הוא</strong> נשאר <strong>בטומאתו, עד שיודע לך הטומאה היכן היא.</strong> ואף אם לא מצא, חוששים אנו שמא לא חפש כהוגן.
 <strong>וחכמים אומרים</strong> בענין זה: <strong>בודק</strong> והולך <strong>עד שמגיע לסלע,</strong> שודאי אין תחתיו טומאה, <strong>או לקרקע בתולה</strong> שלא עובדה מעולם. ואם לא מצא, משמע שאין להחזיק עוד טומאה שם, וכן לענין חמץ.
 מקרה נוסף: אם <strong>על</strong> <small>[נכנס]</small> העכבר לפנינו וחמץ בפיו, <strong>ובדק</strong> אדם אחריו <strong>ואשכח</strong> <small>[ומצא]</small> פירור חמץ, ויש להסתפק אם זהו הפירור שהיה בפי העכבר — הרי זה דומה ל<strong>פלוגתא</strong> <small>[מחלוקת]</small> <strong>רבי ורבן שמעון בן גמליאל;</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שדה שנאבד בה קבר</strong> ויודעים שהיה קבר בשדה אבל נשכח מקומו — <strong>הנכנס לתוכה טמא,</strong> שמא במקום שדרך שם היה הקבר. <strong>נמצא בה קבר</strong> לאחר זמן וצוין — <strong>הנכנס לתוכה</strong> בשאר מקומות <strong>טהור, שאני אומר: קבר שאבד</strong> קודם <strong>הוא קבר שנמצא</strong> עכשיו, וכל השאר — טהור, אלו <strong>דברי רבי.</strong> ו<strong>רבן שמעון בן גמליאל אומר: תיבדק כל השדה כולה</strong> שמא הקבר שנמצא עתה אינו זה שאבד קודם, ועדיין חשש טומאה במקום, וכן לענין חמץ.
 מקרה אחר: <strong>הניח תשע</strong> פירורים של חמץ <strong>ומצא עשר,</strong> שברור לנו שעכברים גררו והחביאו פירור נוסף, אחד לפחות — הרי זה דומה ל<strong>פלוגתא</strong> <small>[מחלוקת]</small> <strong>רבי ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הניח מנה</strong> (מאה דינרים) מכספי מעשר שני, <strong>ומצא מאתים</strong> שברור לנו לפחות שבא מישהו לכאן והניח באותו מקום מנה נוסף, ואיננו יודעים מה טיבו, אומרים אנו כי <strong>חולין ומעשר שני מעורבין זה בזה</strong> — שמן הסתם מנה נוסף מנה של חולין הוא אף שאין ידיעה איזהו של חולין ואיזה של מעשר, אלו <strong>דברי רבי.</strong>
 <strong>וחכמים אומרים: הכל חולין.</strong> שכיון שברור שהיה שם אדם אחר, שמא לקח אותו אדם את המנה והניח מאתים אחרים, ואין למאתים שנמצאו כל קשר עם המנה שאבד. ואף לענין חמץ יש לומר כי כיון שברור שעכברים היו במקום, שמא גררו העכברים את הפירורים שהיו למקומות אחרים באותו בית והביאו עשרה פירורים ממקום אחר, וצריך כל הבית בדיקה שנית.
 מקרה נוסף: <strong>הניח עשר ומצא תשע — היינו סיפא</strong> <small>[הרי זו סופה]</small> של אותה ברייתא, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הניח מאתים ומצא מנה</strong> — הרי <strong>מנה מונח,</strong> כלומר מנה אחד שהיה שם מן השנים נשאר במקומו, <strong>ומנה</strong> אחר מן המאתיים <strong>מוטל</strong> ומצוי במקום אחר. אלו <strong>דברי רבי.</strong>
 <strong>וחכמים אומרים</strong> לשיטתם: <strong>הכל חולין,</strong> שיש לומר שהלוקח לקח את הכל והמנה שנמצא אחר כך — מנה אחר הוא, והרי הוא כספי חולין. וכן לענין חמץ שנוסף או נגרע מן הפירורים הידועים.
## דף י:
 מקרה נוסף: <strong>הניח חמץ בזוית זו ומצא</strong> אותו <strong>בזוית אחרת</strong> — הרי זה כענין <strong>פלוגתא</strong> <small>[מחלוקת]</small> <strong>רבן שמעון בן גמליאל ורבנן</strong> <small>[וחכמים],</small> <strong>דתניא</strong> <small>[ששנינו</small> בברייתא<small>]:</small> <strong>קרדום שאבד בבית</strong> ואין יודעים כיצד אבד — <strong>הבית טמא. שאני אומר: אדם טמא נכנס לשם ונטלו</strong> לקרדום, ותוך כדי כך נגע בשאר חפצים, וכולם טמאים מספק. <strong>רבן שמעון בן גמליאל אומר: הבית טהור, שאני אומר: השאילו לאחר ושכח, או שנטלו</strong> הוא עצמו <strong>מזוית זו והניח בזוית האחרת ושכח.</strong>
 על דברי רבן שמעון בן גמליאל תוהים: <strong>זוית מאן דכר שמיה</strong> <small>[מי הזכיר את שמה]?</small> שהרי כאן מדובר על קרדום שאבד ולא על קרדום שנמצא בזוית אחרת, ונמצא שאין הדברים דומים זה לזה!
 ומשיבים: אכן <strong>חסורי מחסרא, והכי קתני</strong> <small>[חסרה</small> הברייתא <small>וכך</small> יש <small>לשנותה]:</small> <strong>קרדום שאבד בבית — הבית טמא, שאני אומר: אדם טמא נכנס לשם ונטלו. או שהניחו</strong> בעל הבית <strong>בזוית זו ומצאו</strong> לאחר מכן <strong>בזוית אחרת — הבית טמא, שאני אומר: אדם טמא נכנס לשם ונטלו מזוית זו והניחו בזוית אחרת. רבן שמעון בן גמליאל אומר: הבית טהור, שאני אומר: השאילו לאחר ושכח, או ש</strong>הוא עצמו <strong>נטלו מזוית זו והניח בזוית זו ושכח.</strong> ולפי העמדת הדברים באופן זה נמצאה השאלה בענין החמץ מקבילה למחלוקת רבן שמעון בן גמליאל וחכמים.
 <big>ב</big> <strong>אמר רבא: עכבר נכנס</strong> לבית, וראה אדם ש<strong>ככר</strong> חמץ <strong>בפיו</strong> של העכבר, <strong>ונכנס אחריו ומצא פירורין — צריך בדיקה</strong> נוספת אחר הככר, <strong>מפני שאין דרכו של עכבר לפרר,</strong> ולכן אין אומרים שזהו פירור מן הככר שהכניס העכבר ואכלו. <strong>ואמר רבא:</strong> ראה <strong>תינוק נכנס וככר בידו, ונכנס אחריו ומצא פירורין — אין צריך בדיקה</strong> נוספת היכן הככר, <strong>מפני שדרכו של תינוק לפרר,</strong> ומן הסתם מן הככר הם הפירורים. דברים אלה היו ברורים לרבא.
 אולם <strong>בעי רבא:</strong> ראה <strong>עכבר נכנס וככר בפיו, ועכבר יוצא וככר בפיו, מהו</strong> <small>[מה יהא</small> הדין<small>]</small> אז? וצדדי השאלה: <strong>מי אמרינן</strong> <small>[האם אומרים אנו]</small> במקרה זה: <strong>היינו האי דעל, והיינו האי דנפק</strong> <small>[זהו זה שנכנס, וזהו זה שיצא],</small> כלומר אותו עכבר שנכנס עם הככר הוא זה שיצא עימה, ואין עוד חמץ בבית. <strong>או דילמא, אחרינא</strong> <small>[שמא, אחר]</small> <strong>הוא.</strong>
 ו<strong>אם תמצא לומר</strong> אם אמנם תקבל את המסקנה ש<strong>היינו האי דעל והיינו האי דנפק</strong> <small>[זהו זה שנכנס, וזהו זה שיצא],</small> נעמיד את השאלה במצב אחר: אם ראה <strong>עכבר לבן נכנס וככר בפיו, ועכבר שחור יוצא וככר בפיו מהו? האי</strong> <small>[זה]</small> <strong>ודאי</strong> עכבר <strong>אחרינא</strong> <small>[אחר]</small> <strong>הוא, או דילמא ארמויי ארמיה מיניה</strong> <small>[שמא נטלו והשליכו ממנו]?</small> שנטל העכבר השחור מן העכבר הלבן את ככרו.
 <strong>ואם תמצא לומר</strong> ותגיע למסקנה כי <strong>עכברים לא שקלי מהדדי</strong> <small>[נוטלים זה מזה],</small> שאין עכבר אחד גדול וחזק כל כך מחביריו. אם כן מה יהא הדין אם ראה <strong>עכבר נכנס וככר בפיו, וחולדה יוצאה וככר בפיה מהו?</strong> האם יש לומר ש<strong>חולדה ודאי מעכבר שקלתיה</strong> <small>[לקחתו],</small> שהיא גדולה ממנו, ולוקחת מן העכבר. <strong>או דילמא, אחרינא</strong> <small>[שמא, אחר]</small> <strong>הוא.</strong> והטעם בדבר ש<strong>אם איתא</strong> <small>[אמנם]</small> ש<strong>מעכבר שקלתיה</strong> <small>[לקחתו] —</small> <strong>עכבר בפיה הוה משתכח</strong> <small>[היה נמצא].</small> שהרי מן הסתם היתה החולדה חוטפת לא רק את הככר אלא גם את העכבר עצמו.
 <strong>ואם תמצא לומר</strong> ותקבל את ההנחה ש<strong>אם איתא</strong> <small>[אמנם]</small> ש<strong>מעכבר שקלתיה</strong> <small>[לקחתו],</small> <strong>עכבר בפיה הוה משתכח</strong> <small>[היה נמצא],</small> אם ראה <strong>עכבר נכנס וככר בפיו, וחולדה יוצאה וככר ועכבר בפי חולדה מהו? הכא</strong> <small>[כאן]</small> <strong>ודאי איהו הוא</strong> <small>[זה הוא],</small> <strong>או דילמא</strong> <small>[שמא]</small> אפשר להטיל עדיין ספק בכך: <strong>אם איתא דאיהו ניהו</strong> <small>[אמנם שזה הוא]</small> אותו עכבר — ה<strong>ככר, בפי עכבר משתכח הוה בעי אישתכוחי</strong> <small>[היה צריך להמצא],</small> ולא בפי החולדה, וככר אחר הוא זה. <strong>או דילמא</strong> <small>[שמא]</small> אפשר לומר <strong>משום ביעתותא</strong> <small>[פחד]</small> <strong>הוא נפל</strong> הככר מפי העכבר, <strong>ושקלתיה</strong> <small>[ונטלתו</small> החולדה<small>]</small> לחוד. שאלות אלו לא נמצא להן מענה מסויים, ולכן הושארו ב<strong>תיקו</strong> <small>[תעמוד]</small> הבעיה במקומה.
 <big>ג</big> <strong>בעי</strong> <small>[שאל]</small> <strong>רבא</strong> שאלה אחרת: היתה <strong>ככר בשמי קורה</strong> כלומר על גבי קורה שבתקרת הבית. האם <strong>צריך</strong> לטפס ב<strong>סולם</strong> כדי <strong>להורידה או אין צריך? מי אמרינן</strong> <small>[האם אומרים אנו]:</small> <strong>כולי האי</strong> <small>[כל כך]</small> <strong>לא אטרחוהו רבנן</strong> <small>[הטריחוהו חכמים]</small> בבדיקה, <strong>כיון דלא נחית מנפשיה</strong> <small>[יורדת</small> הככר <small>מעצמה] —</small> <strong>לא אתי למיכלה</strong> <small>[יבוא לאוכלה],</small> ויכול להשאירה שם. <strong>או דילמא, זימנין דנפל ואתי למיכלה</strong> <small>[שמא</small> אמור<small>: פעמים</small> עשויה <small>שתיפול ויבוא לאוכלה],</small> שהרי דבר הנמצא בגובה עשוי ליפול.
 <strong>ואם תמצי לומר</strong> כי <strong>זימנין דנפל ואתי למיכלה</strong> <small>[פעמים שנופלת</small> הככר <small>ויבוא לאוכלה]</small> אם היתה ה<strong>ככר בבור, צריך סולם להעלותה או אין צריך?</strong> וצדדי השאלה; <strong>הכא</strong> <small>[כאן]</small> <strong>ודאי</strong> ש<strong>לא עבידא דסלקא מנפשה</strong> <small>[עשויה שתעלה</small> הככר <small>מעצמה]</small> ויכול להשאירה במקומה, <strong>או דילמא</strong> <small>[שמא]</small> תאמר שעדיין יש חשש: <strong>זימנין דנחית למעבד צורכיה, ואתי למיכליה</strong> <small>[פעמים ש</small>הוא <small>יורד</small> לבור <small>לעשות</small> איזה מ<small>צרכיו</small> בו, <small>ויבוא לאוכלה].</small>
 ו<strong>אם תמצא לומר: זימנין דנחית לצורכיה ואתי למיכלה</strong> <small>[פעמים שהוא יורד לצרכיו ויבוא לאוכלה],</small> אם היה <strong>ככר בפי נחש</strong> האם <strong>צריך</strong> להביא <strong>חבר,</strong> כלומר אדם היודע לטפל בנחשים, <strong>להוציא</strong> את הככר מפי הנחש <strong>או אין צריך?</strong>
 וצדדי השאלה: <strong>בגופיה אטרחוהו רבנן</strong> <small>[בגופו הטריחוהו חכמים]</small> שיבדוק ככל האפשר, אולם <strong>בממוניה</strong> <small>[בממונו]</small> <strong>לא אטרחוהו רבנן</strong> <small>[הטריחוהו חכמים],</small> ואינו חייב להוציא ממונו כדי לבער את החמץ. <strong>או דילמא</strong> <small>[שמא]</small> <strong>לא שנא</strong> <small>[שונה],</small> ומחובתו לבער את החמץ מכל מקום שימצאנו בכל דרך שהיא. אף סדרת שאלות זו לא נמצאה לה תשובה ונשארה ב<strong>תיקו</strong> <small>[תעמוד]</small> הבעיה במקומה.
 <big>ד משנה</big> <strong>ר' יהודה אומר: בודקין</strong> את החמץ <strong>אור</strong> ל<strong>ארבעה עשר</strong> בניסן, <strong>ובארבעה עשר שחרית, ובשעת הביעור. וחכמים אומרים:</strong> לא כך, אלא <strong>לא בדק אור</strong> ל<strong>ארבעה עשר, יבדוק בארבעה עשר</strong> עצמו.
 אף אם <strong>לא בדק בארבעה עשר — יבדוק בתוך המועד</strong> בפסח (תוספות). ואם <strong>לא בדק בתוך המועד — יבדוק לאחר המועד,</strong> שהרי החמץ הוא חמץ שעבר עליו הפסח ואסור בהנאה וצריך לבערו. ובכלל אמרו: <strong>ומה שמשייר</strong> מן החמץ לצורכו לאחר הבדיקה, <strong>יניחנו בצינעא</strong> במקום שאינו עלול להינטל משם, <strong>כדי שלא יהא צריך בדיקה</strong> נוספת <strong>אחריו</strong> אם לא ימצאנו במקומו.
 <big>ה גמרא</big> שואלים: <strong>מאי טעמא</strong> <small>[מה הטעם]</small> של <strong>ר' יהודה</strong> שמצריך שלוש בדיקות? ואומרים: <strong>רב חסדא ורבה בר רב הונא דאמרי תרוייהו</strong> <small>[שאמרו שניהם]</small> שהדבר הוא <strong>כנגד שלש השבתות</strong> חמץ שנאמרו <strong>בתורה.</strong> כיצד, "מצות יאכל את שבעת הימים <strong>ולא יראה לך חמץ ולא יראה לך שאר</strong> בכל גבלך" (שמות יג, ז), ופסוק נוסף <strong>"שבעת ימים שאר לא ימצא בבתיכם"</strong> (שמות יב, יט), ופסוק נוסף <strong>"</strong>שבעת ימים מצות תאכלו <strong>אך ביום הראשון תשביתו שאר מבתיכם"</strong> (שמות יב, טו).
 <strong>מתיב</strong> <small>[מקשה</small> על כך<small>]</small> <strong>רב יוסף</strong> ורוצה להוכיח כי אף ר' יהודה לא נתכוון להצריך שלוש בדיקות חמץ אלא רק קבע זמנים לבדיקה. ששנויה ברייתא, <strong>ר' יהודה אומר: כל שלא בדק בשלשה פרקים הללו — שוב אינו בודק, אלמא</strong> <small>[מכאן]</small> מדברים אלה של ר' יהודה נלמד כי לא בשאלה אם בודקים שלוש פעמים נחלקו אלא <strong>במכאן ואילך</strong> בשאלה אם אפשר לבדוק לאחר שעברו תאריכים אלו והלאה <strong>הוא דפליגי</strong> <small>[שנחלקו],</small> שחכמים אומרים שממשיכים לבדוק אף לאחר שעת הביעור, ור' יהודה אינו מודה בכך.
 <strong>מר זוטרא מתני הכי</strong> <small>[היה שונה כך]</small> את דברי רב יוסף: <strong>מתיב</strong> <small>[מקשה]</small> <strong>רב יוסף, ר' יהודה אומר: כל שלא בדק באחד משלשה פרקים הללו — שוב אינו בודק, אלמא</strong> <small>[מכאן]</small> ש<strong>בשוב אינו בודק הוא דפליגי</strong> <small>[שנחלקו].</small>
 <strong>אלא</strong> יש לחזור מן ההסבר הקודם ולומר כי <strong>ר' יהודה נמי</strong> <small>[גם כן]</small> <strong>אם לא בדק קאמר</strong> <small>[אמר],</small> שאף הוא לא הצריך שלוש בדיקות, וכוונתו היתה שאם לא בדק את החמץ בזמן בדיקה ראשון יבדקנו בזמן שני, ולא יותר משלושה אלה,
 <strong>והכא בהא קמיפלגי</strong> <small>[וכאן ב</small>בעיה <small>זו נחלקו]</small> <strong>מר</strong> <small>[חכם זה</small> ר' יהודה<small>]</small> <strong>סבר: מקמי איסורא</strong> <small>[לפני</small> זמן <small>האיסור] —</small> <strong>אין</strong> <small>[כן],</small> <strong>בתר איסורא</strong> <small>[לאחר</small> זמן <small>האיסור] —</small> <strong>לא</strong> יבדוק, <strong>גזירה דילמא אתי למיכל מיניה</strong> <small>[שמא יבוא לאכול ממנו]</small> בתוך כדי בדיקה, ולכן מוטב שלא יבדוק ולא יבוא להכשל באיסור זה, <strong>ורבנן סברי</strong> <small>[וחכמים סוברים]:</small> <strong>לא גזרינן</strong> <small>[גוזרים אנו]</small> שמא יבוא לאכול, ולכן יכול לבדוק אף לאחר שנכנס זמן איסורו.
 ומקשים: <strong>ומי</strong> <small>[והאם]</small> <strong>גזר ר' יהודה</strong> כיוצא בזה <strong>דילמא אתי למיכל מיניה</strong> <small>[שמא יבוא לאכול ממנו]</small> מן הדבר שעוסק בו? <strong>והא תנן</strong> <small>[והרי שנינו</small> במשנה<small>]:</small> אף על פי שאסור מן התורה לאכול מן התבואה החדשה לפני שקרב קרבן העומר, מכל מקום שנינו: <strong>משקרב העומר יוצאין ומוצאין שוקי ירושלים שהם מלאים קמח וקלי</strong> (מאכל עשוי משבולים שלא נגמר בישולן ונצלו בתנור) מן התבואה החדשה, ובודאי שנקצרה תבואה זו והתעסקו בה עוד קודם זמן היתרה.
## דף יא.
 ודבר זה <strong>שלא ברצון חכמים הן עושין,</strong> אלו <strong>דברי ר' מאיר,</strong> שיש לחשוש שמא מתוך שמתעסקים בה יבוא לאכול מן התבואה לפני זמן היתרה. <strong>ר' יהודה אומר: ברצון חכמים היו עושין</strong> את הדבר, ולא גזרו חכמים בזה. משמע מכאן כי <strong>לא קא גזר</strong> <small>[היה גוזר]</small> <strong>ר' יהודה דילמא אתי למיכל מיניה</strong> <small>[שמא יבוא לאכול ממנה].</small> ומדוע בחמץ גוזר הוא? <strong>אמר רבא:</strong> אפשר לדחות את הקושיה: <strong>שאני</strong> <small>[שונה]</small> איסור היבול ה<strong>חדש</strong> שלפני העומר, <strong>מתוך שלא התרת לו</strong> לקצור כדרכו לפני העומר <strong>אלא על ידי קטוף</strong> בידיים בלבד, שאסרו חכמים קצירה כדרכה לפני העומר, <strong>הוא זכור</strong> שיש איסור בדבר ולא יבוא לאכול ממנו, מה שאין כן בחמץ.
 <strong>אמר ליה</strong> <small>[לו]</small> <strong>אביי: תינח</strong> <small>[נניח]</small> שהבנו את שיטת ר' יהודה <strong>בשעת קטיפה</strong> שעושה בשינוי, ואולם <strong>טחינה והרקדה</strong> (ניפוי הקמח) <strong>מאי איכא למימר</strong> <small>[מה יש לומר]?</small> שהרי מלאכות אלה הוא עושה כדרכן, ומדוע אין ר' יהודה גוזר שמא יבוא לאכול? ודוחים: <strong>הא לא קשיא</strong> <small>[זה אינו קשה],</small> כי אף <strong>טחינה</strong> עושה הוא בשינוי, שטוחן לפני העומר <strong>ברחיא דיד</strong> <small>[ברחיים של יד],</small> ולא כרגיל ברחיים המונעים על ידי בהמה או כוח המים, וכן <strong>הרקדה</strong> עושים לא כרגיל בתוך הנפה אלא <strong>על גבי נפה,</strong> ומשום שעושים שינוי אין לחשוש שיבואו להכשל באכילת איסור.
 ומקשים עוד: <strong>אלא הא דתנן</strong> <small>[</small>דבר <small>זה ששנינו</small> במשנה<small>]:</small> <strong>קוצרין בית השלחים</strong> (מקומות המושקים במים) <strong>ו</strong>שדות <strong>שבעמקים,</strong> שזמן הבשלתם קודם הרבה לזמן העומר, <strong>אבל לא גודשין</strong> את התבואה. <strong>ואוקימנא</strong> <small>[והעמדנו,</small> הסברנו<small>]</small> הלכה זו <strong>כ</strong>שיטת <strong>ר' יהודה,</strong> ולפי הסבר זה <strong>מאי איכא למימר</strong> <small>[מה יש לומר]</small> שהרי נאמר שתבואה זו קוצרים — משמע קוצרים כדרכה ולא על ידי קיטוף!
 <strong>אלא אמר אביי:</strong> לא זהו טעם ההבדל, ויש להסביר באופן אחר. תבואה מן היבול ה<strong>חדש —</strong> הריהו <strong>בדיל מיניה</strong> <small>[פורש ממנה]</small> שהרי אינו רשאי לאוכלה כל הזמן עד לעומר, ואילו <strong>חמץ — לא בדיל מיניה</strong> <small>[איננו פורש ממנו]</small> כל השנה כולה, ולכן עשוי לשכוח ולאכול ממנו.
 <strong>אמר רבא:</strong> וכי מדברי <strong>ר' יהודה</strong> על דברי <strong>ר' יהודה קשיא</strong> <small>[קשה],</small> <strong>דרבנן אדרבנן</strong> <small>[</small>מדברי <small>חכמים על</small> דברי <small>חכמים]</small> <strong>לא קשיא</strong> <small>[קשה]?</small> ויש צורך לתרץ גם את שיטת חכמים שבחדש הם גוזרים ואילו לענין בדיקת חמץ אינם גוזרים.
 וכך יש לתרץ: שמדברי <strong>ר' יהודה</strong> על דברי <strong>ר' יהודה לא קשיא</strong> <small>[קשה]</small> <strong>כדשנינן</strong> <small>[כפי שתרצנו].</small> <strong>דרבנן אדרבנן נמי לא קשיא</strong> <small>[</small>מדברי <small>חכמים על</small> דברי <small>חכמים גם כן אינו קשה]</small> שלדעתם בבדיקת חמץ אין מקום לגזור משום ש<strong>הוא עצמו מחזר עליו לשורפו, מיכל קאכיל מיניה</strong> <small>[יבוא לאכול ממנו]?!</small> מה שאין כן בחדש, שכיון שהוא טוחנו ומרקידו ומתקנו לאכילה, חוששים שמא מתוך כך יבוא לאוכלו.
 <strong>רב אשי אמר:</strong> מדברי <strong>ר' יהודה</strong> על דברי <strong>ר' יהודה לא קשיא</strong> <small>[קשה]</small> ואפשר לתרץ את הסתירה באופן אחר: כי באותה משנה <strong>"קמח וקלי" תנן</strong> <small>[שנינו],</small> ואותם מותר להביא קודם לעומר, שכיון שאי אפשר לאוכלם כמות שהם, ממילא אין לחשוש.
 ודוחים: <strong>הא</strong> <small>[</small>דבר <small>זה]</small> של <strong>רב אשי בדותא</strong> <small>[הבאי,</small> דבר שאינו מבוסס<small>]</small> <strong>היא,</strong> כי אפשר לדחות: <strong>התינח</strong> <small>[נניח]</small> <strong>מקלי ואילך</strong> נקבל תירוץ זה שאת הקמח או הקלי עצמם אין אנשים אוכלים, ואולם <strong>מעיקרא</strong> <small>[מתחילה]</small> <strong>עד קלי מאי איכא למימר</strong> <small>[מה יש לומר],</small> הלוא עד שנעשו גרעיני החיטה קלי יש זמן שאפשר לאכול מן המלילות והקליות שהן ראויות לאכילה?
 <strong>וכי תימא</strong> <small>[ואם תאמר]</small> שהוא מבחין בדבר משום שאינן נלקטות אלא <strong>על ידי קיטוף כ</strong>דברי <strong>רבא,</strong> ואולם כיצד יתרץ מה שהקשינו על רבא עצמו <strong>קוצרין בית השלחים ושבעמקים</strong> ומשמע כדרכן, <strong>ואוקימנא</strong> <small>[והעמדנו</small> את הדבר<small>]</small> <strong>כ</strong>שיטת <strong>ר' יהודה,</strong> ואם כן <strong>מאי איכא למימר</strong> <small>[מה יש לומר]?</small> <strong>אלא</strong> יש לדחות את ההסבר ולומר כי הלכה זו של <strong>רב אשי בדותא</strong> <small>[הבאי]</small> <strong>היא</strong><small>.</small>
 <big>א</big> מסקנת הדברים עד כה היתה כי ר' יהודה מחלק בין דברים שאנשים בדלים מהם, שאינו גוזר שמא יבואו לאוכלם, ודברים שאין בדלים מהם. ושואלים: <strong>וכל היכא</strong> <small>[מקום]</small> ש<strong>לא בדיל מיניה, מי</strong> <small>[נבדל ממנו, האם]</small> <strong>גזר ר' יהודה</strong> שמא יבוא לאכול?
 <strong>והתנן</strong> <small>[והרי שנינו</small> במשנה<small>]:</small> <strong>לא יקוב אדם שפופרת של ביצה וימלאנה שמן ויתננה בצד הנר בשביל שתהא מנטפת</strong> שמן אל תוך הנר, ובכך יארך זמן בערתו. <strong>ואפילו היא,</strong> אותה שפופרת, של <strong>חרס,</strong> שאנשים מואסים לשתות ממנה. שחוששים שמא ישכח ויקח את השפופרת וישתמש בשמנה לצורך אחר ונמצא מכבה בשבת.
 <strong>ור' יהודה מתיר,</strong> שאינו חושש לנטילת השפופרת. הרי שאף בדבר שאין בדלים ממנו, כגון שמן, אין ר' יהודה גוזר! ומשיבים: <strong>התם</strong> <small>[שם],</small> <strong>משום חומרא</strong> של <strong>שבת מבדל בדילי</strong> <small>[בדלים]</small> אנשים ונזהרים שלא לנגוע בנר ובסמוך אליו.
 <strong>ורמי</strong> <small>[ומשליכים,</small> מראים סתירה<small>]</small> מענין הלכה זו של <strong>שבת</strong> על הלכה אחרת של <strong>שבת, דתניא</strong> <small>[ש</small>הרי <small>שנינו</small> בברייתא<small>]:</small> <strong>חבל דלי שנפסק</strong> (נקרע) וצריך לדלות מן הבאר, <strong>לא יהא קושרו,</strong> כיון שעשיית קשר היא מלאכה האסורה בשבת מן התורה, <strong>אלא עונבו.</strong> ואילו <strong>ר' יהודה אומר: כורך עליו פונדא</strong> <small>[חגורה כפולה]</small> <strong>או פסקיא</strong> <small>[חגורה רחבה],</small> <strong>ובלבד שלא יענבנו,</strong> שמא יבוא לקושרו.
 והרי <strong>קשיא</strong> <small>[קשה]</small> מדברי <strong>ר' יהודה</strong> על דברי <strong>ר' יהודה,</strong> שכאן הוא גוזר שמא יבוא לקשור. <strong>קשיא דרבנן אדרבנן</strong> <small>[קשה מדברי חכמים על דברי חכמים],</small> שבשפופרת שמן אסרו וכאן התירו!
 ומתרצים: <strong>דרבנן אדרבנן לא קשיא</strong> <small>[מדברי חכמים על דברי חכמים אינו קשה]</small> <strong>שמן בשמן — מיחלף</strong> <small>[מתחלף],</small> שכיון שמותר שימוש בשמן בכלל יבוא אף להשתמש בשמן שבשפופרת זו. ואילו <strong>עניבה בקשירה</strong> שאינן דומות זו לזו — <strong>לא מיחלף</strong> <small>[מתחלף]</small> ואין לדעתם מקום לגזור.
 ואף מדברי <strong>ר' יהודה</strong> על דברי <strong>ר' יהודה לא קשיא</strong> <small>[קשה],</small> כי <strong>טעמא</strong> <small>[הטעם]</small> של <strong>ר' יהודה לאו</strong> <small>[לא]</small> <strong>משום</strong> ש<strong>גזר</strong> איסור על <strong>עניבה אטו</strong> <small>[בגלל,</small> משום<small>]</small> דמיונה למלאכת <strong>קשירה, אלא</strong> טעם יסודי יותר, <strong>משום דקסבר</strong> <small>[שסבור]</small> ר' <strong>יהודה: עניבה גופה</strong> <small>[עצמה]</small> <strong>קשירה היא,</strong> שלדעתו אף עשיית עניבה כלולה בתוך האיסור לעשות קשר בשבת.
 <strong>ורמי רבנן אדרבנן</strong> <small>[ומשליכים,</small> מראים סתירה <small>מדברי חכמים על דברי חכמים]</small> <strong>דתנן</strong> <small>[ש</small>כן <small>שנינו</small> במשנה אחרת<small>]:</small> <strong>קושרין דלי בפסקיא</strong> <small>[חגורה עבה]</small> כדי שאפשר יהא לדלות מן הבאר, <strong>אבל לא בחבל, ור' יהודה מתיר.</strong> לפני שבאים לדון בדברים יש להעיר על תמיהה בעצם לשון המשנה; אותו חבל שדובר בו <strong>חבל דמאי</strong> <small>[של מה]</small> איזה סוג של חבל הוא? <strong>אילימא</strong> <small>[אם תאמר]</small> <strong>חבל דעלמא</strong> <small>[סתם],</small> אזי יש לתמוה <strong>"ור' יהודה מתיר"? קשר של קיימא</strong> <small>[הוא]</small> <strong>הוא,</strong> שב<strong>ודאי אתי לבטולי</strong> <small>[יבוא לבטל]</small> את החבל לדלי בקשירתו אליו, ונמצא שעשו קשר של קיימא שהוא מלאכה האסורה מן התורה!
 <strong>אלא פשיטא</strong> <small>[פשוט]</small> שמדובר כאן בחבל <strong>דגרדי</strong> <small>[של אורג],</small> שהוא משתמש בו למלאכתו. שחבל כזה ודאי לא ישאירו אותו קשור בדלי, ואינו בטל לדלי.
 ואולם <strong>גזרו רבנן</strong> <small>[חכמים]</small> ב<strong>חבל דגרדי אטו</strong> <small>[של אורג משום]</small> <strong>חבל דעלמא</strong> <small>[סתם],</small> וכיצד יתכן שבדבר זה גזרו איסור, ובכל זאת לא גזרו על עניבה משום דמיונה לקשירה? ודוחים: <strong>אין</strong> <small>[כן]</small> יתכן הדבר, כי <strong>חבל בחבל — מיחלף</strong> <small>[מתחלף]</small> וטועים אנשים בכך ויבואו לקשר בחבל אחר, אבל <strong>עניבה בקשירה לא מיחלפא</strong> <small>[מתחלפת]</small> לטעות.
 <big>ב</big> ושוב שואלים: <strong>וכל היכא דבדיל מיניה</strong> <small>[מקום ש</small>הוא <small>בדל ממנו</small> מן הדבר<small>]</small> <strong>לא גזר ר' יהודה? והתניא</strong> <small>[והרי שנינו</small> בברייתא<small>]:</small> <strong>בכור</strong> בהמה טהורה <strong>שאחזו דם</strong> וחלה, ואין לו רפואה אלא שיקיזו את דמו, ואולם כיון שהבכור קודש הוא אסור להטיל בו מום, ואם כן מה יעשו בו? אמרו: <strong>אפילו הוא מת</strong> מתוך המחלה — <strong>אין מקיזין לו דם</strong> כלל, אלו <strong>דברי ר' יהודה.</strong>
 <strong>וחכמים אומרים: יקיז</strong> דמו, <strong>ובלבד שלא יטיל בו מום</strong> כלומר שיקיז את הדם במקום ובאופן כזה שלא יגרום הדבר למום בבכור. משמע מכאן שר' יהודה גוזר בבכור אף שכל שימוש בבכור אסור והכל בדלים ממנו. ומתרצים: <strong>התם</strong> <small>[שם]</small> בבכור, <strong>מתוך שאדם בהול</strong> ולהוט
## דף יא:
 <strong>על ממונו</strong> שהכהן השומר על הבכור רוצה שלא ימות, שהרי אז אינו ראוי לאכילה. <strong>אמרינן</strong> <small>[אומרים אנו]:</small> <strong>אי שרית ליה</strong> <small>[אם אתה מתיר לו]</small> להקיז <strong>במקום שאין עושין בו מום — אתי למעבד</strong> <small>[יבוא לעשות]</small> <strong>במקום שעושין בו מום</strong> ובלבד שיצילו.
 ושואלים: <strong>ורבנן</strong> <small>[וחכמים]?</small> לדעתם <strong>כל שכן,</strong> שיש להתיר באופן שאינו עושה מום, מחמת נימוק זה עצמו. <strong>דאי</strong> <small>[שאם]</small> <strong>לא שרית ליה</strong> <small>[תתיר לו]</small> <strong>כלל — אתי למעבד</strong> <small>[יבוא לעשות]</small> באיסור, ויטיל בו מום משום רדיפת הממון. ואולם אם תתיר לו לעשות בהיתר — לא יבוא לעבור בכך.
 על הסבר זה מקשים: <strong>ומי אמרינן</strong> <small>[והאם אומרים אנו]</small> <strong>ל</strong>שיטת <strong>ר' יהודה אדם בהול על ממונו? והתנן</strong> <small>[והרי שנינו</small> במשנה<small>],</small> <strong>ר' יהודה אומר: אין מקדרין</strong> (מסרקים) במסרק ששיניו דקות את <strong>הבהמה ביום טוב — מפני שהוא עושה</strong> בה <strong>חבורה</strong> על ידי כך, וחבלה היא מלאכה אסורה. <strong>אבל מקרצפין</strong> במסרק ששיניו גסות, ואינו עושה חבורה. <strong>וחכמים אומרים: אין מקדרין, אף אין מקרצפין.</strong> שאם תתיר לו לקרצף, יבוא אף לקדר.
 <strong>ותניא</strong> <small>[ושנינו</small> בתוספתא<small>]</small> ביאור לכך: <strong>איזהו קידור ואיזהו קרצוף? קידור</strong> — במסרק שיש לו שיניים <strong>קטנים, ועושים חבורה. קרצוף</strong> — בשיניים <strong>גדולים, ואין עושין חבורה.</strong> משמע שר' יהודה אינו גוזר שמא יבוא לקדר אחר שהתירו לו לקרצף, אף שבהול על ממונו!
 ודוחים: <strong>התם, דאי שביק ליה</strong> <small>[שם,</small> בבכור <small>שאם יניח אותו]</small> ולא יעשה בו דבר <small>—</small> <strong>מיית</strong> <small>[ימות]</small> הבכור, <strong>אמרינן</strong> <small>[אומרים אנו]:</small> <strong>אדם בהול על ממונו.</strong> ומחמת הבהילות לא יבחין בפרטי איסור והיתר, ויעבור. <strong>הכא, אי שביק ליה</strong> <small>[כאן אם יניח אותו]</small> את בהמתו ולא יקרצף <small>—</small> <strong>צערא בעלמא</strong> <small>[צער בלבד]</small> <strong>הוא</strong> מפני הרמשים העוקצים. ובמקרה זה <strong>לא אמרינן</strong> <small>[אומרים אנו]</small> <strong>אדם בהול על ממונו</strong> עד כדי כך.
 <strong>ו</strong>שואלים: אם כן <strong>ר' יהודה, מאי שנא גבי</strong> <small>[</small>מדוע<small>, מה שונה אצל]</small> <strong>חמץ</strong> ש<strong>גזר</strong> שמא יבואו לעשות איסור? <strong>ומאי שנא</strong> ל<strong>גבי</strong> <small>[ומה שונה אצל]</small> <strong>קרצוף</strong> ש<strong>לא גזר?</strong> ומשיבים: שר' יהודה סבר כי <strong>לחם בלחם — מיחלף</strong> <small>[מתחלף],</small> ואינו נזכר באותה שעה להבחין בין חמץ למצה. <strong>קידור בקרצוף — לא מיחלף</strong> <small>[מתחלף],</small> שהרי יש להביא כלי אחר לצורך זה, ואין אדם טועה עד כדי כך.
 <big>א משנה</big> בזמן אכילתו וביעורו של החמץ בערב פסח נחלקו תנאים. <strong>ר' מאיר אומר: אוכלים</strong> את החמץ <strong>כל חמש</strong> (שעה חמישית) של יום ארבעה עשר בניסן, <strong>ושורפין</strong> מיד לאחר כך — <strong>בתחלת שש. ר' יהודה אומר: אוכלין כל ארבע</strong> (שעה רביעית) — <strong>ותולין,</strong> כלומר משאירים את החמץ במקומו בלא לעשות בו דבר <strong>כל חמש</strong>, <strong>ושורפין בתחלת שש.</strong>
 <strong>ועוד אמר ר' יהודה: שתי חלות של</strong> קרבן <strong>תודה</strong> שהן חמץ שהיו <strong>פסולות</strong> מפני טעם כלשהו, היו <strong>מונחות</strong> לסימן <strong>על גב האיצטבא</strong> שמסביב לבית המקדש. שהיו שם שדרות עמודים ועליהן גג, ועליו הניחו את החלות. <strong>כל זמן ש</strong>החלות <strong>מונחות — כל העם אוכלין</strong> עדיין חמץ. <strong>ניטלה אחת</strong> מהן — יודעים שהגיע זמן להיות <strong>תולין,</strong> כלומר: <strong>לא אוכלין ולא שורפין. ניטלו שתיהן — התחילו כל העם שורפין.</strong>
 <strong>רבן גמליאל אומר</strong> חלוקה אחרת בזמני הביעור: <strong>חולין נאכלין כל ארבע</strong>, <strong>ותרומה</strong> נאכלת <strong>כל חמש,</strong> שהרי מצוה לאוכלה, ואסור להביא לידי שריפתה שאף היא קודש, <strong>ושורפין</strong> כל חמץ שהוא ואפילו תרומה <strong>בתחלת שש.</strong>
 <big>ב גמרא</big> הגמרא רוצה להשוות את מחלוקת ר' יהודה ור' מאיר לענין חמץ למחלוקת אחרת שלהם במקום אחר. <strong>תנן התם</strong> <small>[שנינו שם]</small> בהלכות עדות: עד <strong>אחד אומר</strong> ומעיד שהיה הדבר עליו הוא מעיד <strong>בשנים בחדש, ואחד אומר</strong> שהיה <strong>בשלשה</strong> בחודש, במקרה כגון זה <strong>עדותם קיימת</strong> ואינה נפסלת משום סתירה זו שבעדותם,
 כי <strong>זה</strong> אחד מהם <strong>יודע בעבורו של חדש,</strong> ויודע שעיברו את החודש הקודם והיו בו שלושים יום, ולכן יום זה הוא רק שני בחודש. <strong>וזה אינו יודע בעבורו של חדש</strong> קודם, וסבור שכבר יום שלישי בחודש הוא.
 ואולם אם <strong>אחד אומר בשלשה, ואחד אומר בחמשה — עדותן בטלה,</strong> משום שאין במה לתלות את הסתירה בדבריהם. וכן אם <strong>אחד אומר</strong> שאותו מעשה היה <strong>בשתי שעות</strong> (בשעה השנית) ביום, <strong>ואחד אומר בשלש שעות</strong> (בשעה השלישית) ביום — <strong>עדותן קיימת</strong> שהבדל כעין זה יתכן שהוא תוצאה של חוסר דיוק, ואולם אם <strong>אחד אומר בשלש</strong> שעות <strong>ואחד אומר בחמש — עדותן בטלה,</strong> אלו <strong>דברי ר' מאיר,</strong>
 <strong>ר' יהודה אומר:</strong> במקרה זה <strong>עדותם קיימת,</strong> שמא טעה אחד מהם מעט. אם <strong>אחד אומר בחמש ואחד אומר בשבע — עדותן בטלה,</strong> משום שזוהי סתירה ברורה ואין מקום לטעות בכגון זה, <strong>ש</strong>הרי <strong>ב</strong>שעה <strong>חמש</strong> של היום <strong>חמה</strong> עדיין <strong>במזרח, ובשבע חמה</strong> כבר <strong>במערב,</strong> ואין אפשרות לטעות בין שעה חמישית ושביעית.
 <strong>אמר אביי: כשתמצא לומר</strong> ותמצה את השיטות, <strong>לדברי ר' מאיר — אין אדם טועה ולא כלום,</strong> ואנו מניחים שאדם יודע את השעה בדיוק. ואילו <strong>לדברי ר' יהודה — אדם טועה חצי שעה.</strong> ומפרט את דבריו: <strong>לדברי ר' מאיר אין אדם טועה ולא כלום,</strong> אלא <strong>מעשה כי הוה</strong> <small>[כאשר היה],</small> היה זה <strong>במיפק תרתי ומעייל תלת</strong> <small>[ביציאת</small> שעה <small>שניה וכניסת</small> שעה <small>שלישית],</small> <strong>והא דקאמר</strong> <small>[וזה שאמר]</small> <strong>שתים — בסוף שתים</strong> התכוון, וזה ש<strong>אמר שלש — בתחלת שלש,</strong> ושניהם דייקו בעדותם.
 ואילו <strong>לדברי ר' יהודה אדם טועה חצי שעה, מעשה כי הוה</strong> <small>[כאשר היה],</small> היה זה <strong>בפלגא דארבע הוה</strong> <small>[בחצי של הרביעית</small> בשלוש וחצי <small>היה],</small> <strong>והאי דקאמר</strong> <small>[וזה שאמר]</small> <strong>שלש — בסוף שלש</strong> התכוון, <strong>וקטעי פלגא דשעתא לקמיה</strong> <small>[וטעה חצי שעה לפניו],</small> כלומר שהקדים את הזמנים, שהרי הדבר לא היה בשלוש אלא בשלוש וחצי. <strong>והאי דקאמר</strong> <small>[וזה שאמר]</small> <strong>חמש</strong> שעות — <strong>בתחלת חמש,</strong> כלומר לסוף שעה רביעית התכוון, <strong>וקטעי פלגא דשעתא לאחוריה</strong> <small>[וחצי שעה לאחוריו],</small> שאיחר בעדותו את זמן המאורע, ולכך אפשר לצרף את עדותם.
 <strong>איכא דאמרי</strong> <small>[יש שאומרים]</small> באופן אחר, <strong>אמר אביי: כשתמצא לומר לדברי ר' מאיר אדם טועה משהו. לדברי ר' יהודה אדם טועה שעה ומשהו.</strong> ומפרטים: <strong>לדברי רבי מאיר אדם טועה משהו — מעשה כי הוה</strong> <small>[כאשר היה]</small> <strong>או בסוף שתים הוה</strong> <small>[היה]</small> <strong>או בתחלת שלש</strong> היה, <strong>וחד מינייהו</strong> <small>[ואחד מהם]</small> <strong>טועה משהו. לדברי ר' יהודה: אדם טועה שעה ומשהו</strong> בלבד, <strong>מעשה כי הוה</strong> <small>[כאשר היה]</small> — <strong>או בסוף שלש או בתחלת חמש</strong> היה
## דף יב.
 <strong>וחד מינייהו קטעי</strong> <small>[ואחד מהם היה טועה]</small> ב<strong>שעה ומשהו.</strong>
 <big>א</big> <strong>אזל</strong> <small>[הלך]</small> <strong>רב הונא בריה</strong> <small>[בנו]</small> של <strong>רב יהודה אמרה לשמעתתא</strong> <small>[את השמועה]</small> הזו של אביי <strong>קמיה</strong> <small>[לפני]</small> <strong>רבא, אמר</strong> לו רבא: אין מקום לסברה זו. כי <strong>ומה</strong> היה <strong>אילו דייקינן בהני סהדי</strong> <small>[מדייקים היינו ב</small>דבריהם של <small>עדים אלה]</small> ושואלים אותם לאיזו שעה ולאיזה חלק מן השעה נתכוונו בדיוק, ומוצאים <strong>דהאי דקאמר</strong> <small>[שזה שאמר]</small> <strong>שלש</strong> שעות — על דבר שהיה <strong>בתחלת שלש</strong> הוא מעיד, <strong>והאי דקאמר</strong> <small>[וזה שאמר]</small> <strong>חמש — בסוף חמש</strong> נתכוון, <strong>ו</strong>אם כן, <strong>הויא</strong> <small>[והריהי</small> איפוא<small>]</small> <strong>עדות מוכחשת</strong> שהרי יש סתירה בין העדים, <strong>ולא קטלינן</strong> <small>[הורגים אנו]</small> את הנאשם, <strong>ואנן ניקום ונקטיל מספיקא</strong> <small>[ואנחנו נעמוד ונהרוג מספק]?!</small> שכיון שלא בררנו את העדות כל צורכה אין רואים זאת כסתירה אלא כטעותם של העדים, <strong>ו</strong>הלוא <strong>רחמנא</strong> <small>[הכתוב]</small> <strong>אמר</strong> <small>:</small> <strong>"ושפטו העדה" "והצילו העדה"</strong> (במדבר לה, כד-כה) ולמדו מכאן שחובת הדיינים היא לפעול להצלת הנאשם כשם שפועלים לשופטו.
 <strong>אלא אמר רבא:</strong> לא כך יש להבין, אלא <strong>לדברי ר' מאיר אדם טועה</strong> אפילו <strong>שתי שעות חסר משהו, לדברי ר' יהודה אדם טועה שלש שעות חסר משהו.</strong> ומפרטים את הדברים: <strong>לדברי ר' מאיר אדם טועה שתי שעות חסר משהו,</strong> כיצד — <strong>מעשה כי הוה</strong> <small>[אשר היה]</small> <strong>או בתחלת שתים או בסוף שלש</strong> היה. <strong>וחד מינייהו קטעי</strong> <small>[ואחד מהם טעה]</small> <strong>שתי שעות חסר משהו.</strong> שעשוי שיטעה אדם עד כדי כך.
 <strong>לדברי ר' יהודה אדם טועה שלש שעות חסר משהו,</strong> כיצד — <strong>מעשה כי הוה</strong> <small>[אשר היה]</small> <strong>או בתחלת שלש</strong> שעות <strong>או בסוף חמש, וחד מינייהו</strong> <small>[ואחד מהם]</small> שאמר זמן שונה מחבירו <strong>קטעי</strong> <small>[טעה]</small> <strong>שלש שעות חסר משהו.</strong> ולדעתו אף זה בגדר טעות המתקבלת על הדעת.
 <big>ב</big> בהמשך הדברים הקודמים מביאים, <strong>תנן</strong> <small>[שנינו</small> במשנה<small>]:</small> <strong>היו בודקין אותו</strong> את העד <strong>בשבע חקירות: באיזו שבוע</strong> (באיזו שמיטה, שבע שנים, משבע מחזורי השמיטה בשנות היובל), <strong>באיזו שנה</strong> משנות השמיטה, <strong>באיזה חדש</strong> בשנה, <strong>בכמה בחדש, באיזה יום</strong> בשבוע, <strong>באיזו שעה, באיזה מקום</strong> היה מעשה. <strong>ו</strong>עוד <strong>תניא</strong> <small>[שנינו]</small> שם: <strong>מה בין חקירות לבדיקות?</strong> בתשובות ל<strong>חקירות,</strong> אם <strong>אמר אחד מהן: איני יודע</strong> מתי בדיוק או היכן היה הדבר — <strong>עדותן בטילה,</strong> ואילו לגבי <strong>בדיקות, אפילו שניהם אומרים "אין אנו יודעים" — עדותן קיימת,</strong>
 <strong>והוינן</strong> <small>[והיינו עוסקים]</small> <strong>בה</strong> בשאלה זו: <strong>מאי שנא</strong> <small>[</small>ב<small>מה שונות]</small> <strong>חקירות ומאי שנא</strong> <small>[ו</small>ב<small>מה שונות]</small> <strong>בדיקות?</strong> שאם אינם יודעים לענות על שאלות החקירות, עדותן מתבטלת. ואילו אם אינם יודעים להשיב על שאלות הבדיקות, אין עדותן מתבטלת.
 <strong>ואמרינן</strong> <small>[ואמרנו]</small> בתשובה: <strong>חקירות,</strong> אם <strong>אמר אחד מהן איני יודע עדותן בטילה,</strong> טעמו של דבר <strong>דהויא</strong> <small>[שנעשית]</small> <strong>לה עדות שאי</strong> (שאין) <strong>אתה יכול להזימה,</strong> שהזמת העד נעשית על ידי שבאים עדים אחרים ואומרים לו: כיצד מעיד אתה על מאורע מסויים, והרי באותו זמן היית עמנו במקום אחר ולא יכולת לראות מאומה. ואולם כאשר העד אומר שאינו יודע מתי אירע הדבר, ממילא אי אפשר להזימו. ועדות שאין אפשרות מתחילה להזימה, גזירת הכתוב היא שלא לקבל אותה.
 ואילו <strong>בדיקות</strong> גם אם אינו זוכר פרטים שונים, מכל מקום <strong>עדות שאתה יכול להזימה היא,</strong> כי אין הזמה אלא באמירת העדים המזימים "עימנו הייתם באותו זמן במקום פלוני", ולא בהכחשת פרט אחר מפרטי העדות.
 <strong>ואי אמרת טעי איניש כולי האי</strong> <small>[ואם אומר אתה</small> ש<small>טועה אדם כל כך],</small> הרי <strong>חקירות</strong> של <strong>"איזו שעה" נמי</strong> <small>[גם כן]</small> <strong>עדות שאי אתה יכול להזימה היא, דאמרי: "מטעי קטעינן"</strong> <small>[שאומרים</small> העדים: <small>"טעינו"]</small> ולא בשעה זו אלא בשעה אחרת היה הדבר, ולכן אין אפשרות להזימם.
 ומשיבים: <strong>דיהבינן להו כולי טעותייהו</strong> <small>[שנותנים אנו להם</small> את <small>כל</small> משך זמן <small>טעותם],</small> כלומר שצריכים המזימים להעיד שהיו העדים עימם במשך זמן ממושך יותר מכפי שאפשר לעדים לטעות. <strong>ל</strong>שיטת <strong>ר' מאיר יהבינן להו</strong> <small>[נותנים אנו להם</small> לעדים<small>]</small> זמן <strong>מתחילת שעה ראשונה עד סוף חמש,</strong> שאם העידו שהיה הדבר בשעה שניה או שלישית יש להביא בחשבון טעות של שעתיים ויש להוסיף לזמנים עוד שעתיים לכל צד.
 <strong>ובדין</strong> (וראוי) <strong>הוא דניתיב להו מעיקרא טפי</strong> <small>[שניתן להם מתחילה</small> זמן <small>יתר],</small> שהרי לשיטה זו טועה אדם שתי שעות חסר משהו, ואם העידו העדים על שעה שניה שמא טעו בשעתיים והיה הדבר שעה לפני הזריחה, <strong>אלא בין יממא לליליא לא טעו אינשי</strong> <small>[יום ללילה אין אנשים טועים],</small> וכיון שהעדים העידו שהיה המעשה בשעה השלישית ביום, הרי לא ייתכן שטעו והיה זה בשעות הלילה.
 <strong>ולר' יהודה יהבינן להו</strong> <small>[נותנים אנו להם]</small> זמן של ספק <strong>מתחילת שעה ראשונה ועד סוף ששית. ובדין הוא דניתיב להו מעיקרא טפי</strong> <small>[שניתן להם מתחילה יותר],</small> שהרי לדעתו טעות בזמן יכולה להיות עד שלוש שעות, וצריך היה להיות הבדל גדול יותר.
## דף יב:
 <strong>אלא בין יממא לליליא לא טעו אינשי</strong> <small>[יום ללילה אין אנשים טועים]</small> ואין לחשוש שמא טעו בכך. <strong>ו</strong>כן <strong>בדין הוא דניתיב לקמיה טפי</strong> <small>[שניתן לפניהם,</small> כלומר לשעות אחר הצהריים<small>, יותר]</small> <strong>אלא</strong> שאף כאן אין מקום לטעות כיון <strong>שב</strong>שעה <strong>חמש חמה</strong> עדיין <strong>במזרח, ובשבע חמה במערב.</strong> ואין אדם טועה בין שעות שלפני ושלאחרי הצהריים.
 <big>א</big> <strong>תנן</strong> <small>[שנינו</small> במשנה<small>]</small> <strong>ר' מאיר אומר: אוכלין</strong> חמץ <strong>כל חמש</strong> שעות של יום ארבעה עשר בניסן, <strong>ושורפין בתחילת שש. ר' יהודה אומר: אוכלין כל ארבע, ותולין</strong> לא אוכלים ולא שורפים <strong>כל חמש, ושורפין בתחילת שש.</strong>
 ומעתה דנים <strong>ל</strong>שיטת <strong>אביי אליבא</strong> <small>[לפי שיטת]</small> <strong>ר' מאיר,</strong> ש<strong>אמר: אין אדם טועה ולא כלום — ניכול כולה שית</strong> <small>[שיאכל כל</small> השעה <small>השישית]</small> שהרי מן התורה מותר לו לאכול עד סופה שהוא חצי היום, וגזרו חכמים שלא יאכל כבר מתחילתה כדי שלא יבוא לאכול בטעות לאחריה, ולדבריו הרי אין אדם טועה כלל. <strong>ולהך לישנא נמי</strong> <small>[ולפי אותה לשון גם כן]</small> ש<strong>אמר: אדם טועה משהו</strong> אף כאן — <strong>ניכול</strong> <small>[שיאכל]</small> <strong>עד סוף</strong> שעה <strong>שית</strong> <small>[שש],</small> כלומר שיאכל עד לזמן קצר סמוך לסוף השעה השישית.
 <strong>ו</strong>ל<strong>אביי אליבא</strong> <small>[לפי שיטת]</small> <strong>ר' יהודה</strong> ש<strong>אמר: אדם טועה חצי שעה — ניכול</strong> <small>[שיאכל]</small> <strong>עד פלגא דשית</strong> <small>[מחצית</small> השעה <small>השישית]</small> <strong>ולהך לישנא נמי דאמרת</strong> <small>[וללשון זו גם כן שאומרת]</small> <strong>אדם טועה שעה ומשהו</strong> אם כן <strong>ניכול</strong> <small>[שיאכל]</small> <strong>עד</strong> זמן קצר סמוך ל<strong>סוף חמש.</strong> וכיון שלא פסקו כך משמע שאין הסברים אלה — כמה שעות אדם עשוי לטעות — נכונים, וקשה לאביי.
 <strong>אלא אמר אביי:</strong> יש להבדיל בין הנושאים כי <strong>עדות מסורה לזריזים,</strong> שהרי אין אדם בא להעיד אלא אם כן דקדק יפה בבדיקת הדבר ולכך אינו טועה כל כך בזמן. ואילו <strong>חמץ</strong> ואכילתו <strong>לכל מסור,</strong> ורוב העולם אינו מדקדק דיו בהערכת הזמן, ומשום כך ר' מאיר ור' יהודה מוסיפים כל אחד לשיטתו זמן נוסף, שמא יטעו בכך.
 ומקשים: ול<strong>רבא אליבא</strong> <small>[לפי שיטת]</small> <strong>ר' מאיר,</strong> ש<strong>אמר: אדם טועה שתי שעות חסר משהו</strong> — אם כן, <strong>מתחילת</strong> שעה <strong>חמש לא ניכול</strong> <small>[יאכל],</small> הלוא ייתכן שיטעה בין חמישית ושביעית האסורה מן התורה באכילת חמץ! ומתרצים: מאחר שבשעה <strong>חמש — חמה במזרח, ו</strong>אילו ב<strong>שבע — חמה במערב,</strong> לכן אין כל מקום לטעות בכך.
 ומקשים: <strong>אי הכי, בשית נמי ניכול</strong> <small>[אם כך, ב</small>שעה <small>שישית גם כן יאכל]</small> שהרי קיים היכר אף בין השעה השישית לשביעית בכך שבשעה השישית עדיין לא נוטה השמש למערב כמו בשביעית?! <strong>אמר רב אדא בר אהבה: שית, יומא בקרנתא קאי</strong> <small>[</small>בשעה <small>שישית, היום,</small> השמש<small>, בפינות היא עומדת]</small> ואין הדבר נראה בבירור לעין כל אם נוטה היא למזרח או למערב. ולכן אפשר לטעות בכך.
 ושואלים: ול<strong>רבא אליבא</strong> <small>[לפי שיטת]</small> <strong>ר' יהודה</strong> ש<strong>אמר: אדם טועה שלש שעות חסר משהו</strong> — אם כן, <strong>מתחילת</strong> שעה <strong>רביעית לא ניכול</strong> <small>[יאכל]!</small> ומשיבים כי במקרה זה אין מקום לטעות כי הלוא בשעה <strong>חמש — חמה במזרח, ושבע — חמה במערב. וכל שכן</strong> שאין לטעות בשעה <strong>רביעית,</strong> שודאי חמה במזרח. ומקשים: <strong>אי הכי</strong> <small>[אם כך]</small> שאין חוששים לטעות בשעות כשהחמה במזרח או במערב <strong>בחמש נמי ניכול</strong> <small>[גם כן יאכל]</small> על פי שיטת ר' יהודה וכהסברו של רבא!
 <strong>תרגמה</strong> <small>[הסבירה]</small> <strong>אביי אליבא</strong> <small>[לפי שיטת]</small> <strong>רבא</strong> שיש לחלק: <strong>עדות מסורה לזריזים</strong> ואין העד טועה כל כך בשעות, אבל <strong>חמץ לכל מסור,</strong> ומתוך שרוב האנשים עשויים לטעות, לכן החמירו בו יותר מבדין עדות.
 <strong>ורבא אמר: לאו היינו טעמא</strong> <small>[אין זה הטעם]</small> של <strong>ר' יהודה</strong> שמוסיף שעה יתירה מחמת חשש לטעות. <strong>אלא ר' יהודה לטעמיה</strong> <small>[לטעמו,</small> לשיטתו<small>]</small> ש<strong>אמר: אין ביעור חמץ אלא שריפה, ו</strong>לכן <strong>יהבו ליה רבנן</strong> <small>[נתנו לו חכמים]</small> <strong>שעה אחת</strong> יתירה <strong>ללקוט בה עצים,</strong> שהרי אינו יכול לבערו אלא בדרך זו.
 <strong>איתיביה</strong> <small>[הקשה לו]</small> <strong>רבינא לרבא</strong> ממה ששנינו: <strong>אמר ר' יהודה: אימתי</strong> אמרתי שאין ביעור חמץ אלא שריפה — <strong>שלא בשעת ביעורו</strong> אלא לפניו, שאז עדיין יש לו שהות לברור לו את הדרך הטובה לביעור ולדאוג לדרכי ביצועה. <strong>אבל בשעת ביעורו</strong> שאין לו שהות כלל — <strong>השבתתו בכל דבר!</strong> והרי כאשר הגיעה שעה שביעית, זמן ביעורו הוא ואינו צריך עצים דוקא, ומדוע איפוא הגבילו את זמן ביעורו?
 <strong>אלא אמר רבא,</strong> וחזר בו מדברים שאמר, וביאר באופן אחר: <strong>גזירה משום יום המעונן</strong> שבו אין רואים את מקומה המדוייק של השמש, ועשויים לטעות. ומקשים: <strong>אי הכי</strong> <small>[אם כך],</small> <strong>אפילו בארבע שעות נמי</strong> <small>[גם כן]</small> <strong>לא ניכול</strong> <small>[יאכל],</small> שהרי לשיטת ר' יהודה אדם טועה אף שלוש שעות! <strong>אמר רב פפא:</strong> שעה <strong>רביעית זמן סעודה לכל היא,</strong> שכיון שהכל סועדים בה לא יטעו בכך, שהכל אוכלים בשעה זו ושמים לב שהגיעה השעה. 
 כיון שהוזכרו דברי רב פפא מביאים עוד בענין זה. <strong>תנו רבנן</strong> <small>[שנו חכמים]:</small> האוכל ב<strong>שעה ראשונה</strong> — הרי זה <strong>מאכל לודים</strong> (לודרים) הנאבקים זה בזה בזירה, וצריכים להרבות באכילה. שעה <strong>שניה — מאכל ליסטין</strong> (גנבים) שכל הלילה עסוקים בגניבה, ולכן ישנים בשעה הראשונה של היום ואוכלים בשניה. <strong>שלישית — מאכל יורשין,</strong> שכיון שלא יגעו בהשגת פרנסתם ואף אינם זקוקים לעמול כעת, יכולים הם להקדים ולאכול. <strong>רביעית — מאכל פועלים. חמישית — מאכל תלמידי חכמים. ששית — מאכל כל אדם.</strong>
 ומקשים: והרי <strong>אמר רב פפא:</strong> שעה <strong>רביעית — זמן סעודה לכל היא! אלא איפוך</strong> <small>[הפוך]</small> ואמור כך: שעה <strong>רביעית — מאכל כל אדם, חמישית — מאכל פועלים, ששית מאכל תלמידי חכמים.</strong>
 האוכל <strong>מכאן ואילך</strong> אינו מועיל לו, והריהו <strong>כזורק אבן לחמת</strong> (נאד), כלומר שאינו מביא כל תועלת בשעה זו. <strong>אמר אביי: לא אמרן</strong> <small>[אמרנו]</small> דבר זה <strong>אלא</strong> כש<strong>לא טעים מידי בצפרא</strong> <small>[טעם דבר בבוקר],</small> ואם אוכל בצהרים בלבד אינו מועיל לו. <strong>אבל</strong> אם <strong>טעים מידי בצפרא</strong> <small>[טעם דבר בבוקר] —</small> <strong>לית לן</strong> <small>[אין לנו]</small> <strong>בה</strong> נזק, ויכול הוא לאכול אף בשעה מאוחרת.
 <strong>אמר רב אשי: כמחלוקת</strong> ר' מאיר ור' יהודה <strong>בעדות, כך מחלוקת</strong> על אותו עקרון <strong>בחמץ.</strong> ומקשים: <strong>פשיטא</strong> <small>[פשוט,</small> מובן מאליו<small>],</small> <strong>היינו הך דאמרינן</strong> <small>[</small>הרי <small>זה</small> מה <small>שאמרנו</small> עד עכשיו<small>]!</small> ומשיבים: <strong>הא קא משמע לן</strong> <small>[</small>דבר <small>זה משמיע לנו]</small> <strong>שינויי דשנינן</strong> <small>[תירוצים שתירצנו] —</small> <strong>שינויא</strong> <small>[תירוץ]</small> של ממש <strong>הוא, ולא תימא</strong> <small>[תאמר]</small> שמחלוקת <strong>תנאי</strong> <small>[תנאים]</small> <strong>היא,</strong> ותירצנו תירוצים מדומים בלבד.
 <big>ב</big> <strong>אמר רב שימי בר אשי: לא שנו</strong> שאין מבטלים עדות בגלל הבדל זמן בין העדויות <strong>אלא</strong> כשההבדל <strong>בשעות, אבל</strong> אם עד <strong>אחד אומר קודם הנץ החמה</strong> היה, <strong>ואחד אומר אחר הנץ החמה</strong> — ודאי ש<strong>עדותן בטילה.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שהרי זו סתירה גלויה, שהרי ההבדל ביניהם ניכר לכל ואין אפשרות לטעות בו!
 <strong>אלא</strong> כך יש לומר: עד <strong>אחד אומר קודם הנץ החמה, ואחד אומר בתוך הנץ החמה — עדותן בטילה.</strong> ותוהים: <strong>הא נמי פשיטא</strong> <small>[זה גם כן פשוט</small> ומובן<small>]</small> שהרי גם דבר זה ניכר לעין! ומשיבים: <strong>מהו דתימא תרוייהו חדא מילתא קאמרי</strong> <small>[שתאמר שניהם דבר אחד</small> בעצם התכוונו <small>לומר]</small> <strong>והא דקאמר</strong> <small>[וזה שאמר]</small> אחד מהם
## דף יג.
 <strong>בתוך הנץ החמה — בגילוייא הוה קאי</strong> <small>[ב</small>מקום <small>מגולה היה עומד]</small> <strong>וזהרורי בעלמא</strong> <small>[וזהרורים בלבד]</small> <strong>הוא דחזא</strong> <small>[שראה]</small> ונדמה לו שכבר הנצה החמה, אבל באמת לאותו זמן ממש נתכוונו. על כן <strong>קא משמע לן</strong> <small>[משמיע לנו]</small> שאין חוששים לכך.
 <big>א</big> <strong>אמר רב נחמן אמר רב: הלכה כר' יהודה. אמר ליה</strong> <small>[לו]</small> <strong>רבא לרב נחמן: ונימא מר</strong> <small>[ושיאמר אדוני]</small> <strong>הלכה כר' מאיר</strong> שאוכלים כל חמש, שהרי <strong>סתם לן</strong> <small>[לנו]</small> ה<strong>תנא כוותיה</strong> <small>[כשיטתו],</small> כלומר שהמשנה שנויה סתם, ומשמע שהיא הלכה פסוקה כשיטתו.
 <strong>דתנן</strong> <small>[ש</small>הרי <small>שנינו</small> בברייתא<small>]:</small> <strong>כל שעה שמותר לאכול בעצמו — מאכיל</strong> לבהמתו, ולכאורה משמע מכאן שאין זמן ביניים שבו אסור לאכול ומותר להאכיל. וכדברי ר' מאיר, שהרי לדברי ר' יהודה הוא עצמו אינו אוכל בשעה חמישית אבל מאכיל לבהמתו!
 ודוחים: <strong>ההיא לאו סתמא</strong> <small>[אותה</small> משנה <small>אינה סתם]</small> כלומר אי אפשר לסמוך עליה, <strong>משום דקשיא</strong> <small>[שקשה]</small> כאן במלה <strong>"מותר",</strong> שראוי היה לומר "שעה שאוכל — מאכיל", ובשל "מותר" זה כבר דקדקנו שהמשנה היא כשיטת רבן גמליאל ולא כר' מאיר.
 והקשה לו עוד: <strong>ונימא מר</strong> <small>[ושיאמר אדוני]</small> <strong>הלכה כרבן גמליאל, דהוה ליה</strong> <small>[שהריהו]</small> <strong>מכריע,</strong> כלומר ממוצע בין השיטות החולקות, וכלל הוא בפסק שכאשר יש שיטות קיצוניות ושיטה אחת המכרעת ביניהן, פוסקים הלכה כמותה. <strong>אמר ליה</strong> <small>[לו]:</small> <strong>רבן גמליאל לאו</strong> <small>[לא]</small> <strong>מכריע הוא, טעם דנפשיה קאמר</strong> <small>[של</small> שיטת <small>עצמו אמר].</small> כי ר' מאיר ור' יהודה לא נחלקו אלא לענין זמנה של אכילת כל סוג שהוא של חמץ, ולא הזכירו במפורש חילוק כלשהו בין תרומה וחולין. ואילו רבן גמליאל, המחלק בין אכילת תרומה לזמן אכילת חולין, אינו מצרף את שתי השיטות כאחת להכרעה ביניהן, אלא היא שיטה עצמאית משלו.
 <strong>ואיבעית אימא</strong> <small>[ואם תרצה אמור]:</small> <strong>רב</strong> ש<strong>אמר</strong> ופסק הלכה כר' יהודה דעתו <strong>כי האי תנא</strong> <small>[כמו תנא זה],</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>ארבעה עשר</strong> בניסן <strong>שחל להיות בשבת,</strong> שאי אפשר לבער את החמץ בערב פסח — <strong>מבערין את הכל מלפני השבת. ושורפין תרומות טמאות,</strong> וכן ה<strong>תלויות</strong> (ספק טמאות, ספק טהורות) ואף <strong>טהורות,</strong> שהן יותר מכדי צורכו לסעודותיו. <strong>ומשיירין מן הטהורות מזון שתי סעודות</strong> (סעודת הלילה והבוקר), <strong>כדי לאכול עד ארבע שעות</strong> ביום השבת, אלו <strong>דברי ר' אלעזר בן יהודה איש ברתותא, שאמר משום</strong> (משמו של) <strong>ר' יהושע.</strong>
 <strong>אמרו לו:</strong> תרומות <strong>טהורות לא ישרפו שמא ימצאו להן אוכלין</strong> בתוך יום השבת, ונמצא למפרע ששרף תרומה טהורה שלא לצורך ועבר על דברי תורה. אלא יניחם, ואם יוותרו למחר — יאכילם לכלבים, או יבטלם בליבו. ו<strong>אמר להן: כבר בקשו</strong> אוכלים לתרומה הטהורה <strong>ולא מצאו,</strong> שאין בעיר עוד כהנים ומשפחותיהם המותרים באכילת תרומה. <strong>אמרו לו: שמא</strong> אותם כהנים שמותר להם לאכול מן התרומה באותה שבת מ<strong>חוץ לחומה לנו,</strong> וביום השבת יכנסו אל תוך העיר ויוכלו לאוכלן?
 <strong>אמר להם: לדבריכם</strong> שאתם מביאים בחשבון אפשרות שאינה מוכחת, <strong>אף</strong> תרומות <strong>תלויות לא ישרפו — שמא יבא אליהו</strong> בשבת זו, שהרי יכול הוא לומר בכוח נבואתו שלא נטמאו <strong>ויטהרם. אמרו לו:</strong> לכך אין לחשוש כי <strong>כבר מובטח להן לישראל שאין אליהו בא לא בערבי שבתות ולא בערבי ימים טובים, מפני הטורח</strong> שישראל עסוקים בהכנותיהם לשבת וליום טוב. ובודאי לא יבוא לא בערב שבת זו ואף לא בשבת עצמה שהיא ערב פסח.
 <strong>אמרו: לא זזו משם עד ש</strong>עמדו החכמים למנין דעות ו<strong>קבעו הלכה כר' אלעזר בן יהודה איש ברתותא שאמר משום ר' יהושע.</strong>
 ונמשיך לעניננו: <strong>מאי לאו</strong> <small>[האם לא]</small> שפסקו הלכה כמותו <strong>אפילו</strong> לענין <strong>לאכול?</strong> שבתוך דבריו אמר שמותר לאכול את החמץ עד ארבע שעות ביום, וכדברי ר' יהודה? <strong>אמר רב פפא משמיה</strong> <small>[משמו]</small> של <strong>רבא: לא,</strong> אפשר לדחות ולומר כי הפסק היה לענין <strong>לבער</strong> בלבד, שהסכימו רק לדבריו שמותר לבער בערב שבת גם את התרומות הטהורות שאין להן אוכלים.
 <big>ב</big> ומעירים: <strong>ואף רבי סבר להא</strong> <small>[לזו]</small> השיטה של <strong>רב נחמן</strong> ופסק הלכה כר' יהודה. ש<strong>אמר רבין בר רב אדא: מעשה באדם אחד שהפקיד דיסקיא</strong> (שק כפול שטוענים על החמור) <strong>מלאה חמץ אצל יוחנן חקוקאה, ונקבוה עכברים</strong> את החבילה הזו <strong>והיה חמץ מבצבץ ויוצא, ובא לפני רבי</strong> בערב פסח לשאול מה לעשות. <strong>שעה ראשונה</strong> ביום <strong>אמר לו: המתן,</strong> שמא יחזור המפקיד ויטול מידיך ויאכלנו. <strong>שניה, אמר לו: המתן, שלישית — אמר לו: המתן, רביעית — אמר לו: המתן, חמישית</strong> שראה שאין האיש בא — <strong>אמר לו: צא ומוכרה בשוק.</strong>
 <strong>מאי לאו</strong> <small>[האם לא</small> הכוונה<small>]</small> שימכור את החמץ הזה <strong>לגוים, כ</strong>שיטת <strong>ר' יהודה</strong> שלישראל אסורה אכילת חמץ כבר בשעה החמישית? <strong>אמר רב יוסף</strong> אפשר לדחות: <strong>לא,</strong> הכוונה היא שימכור <strong>לישראל,</strong> והוא <strong>כ</strong>שיטת <strong>ר' מאיר</strong> שאף בשעה החמישית מותר החמץ באכילה. וכוונתו היתה שיזדרז למוכרו בשעה זו לפני שתיכנס השעה השישית ויהא אסור באכילה לישראל. <strong>אמר ליה</strong> <small>[לו]</small> <strong>אביי: אי</strong> <small>[אם]</small> <strong>לישראל</strong> מותר לאכול חמץ <small>—</small> <strong>נישקליה לנפשיה</strong> <small>[שיקחנו לעצמו]</small> ויחזיר למפקיד את הדמים, ולמה לו לטרוח למכרו לאחר?
 ודוחים: דבר זה אין עושים <strong>משום חשדא</strong> <small>[החשד],</small> <strong>דתניא</strong> <small>[ש</small>כן <small>שנינו</small> בברייתא<small>]</small> כעין זה: <strong>גבאי צדקה שאין להם עניים לחלק</strong> להם צדקה — <strong>פורטין</strong> את הכסף שנצטבר בידם <strong>לאחרים, ואין פורטין לעצמן.</strong>
 וכן <strong>גבאי תמחוי</strong> שאוספים ומביאים את האוכל בקערות גדולות למאכל עניים, והתברר <strong>שאין להם עניים לחלק</strong> להם מזון — <strong>מוכרין</strong> את המזון <strong>לאחרים, ואין מוכרין לעצמן, משום שנאמר "והייתם נקים מה' ומישראל"</strong> (במדבר לב, כב), ומשמעו שלא די לאדם שיהיה נקי בעיני ה' אלא צריך להיות גם נקי בעיני ישראל, שלא יבואו לחושדו.
 <strong>אמר ליה</strong> <small>[לו]</small> <strong>רב אדא בר מתנה לרב יוסף: בפירוש אמרת לן</strong> <small>[לנו]</small> בענין זה שאמר לו: <strong>צא ומוכרן לגוים, כר' יהודה.</strong> שרב יוסף חלה ושכח תלמודו, והיו תלמידיו מזכירים לו שבעבר אף הוא סבר כשיטה זו.
 <big>ג</big> <strong>אמר רב יוסף: כמאן אזלא הא שמעתא</strong> <small>[כ</small>שיטת <small>מי הולכת הלכה זו]</small> של <strong>רבי,</strong> שהורה לשומר למכור את החמץ המופקד בידו כדי למנוע הפסד מן המפקיד — <strong>כ</strong>שיטת <strong>רבן שמעון בן גמליאל</strong> בענין זה, <strong>דתנן</strong> <small>[ששנינו</small> במשנה<small>]</small> <strong>המפקיד פירות אצל חבירו, אפילו הן אבודין</strong> מפני התולעים או מפני הרקב — <strong>לא יגע בהן. רבן שמעון בן גמליאל אומר: מוכרן בבית דין מפני השבת אבידה,</strong> שכשם שאדם חייב להשיב אבידת חבירו כך חייב לדאוג שלא יאבד ממון חבירו המופקד בידו.
 <strong>אמר ליה</strong> <small>[לו]</small> <strong>אביי: ולאו איתמר עלה</strong> <small>[והאם לא נאמר עליה]</small> ש<strong>אמר רבה בר בר חנה אמר ר' יוחנן: לא שנו</strong> שאמרו חכמים "אפילו הם אבודים לא יגע בהם" <strong>אלא</strong>
## דף יג:
 <strong>בכדי חסרונן</strong> כלומר, בכדי השיעור המקובל שחסרים בו פירות מאוחסנים על ידי רקב ותולעים, שהוא פחות או יותר קבוע ומסויים. <strong>אבל</strong> אם רואה שהם נאבדים ב<strong>יותר מכדי חסרונן —</strong> הכל מודים ש<strong>מוכרן בבית דין, וכל שכן הכא</strong> <small>[כאן]</small> לענין החמץ, <strong>דהא פסידי</strong> <small>[שהרי נפסדים]</small> <strong>לגמרי,</strong> שהרי חמץ אחר הפסח אסור בהנאה, ובכך בודאי הכל מודים שחייב למוכרם.
 <big>א</big> במשנה שנינו: <strong>ועוד אמר ר' יהודה שתי חלות</strong> תודה היו מונחות על גב האיצטבא לסימן. <strong>תני תנא קמיה</strong> <small>[שנה התנא לפני]</small> <strong>רב יהודה</strong> הלכה זו שמונחות היו החלות <strong>על גב האיצטבא.</strong> לאמור, על האיצטבאות סביב המקדש. <strong>אמר ליה</strong> <small>[לו]:</small> <strong>וכי להצניען הוא צריך?!</strong> והרי בדרך זו אין רואים אותן! <strong>תני</strong> <small>[שנה]</small> <strong>על גג האיצטבא</strong> מלמעלה, לעיני כל.
 <strong>אמר רחבא אמר ר' יהודה: הר הבית סטיו כפול היה</strong> (שורת אצטבאות כפולה היתה) סביבו. <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>הר הבית סטיו כפול היה ר' יהודה אומר: איסטוונית היתה נקראת</strong> והיא <strong>סטיו לפנים מסטיו.</strong>
 <big>ב</big> במשנה שנינו: ר' יהודה אומר ששתי חלות תודה שהיו מונחות על האצטבאות היו <strong>פסולות.</strong> ושואלים: <strong>אמאי</strong> <small>[מדוע]</small> <strong>פסולות?</strong> מהיכן נפסלו? <strong>אמר ר' חנינא: מתוך שהיו מרובות — נפסלות בלינה</strong> שהיו חלות תודה מרובות, וכיון שלא הספיקו הכהנים לאכול את כולן היו אחדות נשארות בלילה ונפסלות בלינה. וכדי לבאר מפני מה היו חלות מרובות, מביאים מקור <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>אין מביאין</strong> קרבן <strong>תודה בחג המצות, מפני חמץ שבה,</strong> שרבע מחלות התודה חמץ הן.
 ומקשים: <strong>פשיטא</strong> <small>[פשוט,</small> ברור הדבר<small>]</small> שאין מביאים? הרי חמץ הוא זה! <strong>אמר רב אדא בר אהבה: הכא</strong> <small>[כאן]</small> בברייתא זו לא בפסח עצמו עוסקים אלא <strong>בארבעה עשר עסקינן</strong> <small>[עוסקים אנו]</small> <strong>וקסבר</strong> <small>[וסבר]</small> אותו תנא: <strong>אין מביאין קדשים לבית הפסול.</strong> שאף שביום ארבעה עשר עצמו מותר לאכול חמץ עד השעה הששית, אך כיון שזמן אכילת תודה ולחמיה הוא יום ולילה, לכך אין מביאין אותה בערב פסח כדי שלא למעט בזמן אכילתה, או לגרום לה פסול מוקדם מדי.
 ומשום שבימים אלה אין מביאים תודות הרי <strong>כולי עלמא</strong> <small>[הכל]</small> <strong>בשלשה עשר מייתי</strong> <small>[מביאים</small> תודות<small>]</small> שכל העולים לרגל ויש עליהם חובת קרבן תודה מביאים את תודותיהם בשלושה עשר בניסן, <strong>ומתוך שהן מרובות — נפסלות בלינה</strong> שאין הכהנים מספיקים לאכול את כולן.
 <strong>משום ר' ינאי אמרו: כשירות היו</strong> ולא נפסלו פסול חמור זה של לינה <strong>ואלא אמאי קרי להו</strong> <small>[מדוע קורא להן]</small> <strong>פסולות</strong> — שהיו אלה חלות <strong>שלא נשחט עליהן הזבח</strong> אלא הקדישם בפני עצמם כלחמי תודה. ואין החלות ראויות לאכילה אלא לאחר שחיטת הקרבן השייך להן. ושואלים: <strong>ונשחוט</strong> <small>[ושישחטו אותו]!</small> ומשיבים: מדובר כאן <strong>שאבד הזבח.</strong>
 ומקשים: <strong>וניתי</strong> <small>[ונביא]</small> <strong>זבח אחר</strong> במקום זה שאבד <strong>ונשחוט!</strong> ומשיבים: ש<strong>אמר</strong> אותו אדם שהקדיש את התודה: <strong>"זו תודה וזו לחמה",</strong> שהקדישם, את התודה ולחמה יחד בהקדש אחד, וכדברי <strong>רבה.</strong> ש<strong>אמר רבה: אבד הלחם</strong> של קרבן התודה — <strong>מביא לחם אחר,</strong> להשלים את הקרבן אולם אם <strong>אבדה תודה</strong> ונשאר הלחם — <strong>אין מביא תודה אחרת. מאי טעמא</strong> <small>[מה טעם</small> הדבר<small>]</small> <strong>לחם</strong> בא ב<strong>גלל תודה, ואין תודה</strong> באה ב<strong>גלל לחם</strong> כי הקרבן הוא עיקר והלחם הוא רק טפל לו.
 ושואלים: <strong>וניפרקינהו ונפקינהו</strong> <small>[ושנפדה אותן</small> מן ההקדש <small>ונוציאן]</small> <strong>לחולין</strong> ולא יצטרכו לשורפן! <strong>אלא: לעולם</strong> יש לפרש <strong>שנשחט עליהן הזבח ונשפך הדם</strong> של הקרבן לפני שהיזו אותו על המזבח, וחלה על החלות קדושה מסויימת בשל שחיטת הזבח, ועדיין לא הוכשרו לאכילה.
 <strong>וכמאן</strong> <small>[וכ</small>שיטת <small>מי]</small> דבר זה שהשחיטה עצמה גורמת לקדושת הלחם ששוב איננו בר פדיון — <strong>כרבי.</strong> ש<strong>אמר רבי: שני דברים המתירין</strong> שכל אחד מהם יש בו צורך בעבודת הקרבן <strong>מעלין</strong> (מקדישים, פועלים) <strong>זה בלא זה.</strong> ולכן אף השחיטה בלא ההזאה מקדשת במקצת את הלחם. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>כבשי עצרת</strong> שמביאים עמם קרבן לחם <strong>אין מקדשין את הלחם אלא</strong> על ידי <strong>שחיטה</strong> של הבהמה. <strong>כיצד?</strong> אם <strong>שחטן לשמן</strong> כראוי להם <strong>וזרק דמן לשמן — קידש הלחם,</strong>
 ואם <strong>שחטן שלא לשמן וזרק דמן שלא לשמן — לא קידש הלחם</strong> שלא הוקרב המתיר כדינו. אולם אם <strong>שחטן לשמן וזרק דמן שלא לשמן</strong> יש בכח השחיטה בלבד לקדש במקצת את הלחם, ולכן ה<strong>לחם קדוש</strong> ששוב אינו יכול להיפדות <strong>ואינו קדוש</strong> להיות מותר באכילה. אלו <strong>דברי רבי.</strong>
 <strong>ר' אלעזר בר' שמעון אומר: לעולם אינו קדוש הלחם, עד שישחוט לשמן ויזרוק דמן לשמן</strong> שאין הדבר מועיל אלא על ידי שני המתירים יחד.
 את ההלכה הסברנו כשיטת רבי. ומוסיפים: <strong>אפילו תימא</strong> <small>[תאמר]</small> שהוא כשיטת <strong>ר' אלעזר בר' שמעון, הכא</strong> <small>[כאן]</small> לענין פסול לחמי התודה בערב פסח <strong>במאי עסקינן</strong> <small>[במה אנו עוסקים]</small> במקרה מיוחד <strong>כגון שנתקבל הדם</strong> לאחר השחיטה <strong>בכוס ונשפך</strong> לפני הזאה,
 <strong>ור' אלעזר בר' שמעון סבר ליה</strong> בענין זה כשיטת <strong>אבוה</strong> <small>[אביו]</small> ר' שמעון, ש<strong>אמר</strong> כלל גדול: <strong>כל העומד לזרוק</strong> ומוכן להזרק <strong>כזרוק דמי</strong> <small>[נחשב]</small> ולכן הלחם מתקדש עם קבלת הדם בכלי והכנתו לזריקה, אבל לאכלו אסור עד שיזרק הדם ממש ולכן נפסלו החלות.
 <big>ג</big> <strong>תנא</strong> <small>[שנינו</small> בתוספתא<small>]</small> <strong>משום ר' אלעזר אמרו: כשירות היו</strong> חלות אלה לגמרי. ודרך הנחתן: <strong>כל זמן שמונחות</strong> שתיהן — <strong>כל העם אוכלין</strong> חמץ. <strong>ניטלה אחת מהן — תולין, לא אוכלין ולא שורפין. ניטלו שתיהן — התחילו כולם שורפין.</strong>
 <strong>תניא</strong> <small>[שנינו</small> בברייתא<small>]</small> <strong>אבא שאול אומר:</strong>
## דף יד.
 <strong>שתי פרות היו חורשות בהר המשחה</strong> (הר הזיתים) בערב פסח <strong>כל זמן ששתיהן חורשות — כל העם אוכלין</strong> עדיין חמץ, <strong>ניטלת</strong> (פורשת) <strong>אחת מהן — תולין,</strong> כלומר, <strong>לא אוכלין</strong> עוד את החמץ <strong>ולא שורפין. ניטלו שתיהן — התחילו כל העם שורפין.</strong>
 <big>א משנה</big> כיון שדנו בהלכות ביעור החמץ, ובכללו חמץ של לחמי תודה ותרומות בערב פסח, מביאים הלכה המתקשרת עם סוגיה זו. <strong>ר' חנינא סגן הכהנים אומר: מימיהם של כהנים לא נמנעו מלשרוף את הבשר שנטמא בוולד הטומאה</strong> (כגון שנגע בראשון לטומאה ונעשה הוא עצמו שני לטומאה) <strong>עם הבשר שנטמא באב הטומאה,</strong> (כלומר שנגע באב הטומאה שהוא עצמו ראשון לטומאה) <strong>אף על פי שמוסיפין</strong> לו לפי שעה <strong>טומאה על טומאתו</strong> שהרי קודם לכן היתה טומאתו פחותה בדרגה,
 <strong>הוסיף ר' עקיבא ואמר: מימיהם של כהנים לא נמנעו מלהדליק את השמן</strong> של תרומה <strong>שנפסל בטבול יום</strong> ששמן זה היה בדרגת שלישי לטומאה, שכן טבול יום עצמו הוא שני לטומאה והשמן שנגע בו — שלישי, <strong>בנר שנטמא בטמא מת</strong> שהוא ראשון לטומאה ונמצא השמן שנוגע בו נעשה שני<strong>, אף על פי שמוסיפין טומאה על טומאתו.</strong>
 <strong>אמר ר' מאיר: מדבריהם למדנו ששורפין תרומה טהורה עם הטמאה בפסח</strong> כלומר, בהגיע זמן הביעור מפני אותו נימוק, שכיון שסוף שתיהן לשריפה — שוב אין מקפידים אם תיטמא קודם לכן בדרגת טומאה חמורה יותר. <strong>אמר ר' יוסי: אינה היא המדה,</strong> כלומר אין להשוות את הדברים, ששם דובר בשריפת דברים טמאים יחד, וכאן התרומה היא טהורה ודאי.
 <strong>ומודים ר' אליעזר ור' יהושע</strong> שנחלקו בענין ביעור תרומה, <strong>ששורפין, זו</strong> — תרומה טהורה <strong>לעצמה, וזו</strong> — הטמאה <strong>לעצמה, על מה נחלקו — על</strong> התרומה <strong>התלויה</strong> שהיא טמאה מספק <strong>ועל הטמאה. שר' אליעזר אומר: תשרף זו לעצמה וזו לעצמה, ור' יהושע אומר</strong> במקרה זה אפשר לשרוף <strong>שתיהן כאחת.</strong>
 <big>ב גמרא</big> מתחילה באים לברר את דברי המשנה כדיוקם; <strong>מכדי</strong> <small>[הרי]</small> <strong>בשר שנטמא בוולד הטומאה מאי הוי</strong> <small>[מה נעשה]</small> <strong>שני</strong> לטומאה, <strong>כי שריף ליה בהדי</strong> <small>[כאשר ישרוף אותו עם]</small> <strong>בשר שנטמא באב הטומאה מאי הוי</strong> <small>[מה יהיה]</small> — <strong>שני,</strong> שהרי הבשר שנטמא באב הטומאה הריהו ראשון לטומאה ויכול לעשות שני, ונמצא שסוף הבשר שמונח לידו אינו אלא שני,
 אם כן <strong>שני ושני הוא. מאי</strong> <small>[מה]</small> <strong>מוסיף לו טומאה על טומאתו איכא</strong> <small>[יש</small> כאן<small>]</small> הלוא אין כאן שינוי כלל!?
 <strong>אמר רב יהודה:</strong> יש לתקן ולומר כי <strong>הכא</strong> <small>[כאן]</small> <strong>בוולד וולד עסקינן</strong> <small>[עוסקים אנו],</small> שמה שנאמר במשנה "שנטמא בוולד הטומאה" אין להבינו כדיוקו אלא הכוונה היא שנטמא ב"ולד ולד הטומאה" (שני לטומאה) ואם כן הבשר <strong>הוי ליה</strong> <small>[הריהו]</small> <strong>שלישי, וקסבר</strong> ר' חנינא סגן הכהנים כי במקרה כזה <strong>שלישי</strong> לטומאה <strong>מותר לעשותו שני,</strong> שהרי כשנוגע הבשר שהוא שלישי לטומאה בבשר שהוא ראשון לטומאה הריהו נעשה שני לטומאה.
 ומקשים מצד אחר: וכיצד אפשר לומר שבשר הנוגע בבשר נטמא על ידו? <strong>והא</strong> <small>[והרי]</small> כלל בידינו ש<strong>אין אוכל מטמא אוכל דתניא</strong> <small>[שכן שנינו</small> בברייתא<small>]:</small> <strong>יכול יהא אוכל מטמא אוכל — תלמוד לומר "וכי יתן מים על זרע ונפל מנבלתם עליו טמא הוא לכם"</strong> (ויקרא יא, לח) ומכאן דייקו: <strong>הוא</strong> האוכלים הראשונים — <strong>טמא, ואין עושה כיוצא בו טמא.</strong> הרי, שאוכל אינו יכול לטמא אוכל אחר כלל.
 <strong>הניחא</strong> <small>[דבר זה נוח]</small> לשיטת <strong>אביי</strong> ש<strong>אמר: לא שנו</strong> הלכה זו שאין אוכל מטמא אוכל <strong>אלא בחולין, אבל בתרומה וקדשים</strong> אף אוכל <strong>עושה</strong> את האוכל שנוגע בו <strong>כיוצא בו,</strong>
 וכן <strong>לרב אדא בר אהבה משמיה</strong> <small>[משמו]</small> של <strong>רבא נמי</strong> <small>[גם כן]</small> ש<strong>אמר: לא שנו</strong> הלכה זו שאין אוכל מטמא אוכל <strong>אלא</strong> ב<strong>חולין ותרומה, אבל בקדשים — עושה כיוצא בהן — שפיר</strong> <small>[יפה]</small> שכיון שמדובר כאן בבשר קדשים הרי לשיטות אלו אף אוכל מטמא אוכל.
 <strong>אלא לרבינא משמיה</strong> <small>[משמו]</small> של <strong>רבא,</strong> ש<strong>אמר: מקרא מלא דיבר הכתוב</strong> שלא חילק, אלא <strong>לא שנא</strong> <small>[שונה]</small> <strong>חולין לא שנא</strong> <small>[שונה]</small> <strong>תרומה, לא שנא</strong> <small>[שונה]</small> <strong>קדשים — אינו עושה</strong> אוכל אחר <strong>כיוצא בו.</strong> אם כן <strong>מאי איכא למימר</strong> <small>[מה יש לומר]</small> וכיצד תתווסף כאן טומאה?
 ומתרצים לשיטה זו: <strong>הכא במאי עסקינן</strong> <small>[כאן במה אנו עוסקים]?</small> <strong>דאיכא</strong> <small>[שיש]</small> <strong>משקין בהדי</strong> <small>[יחד עם]</small> ה<strong>בשר</strong> בשעה שנטמא באב הטומאה ועדיין הוא עליו, <strong>דקא</strong> <small>[שהוא]</small> הבשר שנוגע בו ובמשקים שעליו <strong>מיטמא מחמת משקין,</strong> שלמרות שאין האוכל מטמא אוכל אחר הרי המשקין מטמאים את האוכל האחר הנוגע בהם.
 ומקשים: <strong>אי הכי</strong> <small>[אם כן],</small> <strong>האי</strong> <small>[</small>ביטוי <small>זה]</small> <strong>"עם הבשר שנטמא באב הטומאה"</strong> אינו ביטוי נכון, <strong>"עם הבשר ומשקין" מיבעי ליה</strong> <small>[צריך היה לו</small> לומר<small>]</small> שהרי מציאות המשקים כאן היא חלק מהותי מתהליך הטומאה! <strong>אלא</strong> כך יש לתרץ: <strong>נהי</strong> <small>[אף על פי]</small> ש<strong>אין אוכל מטמא אוכל מדאורייתא</strong> <small>[מדין תורה],</small> <strong>מדרבנן</strong> <small>[מדברי חכמים]</small> <strong>מיהו</strong> <small>[על כל פנים]</small> <strong>מטמא</strong> שגזרו חכמים טומאה אף על אוכל שנגע באוכל טמא.
 <big>ג</big> שנינו במשנה ש<strong>הוסיף ר' עקיבא</strong> הלכה אחרת: <strong>מימיהן של כהנים</strong> אף <strong>לא נמנעו מלהדליק</strong> שמן שנפסל בטבול יום בתוך נר שנטמא בטמא מת. ושואלים: <strong>מכדי</strong> <small>[הרי]</small> <strong>שמן שנפסל בטבול יום מאי הוי</strong> <small>[מהו]</small> מבחינת ההלכה — <strong>שלישי,</strong> שטבול יום שני הוא, והשמן שלישי. <strong>וכי מדליק ליה</strong> <small>[וכאשר מדליק אותו]</small> <strong>בנר שנטמא בטמא מת מאי הוי</strong> <small>[מה יהיה]</small> — <strong>שני.</strong> כי הנר נטמא בטמא מת ונעשה ראשון, כאשר נוגע השמן בנר נעשה שני לטומאה.
 ואם כן, <strong>מאי קא משמע לן</strong> <small>[מה</small> אם כן <small>משמיע לנו]</small> בכך — כי <strong>שלישי מותר לעשותו שני, היינו הך</strong> <small>[הרי זה אותו דין עצמו]</small> שאמר ר' חנינא סגן הכהנים, לפי מה שהתבאר, ומה חידש ר' עקיבא?! <strong>אמר רב יהודה: הכא</strong> <small>[כאן]</small> <strong>בנר של מתכת עסקינן</strong> <small>[עוסקים אנו]</small> שיש בו דין מיוחד <strong>דרחמנא</strong> <small>[שהכתוב]</small> <strong>אמר</strong>
## דף יד:
 "וכל אשר יגע על פני השדה <strong>בחלל חרב</strong> או במת או בעצם אדם או בקבר יטמא שבעת ימים" (במדבר יט. טז) ודרשו חכמים מן הבטוי חלל חרב כי <strong>חרב</strong> של מתכת <strong>הרי היא</strong> לענין דרגת הטומאה <strong>כחלל</strong> עצמו, וכן כל כלי מתכת הנוגעים בדבר שנטמא במת (אב הטומאה) נטמאים באותה דרגת טומאה של הדבר שבו נגעו. <strong>והויא ליה</strong> <small>[הרי הוא נעשה]</small> אותו נר מתכת <strong>אב הטומאה,</strong> ובכל זאת <strong>קסבר</strong> <small>[סבר]</small> ר' עקיבא שמן זה שהוא <strong>שלישי</strong> לטומאה <strong>מותר לעשותו</strong> אפילו <strong>ראשון</strong> על ידי מגעו בנר שהוא אב הטומאה.
 ושואלים: <strong>ומאי דוחקיה</strong> <small>[ומה דוחקו]</small> של <strong>רב יהודה לאוקמיה</strong> <small>[להעמיד,</small> להסביר את המשנה דוקא<small>]</small> <strong>בנר של מתכת נוקמיה</strong> <small>[נעמידנה,</small> נסבירנה<small>]</small> <strong>בנר של חרס</strong> שהוא הנר הרגיל,
 <strong>ומאי</strong> <small>[ומה]</small> חידוש <strong>הוסיף</strong> ר' עקיבא בדבריו — נפרש כך — <strong>דאילו התם</strong> <small>[שם]</small> בעדותו של ר' חנינא בבשר מדובר ב<strong>טמא וטמא</strong> ששני מיני הבשר טמאים היו, <strong>ואילו הכא</strong> <small>[כאן]</small> בעדות ר' עקיבא בשמן יש כאן הבדל בין <strong>פסול וטמא.</strong> שאותו שמן, שהוא השלישי לטומאה בתרומה הוא פסול בלבד, כלומר אף שהוא עצמו נטמא אבל שוב אינו מטמא אחרים ונקרא רק בשם פסול, (מה שאין כן בבשר הקדשים ששלישי בקודש הרי הוא טמא, לאמור: מטמא אחרים). ואם כן חידש לנו ר' עקיבא שאף אין מקפידים כאשר כתוצאה ממגעו בראשון נעשה שני ומשתנה דינו מפסול לטמא שאף הוא עצמו מטמא.
 <strong>אמר רבא: מתניתין קשיתיה</strong> <small>[משנתינו היתה קשה לו]</small> לרב יהודה ומשום כך נדחק לפרשה דוקא בנר של מתכת, וזה טעמו: <strong>מאי איריא דתני</strong> <small>[מה שייך,</small> מדוע דוקא <small>שנה]</small> <strong>נר שנטמא בטמא מת? ניתני</strong> <small>[שישנה]</small> <strong>שנטמא בשרץ</strong> שהיא טומאה מצויה בהרבה, ואף היא אב הטומאה,
 <strong>אלא:</strong> ודאי כוונה מיוחדת היתה לו בכך <strong>איזהו דבר שחלוקה</strong> דרגת <strong>טומאתו בין טומאת מת לשרץ — הוי אומר זה מתכת</strong> שמתכת שנגעה בשרץ נעשית ראשון לטומאה ואם נגעה בטמא מת נעשית אב הטומאה כטמא מת עצמו.
 <strong>אמר רבא: שמע מינה</strong> <small>[למד ממנה,</small> ממשנתנו<small>]</small> כי <strong>קסבר ר' עקיבא: טומאת משקין לטמא אחרים — דאורייתא</strong> <small>[מן התורה]</small> היא ולא כדעת הסוברים שמשקין מטמאים דברים אחרים רק מדיני סופרים. <strong>דאי סלקא דעתך דרבנן</strong> <small>[שאם יעלה על דעתך</small> שטומאה זו אינה אלא <small>מדברי סופרים]</small> <strong>מכדי האי</strong> <small>[הרי אותו]</small> <strong>נר מאי קא מהניא</strong> <small>[מה הוא מועיל</small> מה גורם<small>]</small> לאותו <strong>שמן, אי לאיפסולי גופיה</strong> <small>[אם</small> תאמר ש<small>לפסול אותו עצמו] —</small> <strong>הא פסיל וקאי</strong> <small>[הרי הוא</small> כבר <small>פסול ועומד]</small> אלא ודאי שמן זה נטמא ממש ואף מטמא אחרים מדברי תורה.
 ודוחים: <strong>ממאי</strong> <small>[ממה]</small> מסיק אתה דבר זה <strong>דילמא</strong> <small>[שמא]</small> דיו בחידוש זה שהשמן יכול <strong>לטמא אחרים</strong> ואף זה אינו אלא <strong>מדרבנן</strong> <small>[מדברי סופרים]</small> ודוחים: <strong>אי מדרבנן מאי איריא</strong> <small>[אם</small> תאמר <small>ש</small>הוא <small>מדברי חכמים מה שייך,</small> מדוע דוקא<small>]</small> שנטמא <strong>באב הטומאה</strong> שאילו רצה ר' עקיבא להביא דוגמה לטומאה שמדברי חכמים הרי <strong>אפילו</strong> אם היה נוגע <strong>בראשון</strong> או <strong>שני</strong> לטומאה <strong>נמי</strong> <small>[גם כן]</small> <strong>תחלה הוי</strong> <small>[היה נעשה]</small> שוב ראשון לטומאה, ומטמא אחרים, משום גזירת חכמים מיוחדת בדבר זה,
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>כל</strong> דבר <strong>הפוסל את התרומה</strong> כלומר שהוא בדרגת שני לטומאה — <strong>מטמא משקין להיות תחלה</strong> שהמשקין שנגעו בו גזרו חכמים שייעשו ראשון לטומאה כלומר טמאים יותר מהדבר המטמא אותם עצמו, <strong>חוץ מטבול יום</strong> (מי שהיה טמא וטבל, ועדיין לא שקעה השמש, שיש בו עוד מקצת טומאה) שגם אם נגע במשקין לא טימא אותם ולא עשאם ראשון לטומאה אלא שלישי (פסולין)
 <strong>אלא שמע מינה</strong> <small>[למד מכאן]</small> ממה שלא השתמש ר' עקיבא בדוגמה זו, כי טומאת המשקין לטמא אחרים לדעת ר' עקיבא <strong>דאורייתא</strong> <small>[מן התורה]</small> <strong>היא.</strong>
 <big>א</big> במשנה שנינו: <strong>אמר ר' מאיר מדבריהם למדנו</strong> שמותר לשרוף תרומה טהורה עם טמאה בערב הפסח. ושואלים: <strong>מדבריהם דמאן</strong> <small>[של מי]</small> למדנו דבר זה? <strong>אילימא</strong> <small>[אם תאמר]</small> <strong>מדברי ר' חנינא סגן הכהנים</strong> הרי אפשר להקשות: <strong>מי דמי</strong> <small>[האם דומים]</small> הדברים? <strong>התם</strong> <small>[שם]</small> אמר ר' חנינא ששורפים יחד כי מדובר ב<strong>טמא וטמא,</strong> אבל <strong>הכא</strong> <small>[כאן]</small> בתרומה דנים על <strong>טהור וטמא!</strong>
 <strong>ואלא</strong> תאמר ללמוד זאת <strong>מדברי ר' עקיבא,</strong> אף כאן <strong>מי דמי</strong> <small>[האם דומה]?</small> <strong>התם</strong> <small>[שם]</small> בדבריו מדובר ב<strong>פסול וטמא</strong> שהם נשרפים יחד, אבל <strong>הכא</strong> <small>[כאן]</small> מדובר — ב<strong>טהור וטמא!</strong>
 ומציעים: <strong>נימא קסבר</strong> <small>[נאמר שסבר]</small> <strong>ר' מאיר</strong> כי <strong>מתניתין</strong> <small>[משנתנו]</small> מדברת בדבר שהוא <strong>אב הטומאה דאורייתא</strong> <small>[מן התורה]</small> <strong>וולד הטומאה</strong> לא מדברי התורה אלא <strong>דרבנן</strong> <small>[מדברי סופרים]</small> בלבד, ואם כן <strong>דמדאורייתא</strong> <small>[שמדברי התורה]</small> <strong>טהור מעליא</strong> <small>[גמור]</small> הוא. ולכן כיון שטהור גמור הוא נמצא חידושו בכך שבכל זאת סומכים אנו על גזירת חכמים שטמאוהו ושורפים אותם יחד כיון ששניהם טמאים, אף שהאחד טהור לגמרי (מן התורה) ואינו טמא אלא מדברי סופרים.
## דף טו.
 <strong>ומאי</strong> <small>[ומהו]</small> <strong>מדבריהם</strong> שאמר ר' מאיר כוונתו <strong>מדברי ר' חנינא סגן הכהנים.</strong>
 <big>א</big> <strong>אמר ריש לקיש משום</strong> <small>[בשם]</small> <strong>בר קפרא:</strong> הסבר אחר למשנה, לדעתו <strong>מתניתין</strong> <small>[משנתנו]</small> מדברת <strong>באב הטומאה דאורייתא וולד הטומאה דאורייתא, ומאי</strong> <small>[ומה</small> משמעות<small>]</small> <strong>"מדבריהם"</strong> לא על דברי התנאים הנזכרים במשנתנו, אלא הכוונה היא <strong>מדברי ר' אליעזר ור' יהושע</strong> במקום אחר.
 ושואלים: <strong>הי</strong> <small>[איזה]</small> <strong>ר' יהושע</strong> על אלו מדבריו מוסבים דברי ר' מאיר? <strong>אילימא</strong> <small>[אם תאמר]</small> <strong>הא</strong> <small>[</small>דבר <small>זה]</small> של <strong>ר' יהושע דתנן</strong> <small>[ש</small>הרי <small>שנינו</small> במשנה<small>]:</small> <strong>חבית של תרומה שנולד לה ספק טומאה,</strong> ולכן אי אפשר לאוכלה, נחלקו מה עושים בה. <strong>ר' אליעזר אומר</strong> כי עדיין יש לשמור עליה, כגון: <strong>אם היתה מונחת במקום התורפה,</strong> מקום שבו עלולה היא להיטמא, <strong>יניחנה במקום המוצנע, ואם היתה מגולה — יכסנה.</strong>
 <strong>ר' יהושע אומר:</strong> לא כן, אלא גם <strong>אם היתה מונחת במקום המוצנע — יניחנה</strong> אם ירצה <strong>במקום התורפה, ואם היתה מכוסה — יגלנה,</strong> שכבר אינו חייב עוד בשמירתה. הרי שלדעת ר' יהושע כיון שאינה ראויה אלא להדלקה, יכול לגרום לה לטומאה, וכן לענייננו אפילו שהיא טהורה ניתן לטמא אותה ולבערה.
 אולם <strong>מי דמי</strong> <small>[האם דומה]</small> מחלוקת זו לענינה של הנחת תרומה טהורה וטמאה יחד? שהרי <strong>התם</strong> <small>[שם]</small> שהותר <small>—</small> <strong>גרמא בעלמא</strong> <small>[גורם בלבד</small> הוא<small>],</small> שאף ר' יהושע אינו מתיר לטמא את התרומה התלויה אלא רק להיות גורם שתתקלקל או תטמא מאליה. ואילו <strong>הכא</strong> <small>[כאן]</small> — הריהו מטמא <strong>בידים!</strong>
 <strong>אלא</strong> לא מדבר זה למד ר' מאיר כי אם <strong>הא</strong> <small>[זה],</small> ענין אחר שבו דן <strong>ר' יהושע, דתנן</strong> <small>[ש</small>כן <small>שנינו</small> במשנה<small>]:</small> <strong>חבית של תרומה שנשברה בגת העליונה</strong> במקום דריכת הענבים, <strong>ו</strong>בגת ה<strong>תחתונה</strong> שבה מצטבר היין היוצא מן הגת מונחים <strong>חולין טמאין.</strong> ואם ישפך יין התרומה לתוך החולין תיטמא התרומה על ידי כך ואף יהא הפסד ממון ניכר בדבר, כי בשל תערובת התרומה הטמאה האסורה לכל אף לכוהנים יהא כל היין שבגת התחתונה אסור בשתיה.
 <strong>מודה ר' אליעזר ור' יהושע שאם יכול להציל ממנה</strong> מחבית התרומה שנשברה אפילו <strong>רביעית</strong> הלוג <strong>בטהרה,</strong> שיוכל למצוא במשך הזמן כלי אפילו קטן המחזיק רק רביעית כדי לשאוב בו את יין התרומה עד שלא נטמא כולו — <strong>יציל,</strong> ולא ישאבנו מיד בכלים טמאים גדולים כדי שיינצלו החולין. <strong>ואם לאו</strong> <small>[לא],</small> שיש בידו רק כלים טמאים, ואם יבוא לשאוב את היין או לסתום בהם את פי הגת העליונה תיטמא התרומה, מתעוררת השאלה: האם מותר להקדים ולטמא את היין הזה בידים, שהרי בין כה וכה יטמא לאחר מכן. <strong>ר' אליעזר אומר: תרד ותטמא</strong> מעצמה, <strong>ואל יטמאנה ביד. ר' יהושע אומר: אף יטמאנה ביד,</strong> שכיון שסופה להטמא ממילא, אין להקפיד אם יטמאנה קודם לכן, ונמנע מהפסד גדול. הרי שלדברי ר' יהושע, כיון שסופו לאיבוד, מותר לטמאותו.
 ומקשים: <strong>אי הכי</strong> <small>[אם כך]</small> אתה מבין, <strong>האי</strong> <small>[</small>ביטוי <small>זה]</small> <strong>"מדבריהם"</strong> שלמדנו אינו מדויק, שהרי מדברי ר' אליעזר לא למד דבר אלא <strong>"מדבריו" מיבעי ליה</strong> <small>[צריך היה</small> לומר<small>],</small> שהרי למד שיטה זו מדברי ר' יהושע בלבד!
 ומתקנים: <strong>הכי קאמר</strong> <small>[כך אמר]</small> "מדבריהם", כלומר: <strong>ממחלוקתן של ר' אליעזר ור' יהושע למדנו</strong> סברה זו. וכיון שהלכה כר' יהושע, לימוד גדול הוא. ומעירים <strong>דיקא נמי</strong> <small>[מדוייק גם כן]</small> מלשון משנתנו שמכאן למד, שהרי ממשיכים אחר כך: <strong>"מודה ר' אליעזר ור' יהושע",</strong> משמע שעל דברים אלה היו דברי ר' מאיר מוסבים. ומסכמים: אכן <strong>שמע מינה</strong> <small>[למד מכאן]</small> שכן הוא פירוש הדברים.
 <strong>וכן אמר רב נחמן אמר רבה בר אבוה</strong> כשיטת פירוש זו, ש<strong>מתניתין</strong> <small>[משנתנו]</small> מדברת <strong>באב הטומאה דאורייתא</strong> <small>[מדין תורה]</small> <strong>וולד הטומאה דאורייתא</strong> <small>[מדין תורה].</small> <strong>ומאי</strong> <small>[ומה</small> פירוש<small>]</small> <strong>"מדבריהם",</strong> הכוונה <strong>מדברי</strong> מחלוקתם של <strong>ר' אליעזר ור' יהושע</strong> אלה שהבאנו.
 <strong>איתיביה</strong> <small>[הקשה לו]</small> <strong>רבא לרב נחמן</strong> מתוספתא המרחיבה את הדברים שבמשנתנו. <strong>אמר ר' יוסי</strong> לר' מאיר: <strong>אין הנדון</strong> של שריפת החמץ שאתה רוצה להוכיח <strong>דומה לראיה</strong> שאתה מביא לו, <strong>שכשהעידו רבותינו על מה העידו — אם</strong> כדברי ר' חנינא סגן הכוהנים <strong>על הבשר שנטמא בוולד הטומאה ששורפין אותו עם הבשר שנטמא באב הטומאה,</strong> סוף כל סוף <strong>זה טמא וזה טמא.</strong>
 ו<strong>אם</strong> כשיטת ר' עקיבא <strong>על השמן שנפסל בטבול יום שמדליקין אותו בנר שנטמא בטמא מת,</strong> הרי <strong>זה פסול וזה טמא.</strong> וכן <strong>אף אנו מודים בתרומה שנטמאת בוולד הטומאה, ששורפין אותה עם התרומה שנטמאת באב הטומאה</strong> ומסכימים ללימוד זה
 <strong>אבל היאך נשרף התלויה עם הטמאה? שמא יבא אליהו ויטהרנה</strong> לאחר מכן. שהרי התרומה התלויה אין דינה כטמאה אלא מספק, ושמא יתברר שהיא טהורה, וכיצד אפשר לטמא תרומה טהורה בידיים!
## דף טו:
 וממשיכה התוספתא: <strong>הפיגול</strong> כלומר קרבן שתוך כדי העבודות הנעשות בו חשב הכהן לאוכלו או להקריבו שלא בזמנו ונעשה הקרבן על ידי כך פיגול, <strong>ו</strong>כן <strong>הנותר</strong> מבשר הקודשים לאחר זמן הראוי לאכילתו, שדינם שישרפו, גזרו עליהם חכמים לטמא את הידים <strong>ו</strong>כן <strong>הטמא</strong> — בשר קודש שנטמא ממש <strong>בית שמאי אומרים: אין נשרפין כאחת,</strong> שהרי הטמא — טמא הוא מן התורה, ואילו השאר רק מדברי סופרים ואין להוסיף להם טומאה. <strong>ובית הלל אומרים: נשרפין כאחת.</strong>
 ולעניננו: <strong>ואי סלקא דעתך</strong> <small>[ואם עולה על דעתך]</small> כי <strong>ר' מאיר מדברי ר' יהושע קאמר</strong> <small>[אמר]</small> והביא ראיה, <strong>אמאי מהדר ליה</strong> <small>[מדוע משיב לו]</small> <strong>ר' יוסי מ</strong>דברי <strong>ר' חנינא סגן הכהנים? אמר ליה</strong> <small>[לו]</small> <strong>רב נחמן: ר' יוסי לאו אדעתיה</strong> <small>[לא היה</small> הדבר <small>על דעתו],</small> שלא הבין את כוונת ר' מאיר, ש<strong>הוא</strong> ר' יוסי <strong>סבר</strong> כי <strong>ר' מאיר מדר' חנינא סגן הכהנים קאמר ליה</strong> <small>[אמר לו]</small> ראיה, <strong>ואמר ליה</strong> <small>[לו]</small> ר' מאיר: <strong>אנא</strong> <small>[אני]</small> <strong>מדר' יהושע קאמינא</strong> <small>[אומר אני],</small>
 <strong>ואמר ליה</strong> <small>[לו]</small> ר' יוסי כתשובה שכנגד: <strong>ואפילו לר' יהושע נמי</strong> <small>[גם כן]</small> <strong>אינה היא המדה</strong> (אין זו אותה מידה), <strong>דהא</strong> <small>[שהרי]</small> <strong>מודה ר' אליעזר ור' יהושע ששורף זו בפני עצמה וזו בפני עצמה,</strong> וחלק זה מן המחלוקת ביניהם הוא האמור במשנתנו, ומצירוף דברי המשנה והתוספתא יחד יכולים אנו לשחזר את המחלוקת כהוייתה.
 <strong>ו</strong>מקשים: ולגופו של דבר, <strong>אמאי</strong> <small>[מדוע]</small> אומר אתה <strong>אינה היא המדה,</strong> הלוא <strong>מדה ומדה היא!</strong> שהרי לכאורה היא היא המחלוקת — אם דבר העתיד ללכת לאיבוד מותר לטמאו בידים קודם לכן.
 ודוחים: <strong>שאני התם</strong> <small>[שונה שם]</small> בחבית שבגת שיש נימוק נוסף לטמא בידים, <strong>דאיכא</strong> <small>[שיש]</small> <strong>הפסד חולין,</strong> שאם לא יטמא את היין שבגת העליונה בידים תפסול את החולין שבגת התחתונה, וכאן כיון שאין הפסד בדבר מדוע לא ישרפו זו בפני עצמה וזו בפני עצמה?
 <strong>מתקיף לה</strong> <small>[מקשה על כך]</small> <strong>ר' ירמיה: מתניתין נמי איכא</strong> <small>[</small>ב<small>משנתנו גם כן יש]</small> <strong>הפסד</strong> של <strong>עצים,</strong> שהרי יש להוסיף עצים ולעשות מדורה מיוחדת לתרומה טמאה. <strong>אמר ליה ההוא סבא</strong> <small>[לו אותו זקן]:</small> בענין זה וכיוצא בו <strong>להפסד מרובה — חששו,</strong> ואילו <strong>להפסד מועט</strong> של עצים אחדים — <strong>לא חששו.</strong>
 <big>א</big> <strong>אמר ר' אסי אמר ר' יוחנן: מחלוקת</strong> זו בין ר' מאיר ור' יוסי היא <strong>בשש</strong> שעות, כאשר תרומת החמץ אסורה עדיין רק מדברי סופרים. <strong>אבל בשבע</strong> כאשר אסורה היא לגמרי מן התורה ל<strong>דברי הכל שורפין</strong> תרומת חמץ טהורה עם תרומה טמאה.
 <strong>אמר ליה</strong> <small>[לו]</small> <strong>ר' זירא לר' אסי: נימא קסבר</strong> <small>[האם נאמר שסבר]</small> <strong>ר' יוחנן:</strong> כי <strong>מתניתין</strong> <small>[משנתנו]</small> מדברת <strong>באב הטומאה דאורייתא</strong> <small>[שמן התורה]</small> <strong>וולד הטומאה דרבנן</strong> <small>[שמדברי סופרים],</small> <strong>ומאי</strong> <small>[ומה</small> משמעות<small>]</small> ההוכחה של ר' מאיר <strong>"מדבריהם" — מדברי ר' חנינא סגן הכהנים,</strong> כפי ההסבר הקודם. שכן רואים שהמחלוקת היא בדבר שאיסורו מדברי חכמים בלבד כולד הטומאה או כחובת שריפה בשש שעות שמדברי סופרים, בשעה שאף לדברי סופרים אינו אסור, וכגון בשעה רביעית או חמישית, אף ר' מאיר מודה שאין שורפים.
 <strong>אמר ליה</strong> <small>[לו]:</small> <strong>אין</strong> <small>[כן]</small> הדבר, כך סבר באמת ר' יוחנן. <strong>איתמר נמי</strong> <small>[נאמר גם כן]</small> במפורש ש<strong>אמר ר' יוחנן: מתניתין</strong> <small>[משנתנו]</small> מדברת <strong>באב הטומאה דאורייתא</strong> <small>[שמן התורה]</small> <strong>וולד הטומאה דרבנן</strong> <small>[שמדברי סופרים],</small> <strong>ומאי</strong> <small>[ומה</small> פירוש<small>]</small> <strong>"מדבריהם" — מדברי רבי חנינא סגן הכהנים. ומחלוקת</strong> ר' מאיר ור' יוסי בשעה השישית, <strong>אבל בשבע — דברי הכל שורפין.</strong>
 ומציעים: <strong>לימא מסייע ליה</strong> <small>[האם נאמר</small> שאפשר <small>לסייע לו</small> לר' יוחנן<small>]</small> מסופה של אותה ברייתא, שנאמר: <strong>הפיגול והנותר והטמא, בית שמאי אומרים: אין נשרפין כאחת, ובית הלל אומרים: נשרפין כאחת.</strong> משמע שדברים שטמאים מן התורה ודינם מן התורה לשריפה לשיטת בית הלל נשרפים כאחד עם דברים שאינם טמאים אלא מדברי סופרים.
 ודוחים: <strong>שאני התם</strong> <small>[שונה שם]</small> ואפשר לדחות: שהרי הפיגול והנותר <strong>אית להו</strong> <small>[יש להם]</small> <strong>טומאה</strong> על כל פנים <strong>מדרבנן</strong> <small>[מדברי סופרים]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הפיגול והנותר — מטמאין את הידים</strong> הרי שגזרו עליהם חכמים טומאה מסויימת.
 ומציעים: <strong>לימא</strong> <small>[האם לומר]</small> שיש מקור ש<strong>מסייע ליה</strong> <small>[לו]?</small> ששנינו: <strong>הפת שעיפשה</strong> (שנתעפשה) <strong>ונפסלה מלאכול לאדם, ו</strong>עדיין <strong>הכלב יכול לאכלה,</strong> שראויה היא לו — <strong>מטמאה טומאת אוכלין</strong> אם היה שיעורה <strong>כביצה,</strong> שעדיין תורת אוכל עליה. ואם היתה תרומה טהורה של חמץ — <strong>נשרפת עם הטמאה בפסח.</strong> הרי שדבר שאינו ראוי לאכילה, שוב אין מקפידים שלא לשורפו עם הטמא.
 ודוחים: <strong>שאני התם</strong> <small>[שונה שם]</small> בפת שעיפשה, <strong>דעפרא בעלמא</strong> <small>[שכעפר סתם]</small> נחשב <strong>הוא</strong> כבר, ואין דינה כבר כאוכל של ממש.
 ושואלים: <strong>אי הכי</strong> <small>[אם כך]</small> שהראיה היא מדברי ר' חנינא סגן הכהנים <strong>מאי</strong> <small>[מה]</small> מקום יש כאן להזכיר ולענות לו מכך ש<strong>מודה</strong> ר' אליעזר ור' יהושע? ומסבירים: <strong>הכי קאמר ליה</strong> <small>[כך אמר לו]</small> <strong>ר' יוסי לר' מאיר: אפילו לר' יהושע</strong> שהוא <strong>מיקל</strong> בכגון זה — <strong>כי</strong> <small>[כאשר]</small> הוא <strong>מיקל</strong> הרי זה <strong>בתלויה וטמאה, אבל בטהורה</strong> גמורה <strong>וטמאה — לא,</strong> אינו כן.
 ומקשים: <strong>אי הכי</strong> <small>[אם כך]</small> שלמד ר' מאיר מדברי ר' חנינא סגן הכהנים, <strong>אמאי</strong> <small>[מדוע]</small> אמר ר' יוסי <strong>אינה היא המדה</strong> ואי אפשר להשוות? הרי <strong>מדה ומדה היא,</strong> שכן לדעת ר' מאיר בשעה השישית קיים איסור על הטהורה מדברי סופרים, וכשם שלדברי ר' חנינא ניתן לטמא דבר הטמא רק מדברי סופרים בדבר הטמא מן התורה, אף לר' מאיר ניתן לטמא דבר שאינו אסור אלא מדברי סופרים, בדבר הטמא מן התורה!
 <strong>אמר ר' ירמיה: הכא</strong> <small>[כאן,</small> במשנתנו<small>]</small> מדובר <strong>בבשר שנטמא</strong> בולד הטומאה על ידי <strong>משקין שנטמאו מחמת שרץ,</strong> ונעשה על ידי כך שני לטומאה, <strong>ואזדא</strong> <small>[והלך]</small> <strong>ר' מאיר לטעמיה</strong> <small>[לשיטתו]</small> <strong>ור' יוסי לטעמיה</strong> <small>[לטעמו,</small> לשיטתו<small>]</small>
 כיצד, <strong>ר' מאיר</strong> הלך בענין זה <strong>לטעמיה</strong> <small>[לטעמו,</small> לשיטתו<small>]</small> ש<strong>אמר: טומאת משקין לטמא אחרים דרבנן</strong> <small>[שמדברי סופרים]</small> היא, ואם כן אותו בשר שנטמא בולד הטומאה טהור גמור היה מן התורה, ומכאן הוא מוכיח שמותר לשרוף את הטהור עם הטמא.
 <strong>ור' יוסי</strong> אף הוא <strong>לטעמיה</strong> <small>[לטעמו,</small> לשיטתו<small>]</small> הלך, שכן <strong>אמר: טומאת משקין לטמא אחרים דאורייתא</strong> <small>[מן התורה]</small> היא, ולכן הבשר שהעיד עליו ר' חנינא סגן הכוהנים טמא היה מן התורה, ואין להוכיח מכאן לענין שריפת תרומה טהורה גמורה עם הטמאה בפסח. <strong>דתניא</strong> <small>[ש</small>כן <small>שנינו</small> בברייתא<small>]</small> באותו ענין:
## דף טז.
 <strong>ספק משקין ליטמא</strong> כשיש ספק לגבי משקה מסויים אם אמנם נטמא, הרי הוא <strong>טמא.</strong> כי ספק זה הוא בדבר שאיסורו מן התורה, וספק שמן התורה פוסקים בו להחמיר. ואולם אם היה הספק <strong>לטמא אחרים — טהור,</strong> שמשקים מטמאים רק מדברי סופרים, וספק שמדברי סופרים דינו — להקל, אלו <strong>דברי ר' מאיר. וכן היה ר' אלעזר אומר כדבריו. ר' יהודה אומר: לכל טמא,</strong> גם לטמא אחרים, שלדעתו טומאת משקים היא מן התורה.
 <strong>ר' יוסי ור' שמעון אומרים:</strong> אם ספק הוא אם טימאו משקים אלו <strong>לאוכלין — הרי אוכלים אלו טמאין</strong> כדין ספק שבדברי תורה, כיון שלדעתם המשקה מטמא אוכל מן התורה. ואולם אם ספק טומאה זה הוא לגבי טומאת <strong>כלים — הרי הם טהורין,</strong> שכן אף לדעתם אין המשקים מטמאים כלים אלא מדברי סופרים. ולכן כשאינו אלא ספק, הרי הם טהורים. ולעניננו למדנו שאכן נחלקו ר' מאיר ור' יוסי אם טומאת משקים היא מן התורה.
 <big>א</big> כיון שהוזכרו דברי תוספתא זו שואלים: <strong>וכי סבר ר' אלעזר: משקין אית להו</strong> <small>[יש להם]</small> <strong>טומאה</strong> מן התורה <strong>בעולם</strong> [בכלל]? <strong>והתניא</strong> <small>[והרי שנינו</small> בברייתא<small>],</small> <strong>ר' אלעזר אומר: אין טומאה למשקין כל עיקר</strong> מן התורה. <strong>תדע, שהרי העיד יוסף בן יועזר איש צרידה על</strong> החגב המכונה <strong>איל קמצא</strong> שהוא <strong>דכן</strong> <small>[טהור]</small> ומותר באכילה, <strong>ועל משקין</strong> הנוזלים הנמצאים ב<strong>בית מטבחיא</strong> <small>[בבית המטבחיים]</small> של בית המקדש שהם <strong>דכן</strong> <small>[טהורים]</small> ולא גזרו בהם טומאה. ואם משקים אלה טהורים משמע שמן התורה אין טומאת משקים כל עיקר וטומאתם רק מדברי סופרים, והם לא גזרו טומאה במקדש!
 ומוסיפים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת <strong>שמואל,</strong> ש<strong>אמר</strong> כי הביטוי <strong>דכן</strong> <small>[טהורים]</small> פירושו טהורים <strong>מלטמא טומאת אחרים, אבל טומאת עצמן יש להם, שפיר</strong> <small>[יפה].</small> ואם ר' אלעזר מחזיק בשיטה זו, הרי מכוונת דעתו לדעת ר' מאיר, שטומאת משקים לטמא אחרים אינה אלא מדברי סופרים. <strong>אלא לרב,</strong> ש<strong>אמר דכן</strong> <small>[טהורים]</small> <strong>ממש,</strong> שמשקים אלה אינם מקבלים טומאה אפילו לגבי טומאת עצמם. <strong>מאי איכא למימר</strong> <small>[מה יש לומר]?</small> הלוא לשיטה זו אין טומאה כלל למשקים מן התורה!
 ומתרצים, <strong>אמר רב נחמן בר יצחק: אחדא</strong> <small>[על אחת],</small> כלומר שר' אלעזר הסכים רק לאחד מדברי ר' מאיר, שספק משקים לטמא אחרים — טהור, אך לדעתו אף לגבי ספקם להיטמא טהור, שאין להם טומאה מן התורה.
 ומקשים: <strong>והא</strong> <small>[והרי]</small> <strong>"כדבריו"</strong> של ר' מאיר <strong>קאמר, דנפישי</strong> <small>[אמר, שמרובים]</small> כלומר בלשון רבים, משמע שמסכים לכל דבריו. <strong>ועוד, והא</strong> <small>[והרי]</small> <strong>"וכן" קתני</strong> <small>[שנינו]!</small> ומכאן שר' אלעזר מצטרף לשיטת ר' מאיר במלואה! כיון שלא נמצא הסבר לסתירה זו מסכמים כי אכן <strong>קשיא</strong> <small>[קשה]</small> להבין סתירה זו.
 <big>ב</big> כיון שהובאה עדותו של ר' יוסי בן יועזר דנים בה ל <strong>גופא, רב אמר: דכן</strong> <small>[טהורים]</small> שאמר ר' יוסי בן יועזר משמע <strong>ממש,</strong> שאין למשקים אלה כל טומאה בין להיטמא בעצמם, בין לטמא אחרים. <strong>ושמואל אמר: דכן</strong> <small>[טהורים]</small> משמע <strong>מלטמא טומאת אחרים, אבל טומאת עצמן</strong> (להיטמא) — <strong>יש להן.</strong> ומפרשים את הדברים: <strong>רב אמר דכן</strong> <small>[טהורים]</small> <strong>ממש, קסבר</strong> <small>[סבור הוא]</small> כי בכלל <strong>טומאת משקין דרבנן</strong> <small>[מדברי סופרים]</small> היא, ולכן <strong>כי גזרו רבנן</strong> <small>[כאשר גזרו חכמים]</small> טומאה זו — <strong>במשקין דעלמא</strong> <small>[בכלל]</small> גזרו, <strong>ו</strong>אולם <strong>במשקין</strong> של <strong>בית מטבחיא</strong> <small>[בית המטבחיים]</small> בבית המקדש, <strong>לא גזור</strong> <small>[גזרו].</small>
 <strong>ושמואל אמר:</strong> משמעות <strong>דכן</strong> <small>[טהורים]</small> הוא <strong>מלטמא טומאת אחרים, אבל טומאת עצמן — יש להן. קסבר</strong> <small>[סבור הוא]</small> כי <strong>טומאת משקין עצמן</strong> היא מ<strong>דאורייתא</strong> <small>[מן התורה],</small> אבל שיהא בהם כדי <strong>לטמא אחרים</strong> — מ<strong>דרבנן</strong> <small>[מדברי סופרים]</small> הוא, <strong>וכי גזור רבנן</strong> <small>[וכאשר גזרו חכמים] —</small> היה זה <strong>במשקין דעלמא</strong> <small>[בכלל],</small> אבל <strong>במשקין</strong> של <strong>בית מטבחיא</strong> <small>[בית המטבחיים]</small> בבית המקדש — <strong>לא גזור</strong> <small>[גזרו].</small> <strong>וכי</strong> <small>[וכאשר]</small> <strong>לא גזור רבנן</strong> <small>[גזרו חכמים]</small> בהם — הרי זה <strong>לטמויי</strong> <small>[לטמא]</small> <strong>אחרים, אבל טומאת עצמן — יש להן</strong> ככל שאר המשקים.
 <strong>אמר ליה</strong> <small>[לו]</small> <strong>רב הונא בר חיננא לבריה</strong> <small>[לבנו]:</small> <strong>כי עיילת לקמיה</strong> <small>[כאשר תבוא לפני]</small> <strong>רב פפא, רמי ליה</strong> <small>[הקשה לו]</small> כך: <strong>מי</strong> <small>[האם]</small> <strong>אמר שמואל דכן</strong> <small>[טהורים]</small> <strong>מלטמא טומאת אחרים, אבל טומאת עצמן — יש להן,</strong> וכי אפשר לומר שיש דבר שהוא טמא מן התורה ואינו מטמא אחרים? <strong>קרי</strong> <small>[קרא]</small> <strong>כאן,</strong> כלומר השתמש אף כאן במקרא הבסיסי שממנו אפשר ללמוד שדבר שהוא טמא בעצמו, ממילא הנוגע בו נטמא אף הוא, שכן נאמר <strong>"והבשר אשר יגע בכל טמא לא יאכל</strong> באש ישרף<strong>"</strong> (ויקרא ז, יט).
 <strong>אמר רב שישא בריה</strong> <small>[בנו]</small> של <strong>רב אידי: מידי דהוה</strong> <small>[הדבר</small> הוא <small>כשם שהינו]</small> לגבי <strong>רביעי בקדש,</strong> שלכל הדעות רביעי לטומאה שהיה בדבר של קודש אינו מטמא אחרים, אף שהוא עצמו טמא. <strong>מתקיף לה</strong> <small>[מקשה על כך]</small> על דחיה זו <strong>רב אשי:</strong> כיצד אפשר לומר זאת? הרי <strong>רביעי בקדש לא איקרי</strong> <small>[נקרא]</small> <strong>טמא</strong> אלא נקרא פסול בלבד, ו<strong>האי איקרי</strong> <small>[</small>ו<small>זה נקרא]</small> <strong>טמא!</strong> לקושיה זו לא נמצאה תשובה והיא הושארה ב<strong>קשיא</strong> <small>[קשה]</small> הדבר.
 <big>ג</big> מכאן באים ומנסים להביא ראיות ממקורות שונים להכריע במחלוקת זו של רב ושמואל ותנאים שלפניהם בדבר טומאת משקים מן התורה. <strong>תא שמע</strong> <small>[בוא</small> ו<small>שמע]:</small> נאמר במקרא <strong>"וכל משקה אשר ישתה בכל כלי יטמא"</strong> (ויקרא יא, לד), הרי שמפורש כתוב בתורה שהמשקה נטמא! ודוחים: <strong>מאי</strong> <small>[מה</small> משמעו<small>]</small> של <strong>"יטמא"</strong> כאן — <strong>הכשיר,</strong> כלומר שהמשקה הנשפך על מיני מאכל מכשיר אותם לקבל טומאה, כמבואר שם.
 ודוחים: <strong>הכשיר</strong> — הלוא <strong>מרישא דקרא שמעת ליה</strong> <small>[מראשו של המקרא שומע אתה</small> זאת<small>],</small> שנאמר <strong>"מכל האכל אשר יאכל</strong> אשר יבוא עליו מים יטמא<strong>"</strong> (ויקרא יא, לד)! ומשיבים: בכל זאת יש צורך בלימוד זה שאין ללמוד מקטע הפסוק הראשון, כי <strong>חד</strong> <small>[</small>קטע <small>אחד]</small> סופו של הפסוק מדבר <strong>ב</strong>מים <strong>תלושין,</strong> כלומר שנשאבו בכלים ממקורם ("בכל כלי"), <strong>וחד</strong> <small>[ו</small>קטע <small>אחד]</small> תחילתו של הפסוק מדבר <strong>במחוברין</strong> לקרקע.
 <strong>וצריכי</strong> <small>[ונצרכו]</small> שני הדברים ואין ללמוד זה מזה, כיצד? <strong>דאי אשמעינן</strong> <small>[שאם היה משמיע לנו]</small> <strong>בתלושין</strong> בלבד — היינו אומרים שהם מכשירים <strong>משום דאחשבינהו</strong> <small>[שהחשיב אותם],</small> שהרי הוציאם ושאבם ממקומם, <strong>אבל מחוברין — אימא</strong> <small>[אמור]</small> ש<strong>לא</strong> יכשירו לטומאה.
 ולהיפך, <strong>ואי תנא</strong> <small>[ואם היה שונה]</small> רק מים <strong>מחוברין</strong> — היינו סבורים <strong>משום דקיימי בדוכתייהו</strong> <small>[שהם עומדים במקומם] —</small> <strong>חשיבי</strong> <small>[החשיב אותם],</small> <strong>אבל תלושין — אימא</strong> <small>[אמור]</small> ש<strong>לא</strong> יכשירו לטומאה, על כן <strong>צריכי</strong> <small>[נצרכו].</small>
 כיון שנדחתה ראיה זו מנסים להביא ראיה אחרת <strong>תא שמע</strong> <small>[בוא</small> ו<small>שמע]</small> שאמר הכתוב <strong>"אך מעין ובור מקוה מים יהיה טהור</strong> ונוגע בנבלתם יטמא<strong>"</strong> (ויקרא יא, לו) ומכאן נלמד שמים בכלל, חוץ ממי מעין ובור שהם מחוברים, מקבלים טומאה. הרי שטומאת משקים מן התורה! ודוחים: <strong>מאי</strong> <small>[מה</small> פירוש<small>]</small> <strong>"יהיה טהור"</strong> שהטובל באלה יהיה טהור <strong>מטומאתו,</strong> ואין ללמוד מכאן לטומאת המשקים עצמם.
 <big>ד</big> בתירוץ הקודם היתה הנחה כי הכתוב צריך ללמדנו לענין הכשרה לטומאה הן במים תלושים והן במחוברים, ותוהים: <strong>ותלושין מי</strong> <small>[האם]</small> <strong>מכשירין</strong> מן התורה? <strong>והאמר</strong> <small>[והרי אמר]</small> <strong>ר' יוסי בר' חנינא: משקין בית מטבחיא</strong> <small>[בית המטבחיים]</small> בבית המקדש <strong>לא דיין שהן דכן</strong> <small>[טהורים]</small> מטומאה <strong>אלא שאין מכשירין.</strong> ומכאן אפשר ללמוד לכאורה שמשקים תלושים אינם מכשירים מדין תורה, שהרי אין בידי החכמים לבטל דין תורה, אלא מכשירים בודאי רק מדברי סופרים, והם לא גזרו בבית המקדש.
 ודוחים: <strong>תירגמא</strong> <small>[הסבר</small> זאת<small>]</small> <strong>על</strong> ענין <strong>דם,</strong> שדברי ר' יוסי בר' חנינא לא היו על כל המשקים שבבית המקדש אלא רק על דם שבמקדש, וטעם הלכה זו כפי ש<strong>אמר ר' חייא בר אבא אמר ר' יוחנן: מנין לדם קדשים</strong> שנשפך על מאכל, <strong>שאינו מכשיר</strong> אותו לקבל טומאה — <strong>שנאמר "</strong>רק הדם לא תאכלו <strong>על הארץ תשפכנו כמים"</strong> (דברים יב, טז) ומכאן לומדים: <strong>דם שנשפך כמים</strong> כלומר דם שחיטת בהמת חולין שהוא נשפך סתם ואין חוששים לקבלו בכלי — <strong>מכשיר</strong> לטומאה, שרואים שהכתוב משווה אותו למים שנאמר בהם שמכשירים לטומאה.
## דף טז:
 <strong>דם שאינו נשפך כמים</strong> שהוא דם הקדשים שמקבלים אותו בכלי כדי לזורקו על המזבח — <strong>אינו מכשיר</strong> לטומאה. <strong>מתקיף לה</strong> <small>[מקשה על כך]</small> <strong>רב שמואל בר אמי: הרי דם התמצית</strong> הדם השותת ויוצא מן הבהמה לאחר גמר שחיטתה ש<strong>נשפך כמים,</strong> כי דם זה אינו ראוי לזריקה על המזבח, <strong>ו</strong>בכל זאת <strong>אינו מכשיר!</strong>
 <strong>אמר ליה</strong> <small>[לו]</small> <strong>ר' זירא: הנח דם התמצית,</strong> ש<strong>אפילו בחולין נמי</strong> <small>[גם כן]</small> <strong>לא מכשיר,</strong> כי דם זה אינו נחשב דם כלל.
 ומעירים: הלכה זו <strong>קבלה מיניה</strong> <small>[ממנו]</small> <strong>רב שמואל בר אמי</strong> מר' זירא ומצא סיוע בכתוב להלכה זו, שכן <strong>אמר רחמנא</strong> <small>[הכתוב]</small> <strong>"רק חזק לבלתי אכל הדם כי הדם הוא הנפש"</strong> (דברים יב, כג), והוא מדייק מלשון הכתוב <strong>דם שהנפש יוצאה בו — קרוי דם, דם שאין הנפש יוצאה בו</strong> אלא יוצא ושותת אחר כך — <strong>אינו קרוי דם.</strong>
 ושוב מנסים להביא ראיה אחרת שטומאת משקים מן התורה, <strong>תא שמע</strong> <small>[בוא</small> ו<small>שמע]</small> ממה ששנינו: <strong>דם שנטמא וזרקו</strong> על המזבח, אם זרקו <strong>בשוגג — הורצה</strong> הקרבן, אם זרקו <strong>במזיד — לא הורצה.</strong> הרי שדם הקדשים יכול להיטמא מן התורה ואינו טהור אלא מלטמא אחרים! ודוחים: הכוונה היא שנטמא רק <strong>מדרבנן</strong> <small>[מדברי סופרים],</small> <strong>ו</strong>אף <strong>לא כדברי ר' יוסי בן יועזר איש צרידה,</strong> שהרי לדעתו (על פי שיטת רב) דם קודשים אינו נטמא כלל.
 ומנסים להביא ראיה ממשנה אחרת, <strong>תא שמע</strong> <small>[בוא</small> ו<small>שמע]</small> ממה ששנינו: <strong>על מה הציץ</strong> של כהן גדול <strong>מרצה — על הדם ועל הבשר,</strong> שאם נטמא הבשר לפני זריקת הדם, הציץ מרצה ומותר הדם בזריקה, <strong>ועל החלב, שנטמא בין בשוגג בין במזיד, בין באונס בין ברצון, בין ביחיד בין בצבור.</strong> הרי שהדם מקבל טומאה!
 ודוחים: הכוונה היא שהוא מקבל טומאה <strong>מדרבנן</strong> <small>[מדברי סופרים]</small> בלבד, <strong>ו</strong>גם הלכה זו היא ש<strong>לא כיוסף בן יועזר איש צרידה</strong> האומר שדם קודשים אינו נטמא.
 ומנסים להביא ראיה אחרת, <strong>תא שמע</strong> <small>[בוא</small> ו<small>שמע]</small> ממה שנאמר בציץ: "והיה על מצח אהרן <strong>ונשא אהרן את עון הקדשים</strong> אשר יקדישו בני ישראל לכל מתנות קדשיהם והיה על מצחו תמיד לרצון להם לפני ה'" (שמות כח, לח), 
 ודרשו חכמים: <strong>וכי איזה עו‍ן הוא נושא</strong> (מכשיר)? <strong>אם</strong> תאמר שנושא <strong>עון פיגול — הרי כבר נאמר</strong> "ואם האכל יאכל ביום השלישי פיגול הוא <strong>לא ירצה"</strong> (ויקרא יט, ז). ו<strong>אם עון נותר — הרי כבר נאמר</strong> "ואם האכל יאכל מבשר זבח שלמיו ביום השלישי לא ירצה המקריב אותו <strong>לא יחשב</strong> לו" (ויקרא ז, יח).
 <strong>הא</strong> <small>[הרי]</small> ודאי הכוונה היא ש<strong>אינו נושא אלא עון טומאה שהותרה מכללה בציבור,</strong> שהותר להקריב קרבן ציבור במקדש בטומאה והציץ מכפר על עוון זה. <strong>מאי לאו</strong> <small>[האם לא]</small> הכוונה גם ל<strong>טומאת דם?</strong> ונלמד שדם מקבל טומאה! <strong>אמר רב פפא:</strong> אפשר לדחות, <strong>לא,</strong> המדובר הוא ב<strong>טומאת קמצים,</strong> כלומר שנטמא קומץ המנחה שקומצים הכהנים, שהוא המתיר את המנחה כשם שהדם מתיר את הקרבן.
 ושוב רוצים להביא ראיה ממקור אחר, <strong>תא שמע</strong> <small>[בוא</small> ו<small>שמע]</small> ממה שנאמר לחגי הנביא: <strong>"</strong>כה אמר ה' צבאות שאל נא את הכהנים תורה לאמר. <strong>הן ישא איש בשר קדש בכנף בגדו ונגע בכנפו אל הלחם ואל הנזיד ואל היין ואל שמן ואל כל מאכל היקדש ויענו הכהנים ויאמרו לא"</strong> (יקדש) (חגי ב, יא-יב).
## דף יז.
 <strong>ואמר רב: אישתבש כהני</strong> <small>[טעו הכהנים]</small> כי על פי ההלכה דבר כגון זה נטמא. ואגב דרכנו אנו למדים שיש טומאה לא רק בבשר קודש אלא גם במשקים כנזיד, יין, ושמן המנויים שם! את הקושיה דוחים: <strong>מידי</strong> <small>[הרי]</small> לשיטת מי <strong>הוא טעמא</strong> <small>[הטעם]</small> <strong>אלא</strong> לשיטת <strong>רב</strong> הסבור שמשקים אין להם טומאה מהתורה, ואולם <strong>רב</strong> בעדותו של יוסי בן יועזר <strong>"משקי בית מטבחייא" תני</strong> <small>[" בית המטבחיים" שנה]</small> והן הדם והמים בלבד שהם קשורים בהם בשחיטת— טביחת הקרבנות. <strong>אבל משקי בי מדבחיא</strong> <small>[בית המזבח]</small> כלומר, שאר משקים המשמשים בקודש, כגון היין והשמן — <strong>מטמא,</strong> שגזרו חכמים טומאה על משקים ולא הוציאו את משקי המזבח מכללם, אלא משקי בית המטבחיים בלבד. ואם כן, על פי דברי חכמים אכן אותם המשקים שמנה חגי הנביא מקבלים טומאה ומטמאים אחרים.
 <big>א</big> כיון שהוזכרו דברי רב בענין שאלת חגי לכהנים מרחיבים את הדיבור באותו ענין <strong>גופא</strong> <small>[עצמו],</small> <strong>רב אמר: אישתבש כהני</strong> <small>[טעו הכהנים]</small> בתשובתם והיו צריכים לומר שהשמן נטמא, <strong>ושמואל אמר: לא אישתבש כהני</strong> <small>[טעו הכהנים].</small>
 ומפרטים, <strong>רב אמר: אישתבש כהני</strong> <small>[טעו הכהנים]</small> כי <strong>רביעי בקדש בעא מינייהו</strong> <small>[שאל מהם]</small> אם טמא הוא או לא, שפירשו את השאלה בכתוב באופן זה: אם נושא שרץ מת בכנף בגדו, ונגע בלחם (שהוא לשיטה זו ראשון לטומאה) והלחם בנזיד, (שני לטומאה) והנזיד ביין (שלישי) והיין בשמן (רביעי), <strong>ואמרו ליה</strong> <small>[לו]</small> <strong>טהור,</strong> ובכך טעו, שהרי הלכה שהוא טמא בקודש.
 <strong>ושמואל אמר: לא אישתבש כהני</strong> <small>[טעו הכהנים],</small> כי באותה שאלה <strong>חמישי בקדש בעא מינייהו</strong> <small>[שאל מהם],</small> שיש לפרש את שאלתו כך: שנגע כנף הבגד בשרץ (ובכך הוא נעשה ראשון לטומאה), והבגד בלחם (שני לטומאה), והלחם בנזיד (שלישי), והנזיד ביין (רביעי), והיין בשמן (חמישי). <strong>ואמרו ליה</strong> <small>[לו]</small> כדין: <strong>טהור.</strong>
 ודנים בדבר: <strong>בשלמא</strong> <small>[נניח]</small> <strong>ל</strong>שיטת <strong>רב, היינו דכתיב</strong> <small>[זהו שכתוב]</small> <strong>ארבעה</strong> דברים: <strong>לחם ונזיד ויין ושמן,</strong> הרי שהשאלה היא על רביעי בקודש. <strong>אלא לשמואל, חמשה מנא ליה</strong> <small>[מנין לו]?</small>
 ודוחים: <strong>מי כתיב</strong> <small>[האם נאמר]</small> <strong>"ונגע כנפו</strong> אל הלחם וכו' <strong>"</strong>? כלומר שהטומאה עצמה נגעה בלחם, <strong>"ונגע בכנפו" כתיב</strong> <small>[נאמר]</small> — <strong>במה שנגע בכנפו,</strong> כלומר לא הטומאה עצמה נגעה בלחם וטמאתו אלא כנף הבגד. והבגד עצמו אינו אב הטומאה אלא רק ראשון לטומאה, הרי שהשמן שבסוף חמישי לטומאה היה, וטהור.
 <strong>תא שמע</strong> ורוצים להביא ראיה ממה שנאמר הלאה מכן <strong>"ויאמר חגי אם יגע טמא נפש בכל אלה היטמא ויענו הכהנים ויאמרו יטמא"</strong> (חגי ב, יג). <strong>בשלמא</strong> <small>[נניח]</small> <strong>ל</strong>דברי <strong>שמואל, מדהכא</strong> <small>[מ</small>כיון <small>שכאן]</small> בענין טמא נפש <strong>לא אישתבש</strong> <small>[טעו]</small>, שהרי לדבריו שאלתו אכן היתה בחמישי לטומאה — <strong>התם נמי</strong> <small>[שם גם כן]</small> <strong>לא אישתבש</strong> <small>[טעו].</small> <strong>אלא לרב, מאי שנא הכא דאישתבש, ומאי שנא התם</strong> <small>[</small>ב<small>מה שונה כאן</small> בשרץ <small>שטעו, ומה שונה שם]</small> בטמא לנפש ש<strong>לא אישתבש</strong> <small>[טעו]?</small>
 <strong>אמר רב נחמן אמר רבה בר אבוה: בקיאין הן בטומאת מת</strong> שהיא חמורה ויודעים שעושה רביעי בקודש, <strong>ואין בקיאין הן בטומאת שרץ.</strong>
 <strong>רבינא אמר</strong> הבדל אחר: <strong>התם</strong> <small>[שם]</small> בשאלה הראשונה, היה זה <strong>רביעי</strong> בקודש. <strong>הכא</strong> <small>[כאן]</small> היה זה <strong>שלישי,</strong> כי מדובר כאן לא במגע בטמא מת אלא במת עצמו שהוא אבי אבות הטומאה, ועל כן היה האחרון רק שלישי לטומאה, ובזה בקיאים היו.
 <strong>תא שמע</strong> <small>[בוא</small> ו<small>שמע]</small> פתרון לענין, שנאמר בהמשך <strong>"ויען חגי ויאמר כן העם הזה וכן הגוי הזה לפני נאם ה'</strong> וכן כל מעשי ידיהם ואשר יקריבו שם טמא הוא<strong>"</strong> (חגי ב, יד), <strong>בשלמא</strong> <small>[נניח]</small> <strong>ל</strong>שיטת <strong>רב</strong> שטעו הכהנים - <strong>היינו דכתיב</strong> <small>[זהו שנאמר]</small> <strong>"טמא"</strong> שאם אינם בקיאים בהלכות טומאה, ממילא כל מה שעושים טמא הוא. <strong>אלא לשמואל, אמאי</strong> <small>[מדוע]</small> <strong>טמא?</strong>
 ומשיבים: לשיטת שמואל לא נאמר הפסוק בניחותא <strong>אלא איתמוהי קא מתמה</strong> <small>[תמיהה הוא תמה],</small> שהוא שואל: האומנם כל מעשי ידיהם טמא? שהרי נראה שבקיאים הם בהלכות טומאה. ומקשים: <strong>והא</strong> <small>[והרי]</small> <strong>"וכן כל מעשה ידיהם" כתיב</strong> <small>[נאמר],</small> שהוא לשון ודאות ולא בתמיהה! <strong>אמר מר זוטרא ואיתימא</strong> <small>[ויש אומרים]</small> <strong>רב אשי: מתוך שקלקלו את מעשיהם</strong> בכלל בעבירות, ונתנבא על העתיד — לכן <strong>מעלה עליהם הכתוב כאילו הקריבו בטומאה.</strong>
 <big>ב</big> כבר הוזכר קודם שהיו חילופי גרסות בדברי ר' יוסי בן יועזר, ומעתה נכנסים לדון בגופו של דבר <strong>גופא</strong> <small>[עצמו].</small> <strong>רב תני</strong> <small>[היה שונה]</small> <strong>"משקי בית מטבחיא"</strong> <small>[בית המטבחיים]</small> ובכלל זה רק דם ומים, <strong>ולוי תנא</strong> <small>[היה שונה]</small> כל <strong>"משקי בי מדבחיא"</strong> <small>[בית המזבח]</small> הכוללים גם יין ושמן הדרושים למנחות ולנסכים.
 ומעירים: <strong>ל</strong>שיטת <strong>לוי, הניחא אי סבירא ליה</strong> <small>[זה נוח אם סבור הוא]</small> <strong>כ</strong>שיטת <strong>שמואל</strong> ש<strong>אמר</strong> בעדות יוסי בן יועזר שפירוש <strong>"דכן"</strong> <small>[טהורים]</small> <strong>מלטמא טומאת אחרים אבל טומאת עצמן יש להן — משכחת לה</strong> <small>[מוצא אתה אותה</small> את האפשרות<small>],</small> להסביר את שאלתו השניה של חגי הנביא, ששאלם על מקרה בו <strong>נגעי כולהו</strong> <small>[נגעו כולם]</small> <strong>בראשון</strong> לטומאה. שהוא יפרש שאלת הנביא לא שנגעו דברים שונים זה בזה, כי לשיטה זו אין משקים מטמאים זה את זה, אלא שהנזיד, היין והשמן נגעו כולם בראשון לטומאה עצמו. וכל זאת לשיטת שמואל שאף משקי קודש מקבלים טומאה בעצמם, וכדין ענו הם שאכן יטמא.
 <strong>אלא אי סבר ליה</strong> <small>[אם סבור הוא]</small> <strong>כ</strong>שיטת <strong>רב</strong> ש<strong>אמר "דכן"</strong> <small>[טהורים]</small> <strong>ממש</strong> אם כן <strong>היכי משכחת לה</strong> <small>[כיצד מוצא אתה אותה</small> אפשרות<small>]</small> למצוא טומאה לשיטת לוי ביין ושמן, שהם משקי המזבח. אלא <strong>על כרחך</strong> יש להוכיח מכאן כי <strong>כשמואל סבירא ליה</strong> <small>[סבור הוא]</small> לענין פירוש 'דכן'.
 ועוד מעירים: <strong>ולשמואל, הניחא</strong> <small>[זה נוח]</small> <strong>אי סבר לה</strong> <small>[אם סבור הוא]</small> לענין גרסת הגזירה <strong>כרב, דתני "משקי בית מטבחיא"</strong> <small>[השונה משקי בית המטבחיים]</small> <strong>אבל "משקי בי מדבחיא"</strong> <small>[בית המזבח]</small> <strong>אחריני נמי מיטמאו</strong> <small>[אחרים גם כן מטמאים],</small> ו<strong>רביעי הוא</strong> ש<strong>לא עביד</strong> <small>[עושה]</small> <strong>חמישי, הא</strong> <small>[הרי,</small> אבל<small>]</small> <strong>שלישי — עביד</strong> <small>[עושה]</small> <strong>רביעי,</strong> ויש מקום לשאלת חגי.
 <strong>אלא אי סבר ליה</strong> <small>[אם סבור הוא]</small> <strong>כ</strong>שיטת <strong>לוי דתני "משקי בי מדבחיא"</strong> <small>[השונה משקי בית המזבח]</small> הכוללים גם יין ושמן, <strong>מאי איריא</strong> <small>[מה שייך,</small> מדוע דוקא<small>]</small> <strong>רביעי דלא עביד</strong> <small>[שאינו עושה]</small> <strong>חמישי? אפילו שני ושלישי נמי</strong> <small>[גם כן]</small> <strong>לא עבדי</strong> <small>[עושים]</small> שהרי אף לשיטת שמואל משקי קודש אינם מטמאים! אלא: <strong>על כרחיך</strong> עליך לומר שלענין הגרסה — <strong>כ</strong>שיטת <strong>רב סבירא ליה</strong> <small>[סבור הוא].</small>
 ולבירור הגרסות מעירים כי <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב, תניא כוותיה</strong> <small>[שנויה</small> ברייתא אחרת <small>כשיטת]</small> <strong>לוי.</strong> ומפרטים: <strong>תניא כוותיה</strong> <small>[שנויה</small> ברייתא <small>כשיטת]</small> <strong>לוי, הדם והיין והשמן והמים,</strong> כל אלא <strong>משקי בי מדבחיא</strong> <small>[בית המזבח]</small> <strong>שנטמאו בפנים</strong> (בקודש) <strong>והוציאן לחוץ — טהורין</strong> מלטמא אחרים, אף שהם עצמם טמאים, שבהיותם בקודש לא חלה עליהם טומאה חמורה. <strong>נטמאו בחוץ והכניסם בפנים — טמאין</strong> אפילו לטמא אחרים, שאני אומר שדברים שנכנסו לבית המקדש אין טומאה בטלה מהם.
 לגופה של הלכה זו שואלים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>ר' יהושע בן לוי: משקי בי מדבחיא</strong> <small>[בית המזבח]</small> <strong>לא אמרו דכן</strong> <small>[טהורים</small> הם<small>]</small> <strong>אלא במקומן. מאי לאו</strong> <small>[האם לא]</small> שבאו דבריו <small>—</small> <strong>למעוטי</strong> <small>[למעט]</small> ש<strong>נטמאו בפנים והוציאן לחוץ,</strong> שחלה עליהם טומאה למפרע, ובניגוד לדברים שאמרנו! ודוחים: <strong>לא</strong> כן, אלא באו הדברים <strong>למעוטי</strong> <small>[למעט]</small> <strong>נטמאו בחוץ והכניסן בפנים.</strong>
 ומקשים: <strong>והא</strong> <small>[והרי]</small> <strong>"במקומן" קאמר</strong> <small>[אמר],</small> משמע שטהרתם היא במקומם בלבד! ומתקנים: <strong>הכי קאמר</strong> <small>[כך אמר</small> כך יש להבין<small>]</small> <strong>לא אמרו דכן</strong> <small>[טהורים] —</small> <strong>אלא שנטמאו במקומן.</strong> ומכל מקום לענין הגרסה למדנו מכאן שגם היין והשמן בכלל משקי הקודש הם כדברי לוי.
 ו<strong>תניא כוותיה</strong> <small>[שנויה</small> ברייתא אחרת <small>כשיטת]</small> <strong>רב, הדם והמים</strong> שהם <strong>משקי בית מטבחיא</strong> <small>[בית המטבחיים]</small> הדברים השייכים לשחיטה בלבד, <strong>שנטמאו בין</strong> שהיו <strong>בכלים בין בקרקע — טהורין.</strong>
## דף יז:
 <strong>רבן שמעון אומר:</strong> אם היו משקים אלה <strong>בכלים — טמאין</strong> הם, אבל אם היו הם <strong>בקרקע — טהורין</strong> וכאשר יבואר טעמו להלן.
 <big>א</big> <strong>אמר רב פפא — אפילו ל</strong>שיטת <strong>מאן</strong> <small>[מי]</small> ש<strong>אמר</strong> שבכלל <strong>טומאת משקין דאורייתא</strong> <small>[מן התורה]</small> היא — <strong>משקי בית מטבחיא הלכתא גמירי לה</strong> <small>[</small>טהרת <small>משקה בית המטבחיים</small> במקדש <small>הלכה</small> למשה מסיני <small>למדו אותה]</small> שאין טומאה חלה עליהם. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן לרב פפא: ואלא הא</strong> <small>[</small>דבר <small>זה]</small> ש<strong>אמר ר' אליעזר: אין טומאה למשקין כל עיקר, תדע, שהרי העיד יוסף בן יועזר איש צרידה על משקי בית מטבחיא</strong> <small>[בית המטבחיים]</small> שהם <strong>דכן</strong> <small>[טהורים]</small> ומכאן הסיק שטומאת משקים אינה אלא גזירת חכמים בלבד, ולא גזרו חכמים במקדש.
 <strong>ואי הלכתא גמירי לה</strong> <small>[ואם הלכה</small> למשה מסיני היא <small>שלמדו אותה] —</small> <strong>מי גמרינן מינה</strong> <small>[האם לומדים אנו ממנה]?</small> שידוע שאין למדים כללי הלכה מדבר שהוא הלכה למשה מסיני, ואיך הביא אם כן ר' אליעזר ראיה לדבריו מהלכה זו.
 ועוד, <strong>אמר ליה</strong> <small>[לו]</small> <strong>רבינא לרב אשי</strong> בדחיית דברי רב פפא: <strong>והא</strong> <small>[והרי]</small> <strong>ר' שמעון</strong> ש<strong>אמר</strong> בכלל <strong>טומאת משקין דאורייתא</strong> <small>[מן התורה]</small> היא, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' יוסי ור' שמעון אומרים: לכלים — טהורין,</strong> שאין משקה מטמא כלי מן התורה. <strong>לאוכלין — טמאין,</strong> שהמשקים מטמאים אוכלים מן התורה.
 <strong>והכא</strong> <small>[וכאן]</small> לענין משקי בית המקדש <strong>קאמר</strong> <small>[אמר]</small> <strong>ר' שמעון: בכלים — טמאין, בקרקע — טהורין. ואי</strong> <small>[ואם]</small> אומר אתה שטהרת משקה בית המטבחיים <strong>הלכתא</strong> <small>[הלכה</small> למשה מסיני<small>]</small> <strong>היא, מה לי בכלים מה לי בקרקע?</strong> שאם הלכה מקובלת בידינו שאין טומאה חלה עליהם, אין לחלק בין קרקע לכלים. ומעירים: אכן <strong>קשיא</strong> <small>[קשה]</small> לשיטת רב פפא.
 <strong>אמר רב פפא: הא</strong> <small>[זה]</small> ש<strong>אמרת</strong> שמשקי המקדש <strong>בקרקע טהורין — לא שנו אלא מים, אבל דם — לא.</strong> שדם, גם אם היה בקרקע הריהו מקבל טומאה לשיטת ר' שמעון.
 <strong>ומים נמי</strong> <small>[גם כן]</small> <strong>לא אמרן</strong> <small>[אמרנו]</small> <strong>אלא דהוי</strong> <small>[שהיה]</small> שיעורם <strong>רביעית</strong> הלוג, <strong>דחזי</strong> <small>[שראוי]</small> <strong>להטביל ביה מחטין וצינורות.</strong> שמן התורה מי גשמים בשיעור רביעית שנקוו במקומם הרי הם כמקוה טהרה לכל דבר, ואפשר להטביל בהם דברים קטנים כגון מחטים וצינורות שנכנסים ומתכסים בתוכם, ונמצא שמי רביעית הריהם כמקוה שאינו מקבל טומאה כלל. ואף שחכמים גזרו שלא להשתמש במי רביעית לטהרת כלים, מכל מקום מן התורה מים אלה טהורים, ולכן לא גזרו חכמים טומאה עליהם במקדש. <strong>אבל</strong> אם <strong>לא הוי</strong> <small>[אין הם]</small> <strong>רביעית —</strong> אף מים שבקרקע <strong>טמאים,</strong> שהרי אינם יכולים להיחשב כמקוה, ולכן אינם נכנסים בגדר המים הטהורים מדין תורה.
 <big>ב</big> <strong>אמר מר</strong> <small>[החכם]</small> בברייתא שעסקה בדין ספק מגע משקים הטמאים, <strong>ר' יהודה אומר: לכל טמא</strong> שבספק אם נגעו המשקים בכלים, אף הם טמאים. <strong>למימרא</strong> <small>[האם לומר]</small> מכאן ש<strong>סבר ר' יהודה</strong> כי <strong>טומאת משקין לטמא טומאת כלים דאורייתא</strong> <small>[מן התורה]</small> היא?
 <strong>והתנן</strong> <small>[והרי שנינו</small> במשנה<small>]:</small> <strong>כל הכלים שיש להם אחורים ותוך,</strong> כלומר שיש בהם בית קיבול, ולכן יש להם גם פנים וגם צד חיצוני, וניתן להשתמש בהם משני צידיהם, <strong>כגון הכרים והכסתות והשקין והמרצופין</strong> (מעין שקים מעור שמכניסים בתוכם תבואה) בכל אלה, אם <strong>נטמא תוכו</strong> של הכלי — <strong>נטמא גבו, נטמא גבו — לא נטמא תוכו.</strong> שכיון שעיקר השימוש בכלי הוא בתוכו, אין טומאת גבו מטמאה אף את תוכו.
 <strong>אמר ר' יהודה: במה דברים אמורים — שנטמאו</strong> כלים אלה <strong>מחמת משקין</strong> טמאים שנגעו בהם, <strong>אבל</strong> אם <strong>נטמאו מחמת שרץ</strong> הרי אם <strong>נטמא תוכו — נטמא גבו,</strong> אם <strong>נטמא גבו — נטמא תוכו.</strong>
 <strong>ואי סלקא דעתך</strong> <small>[ואם עולה על דעתך]</small> לומר ש<strong>טומאת משקין לטמא את הכלים</strong> מ<strong>דאורייתא</strong> <small>[מן התורה]</small> היא, <strong>מה לי נטמא</strong> הכלי <strong>מחמת משקין, מה לי נטמא מחמת שרץ?</strong> אלא ודאי לשיטת ר' יהודה אינה אלא מדברי סופרים שחילקו בין טומאת גבו לטומאת תוכו כדי ליצור היכר בין טומאה זו לטומאה שמן התורה, לומר שאין שורפים תרומה עליה. <strong>אמר רב יהודה אמר שמואל: חזר בו ר' יהודה</strong> משיטתו המפורשת בברייתא, וקיבל את השיטה שטומאת משקים היא רק מדברי סופרים.
 <strong>רבינא אמר: לעולם</strong> יכול אתה לפרש ש<strong>לא הדר</strong> <small>[חזר בו]</small> מדבריו, אלא <strong>הא</strong> <small>[</small>דבר <small>זה]</small> שיש לחלק בין תוכו וגבו — <strong>במשקין הבאין מחמת ידים,</strong> כלומר שנטמאו מחמת מגע בסתם ידים שלא נרחצו, שרק חכמים הם שגזרו טומאה בכך. וטומאת משקים אלה ודאי מדברי סופרים היא. <strong>הא</strong> <small>[זה]</small> שאמר טומאת משקים מן התורה — <strong>במשקין הבאין מחמת שרץ,</strong> ובמשקים אלו אין חילוק אם נגעו בתוכו או בגבו.
 מקשים: <strong>אי הכי</strong> <small>[אם כך]</small> <strong>אדתני</strong> <small>[עד ש</small>הוא <small>שונה]</small> <strong>"במה דברים אמורים שנטמאו מחמת משקין". ליפלוג וליתני בדידה</strong> <small>[שיחלוק וישנה בה עצמה]</small> בתוך משנה זו: <strong>במה דברים אמורים — במשקין הבאין מחמת ידים. אבל במשקין הבאין מחמת שרץ — נטמא תוכו נטמא גבו, נטמא גבו — נטמא תוכו! אלא</strong> עלינו לחזור בנו מפירוש זה ו<strong>מחוורתא כדשנין מעיקרא</strong> <small>[ברור כפי שתירצנו בתחילה]</small> ש<strong>חזר בו ר' יהודה.</strong>
 <strong>איבעיא להו</strong> <small>[נשאלה להם</small> ללומדים<small>]:</small> האם רק מן ההנחה שטומאת משקים לטמא <strong>כלים</strong> מן התורה <strong>הוא דהדר ביה</strong> <small>[שחזר בו],</small> <strong>אבל באוכלין</strong> עדיין <strong>כר' יוסי ור' שמעון סבירא ליה</strong> <small>[סבור הוא],</small> שטומאת משקים לטמא אוכלים היא מן התורה. <strong>או דילמא</strong> <small>[שמא]:</small> <strong>לגמרי הדר ביה</strong> <small>[חזר בו]</small> <strong>כ</strong>שיטת <strong>ר' מאיר,</strong> הסבור שטומאת משקים אינה מן התורה כלל?
 <strong>אמר רב נחמן בר יצחק: תא שמע</strong> <small>[בוא</small> ו<small>שמע]</small> פתרון לשאלתך ממשנה זו: <strong>פרה ששתתה מי חטאת</strong> (מי אפר פרה אדומה שמזים לטהר מטומאת המת) ונשחטה לפני שנתעכלו המים במעיה — <strong>בשרה טמא</strong> על ידי מים אלה, כי מי חטאת מטמאים את הטהורים מגזירת הכתוב. <strong>ר' יהודה אומר:</strong>
## דף יח.
 <strong>בטלו במעיה</strong> ושוב אינם מטמאים. <strong>ואי סלקא דעתך</strong> <small>[ואם עולה על דעתך]</small> <strong>מכלים הוא דהדר ביה</strong> <small>[שחזר בו]</small> שאין משקים מטמאים את הכלים, <strong>אבל באוכלין כר' יוסי ור' שמעון סבירא ליה</strong> <small>[סבור הוא]</small> שמשקים מטמאים אוכלים מן התורה. <strong>אמאי</strong> <small>[מדוע]</small> אומר הוא כי מי חטאת <strong>בטלו במעיה לגמרי,</strong> ושוב אינם מטמאים כלל?
 <strong>נהי</strong> <small>[אף כי]</small> ש<strong>טומאה חמורה לא מטמאו</strong> <small>[מטמאים],</small> ואין אדם וכלים הנוגעים בהם נטמאים, כיון ששוב אינם ראויים להזייה, בכל אופן עדיין <strong>טומאה קלה</strong> לטמא אוכלים ובשר <strong>מיהא ניטמאו</strong> <small>[מכל מקום יטמאו]!</small> ואם כן, אפשר להוכיח מכאן שחזר בו ר' יהודה לגמרי וסבור שטומאת משקים אינה מן התורה בכלל. וכיון שרק מדברי חכמים היא, לא גזרו חכמים במקרה נדיר כגון זה.
 ודוחים: <strong>מאי</strong> <small>[מה</small> פירוש<small>]</small> <strong>"בטלו במעיה"</strong> שאמר ר' יהודה <strong>נמי</strong> <small>[גם כן]</small> משמעו: <strong>בטלו מטומאה חמורה</strong> בלבד. ומקשים: אם כן, לפי תירוץ זה <strong>אבל טומאה קלה מטמאו</strong> <small>[מטמאים</small> הם<small>]</small> לדברי ר' יהודה, <strong>מכלל</strong> הדברים נלמד <strong>דתנא קמא</strong> <small>[שהתנא הראשון]</small> <strong>סבר: טומאה חמורה נמי</strong> <small>[גם כן]</small> <strong>מטמאו</strong> <small>[מטמאים</small> הם<small>],</small> <strong>הא</strong> <small>[הרי]</small> <strong>"בשרה טמא" קתני</strong> <small>[שנינו],</small> ומכאן ברור שרק בשרה טמא, אבל אין המים מטמאים עוד אדם וכלים. ואם כן, אין איפוא כל הבדל בין השיטות!
 ומתרצים: אפשר להסביר כי כל המשנה <strong>כולה</strong> כשיטת <strong>ר' יהודה היא, וחסורי מיחסרא, והכי קתני</strong> <small>[וחסרה</small> המשנה, <small>וכך יש לשנותה]</small> ולהשלים לשונה: <strong>פרה ששתתה מי חטאת — בשרה טמא, במה דברים אמורים</strong> — שטמאה <strong>טומאה קלה, אבל טומאה חמורה — לא, שר' יהודה אומר: בטלו</strong> המים <strong>במעיה</strong> ואין להם דין מי חטאת ממש, ואין טומאתם אלא כשאר משקים שטמאים רק מדברי סופרים.
 <strong>רב אשי אמר: לעולם</strong> אפשר לפרש <strong>בטלו במעיה לגמרי</strong> מכל טומאה שבעולם, ואין הדבר תלוי בשאלה אם טומאת משקים מן התורה או מדברי סופרים, אלא טעמו של דבר <strong>משום דהוה ליה</strong> <small>[שנהיו להם]</small> מי החטאת <strong>משקה סרוח,</strong> וכלל הוא כי משקה סרוח איננו נטמא ואינו מטמא.
 <big>א</big> שנינו בברייתא לענין ספק טומאה של משקים כי <strong>ר' יוסי ור' שמעון אומרים:</strong> אם לטמא <strong>לאוכלין — טמאין, לכלים — טהורין. אמר רבה בר בר חנה אמר ריש לקיש: ר' יוסי בשיטת ר' עקיבא רבו אמרה</strong> את ההלכה הזו, <strong>דדריש</strong> <small>[ש</small>הוא <small>דרש]</small> את המלה <strong>'יטמא'</strong> בבנין הקל שנאמרה בדיני טומאה כאילו היה כתוב <strong>יטמא</strong> בפיעל, שמשמעו — יטמא אחרים.
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>בו ביום</strong> שמינו לנשיאות את ר' אלעזר בן עזריה <strong>דרש ר' עקיבא: "וכל כלי חרש אשר יפל מהם</strong> אל תוכו כל אשר בתוכו יטמא ואותו תשבורו<strong>"</strong> (ויקרא יא, לג), <strong>אינו אומר "טמא" אלא "יטמא"</strong> — ללמדנו כי אף <strong>יטמא אחרים, לימד על ככר שני</strong> ככר שנטמאה על ידי כלי שנטמא מחמת השרץ והוא שני לטומאה, <strong>שעושה</strong> במגעו <strong>שלישי</strong> לטומאה אף <strong>בחולין.</strong>
 ושואלים: <strong>והכא</strong> <small>[וכאן]</small> לענין טומאת משקים <strong>היכי דריש</strong> <small>[כיצד דרש]</small> ר' יוסי על פי שיטה זו? ומשיבים: נאמר <strong>"</strong>מכל האוכל אשר יאכל אשר יבוא עליו מים יטמא <strong>וכל משקה אשר ישתה בכל כלי יטמא"</strong> (ויקרא יא, לד), וכיון שנאמר במשקה <strong>יטמא</strong> נלמד שמשמעו שהוא גם מטמא אחרים, שטומאתו אף <strong>לטמא טומאת אוכלין.</strong> ודנים: <strong>אתה אומר</strong> שבא ביטוי זה ללמד <strong>לטמא טומאת אוכלין, או</strong> אולי <strong>אינו</strong> בא <strong>אלא</strong> ללמד <strong>לטמא טומאת משקין</strong> שמשקים אלה יטמאו משקים אחרים, אבל לא את האוכל? <strong>אמרת</strong> (משיב אתה): <strong>לא כך היה</strong> כלומר, אי אפשר לומר כן.
 ותוהים על כוונתו של ביטוי זה: <strong>מאי</strong> <small>[מה</small> משמע<small>]</small> <strong>"לא כך היה"? אמר רב פפא:</strong> כוונתו, ש<strong>לא מצינו</strong> (מצאנו) <strong>טומאה שעושה כיוצא בה,</strong> שאין טומאה גורמת לטמא דבר אחר שהוא כמותה. ולכן אין לומר שהמשקה יטמא רק משקה אחר, אלא ודאי מטמא גם אוכל.
 <strong>רבינא אמר: מגופיה דקרא נמי לא מצית אמרת</strong> <small>[מגופו של המקרא גם כן אין אתה יכול לומר,</small> לפרש<small>]</small> <strong>"יטמא" — לטמא טומאת משקין. דאי סלקא דעתך</strong> <small>[שאם עולה על דעתך]</small> לומר ש<strong>"יטמא" דסיפא</strong> <small>[של סופו</small> של הפסוק<small>]</small> כוונתו <strong>לטמא טומאת משקין, "יטמא" דרישא</strong> <small>[שבתחילה]</small> שנאמר במאכל, <strong>נמי</strong> <small>[גם כן]</small> כוונתו <strong>לטמא טומאת משקין.</strong> ואם כן, <strong>ניערבינהו וניכתבינהו</strong> <small>[שיערב אותם</small> הכתוב את שני הדברים <small>ויכתבם</small> יחד<small>]</small> בצורה זו: <strong>"מכל האכל אשר יאכל אשר יבוא עליו מים וכל משקה אשר ישתה בכל כלי יטמא",</strong>
 ואולם <strong>תרי</strong> <small>[שני]</small> <strong>"יטמא"</strong> בכל פיסקה לחוד <strong>למה לי? אלא</strong> ודאי כך יש להבין: <strong>"יטמא" דרישא</strong> <small>[שבתחילה]</small> ללמדנו <strong>לטמא טומאת משקין</strong> טמאים הנוגעים באוכל שמטמאים אותו, <strong>"יטמא" דסיפא</strong> <small>[שבסוף]</small> ללמדנו <strong>לטמא טומאת אוכלין</strong> את האוכל הנוגע במשקה הטמא.
 ושואלים: <strong>ואימא</strong> <small>[ואמור]</small> שכוונתו <strong>לטמא את הכלים!</strong> ודוחים: <strong>ולאו</strong> <small>[ו</small>כי <small>לא]</small> <strong>קל וחומר הוא, ומה כלי</strong> טמא שכוח טומאתו מגיע ש<strong>מטמא משקה</strong> שבתוכו — בכל זאת <strong>אין מטמא כלי</strong> אחר, <strong>משקין הבאין</strong> לטומאה <strong>מחמת כלי — אינו דין שלא יטמאו את הכלים?</strong>
 ושואלים: <strong>ואימא</strong> <small>[ואמור]</small> אולי כך: <strong>כי</strong> <small>[כאשר]</small> <strong>לא מטמאו</strong> משקים טמאים את הכלי, הרי זה ב<strong>משקין הבאין</strong> לטומאתם <strong>מחמת כלי</strong> טמא, שהרי הכלי שטימא אותם עצמו אינו מטמא כלי. <strong>אבל משקין הבאין מחמת שרץ</strong> שיש בהם טומאה חמורה לעצמם, <strong>הכי נמי</strong> <small>[כך גם כן]</small> <strong>דמטמאו</strong> <small>[שמטמאים]</small> אף כלים! ודוחים: <strong>משקין הבאין מחמת שרץ</strong> עצמו <strong>מי כתיבי</strong> <small>[האם נכתבו]</small> במפורש בתורה?
## דף יח:
 <strong>ולאו</strong> <small>[ו</small>כי <small>לא]</small> <strong>מקל וחומר קאתי</strong> <small>[בא],</small> ובדרך זו: <strong>ומה משקין הבאין</strong> לטומאתן <strong>מחמת כלי</strong> שנטמא מן השרץ — <strong>מטמאין, משקין הבאין</strong> לטומאה <strong>מחמת שרץ — לא כל שכן</strong> שיטמאו אף כלי!
 אך מאחר שעיקר דין משקים אלה נלמד בקל וחומר, אין להוסיף חומרה במשקים שנטמאו מחמת שרץ, על פי הכלל: <strong>דיו לבא מן הדין להיות כנדון,</strong> כלומר: דבר הנלמד מקל וחומר אין להחמיר בו יותר מן הדבר שממנו הוא נלמד, ולכן משקים הבאים מחמת שרץ מטמאים רק כמשקים הבאין מחמת כלי.
 ושואלים: <strong>"יטמא" דרישא היכי דריש</strong> <small>[שבתחילת</small> הפסוק <small>כיצד דורשו</small> ר' עקיבא<small>]?</small> <strong>"מכל האכל אשר יאכל אשר יבא עליו מים יטמא"</strong> (ויקרא יא, לד), ונלמד: <strong>יטמא</strong> — כלומר, <strong>לטמא את המשקין. אתה אומר</strong> שאפשר ללמוד מכאן <strong>לטמא את המשקין, או אינו</strong> בא ללמד <strong>אלא לטמא את הכלי?</strong>
 <strong>אמרת קל וחומר</strong> לשלול אפשרות זו: <strong>ומה משקה</strong> שיפה כוחו <strong>שמטמא אוכל,</strong> בכל זאת <strong>אינו מטמא כלי. אוכל שאין מטמא אוכל — אינו דין שלא יטמא כלי. הא מה אני מקיים "יטמא"</strong> שמשמעו שמוסיף טומאה גם למשהו אחר — <strong>לטמא את המשקין שהן עלולין לקבל טומאה,</strong> כלומר הם רגישים ומסוגלים לקבלת הטומאה.
 על הוכחה זו שואלים: <strong>מאי איריא</strong> <small>[מה שייך,</small> מדוע שנה<small>]</small> <strong>משקין משום</strong> ש<strong>עלולין לקבל טומאה, תיפוק ליה</strong> <small>[תצא לו]</small> הוכחה זו מטעם אחר <strong>משום דליכא מידי אחרינא</strong> <small>[שאין דבר אחר]</small> שיטמא, שאם אוכל אינו מטמא אוכל, לא נותר אלא שיטמא משקים!
 ומתרצים: <strong>הכי קאמר</strong> <small>[כך אמר,</small> כך יש להבין<small>],</small> <strong>וכי תימא</strong> <small>[ואם תאמר]</small> <strong>אוכל</strong> כיון ש<strong>חמור</strong> כח טומאתו, שכן הוא <strong>מטמא משקין</strong> אף שמשקים עצמם אינן מטמאים משקים, אם כן אף <strong>ניטמייה</strong> <small>[יטמא]</small> <strong>לכלי,</strong> אף שאין המשקה מטמא כלי. על כן מסבירים כי <strong>ההוא</strong> <small>[דבר זה]</small> שמטמא משקים <strong>חומרא</strong> של <strong>משקין הוא.</strong> שאין להבין שבאוכל יש טומאה חמורה, אלא <strong>משום</strong> רגישותם של ה<strong>משקין</strong> לטומאה כי הם <strong>עלולין לקבל טומאה.</strong>
 <strong>ומה היא עלילתן</strong> <small>[</small>אותה <small>רגישות שבהם]</small> — <strong>שמקבלין טומאה שלא בהכשר,</strong> שהרי דבר מאכל אינו מקבל טומאה אלא אם כן היו עליו קודם מים או שאר משקים, שהכשירוהו לקבל טומאה. אבל משקים אינם צריכים כל הכשר לקבלת טומאה.
 ושואלים: כיון שחזר הכתוב והדגיש "יטמא" ולמדנו מכאן ש<strong>יטמא</strong> כוונתו — ש<strong>אין עושה</strong> טומאה <strong>כיוצא בה</strong> שאין אוכל מטמא אוכל וכו', האם <strong>מהכא נפקא</strong> <small>[מכאן</small> מפסוק זה, היא <small>יוצאת,</small> נלמדת<small>]?</small> הרי <strong>מהתם נפקא</strong> <small>[משם</small> היא <small>יוצאת</small> נלמדת<small>]</small> שנאמר <strong>"וכי יתן מים על זרע ונפל מנבלתם עליו טמא הוא</strong> לכם<strong>"</strong> (ויקרא יא, לח), ומדקדקים מן ההדגשה "הוא", שמשמעו: <strong>הוא</strong> עצמו <strong>טמא, ו</strong>אולם <strong>אין עושה טומאה כיוצא בה,</strong> ולשם מה אם כן צריך הדגשה נוספת לאותו ענין? ומתרצים: יש צורך בשני לימודים, <strong>אחד</strong> בא ללמדנו הלכה זו <strong>במשקין הבאין</strong> לטומאה <strong>מחמת שרץ</strong> שנגעו בו, והאחר <strong>במשקין הבאין</strong> לטומאה <strong>מחמת כלי</strong> טמא שנגעו בו.
 <strong>וצריכי</strong> <small>[ונצרכו]</small> שני הפסוקים, ואינם למדים זה מזה. כיצד? <strong>דאי אשמועינן</strong> <small>[שאם היה משמיע לנו]</small> <strong>במשקין הבאין מחמת כלי</strong> בלבד היינו אומרים שאינם עושים כיוצא בהם <strong>משום</strong> ש<strong>לא חמירי</strong> <small>[חמורים]</small> שהרי לא קבלו טומאתם במישרין מאב הטומאה. <strong>אבל במשקין הבאין מחמת שרץ דחמירי</strong> <small>[ש</small>הם <small>חמורים],</small> שהרי נטמאו מאב הטומאה, <strong>אימא</strong> <small>[אמור]</small> <strong>עושה טומאה כיוצא בה.</strong>
 ושואלים: <strong>ו</strong>אם כן, <strong>לשמעינן</strong> <small>[ושישמיע לנו]</small> הלכה זו רק ב<strong>משקין הבאין מחמת שרץ</strong> שאין עושים טומאה כיוצא בהם, <strong>ו</strong>נלמד <strong>כל שכן</strong> לענין <strong>משקין הבאין מחמת כלי!</strong> ומשיבים: זו אינה קושיה, כי לפעמים <strong>מילתא דאתיא</strong> <small>[דבר הבא,</small> הנלמד<small>]</small> <strong>בקל וחומר — טרח וכתב לה קרא</strong> <small>[אותו המקרא]</small> במפורש ואין לראות בכך ייתור.
 <big>א</big> <strong>אמר ליה</strong> <small>[לו]</small> <strong>רבינא לרב אשי: והא</strong> <small>[והרי]</small> <strong>אמר רבא: לא ר' יוסי סבר כר' עקיבא</strong> לענין דיני טומאת שלישי בחולין, שלדעתו — בניגוד לדעת ר' עקיבא — שני עושה שלישי בחולין מן התורה,
 <strong>ולא ר' עקיבא סבר כר' יוסי</strong> לענין טומאת רביעי בקודש!
 <strong>אמר ליה</strong> <small>[לו]:</small> <strong>ר' יוסי בשיטת ר' עקיבא רבו אמרה</strong> להלכה זו, <strong>וליה לא סבירא ליה</strong> <small>[והוא עצמו אינו סבור אותה],</small> ואינו מקבל הלכה זו, ולדבריו אין טומאת משקים לטמא אחרים מן התורה.
 <strong>אמר ליה</strong> <small>[לו]</small> <strong>רב אשי לרב כהנא</strong> על דברי רבא: <strong>בשלמא</strong> <small>[נניח]</small> ממה שאמרנו כי <strong>ר' יוסי לא סבר לה כר' עקיבא,</strong> יש הוכחה לדבר מן הברייתא. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>אמר ר' יוסי: מניין לרביעי בקודש שהוא פסול</strong> בלבד, ואינו מטמא אחרים?
 נלמד דבר זה כך: <strong>ודין הוא, ומה מחוסר כפורים</strong> שהוא אדם שטבל לטהרתו אבל עדיין לא הביא את קרבן כפרתו (כגון זב ומצורע) <strong>שמותר</strong> באכילת <strong>תרומה,</strong> ואם נגע בקודש הרי הוא <strong>פסול בקודש. שלישי</strong> לטומאה <strong>שפסול בתרומה,</strong> ואם כן חמור הוא ממחוסר כיפורים — <strong>אינו דין שיעשה רביעי בקודש?</strong> לפחות כמו מחוסר כיפורים.
 ושואלים: הרי <strong>למדנו שלישי בקודש מן התורה, ורביעי</strong> בקודש <strong>מקל וחומר</strong> זה, ודיו לבא מן הדין להיות כנידון, ואף קודש לא יעשה רביעי אלא שלישי בלבד, כמו תרומה ממנה הוא נלמד.
 ומבארים: <strong>שלישי מן התורה</strong> כיצד? <strong>דכתיב</strong> <small>[שנאמר]</small> <strong>"והבשר אשר יגע</strong>
## דף יט.
 <strong>בכל טמא לא יאכל"</strong> (ויקרא ז, יט) <strong>מי לא עסקינן</strong> <small>[האם אין אנו עוסקים]</small> אפילו במקרה ש<strong>נגע</strong> אותו בשר <strong>בשני</strong> לטומאה (שעליו מפורש בתורה שהוא טמא), ומכאן נלמד שדבר הנוגע בשני לטומאה נקרא אף הוא טמא. <strong>רביעי מקל וחומר, כדאמרינן</strong> <small>[כמו שאמרנו].</small>
 <strong>ואי סלקא דעתך</strong> <small>[ואם יעלה על דעתך]</small> ש<strong>סבר</strong> ר' יוסי <strong>כר' עקיבא</strong> שיש בחולין שלישי לטומאה, <strong>ניתני נמי</strong> <small>[שישנה גם כן]:</small> <strong>רביעי בתרומה וחמישי בקודש</strong> על פי אותו קל וחומר שהשתמש בו. וכיון שאינו עושה כן, הרי זו ראיה שאין ר' יוסי מקבל את דעת ר' עקיבא בדבר זה.
 <strong>אלא</strong> ש<strong>ר' עקיבא לא סבר כר' יוסי מנלן</strong> <small>[מניין לנו]?</small>
 שמא קיבל את שיטת קל וחומר של ר' יוסי, ולדעתו יש באמת רביעי בתרומה וחמישי בקודש, <strong>אמר ליה</strong> <small>[לו]:</small> יש ראיה — אמנם לא ישירה — לדבר זה: ש<strong>לא</strong> יתכן <strong>לישתמיט</strong> <small>[שישתמט]</small> הדבר שלא יהיה <strong>תנא</strong> אחד לפחות <strong>וליתני</strong> <small>[שישנה]</small> גם <strong>רביעי בתרומה וחמישי בקודש, ונימא</strong> <small>[ונאמר]</small> שיטת <strong>ר' עקיבא היא</strong> שלמד קל וחומר כשיטת ר' יוסי. וכיון שלא מצאנו מקור כזה — מן הסתם אין ר' עקיבא סבור כר' יוסי. ושואלים: <strong>ואנן אהכי ניקום ונסמוך</strong> <small>[ואנחנו על כך נעמוד ונסמוך]?!</small> מה טיבה של הוכחה ממה שלא מצאנו? שמא יש בכל זאת מקור כזה!
 <strong>נפק</strong> <small>[יצא]</small> <strong>רב אשי, ואיתימא</strong> <small>[וישאומרים]</small> שהיה זה <strong>רב כהנא,</strong> אל מחוץ לבית המדרש לעיין בעצמו בדבר. <strong>דק ואשכח</strong> <small>[דקדק ומצא]</small> ראיה גמורה שר' עקיבא אינו סבור שיש חמישי בקודש. <strong>הא דתנן</strong> <small>[זו ששנינו</small> במשנה<small>]</small> <strong>הכלי מצרף את מה שבתוכו</strong> להיחשב כיחידה אחת. כגון פירות פרודים, אם נטמא אחד מהם, נטמאים כולם מפני היותם מצורפים בכלי אחד. דבר זה נאמר <strong>ל</strong>ענין <strong>קודש, אבל לא בתרומה</strong> שבה אין אומרים צירוף כלי. <strong>והרביעי בקודש פסול</strong> ואינו מטמא, <strong>והשלישי</strong> פסול <strong>בתרומה.</strong>
 <strong>ואמר ר' חייא בר אבא אמר ר' יוחנן: מעדותו של ר' עקיבא נשנית משנה זו. דתניא</strong> <small>[ש</small>הרי <small>שנינו</small> בברייתא<small>]:</small> <strong>הוסיף ר' עקיבא</strong> בעדותו אף את <strong>הסולת והקטורת והלבונה והגחלים</strong> שאינם מיני מאכל וכרגיל אינם נטמאים בכל זאת מפני חיבת קדושתם, <strong>אם נגע טבול יום,</strong> שהוא פסול בלבד, <strong>במקצתן — פסל את כולן,</strong> שהכלי מצרפם להיות אחד.
 וממשנה זו שהיא כר' עקיבא אפשר ללמוד: <strong>רביעי — אין</strong> <small>[כן]</small> פסול בקודש, ואולם <strong>חמישי — לא, שלישי</strong> בתרומה — <strong>אין</strong> <small>[כן],</small> <strong>רביעי — לא.</strong>
 כיון שהוזכרו הדברים מעירים: <strong>אלמא קסבר</strong> <small>[מכאן</small> למדים ש<small>סבר]</small> ר' יוחנן: <strong>צירוף</strong> קטורת לבונה, או גחלים בכלי אחד לטמא <strong>דרבנן</strong> <small>[מדברי סופרים]</small> הוא ולא מן התורה, שלדעתו יודעים אנו דין צירוף רק מעדותו של ר' עקיבא ולא ממקרא מפורש בענין זה. <strong>ופליגא</strong> <small>[וחלוקה]</small> דעה זו על שיטת <strong>ר' חנין</strong> ש<strong>אמר: צירוף דאורייתא</strong> <small>[מן התורה]</small> הוא, <strong>שנאמר "כף אחת עשרה זהב מלאה קטרת"</strong> (במדבר ז, כ), והוא לומד מלשון המקרא: <strong>הכתוב עשה כל מה שבכף</strong> כלומר, את הקטורת — אחת, שנחשבת כדבר אחד.
 <big>א</big> מתוך שאנו עוסקים כאן בדיני טומאה וטהרה שבמקדש מביאים גם <strong>תנן התם</strong> <small>[שנינו שם</small> במשנה<small>]</small> שהעידו חכמים <strong>על מחט שנמצאת בבשר, שהסכין והידים</strong> שנגעו בה — <strong>טהורות, והבשר טמא</strong> בשל חשש הטומאה במחט. ואם <strong>נמצאת</strong> המחט <strong>בפרש</strong> שבקיבת הבהמה — <strong>הכל טהור,</strong> שאין הפרש מטמא את הבשר. <strong>אמר ר' עקיבא: זכינו</strong> (הצלחנו) ללמוד מכך הלכה חדשה זו <strong>שאין טומאת ידים במקדש,</strong> שהרי לא נטמאו הידים מחמת מגען במחט הטמאה.
## דף יט:
 ושואלים: <strong>ונימא</strong> <small>[ושיאמר]</small> ר' עקיבא יתירה מזו שלמדנו מכאן <strong>שאין טומאת ידים וכלים במקדש,</strong> שהרי נאמר שגם הסכין שנגע במחט טהור! <strong>אמר רב יהודה אמר רב, ואיתימא</strong> <small>[ויש אומרים]</small> שאמר זאת <strong>ר' יוסי בר' חנינא:</strong> גזירת חכמים על טומאת <strong>ידים קודם גזירת כלים נשנו.</strong> שבזמן אותה עדות עדיין לא נגזרה אותה גזירה שכלים הנוגעים במשקים שנטמאו יטמאו אף הם, אפילו מחוץ למקדש, וממילא אין כל רבותה בכך שאין כלים נטמאים במקדש עצמו.
 <strong>אמר רבא: והא תרוייהו</strong> <small>[והרי שניהם]</small> <strong>בו ביום גזרו, דתנן</strong> <small>[ש</small>הרי <small>שנינו</small> במשנה<small>]:</small> טומאת <strong>הספר</strong> (תורה) ושאר כתבי קודש, וטומאת <strong>הידים</strong> שלא נרחצו ולא נטבלו, <strong>ו</strong>טומאת <strong>טבול יום, והאוכלין והכלים שנטמאו במשקין,</strong> כולן נגזרו יחד כשגזרו "שמונה עשר דבר"!
 <strong>אלא אמר רבא,</strong> יש לדחות את מה שאמרנו ולמצוא ישוב אחר לשאלה, וכך יש לומר: <strong>הנח לטומאת סכין,</strong> ש<strong>אפילו בחולין נמי</strong> <small>[גם כן]</small> <strong>לא מטמא.</strong> כיצד, <strong>האי</strong> <small>[אותו]</small> <strong>סכין</strong> ש<strong>נגע במאי</strong> <small>[במה]?</small> <strong>אילימא</strong> <small>[אם תאמר]</small> ש<strong>נגע בבשר — הא</strong> <small>[הרי]</small> <strong>אין אוכל מטמא כלי, ואלא</strong> תאמר ש<strong>נגע במחט</strong> עצמה — <strong>והא</strong> <small>[והרי]</small> <strong>אין כלי מטמא כלי!</strong>
 לגופה של אותה הלכה שואלים: <strong>האי</strong> <small>[אותה]</small> <strong>מחט מאי עבידתיה</strong> <small>[מה מעשיה]</small> כלומר, אותה מחט שנמצאה בבשר ומטמאתו מה טומאה היתה בה? <strong>אי נימא</strong> <small>[אם נאמר]</small> <strong>ספק מחט,</strong> כלומר שספק בידינו אם מחט זו טמאה, <strong>והא</strong> <small>[והרי]</small> <strong>איתמר</strong> <small>[נאמר]</small> ש<strong>ר' אלעזר ור' יוסי בר' חנינא, חד</strong> <small>[אחד</small> מהם<small>]</small> <strong>אמר: לא גזרו על ספק הרוקין שבירושלים.</strong> שרוק הנמצא בכל מקום חוששים שמא הוא רוקו של זב (או של גוי שדינו כזב) ומטמא מספק כאב הטומאה, אבל בירושלים לא גזרו על כך. <strong>וחד</strong> <small>[ואחד</small> מהם<small>]</small> <strong>אמר: לא גזרו על ספק הכלים שבירושלים.</strong> שסתם כלי הנמצא בירושלים, אין חוששים שמא נטמא.
 <strong>אמר רב יהודה אמר רב:</strong> מדובר כאן <strong>כגון שאבדה לו מחט</strong> שנטמאה ב<strong>טמא מת.</strong> ובאשר היא כלי מתכת, דינה כחרב שטמאה באותה דרגת טומאה של הדבר שטימא אותה, והריהי כטמא מת עצמו. <strong>ו</strong>לבסוף <strong>הכירה,</strong> כשנמצאה <strong>בבשר. ר' יוסי בר' אבין אמר:</strong> אין צורך בכך, אלא <strong>כגון שהיתה פרה חסומה</strong> בפיה, שברור לנו שלא אכלה מאומה, <strong>ובאה מחוץ לירושלים.</strong> וכיון שברור שהמחט נבלעה מחוץ לירושלים, אף אם אינו בטוח שהמחט טמאה, הרי כל ספק טומאת הכלים מחוץ לירושלים — טמא.
 <big>א</big> כיון שהוזכרו הדינים המיוחדים לירושלים דנים עתה ב הלכה זו <strong>גופא</strong> <small>[עצמה].</small> <strong>ר' אלעזר ור' יוסי בר' חנינא: חד</strong> <small>[אחד</small> מהם<small>]</small> <strong>אמר: לא גזרו על ספק הרוקין שבירושלים, וחד</strong> <small>[ואחד</small> מהם<small>]</small> <strong>אמר: לא גזרו על ספק הכלים שבירושלים.</strong> ותוהים: <strong>רוקין תנינא</strong> <small>[שנינו]</small> כבר, וכן <strong>כלים תנינא</strong> <small>[שנינו]</small> אם כן מה חידשו אמוראים אלה בדבריהם?
 ומבארים: <strong>רוקין תנינא</strong> <small>[שנינו],</small> <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>כל הרוקין הנמצאין בירושלים טהורין,</strong> שאין אנו גוזרים בהם טומאה מספק, <strong>חוץ משל שוק העליון,</strong> שבסביבה זו היו מצויים כרגיל גוים (רמב"ם)! ודוחים: <strong>לא צריכא</strong> <small>[נצרכה]</small> הלכתו של האמורא אלא ללמדנו <strong>אף על גב דאיתחזק</strong> <small>[אף על פי שהוחזק</small> בידינו<small>]</small> שהיה <strong>זב</strong> בסביבה זו שבה נמצא הרוק, בכל זאת אין גוזרים טומאה על הרוק בירושלים.
 וכן <strong>כלים תנינא</strong> <small>[שנינו],</small> <strong>דתנן</strong> <small>[ששנינו</small> במשנה<small>]:</small> <strong>כל הכלים הנמצאים בירושלים,</strong> אם נמצאו ב<strong>דרך ירידה לבית הטבילה</strong> — הרי הם <strong>טמאין,</strong> שמן הסתם עדיין לא הטבילם, שהרי אין מביאין לבית הטבילה אלא כלים טמאים. ומכאן נדייק: <strong>הא דעלמא</strong> <small>[הרי בכלל]</small> — הכלים <strong>טהורין!</strong>
 ומקשים: <strong>ולטעמיך</strong> <small>[ולטעמך,</small> לשיטתך<small>]</small> שאתה מדייק באופן זה, <strong>אימא סיפא</strong> <small>[אמור</small> את <small>סופה]</small> של המשנה שנאמר בה: אם מצאו את הכלים <strong>דרך עליה</strong> מבית הטבילה — <strong>טהורין,</strong> ואף שם יכולים לדייק: <strong>הא דעלמא</strong> <small>[הרי בכלל]</small> — <strong>טמאין!</strong>
 <strong>אלא</strong> יש לומר: ש<strong>רישא</strong> <small>[ההתחלה]</small> <strong>דוקא</strong> <small>[מדוייקת],</small> כלומר מנוסחת כך שאפשר לדייק מן הדברים שנאמרו לדברים שלא נאמרו. <strong>וסיפא לאו דוקא</strong> <small>[אינה מדוייקת]</small> עד כדי כך, <strong>ו</strong>יש ללמוד ממנה רק <strong>לאפוקי גזייתא</strong> <small>[להוציא סמטאות</small> קטנות<small>]</small> שהן בצד בית הטבילה, ולא ברור אם הן דרך עליה או דרך ירידה. ומאחר והיו הכלים ודאי טמאים, והספק אינו אלא אם נטבלו לטהרתם, לכך מעמידים אותם על חזקת טומאתם. אבל כאשר הספק הוא אם בכלל נטמאו, בכך לא גזרו חכמים ונחשבים הם כטהורים.
 ושואלים: <strong>ול</strong>שיטת <strong>רב</strong> ש<strong>אמר</strong> שמדובר שם <strong>כגון שאבדה לו מחט טמא מת והכירה בבשר,</strong> הרי <strong>כיון</strong> ש<strong>אמר מר</strong> <small>[החכם]</small> שאת הכתוב <strong>"בחלל חרב"</strong> יש ללמוד כי <strong>חרב</strong> וכל כלי מתכת <strong>הרי הוא כחלל</strong> עצמו, ולכן מתוך שנגעה בטמא מת הרי אף היא טמאה בדרגת "אב הטומאה" כמותו. ואם כן, <strong>אדם וכלים נמי</strong> <small>[גם כן]</small> <strong>ליטמא</strong> במגע בה, ולא רק את הבשר!
 <strong>אמר רב אשי: זאת אומרת עזרה</strong> שבמקדש <strong>רשות הרבים היא</strong> לענין דיני ספקות שבטומאה, <strong>והוה ליה</strong> <small>[ונהיה לו,</small> נעשה<small>]</small> הדבר כ<strong>ספק טומאה ברשות הרבים,</strong> שהרי אין בידינו הוכחה שנגעו הכלים או הידים במחט טמאה זו. <strong>ו</strong>כלל בידינו כי <strong>כל ספק טומאה ברשות הרבים — ספיקו טהור,</strong> ולכן רק הבשר שודאי נגעה בו המחט טמא, אבל השאר טהור.
 על תירוץ זה תוהים: <strong>הא</strong> <small>[הרי]</small> אפשר להסיק מכאן כי אם היה הדבר <strong>ברשות היחיד — ספיקו טמא הוא.</strong> ומדוע? <strong>מכדי</strong> <small>[הרי]</small> <strong>האי</strong> <small>[אותה]</small> ה<strong>מחט דבר שאין בו דעת לישאל הוא,</strong> שדבר דומם איננו יכול להישאל ולהיחקר כיצד בדיוק ואם בכלל נטמא. <strong>ו</strong>שנינו כלל בדבר: <strong>כל דבר שאין בו דעת לישאל</strong> כגון חפץ או אדם שאינו מסוגל להישאל, <strong>בין</strong> שהיה <strong>ברשות הרבים ובין ברשות היחיד — ספיקו טהור!</strong>
 ודוחים: אמנם מחט היא דבר שאין בו דעת להישאל, ואולם הטומאה בה היא <strong>משום דהוי</strong> <small>[שהריהי]</small> <strong>ספק טומאה בידי אדם,</strong> שהרי מגע הסכין במחט לא בא מעצמו אלא הסכין מוחזקת בידי אדם, <strong>ו</strong>כבר <strong>אמר ר' יוחנן</strong> כלל אחר: <strong>ספק טומאה הבאה בידי אדם</strong>
## דף כ.
 <strong>נשאלין עליה, אפילו בכלי המונח על גבי קרקע — כדבר שיש בו דעת לישאל.</strong> וכיון שכך, הרי משום נימוק זה בלבד לא היה מקום לטהר את הסכין, ולכן הוצרך לומר שהעזרה כרשות הרבים, וספק טומאה בה איננו מטמא.
 <big>א</big> שנינו שלאחר שנמצאה מחט טמאה בבהמה <strong>"הבשר טמא".</strong> ושואלים: <strong>האי</strong> <small>[אותו]</small> <strong>בשר דאיתכשר</strong> <small>[שהוכשר]</small> לטומאה <strong>במאי</strong> <small>[במה]?</small> שהרי דבר אוכל אינו מקבל טומאה אלא אם כן הוכשר לטומאה על ידי שנרטב במשקה. ולכאורה כיצד יתכן שבשר קודשים זה יוכשר מיד עם שחיטתו?
 <strong>אי נימא דאיתכשר</strong> <small>[אם תאמר שהוכשר]</small> לטומאה על ידי <strong>דם</strong> השחיטה, <strong>והא</strong> <small>[והרי]</small> <strong>אמר ר' חייא בר אבא אמר ר' יוחנן: מנין לדם קדשים שאינו מכשיר</strong> לטומאה — <strong>שנאמר "לא תאכלנו על הארץ תשפכנו כמים"</strong> (דברים יב, כד), ללמדנו: <strong>דם שנשפך כמים</strong> — דינו כמים, ואף <strong>מכשיר</strong> לקבל טומאה. <strong>ושאינו נשפך כמים — אינו מכשיר.</strong>
 <strong>ואלא</strong> תאמר <strong>דאיתכשר</strong> <small>[שהוכשר]</small> אותו בשר <strong>במשקי בית מטבחיא</strong> <small>[במשקים</small> אחרים כמים הנמצאים <small>בבית המטבחיים]</small> במקדש ליד המזבח לצורך הדחת הקרבנות. <strong>והא</strong> <small>[והרי]</small> <strong>אמר ר' יוסי בר' חנינא: משקי בית מטבחיא</strong> <small>[בית המטבחיים]</small> <strong>לא דיין שהן דכן</strong> <small>[טהורים]</small> כפי עדותו של יוסי בן יועזר <strong>אלא ש</strong>אף <strong>אין מכשירין</strong> לקבל טומאה!
 <strong>אלא</strong> עליך לומר <strong>דאיתכשר</strong> <small>[שהוכשר]</small> בשר זה <strong>בחיבת הקודש.</strong> כי לגבי דברים שונים אומרים אנו שאף שאין להם טומאה מן התורה, נעשו כמקבלי טומאה, מפני קדושתם היתירה. ואולם <strong>אימור</strong> <small>[אמור,</small> אמנם<small>]</small> <strong>דמהניא ליה</strong> <small>[שמועילה לו]</small> <strong>חיבת הקודש לאיפסולי גופיה</strong> <small>[לפסול</small> את הבשר <small>עצמו]</small> למרות שלא הוכשר, ואולם <strong>למימנא ביה</strong> <small>[למנות בו]</small> <strong>ראשון ושני</strong> כלומר שיחשב טמא ממש לטמא גם אחרים <strong>נמי</strong> <small>[גם כן]?!</small>
 ואם כן, על ידי כך <strong>תיפשוט</strong> <small>[תפתור]</small> אותה שאלה <strong>דבעי</strong> <small>[ששאל]</small> <strong>ריש לקיש: צריד של מנחות</strong> (גוש יבש מתוך קרבן המנחה) האם <strong>מונין בו ראשון ושני או לא!</strong> שאמנם הוא עצמו מקבל טומאה משום חיבת הקודש אף שלא הוכשר לטומאה, אלא שלא נתברר לנו אם טומאתו היא כזו שמונים בו אף ראשון ושני כשאר טומאות.
 ודוחים: אפשר לומר כי בעיית חיבת הקודש לא נפתרה עדיין, אך <strong>אמר רב יהודה אמר שמואל:</strong> כאן היה הכשר בצורה זו, <strong>כגון שהיתה</strong> ה<strong>פרה של זבחי שלמים</strong> שעורה ובשרה לבעליה, <strong>והעבירה</strong> בעליה <strong>בנהר</strong> לנקותה <strong>ושחטה, ועדיין משקה טופח</strong> (לח) <strong>עליה,</strong> ומן העור נפלו המים בשעת הפשטתה על הבשר והכשירוהו לקבל טומאה.
 ששנינו שם שאם <strong>נמצאת</strong> המחט <strong>בפרש</strong> שבקיבת הבהמה <strong>הכל טהור,</strong> ומקשים: <strong>וניהדר</strong> <small>[ויחזור]</small> <strong>פרש</strong> זה שהוא נוזל, וכדין משקה שנטמא ייעשה ראשון לטומאה (שגזרו חכמים שכל משקה טמא יהא ראשון) <strong>וניטמייה</strong> <small>[ויטמא]</small> את <strong>הבשר</strong> עצמו! <strong>אמר רב אדא בר אהבה:</strong> מדובר כאן <strong>בפרש עבה</strong> ומוצק שאינו נדון כמשקה. <strong>רב אשי אמר: אפילו תימא</strong> <small>[תאמר]</small> שמדובר כאן <strong>בפרש רכה,</strong> הרי זה <strong>משום דהוי</strong> <small>[שהינו]</small> <strong>משקה סרוח,</strong> ומשקה סרוח אינו מטמא.
 <big>ג</big> <strong>תני תנא קמיה</strong> <small>[שנה חוזר המשניות לפני]</small> <strong>רב ששת:</strong> שעל פי המקראות אפשר לסדר אפשרות כגון זו: <strong>שרץ מטמא את המשקין, ומשקין מטמאין את הכלי, וכלי מטמא את האוכלין, והאוכלין מטמאין את המשקין, ולמדנו שלש טומאות</strong> כלומר דרגות זו אחר זו של טומאה בשרץ. ותוהים: <strong>הני</strong> <small>[אלה]</small> <strong>ארבעה הן</strong> ולא שלוש דרגות. ומשיבים: <strong>גוז</strong> <small>[חתוך]</small> הסר את <strong>משקין</strong> המוזכרים ב<strong>רישא</strong> <small>[תחילה],</small> ואמור כך: שרץ לכלי וכלי לאוכלין וכו'.
 ושואלים: <strong>אדרבא</strong> (להיפך) <strong>גוז</strong> <small>[חתוך]</small> את ענין ה<strong>משקין דסיפא</strong> <small>[שבסוף]</small> שאוכלים מטמאים את המשקים. ומשיבים: אין לומר כן כי <strong>לא אשכחן</strong> <small>[מצאנו]</small> <strong>תנא</strong> ש<strong>אמר משקין מטמאין כלי, אלא ר' יהודה</strong> בלבד, <strong>ו</strong>אף הוא <strong>הדר ביה</strong> <small>[חזר בו]</small> משיטתו זו. <strong>וסימניך, נזייתא</strong> <small>[וסימנך, כלי השכר].</small> ושיהיה לך סימן בברייתא זו כיצד סדר טומאות בה שים לב לעשיית השכר: שקודם מביאים כלי, ואחר כך מכניסים בתוכו את השעורים (אוכל), ואחר כך שופכים מים. וכן הוא סדר הטומאות שבברייתא.
 <big>ד</big> <strong>תנן התם</strong> <small>[שנינו שם</small> במשנה<small>]:</small> <strong>שרץ שנמצא בתנור — הפת שבתוכו שניה</strong> לטומאה, <strong>מפני שהתנור</strong> נעשה <strong>תחלה</strong> (ראשון לטומאה) וטימא התנור את הפת.
 <strong>אמר ליה</strong> <small>[לו]</small> <strong>רב אדא בר אהבה לרבא: וניחזי להאי</strong> <small>[ונראה את אותו]</small> <strong>תנור כמאן דמלי</strong> <small>[כמי שמלא]</small> <strong>טומאה דמי</strong> <small>[נחשב],</small> שהרי כלי חרס מקבל טומאה מן השרץ גם אם היה תלוי באוירו ולאו דוקא נוגע בו, <strong>ותיהוי האי</strong> <small>[ותהיה זו</small> הפת<small>]</small> <strong>ראשונה</strong> לטומאה! שתיחשב כמקבלת טומאה במישרין מן השרץ. שהרי כיון שחללו מטמא, הרי זה כאילו כולו מלא שרצים, וכיון שכן, תיטמא הפת ותיעשה ראשון כאילו נגעה בשרץ עצמו.
 <strong>אמר ליה</strong> <small>[לו]:</small> <strong>לא סלקא דעתך</strong> <small>[לא תעלה על דעתך]</small> סברה כגון זו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יכול יהו כל הכלים</strong> המצויים בתנור <strong>מטמאין מאויר כלי חרס</strong> שנטמא —
## דף כ:
 <strong>תלמוד לומר</strong> נאמר בשרצים: "וכל כלי חרש אשר יפול מהם אל תוכו <strong>כל אשר בתוכו יטמא</strong> ואותו תשבורו" (ויקרא יא, לג) <strong>וסמיך ליה</strong> <small>[וסמוך לו]</small> הפסוק הזה <strong>"מכל האכל</strong> אשר יאכל אשר יבוא עליו מים יטמא<strong>"</strong> (ויקרא יא, לד), למדנו מכאן כי <strong>אוכל מטמא מאויר כלי חרס, ו</strong>אולם <strong>אין כל הכלים מטמאין מאויר כלי חרס.</strong> ומכאן הוכחה שאין אומרים כאילו הכלי עצמו מלא שרצים ומטמא כל שבתוכו במישרין להיות ראשון לטומאה, שאם לא כן, היו אף כלים מיטמאים באויר כלים בדרך זו ונעשים ראשון.
 <big>א</big> <strong>רב חסדא רמי פיסחא אפיסחא ומשני</strong> <small>[היה משליך,</small> מראה סתירה, מענין <small>פסח על</small> ענין <small>פסח ו</small>הוא עצמו <small>מתרץ].</small> ומפרטים: <strong>מי</strong> <small>[האם]</small> <strong>אמר ר' יהושע</strong> ששורפים תרומת חמץ תלויה (מסופקת) וטמאה <strong>שתיהן כאחת</strong> בערב פסח,
 <strong>ורמינהו</strong> <small>[והשליך,</small> הראה סתירה לכך<small>]</small> ממה ש<strong>אמר ר' יוסי: אין הנדון דומה לראיה, כשהעידו רבותינו</strong> ר' חנינא סגן הכוהנים ור' עקיבא <strong>על מה העידו — אם על הבשר שנטמא בולד הטומאה</strong> (ראשון לטומאה) <strong>ששורפין אותו</strong> יחד <strong>עם הבשר שנטמא באב הטומאה — הרי זה טמא וזה טמא</strong> אף כי לא באותה דרגה.
 ו<strong>אם על השמן שנפסל בטבול יום, שמדליקין אותו בנר שנטמא בטמא מת</strong> (ראשון לטומאה) — עדיין <strong>זה פסול וזה טמא. אף אנו מודים בתרומה שנטמאת</strong> ודאי <strong>בולד הטומאה ששורפין אותה</strong> יחד <strong>עם התרומה שנטמאת באב הטומאה</strong> אף שנגרמת לה טומאה חמורה משהיתה, <strong>אבל היאך נשרוף אפילו</strong> תרומה <strong>תלויה</strong> (מסופקת) <strong>עם הטמאה, שמא יבא אליהו ויטהרם.</strong>
 <strong>ומשני</strong> <small>[והיה מתרץ]</small> רב חסדא עצמו: <strong>הא</strong> <small>[זו</small> ששנינו<small>]</small> בשם ר' יהושע ששורפים תרומה תלויה עם טמאה — הוא כדברי <strong>ר' שמעון, ואליבא</strong> <small>[ולפי</small> שיטת<small>]</small> <strong>ר' יהושע. הא</strong> <small>[זו]</small> שאין שורפין — <strong>ר' יוסי, ואליבא</strong> <small>[ולפי</small> שיטת<small>]</small> <strong>ר' יהושע.</strong>
 והיכן מצינו במפורש מחלוקת תנאים זו בדברי ר' יהושע — <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>ארבעה עשר</strong> בניסן <strong>שחל להיות בשבת,</strong> שאי אפשר לבער את החמץ בו ביום משום השבת, <strong>מבערין את הכל מלפני השבת, ושורפין</strong> יחד <strong>תרומות טמאות תלויות וטהורות,</strong> אלו <strong>דברי ר' מאיר. ר' יוסי אומר:</strong> שורפים <strong>טהורה בפני עצמה, ותלויה בפני עצמה, וטמאה בפני עצמה.</strong>
 <strong>אמר ר' שמעון: לא נחלקו ר' אליעזר ור' יהושע על</strong> התרומה <strong>הטהורה ועל הטמאה שאין שורפין</strong> אותן כאחת, <strong>על התלויה ועל הטהורה ששורפין</strong> אותן כאחת, כיון שלא הוחזקה כאן כל טומאה, אינו נראה בכך כמטמא תרומה בידים. <strong>על מה נחלקו — על התלויה ועל הטמאה, שר' אליעזר אומר: תישרף זו בעצמה וזו בעצמה,</strong> כיון שהוחזקה כאן טומאה ודאית יש לחשוש שמא התלויה אכן טהורה, והריהו מטמא אותה בידים. <strong>ור' יהושע אומר:</strong> שורף את <strong>שתיהן כאחת.</strong>
 ותוהים, כיצד אפשר לתרץ כך? <strong>והא מתניתין</strong> <small>[והרי משנתנו]</small> כ<strong>ר' יוסי היא,</strong> וכיצד אפשר לומר שאותו דבר שאומר ר' יוסי לא הוא אמרו אלא ר' שמעון! ומתרצים: <strong>הכי קאמר</strong> <small>[כך אמר]</small> <strong>ר' יוסי לר' מאיר: אפילו ר' שמעון ואליבא</strong> <small>[ולפי</small> שיטת<small>]</small> <strong>ר' יהושע,</strong> ש<strong>מיקל, כי</strong> <small>[כאשר]</small> הוא <strong>מיקל</strong> הרי זה <strong>ב</strong>שריפת <strong>תלויה וטמאה, אבל בטהורה וטמאה</strong> כדבריך — אף הוא <strong>לא</strong> הודה.
 <big>ב</big> בדומה לכך, <strong>ר' יוסי בר' חנינא רמי</strong> <small>[השליך,</small> הראה סתירה<small>]</small> בין דין <strong>תרומה</strong> ובין <strong>פיסחא</strong> <small>[פסח],</small> <strong>ו</strong>הוא עצמו <strong>משני</strong> <small>[מתרץ].</small> ומפרטים: <strong>מי</strong> <small>[האם]</small> <strong>אמר ר' יהושע</strong> ששורפים <strong>שתיהן</strong> התלויה והטמאה <strong>כאחת,</strong>
 <strong>ורמינהו</strong> <small>[והשליך,</small> הראה סתירה לכך<small>]</small> ממה ששנינו: <strong>חבית של תרומה שנולד בה ספק טומאה, ר' אליעזר אומר: אם היתה</strong> החבית <strong>מונחת במקום התורפה</strong> שעשויה להישבר או להיטמא בו — <strong>יניחנה במקום המוצנע, ואם היתה מגולה — יכסנה. ר' יהושע אומר</strong> היפך הדברים: <strong>אם היתה מונחת במקום המוצנע</strong> — <strong>יניחנה במקום התורפה, ואם היתה מכוסה — יגלנה.</strong>
 ונדייק: מכל מקום <strong>גרמא</strong> <small>[לגרום]</small> שתבוא טומאה וודאית לספק תרומה טמאה <small>—</small> <strong>אין</strong> <small>[כן,</small> מותר<small>],</small> ואולם לטמא אותה במעשה ממש <strong>בידים — לא!</strong> ואילו כאן אמרנו ששורפים את שתיהן יחד! <strong>ומשני</strong> <small>[והיה מתרץ]:</small> <strong>הא</strong> <small>[זו]</small> האומרת שמותר לשרפו כאחת — שיטת <strong>ר' שמעון אליבא</strong> <small>[לפי</small> שיטת<small>]</small> <strong>ר' יהושע, הא</strong> <small>[זו]</small> המתירה רק גרם טומאה — היא כשיטת <strong>ר' יוסי אליבא</strong> <small>[לפי</small> שיטת<small>]</small> שיטת <strong>ר' יהושע.</strong>
 <big>ג</big> ובדומה לכך <strong>ר' אלעזר רמי</strong> <small>[היה משליך,</small> מראה סתירה<small>]</small> מענין <strong>תרומה</strong> לענין <strong>תרומה, ומשני</strong> <small>[ומתרץ]</small> בעצמו. ומפרטים: <strong>מי</strong> <small>[האם]</small> <strong>אמר ר' יהושע</strong> כי לטמא ספק תרומה <strong>גרמא</strong> <small>[לגרום</small> בלבד<small>] —</small> <strong>אין</strong> <small>[כן,</small> מותר<small>],</small> ואולם <strong>בידים</strong> ממש — <strong>לא,</strong>
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>חבית של</strong> יין <strong>תרומה שנשברה בגת העליונה ותחתיה</strong> בגת התחתונה היו <strong>חולין טמאין —</strong>
 <strong>מודה ר' אליעזר לר' יהושע שאם יכול להציל ממנה</strong> מן הגת העליונה מקצת התרומה הטהורה, אפילו אינו מוצא אלא כלי טהור המכיל <strong>רביעית</strong> אחת בלבד כדי לקבל את היין <strong>בטהרה — יציל,</strong> ולא ישגיח על השאר. <strong>ואם לאו</strong> שאינו יכול להציל כלום — <strong>ר' אליעזר אומר: תרד</strong> התרומה הזו מעצמה <strong>ותטמא</strong> כשתכנס לגת התחתונה, אבל <strong>לא יטמאנה ביד.</strong>
 <strong>ר' יהושע אומר: יטמאנה ביד,</strong> שיפקוק את הצינור המוליך בין הגת העליונה לתחתונה בכלי טמא או יוציא את היין בכלים טמאים. הרי ברור שר' יהושע מתיר אף לטמא תרומה טהורה בידים!
 <strong>ומשני</strong> <small>[ומתרץ]:</small> <strong>שאני התם</strong> <small>[שונה שם]</small> בענין חבית שנשברה <strong>דאיכא</strong> <small>[שיש]</small> בדבר <strong>הפסד חולין,</strong> שאם תישפך החבית לגת התחתונה יאסרו אף החולין הטמאים המצויים שם, מחמת חלק התרומה שהתערב בהם ושאסור באכילה לזר.
 <strong>מתקיף לה</strong> <small>[מקשה על כך]</small> <strong>רבא: מתניתין נמי איכא</strong> <small>[</small>ב<small>משנתנו גם כן יש]</small> <strong>הפסד עצים,</strong> אם צריך לשרוף תרומה טהורה לעצמה וטמאה לעצמה, ובכל זאת אמר ר' יוסי משום ר' יהושע שאין נשרפים כאחת! <strong>אמר ליה</strong> <small>[לו]</small> <strong>אביי: להפסד מרובה — חששו</strong> חכמים והתירו, ו<strong>להפסד מועט</strong> של עצים בלבד — <strong>לא חששו.</strong>
 <strong>ומנא תימרא</strong> <small>[ומנין תאמר]</small> ותוכיח שאכן <strong>להפסד מרובה חששו, ולהפסד מועט לא חששו — דתניא</strong> <small>[ש</small>הרי <small>שנינו</small> בברייתא<small>]:</small> <strong>חבית של שמן תרומה שנשברה בגת העליונה, ובתחתונה חולין טמאין — מודה ר' אליעזר לר' יהושע שאם יכול להציל ממנה רביעית בטהרה — יציל, ואם לאו — תרד ותטמא ואל יטמאנה ביד.</strong>
 ושואלים: <strong>מאי שנא</strong> <small>[מה שונה]</small> <strong>שמן</strong> שהכל מודים שאין לטמא אותו ביד משום ש<strong>ראוי להדליק,</strong> שגם אם תישפך התרומה לגת התחתונה ותיטמא ותהא בתערובת גם תרומה טמאה, מכל מקום כיון שאף בתרומה טמאה מותר להשתמש לצורך הדלקה, אין זה הפסד גמור. אם כן, <strong>יין נמי</strong> <small>[גם כן]</small> <strong>ראוי לזילוף</strong> להתיזו ולזלפו בבית לשם ריח טוב, ואפשר לצורך זה להשתמש גם בתרומה טמאה!
 <strong>וכי תימא</strong> <small>[ואם תאמר]</small> <strong>זילוף לאו מילתא היא</strong> <small>[לא דבר</small> חשוב <small>הוא],</small> <strong>והאמר</strong> <small>[והרי אמר]</small> <strong>שמואל משום</strong> (בשם) <strong>ר' חייא: שותין</strong> יין <strong>מלוג בסלע,</strong> שלוג ממנו שווה סלע, <strong>ומזלפין מלוג</strong> ששוה <strong>שנים.</strong> הרי שזילוף חשוב אף משתיה! ומשיבים: מדובר כאן <strong>ב</strong>יין <strong>חדש,</strong> שאין ריחו חזק ואינו ראוי לזילוף.
 ומקשים: <strong>והא</strong> <small>[והרי]</small> <strong>ראוי</strong> הוא <strong>לישנו</strong> (להמתין בו עד שיהא ישן), ואז יזלף הכל ואינו בא לידי הפסד! ומשיבים: <strong>אתי ביה</strong> <small>[</small>עלול <small>לבוא בו]</small> <strong>לידי תקלה,</strong> שמא בתוך הזמן ישכחו שיין זה טמא, וישתוהו. ושואלים: אם כן <strong>שמן נמי</strong> <small>[גם כן]</small> <strong>אתי ביה</strong> <small>[יבוא בו]</small> <strong>לידי תקלה</strong> שישכחו שהוא טמא וישתמשו בו לשתיה.
 ומשיבים: <strong>דרמי ליה</strong> <small>[שמטיל אותו]</small> <strong>בכלי מאוס,</strong> ושוב אין בני אדם עלולים לשתות ממנו, אלא מדליקים בלבד. ושואלים: <strong>יין נמי</strong> <small>[גם כן]</small> <strong>רמי ליה</strong> <small>[מטיל אותו]</small> <strong>בכלי מאוס!</strong> ודוחים: דבר זה לא יתכן, כי אם <strong>לזילוף קא בעי ליה</strong> <small>[הוא זקוק לו],</small> <strong>בכלי מאוס רמי ליה</strong> <small>[יניח אותו]?!</small> שהרי הזילוף הוא לתוספת עידון, וכלי מאוס ודאי יקלקל את ריחו של היין הזה ויימאס בעיני מזלפו.
 ומוסיפים: <strong>ותקלה עצמה</strong> חשש זה אם דבר שמשאירים אותו זמן מרובה יביא לתקלה, במחלוקת <strong>תנאי</strong> <small>[תנאים]</small> <strong>היא</strong> שנויה. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>חבית של יין של תרומה שנטמאת, בית שמאי אומרים: תשפך חבל</strong> (כולה כאחת), <strong>ובית הלל אומרים:</strong> ימתין לה שתתיישן ו<strong>תעשה זילוף.</strong>
 <strong>אמר ר' ישמעאל בר' יוסי: אני אכריע</strong> במחלוקת זו, ולפי החלוקה הזו: אם היתה החבית <strong>בשדה — תשפך חבל</strong> (כולה כאחת), שמא עד שיקחו את החבית מן השדה לבית ישכחו שטמאה היא ויבואו לידי תקלה. ואם היה הדבר <strong>בבית</strong> שאפשר להשתמש בה מיד — <strong>תעשה זילוף. איכא דאמרי</strong> <small>[יש שאומרים]</small> שכך רצה לחלק: <strong>ב</strong>יין <strong>חדש — תשפך חבל</strong>, <strong>בישן — תעשה זילוף. אמרו לו:</strong>
## דף כא.
 <strong>אין הכרעת שלישית מכרעת,</strong> כלומר אי אפשר להוסיף דעה שלישית במחלוקת כדרך הכרעה כאשר החכמים הראשונים כלל לא הזכירו בדבריהם ענין חשש תקלה.
 <big>א</big> <strong>אמר ר' יוסי בר' חנינא: מחלוקת</strong> ר' אליעזר ור' יהושע בענין חבית התרומה הנשפכת מהגת העליונה לגת התחתונה היא כ<strong>שנפלה</strong> סאה אחת של תרומה <strong>לפחות ממאה סאה חולין טמאין</strong> שהיו בגת התחתונה.
 <strong>אבל נפלה למאה</strong> סאין <strong>חולין טמאין — דברי הכל תרד ותטמא, ואל יטמאנה ביד.</strong> וטעמו של דבר: שכאשר תיפול חבית אחת בתוך מאה הרי היא מתבטלת ברוב, וכיון שכך — הכל מותר לפחות לזר. שאף שהיא טמאה, הרי שוב אין דינה כתרומה אלא כחולין גמורים.
 ומעירים: אכן, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>חבית שנשברה בגת העליונה ותחתיה</strong> שיעור <strong>מאה</strong> חביות של <strong>חולין טמאין — מודה ר' אליעזר לר' יהושע, שאם יכול להציל ממנה רביעית בטהרה — יציל, ואם לאו — תרד ותטמא ואל יטמאנה ביד.</strong>
 אף שאת הראיה לדברי ר' יוסי בר' חנינא הצלחנו להביא מכאן, מכל מקום תוהים על לשון הברייתא: <strong>האי</strong> <small>[זה]</small> הביטוי <strong>"מודה ר' אליעזר לר' יהושע"</strong> תמוה הוא, שהרי ר' אליעזר הוא שאמר שאין לטמא את החבית העליונה בכל מקרה, להיפך <strong>מודה ר' יהושע לר' אליעזר מיבעי ליה</strong> <small>[צריך היה לו</small> לומר<small>],</small> שאף ר' יהושע מודה שלא יטמא את חבית התרומה שבגת העליונה! <strong>אמר רבא: איפוך</strong> <small>[הפוך]</small> את הגרסה, ושנה להיפך.
 <strong>רב הונא בריה</strong> <small>[בנו]</small> של <strong>רב יהושע אמר: לעולם לא תיפוך</strong> <small>[תהפוך],</small> <strong>הכא במאי עסקינן</strong> <small>[כאן במה אנו עוסקים]</small> שאפשר לשאוב רק <strong>בכלי שתוכו טהור וגבו טמא,</strong> שנטמא טומאה מדברי סופרים על ידי משקים טמאים, <strong>מהו דתימא</strong> <small>[שתאמר]</small> <strong>ניגזור דילמא</strong> <small>[שמא]</small> <strong>נגע גבו בתרומה</strong> ויטמאנה. ולכן אפילו את הרביעית לא יציל בטהרה בצורה זו, שמא באותה שעה הוא מטמא בידים את שאר התרומה שמחוץ לכלי, על כן <strong>קא משמע לן</strong> <small>[השמיע לנו]</small> שמודה ר' אליעזר לר' יהושע, שאף שיש חשש שהוא מטמא את שאר התרומה, מכל מקום מותר לו כיון שמציל רביעית בטהרה.
 
 <big>א משנה</big> <strong>כל שעה</strong> שמותר עדיין <strong>לאכול</strong> את החמץ, אף <strong>מאכיל</strong> אותו <strong>לבהמה לחיה ולעופות</strong> שלו, <strong>ומוכר</strong> אותו <strong>לגוי, ומותר ב</strong>כל <strong>הנאתו. עבר זמנו — אסור בהנאתו,</strong> ואף <strong>לא יסיק בו תנור וכירים.</strong> ביחס לדרך ביעורו של החמץ נחלקו הדעות, <strong>ר' יהודה אומר: אין ביעור חמץ אלא</strong> על ידי <strong>שריפה. וחכמים אומרים:</strong> לאו דוקא, אלא <strong>אף מפרר וזורה לרוח או מטיל</strong> אותו <strong>לים.</strong>
 <big>ב גמרא</big> תחילה מדייקים מלשון המשנה: <strong>כל שעה שמותר לאכול — מאכיל, הא</strong> <small>[הרי]</small> מכאן יוצא ש<strong>כל שעה שאינו מותר לאכול — אינו מאכיל. לימא מתניתין</strong> <small>[האם לומר שמשנתנו]</small> <strong>לא כ</strong>שיטת <strong>ר' יהודה. דאי</strong> <small>[שאם]</small> כ<strong>ר' יהודה, הא איכא</strong> <small>[הרי יש]</small> שעה חמישית ש<strong>אינו אוכל, ו</strong>בכל זאת <strong>מאכיל. דתנן</strong> <small>[ש</small>הרי <small>שנינו</small> במשנה<small>]:</small> <strong>ר' מאיר אומר: אוכלין</strong> חמץ ביום ארבעה עשר בניסן <strong>כל חמש, ושורפין</strong> מיד <strong>בתחלת שש.</strong> ו<strong>ר' יהודה אומר: אוכלין כל ארבע, ותולין כל חמש, ושורפין בתחלת שש!</strong> נמצא שיש שעה אחת שאינו אוכל, ואף על פי כן מותר לו להאכיל לבהמה.
 ומקשים מצד שני: <strong>ואלא מאי</strong> <small>[מה</small> תאמר<small>]</small> שמשנתנו כשיטת <strong>ר' מאיר היא, האי</strong> <small>[</small>לשון <small>זה]</small> <strong>"כל שעה שמותר לאכול מאכיל"</strong> איננה לשון נכונה אלא <strong>"כל שעה שאוכל מאכיל" מיבעי ליה</strong> <small>[צריך לו</small> לומר<small>].</small> שהביטוי "מותר לאכול" אינו מובן כאן, כי אינו אומר כיוצא בזה אף "מותר להאכיל", ומתוך הבדל הלשון נראה שמדובר בשני בני אדם.
 <strong>אמר רבה בר עולא: מתניתין</strong> <small>[משנתנו]</small> כשיטת <strong>רבן גמליאל היא. דתנן</strong> <small>[ש</small>כן <small>שנינו</small> במשנה<small>],</small> <strong>רבן גמליאל אומר: חולין נאכלין</strong> ביום ארבעה עשר בניסן <strong>כל ארבע</strong> שעות, <strong>תרומה</strong> נאכלת אף <strong>כל חמש, ושורפין בתחלת שש. והכי קאמר</strong> <small>[וכך אמר]</small> וכך יש להבין את דברי משנתנו: <strong>כל שעה שמותר לאכול</strong> ל<strong>כהן בתרומה,</strong> אף שישראל כבר איננו אוכל בשעה זו, <strong>ישראל מאכיל חולין לבהמה לחיה ולעופות.</strong>
 <big>ג</big> ועוד מדייקים בלשון המשנה. שנינו בה "לבהמה לחיה ולעופות". ושואלים: <strong>למה לי למיתנא</strong> <small>[לשנות]</small> <strong>בהמה, למה לי למיתנא</strong> <small>[לשנות]</small> <strong>חיה,</strong> והרי לכאורה הוא הדין לשתיהן? ומשיבים: <strong>צריכא</strong> <small>[נצרכה]</small> הכפילות. <strong>דאי תנא</strong> <small>[שאם היה שונה]</small> <strong>בהמה</strong> בלבד, היינו אומרים שמותר להאכילה, משום <strong>דאי משיירא, חזי לה</strong> <small>[ש</small>בהמה <small>אם משיירת</small> ואינה אוכלת הכל <small>רואה אותה]</small> ששיירה, ויכול להשליך את הנותר. <strong>אבל חיה</strong> כגון כלב וחתול, <strong>דאי משיירא, קמצנעא לה</strong> <small>[שאם משאירה</small> משהו, <small>הרי היא מצניעה אותו]</small> <strong>אימא</strong> <small>[אמור]</small> ש<strong>לא</strong> יתירו להאכיל קרוב לזמן איסור חמץ.
 <strong>ואי תנא</strong> <small>[ואם היה שונה]</small> <strong>חיה</strong> בלבד — <strong>משום דאי משיירא, מיהת מצנעא</strong> <small>[שאם</small> היא <small>משיירת, הרי על כל פנים מצנעת]</small> ואינו עובר משום "בל יראה". <strong>אבל בהמה, זימנין דמשיירא, ולא מסיק אדעתיה</strong> <small>[פעמים ש</small>היא <small>משיירת, ולא מעלה על דעתו]</small> שהשאירה, <strong>וקאי עליה</strong> <small>[ומוטל עליו]</small> איסור <strong>"בל יראה ובל ימצא" — אימא</strong> <small>[אמור]</small> ש<strong>לא</strong> יותר לו להאכילה, על כן <strong>צריכא</strong> <small>[נצרכה]</small> לשנות שני המקרים.
 ושואלים: <strong>עופות למה לי</strong> לחזור ולפרט? ומשיבים: באמת אין צורך מיוחד בזה, אלא <strong>איידי דתנא</strong> <small>[על ידי ששנה</small> כבר<small>]</small> <strong>בהמה וחיה, תנא נמי</strong> <small>[שנה גם כן]</small> <strong>עופות</strong> משום הרגל הלשון.
 <big>ד</big> שנינו במשנה שכל שעה שמותר לאכול אף <strong>"מוכרו לגוי".</strong> ותוהים: <strong>פשיטא</strong> <small>[פשוט,</small> ברור הדבר<small>]</small> שכן הוא, שהרי אמרנו שמותר בהנאה! ומשיבים: <strong>לאפוקי מהאי תנא</strong> <small>[להוציא מ</small>שיטת <small>תנא זה]</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>בית שמאי אומרים: לא ימכור אדם חמצו לגוי, אלא אם כן יודע בו שיכלה</strong> החמץ <strong>קודם פסח.</strong> כי לדעת בית שמאי יש לו לאדם אחריות מסויימת על חמצו, אפילו שאינו בבעלותו. <strong>ובית הלל אומרים: כל שעה שמותר לאכול — מותר</strong> אף <strong>למכור,</strong> שמשעה שמכר שוב אין לו כל אחריות על חמץ זה.
## דף כא:
 <strong>ר' יהודה בן בתירא</strong> המסכים בעיקרו של דבר לשיטת בית שמאי <strong>אומר: כותח</strong> (תבלין חריף העשוי מפירורי לחם) <strong>וכל מיני כותח</strong> וכיוצא בו — <strong>אסור למכור שלשים יום קודם לפסח,</strong> כי תבלין אינו נאכל בבת אחת, ויגיע זמן הפסח לפני שיכלה.
 <big>א</big> שנינו במשנה שחמץ בתוך זמן היתרו <strong>"מותר בהנאה".</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא <strong>שחרכו</strong> את החמץ באש <strong>קודם זמנו,</strong> שחל עליו האיסור ושוב אינו ראוי כלל למאכל. <strong>וקא משמע לן</strong> <small>[והשמיע לנו]</small> הלכה <strong>כ</strong>שיטת <strong>רבא,</strong> ש<strong>אמר רבא: חרכו</strong> את החמץ <strong>קודם זמנו — מותר בהנאה, אפילו לאחר זמנו</strong> ששוב אינו קרוי חמץ.
 <big>ב</big> במשנה שנינו: <strong>"עבר זמנו אסור בהנאתו",</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שכן הוא! ומשיבים <strong>לא צריכא</strong> <small>[נצרכה]</small> אלא <strong>לשעות דרבנן</strong> <small>[שמדברי סופרים].</small> כלומר, שאף בשעה השישית שאיסורו מדברי סופרים בלבד הריהו אסור בהנאה מדבריהם. ש<strong>אמר רב גידל אמר רב חייא בר יוסף אמר ר' יוחנן: המקדש</strong> אשה בחמץ — בחיטין שיש בהן חשש חימוץ מתחילת <strong>שש שעות</strong> שעדיין אינו אסור אלא מדברי סופרים <strong>ולמעלה</strong> בערב פסח, <strong>אפילו בחיטי קורדניתא</strong> שהן קשות מאד ויש רק ספק קלוש שהחמיצו; בכל זאת <strong>אין חוששין לקדושין</strong> שהרי בקידושי כסף צריך הדבר הניתן כקידושין להיות שוה פרוטה לפחות, וחמץ האסור בהנאה אינו שוה מאומה.
 <big>ג</big> שנינו במשנה: <strong>ולא יסיק בו תנור וכירים</strong> לאחר שעת איסורו. ותוהים: <strong>פשיטא</strong> <small>[פשוט,</small> מובן מאליו<small>]</small> שהרי אף זו הנאה היא! ומשיבים: <strong>לא צריכא</strong> <small>[נצרכה]</small> אלא לשיטת <strong>ר' יהודה</strong> ש<strong>אמר אין ביעור חמץ אלא שריפה. סלקא דעתך אמינא</strong> <small>[יעלה על דעתך לומר]</small> כך: <strong>הואיל ואמר ר' יהודה מצותו</strong> לבערו <strong>בשריפה, בהדי דקא שריף ליה ליתהני מיניה</strong> <small>[בתוך כדי שהוא שורף אותו</small> אף <small>יהנה ממנו]</small> אגב ביעורו, על כן <strong>קא משמע לן</strong> <small>[השמיע לנו]</small> שאין הדבר כך, ואסור.
 <big>ד</big> <strong>אמר חזקיה מנין</strong> יודעים אנו <strong>לחמץ בפסח שאסור בהנאה?</strong> משום <strong>שנאמר "לא יאכל חמץ"</strong> (שמות יג, ג). ומתוך שנאמר האיסור בלשון נפעל, יש להבין: <strong>לא יהא בו היתר אכילה</strong> כלל ולכך אסור בהנאה, שהרי כל הנאה בסופו של דבר אפשר להמירה בכסף, ובכסף זה אפשר לקנות דבר מאכל. מדבריו אלה של חזקיה מדייקים: <strong>טעמא</strong> <small>[הטעם,</small> דוקא<small>]</small> משום ש<strong>כתב רחמנא</strong> <small>[המקרא]</small> <strong>"לא יאכל חמץ", הא</strong> <small>[הרי]</small> אם <strong>לא</strong> היה כותב בסגנון זה <strong>"לא יאכל", הוה אמינא</strong> <small>[הייתי אומר]</small> שלשון "לא תאכל" וכיוצא בה <strong>איסור אכילה — משמע</strong> הדבר, ואולם <strong>איסור הנאה — לא משמע.</strong>
 ומעירים: <strong>ופליגא</strong> <small>[וחלוקה]</small> דעה זו על דברי <strong>ר' אבהו,</strong> ש<strong>אמר ר' אבהו: כל מקום שנאמר "לא יאכל",</strong> או <strong>"לא תאכל",</strong> או <strong>"לא תאכלו" — אחד איסור אכילה ואחד איסור הנאה משמע, עד שיפרט לך הכתוב</strong> שמותר בהנאה <strong>כדרך שפרט לך בנבילה,</strong> שמותר למכרה או לתיתה במתנה לגוי.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"לא תאכלו כל נבלה לגר אשר בשעריך תתננה ואכלה או מכר לנכרי</strong> כי עם קדוש אתה לה' אלוהיך<strong>"</strong> (דברים יד, כא). <strong>אין לי אלא</strong> שהמצוה <strong>לגר בנתינה</strong> (במתנה) דוקא <strong>ולגוי במכירה.</strong> שמותרת הנבילה <strong>לגר</strong> גם <strong>במכירה מנין? תלמוד לומר: "לגר אשר בשעריך תתננה או מכר"</strong> כלומר, שיש כאן ברירה בין שתי האפשרויות הללו. שמותרת הנבילה <strong>לגוי</strong> גם <strong>בנתינה</strong> ולאו דוקא במכירה <strong>מנין? תלמוד לומר "תתננה ואכלה או מכר לנכרי". נמצאת אומר: אחד גר ואחד גוי, בין במכירה בין בנתינה</strong> כרצונו, אלו <strong>דברי ר' מאיר</strong> בפירוש הפסוק.
 <strong>ר' יהודה אומר: דברים ככתבן,</strong> ל<strong>גר בנתינה</strong> בלבד <strong>ולגוי במכירה</strong> בלבד. ושואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> ומשיבים: טעמו הוא <strong>אי סלקא דעתך</strong> <small>[אם יעלה על דעתך]</small> <strong>כ</strong>מו ש<strong>אמר ר' מאיר</strong>, אם כן <strong>ליכתוב רחמנא</strong> <small>[שיכתוב המקרא]</small> <strong>"לגר אשר בשעריך תתננה ואכלה ומכר</strong> לנכרי <strong>". "או"</strong> שנמצאת בכתוב בין שתי האפשרויות <strong>למה לי? שמע מינה</strong> <small>[למד מכאן]</small> <strong>לדברים ככתבם</strong> בלא להוסיף ברירות או שינויים.
 ושואלים: <strong>ור' מאיר</strong> כיצד מסביר הוא את סגנון הכתוב? ומשיבים: <strong>"או"</strong> זה בא ללמדנו לשיטתו שיש <strong>להקדים נתינה</strong> (מתנה) של <strong>גר למכירה</strong> של <strong>גוי.</strong> ושואלים: <strong>ור' יהודה</strong> כיצד למד הוא הלכה זו? <strong>הא</strong> <small>[</small>דבר <small>זה]</small> <strong>לא צריך קרא</strong> <small>[פסוק],</small> שכן יודעים אנו אותו ממקור אחר: <strong>כיון</strong> ש<strong>גר אתה מצווה להחיותו,</strong> שמצוה עלינו לדאוג לגר תושב שקיבל על עצמו שלא לעבוד עבודה זרה ולפרנסו, <strong>וגוי אי</strong> (אין) <strong>אתה מצווה להחיותו,</strong> לכן <strong>לא צריך קרא</strong> <small>[פסוק]</small> מפורש, <strong>סברא הוא</strong> שיש להקדים מתנה לגר הנזקק לה ואנו מצווים לעזור לו, למכירה לגוי. ומכאן ממשיכים להעביר את הדיון גם לענין שאנו עוסקים בו.
 <strong>בשלמא</strong> <small>[נניח]</small> לשיטת ר' אבהו <strong>ל</strong>פי <strong>ר' מאיר</strong> ש<strong>אמר אחד גר ואחד גוי, בין במכירה בין בנתינה, מדאיצטריך קרא למישרא</strong> <small>[מ</small>מה <small>שהוצרך הכתוב להתיר]</small> <strong>נבילה בהנאה, הא</strong> <small>[הרי]</small> נלמד מכאן ש<strong>כל</strong> שאר <strong>איסורין שבתורה</strong> שכתוב בהם איסור אכילה, <strong>אסורין בין באכילה בין בהנאה,</strong> וכשיטת ר' אבהו.
 <strong>אלא ל</strong>שיטת <strong>ר' יהודה,</strong> ש<strong>אמר: לדברים ככתבם הוא דאתא</strong> <small>[שבא]</small> הפסוק — <strong>הא</strong> <small>[הרי]</small> <strong>כל איסורים שבתורה מנא ליה</strong> <small>[מניין לו]</small> ש<strong>אסורין בהנאה,</strong> ולא רק באכילה בלבד, כפי משמעות המלים? ומשיבים: דבר זה <strong>נפקא ליה</strong> <small>[יוצא לו,</small> נלמד<small>]</small> מפסוק אחר, שנאמר בדיני טריפה <strong>"</strong>ואנשי קודש תהיון לי ובשר בשדה טריפה לא תאכלו <strong>לכלב תשלכון אתו"</strong> (שמות כב, ל).
## דף כב.
 ומסיקים מלשון הכתוב: <strong>אותו אתה משליך לכלב, ואי</strong> (ואין) <strong>אתה משליך לכלב כל איסורין שבתורה,</strong> שכשם שאסורים הם באכילה כך הם אסורים בהנאה. ושואלים: <strong>ור' מאיר,</strong> שלשיטתו לומדים מנבילה שכל איסורי תורה אסורים בהנאה, מה הוא מדייק מהכתוב? שהרי הוא אינו צריך ללימוד זה שהבאנו. ומשיבים שר' מאיר מדייק: <strong>אותו אתה משליך לכלב, ואי אתה משליך לכלב חולין שנשחטו בעזרה</strong> שבמקדש. שאף שאסורים הם באכילה, מכל מקום אסור לבזות אותם ולהשליכם לכלב, ואסורים הם לכן בהנאה.
 <strong>ואידך</strong> <small>[והאחר]</small> ר' יהודה, מהיכן לומד הוא הלכה זו בחולין שנשחטו בעזרה? ומשיבים: לדעתו כל איסור הנאה שב<strong>חולין שנשחטו בעזרה — לאו דאורייתא היא</strong> <small>[לא מן התורה הוא]</small> אלא חכמים גזרו בהן איסור, וכיון שאין הלכה זו מן התורה ממילא אין צריכים פסוק לכך.
 <big>א</big> על השיטה שכל מקום שנאמר בו "לא יאכלו" הוא איסור אכילה והנאה <strong>מתיב</strong> <small>[מקשה]</small> <strong>ר' יצחק נפחא: והרי איסור גיד הנשה, דרחמנא</strong> <small>[שהכתוב]</small> <strong>אמר "על כן לא יאכלו בני ישראל את גיד הנשה"</strong> (בראשית לב, לב), <strong>ותנן</strong> <small>[ושנינו]:</small> <strong>שולח אדם</strong> מתנה <strong>ירך</strong> של בהמה <strong>לגוי, וגיד הנשה</strong> עדיין <strong>בתוכו,</strong> ואינו צריך לנקרו ולהוציאו, <strong>מפני שמקומו ניכר</strong> ורואים שלא נוקר הגיד, ואין לחשוש במקרה זה שאדם אחר מישראל יסמוך על השולח הראשון ויבוא לאכול את הירך כמות שהוא. ולפי דרכנו למדנו שמותר לאדם ליהנות מגיד הנשה אף כי נאמר בו "לא יאכלו", וקשה לר' אבהו!
 ודוחים: <strong>קסבר</strong> <small>[סבור הוא]</small> <strong>ר' אבהו: כשהותרה נבילה</strong> בהנאה — <strong>היא וחלבה</strong> (החלב שבה) <strong>וגידה</strong> (גיד הנשה שבה) <strong>הותרה,</strong> וגיד הנשה הוא איפוא מן היוצאים מן הכלל המותרים בהנאה. ומקשים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת מי ש<strong>אמר יש בגידין</strong> (כגון גיד הנשה) <strong>בנותן טעם,</strong> כלומר שיש בהם טעם בשר, וכיון שהם כשאר הבשר הריהם בכלל נבילה, והותרו עם הנבילה. <strong>אלא ל</strong>שיטת <strong>מאן</strong> <small>[מי]</small> ש<strong>אמר אין בגידין בנותן טעם</strong> ואין הם קרוים וחשובים בשר כלל, אם כן <strong>מאי איכא למימר</strong> <small>[מה יש לומר],</small> שאם אינם חלק מבשר הנבילה אף לא הותרו בכלל היתר הנבילה.
 ומשיבים: את <strong>מאן</strong> <small>[מי]</small> <strong>שמעת ליה</strong> <small>[אותו]</small> ש<strong>אמר "אין בגידין בנותן טעם" — ר' שמעון</strong> הוא, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>האוכל מגיד הנשה של בהמה טמאה, ר' יהודה מחייב שתים</strong> הן משום איסור אכילת גיד והן משום איסור אכילת בהמה טמאה. <strong>ור' שמעון פוטר</strong> לגמרי, שלדעתו אין איסור גיד הנשה אלא בבהמה טהורה, ואף משום אכילת בהמה טמאה אין בו משום שאין בו טעם בשר, וכל שאין בו טעם בשר אינו בכלל איסור אכילת בשר בהמה טמאה.
 ובאמת <strong>ר' שמעון הכי נמי</strong> <small>[כך גם כן]</small> ש<strong>אסר בהנאה</strong> את הגיד, לפי הטעם שהסברנו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>גיד הנשה מותר בהנאה,</strong> אלו <strong>דברי ר' יהודה, ור' שמעון אוסר.</strong>
 <big>ב</big> ומקשים עוד על שיטת ר' אבהו: <strong>והרי דם, דרחמנא</strong> <small>[שהכתוב]</small> <strong>אמר</strong> "על כן אמרתי לבני ישראל <strong>כל נפש מכם לא תאכל דם</strong> והגר הגר בתוככם לא יאכל דם" (ויקרא יז, יב). ולשיטת ר' אבהו למדים מכאן שהדם אסור אף בהנאה כשם שאסור באכילה, <strong>ותנן</strong> <small>[ו</small>הרי <small>שנינו</small> במשנה<small>]:</small> <strong>אלו ואלו,</strong> שיירי דמי החטאות הפנימיות ושאר דמים הנזרקים על המזבח, לבסוף יורדים ממנו <strong>ומתערבין באמה</strong> (בתעלה) של המים שממנה שוטפים את בית המקדש, <strong>ויוצאין</strong> אחר כך עם המים <strong>לנחל קדרון, ונמכרין</strong> במחיר מיוחד <strong>לגננין</strong> (בעלי גינות), שכן המים המעורבים בדם יפים <strong>לזבל. ומועלין בו,</strong> שאסור להשתמש בהם שלא על ידי קנייתם מבית המקדש. ואם כן, אף שנאמר בדם איסור אכילה, יש בו היתר הנאה!
 ומשיבים: <strong>שאני</strong> <small>[שונה]</small> <strong>דם דאיתקש</strong> <small>[שהושווה]</small> הדם בפסוק <strong>למים, דכתיב</strong> <small>[ש</small>כן <small>נאמר]</small> בדם <strong>"לא תאכלנו על הארץ תשפכנו כמים"</strong> (דברים יב, כד), מכאן נלמד: <strong>מה מים מותרין</strong> בהנאה, <strong>אף דם מותר.</strong>
 ומקשים: מנין יודע אתה שמדובר בפסוק במים המותרים? <strong>ואימא</strong> <small>[ואמור]</small> שהיקש זה למים אסורים, <strong>כמים המתנסכים על גבי המזבח,</strong> שהם קודש ואסורים בהנאה! <strong>אמר ר' אבהו:</strong> היקש למים המותרים נלמד מדיוק הכתוב <strong>"כמים" — רוב מים,</strong> ורוב מים מותרים בהנאה. ומקשים עליו: <strong>מידי</strong> <small>[וכי]</small> <strong>"רוב מים" כתיב</strong> <small>[נאמר]?</small> הלוא נאמר "כמים" בלבד?! <strong>אלא אמר רב אשי,</strong> כך יש לפרש: <strong>כמים הנשפכין,</strong> שהם מותרים, <strong>ולא כמים הניסכין</strong> שלגבי המים. שעל המזבח אין משתמשים בלשון שפיכה אלא בלשון ניסוך.
 ועדיין מקשים: <strong>ואימא</strong> <small>[ואמור]</small> שכך הוא ההיקש שבין דם למים: <strong>כמים הנשפכים לפני עבודה זרה</strong> שהם אסורים בהנאה! ודוחים: <strong>התם נמי</strong> <small>[שם גם כן]</small> אין זה נקרא שפיכה אלא <strong>ניסוך איקרי</strong> <small>[נקרא],</small> שנאמר <strong>"</strong>אשר חלב זבחימו יאכלו <strong>ישתו יין נסיכם"</strong> (דברים לב, לח).
## דף כב:
 ושואלים: <strong>ולשיטת חזקיה</strong> שלדעתו "לא תאכל" משמעו איסור אכילה בלבד ולא איסור הנאה, <strong>למאי הלכתא איתקש</strong> <small>[למה</small> לאיזו <small>הלכה הושווה]</small> <strong>דם למים?</strong> שהרי לשיטתו אינו זקוק להיקש זה לצורך היתר הנאתו! ומשיבים שהוא נצרך <strong>ל</strong>ענין זה, <strong>כ</strong>דברי <strong>ר' חייא בר אבא,</strong> ש<strong>אמר ר' חייא בר אבא אמר ר' יוחנן: מנין לדם קדשים שאינו מכשיר</strong> דברי מאכל לקבל טומאה — <strong>שנאמר "לא תאכלנו על הארץ תשפכנו כמים"</strong> (דברים יב, כד), נלמד מכאן <strong>דם</strong> שחיטת בהמת חולין <strong>שנשפך כמים — מכשיר</strong> לטומאה, דם קרבן <strong>שאינו נשפך כמים</strong> אלא נזרק על המזבח — <strong>אינו מכשיר.</strong>
 <big>א</big> ועוד מקשים לשיטת ר' אבהו: <strong>והרי אבר מן החי,</strong> אבר שנחתך מבעל חיים בעודנו חי, <strong>דכתיב</strong> <small>[שנאמר</small> בו<small>]</small> <strong>"</strong>רק חזק לבלתי אכול הדם כי הדם הוא הנפש <strong>ולא תאכל הנפש עם הבשר"</strong> (דברים יב, כג), <strong>ותניא</strong> <small>[ושנויה</small> ברייתא<small>]:</small> <strong>ר' נתן אומר: מנין שלא יושיט אדם כוס יין לנזיר</strong> האסור בשתיית יין, <strong>ו</strong>כן לא יושיט <strong>אבר מן החי לבני נח</strong> שאף בני נח אסורים באכילת אבר מן החי — <strong>תלמוד לומר "ולפני עור לא תתן מכשל"</strong> (ויקרא יט, יד). שהמסייע לאדם להיכשל באיסור הריהו כנותן מכשול לפני עיור. ונדייק מכאן: כיון שאיסור נתינת אבר מן החי לגוי הוא רק מפני "ולפני עור", אם כן נלמד כי <strong>הא</strong> <small>[הרי]</small> <strong>לכלבים — שרי</strong> <small>[מותר],</small> ומשמע שאין בכך איסור הנאה. והרי נאמר "לא תאכל" ולשיטת ר' אבהו הרי זה בא לאסור אף בהנאה!
 ומשיבים: <strong>שאני</strong> <small>[שונה]</small> <strong>אבר מן החי, דאיתקש</strong> <small>[שהושוה]</small> בפסוק <strong>לדם,</strong> שהרי נאמר <strong>"רק חזק לבלתי אכל הדם כי הדם הוא הנפש"</strong> (דברים יב, כג), וכשם שהדם מותר בהנאה — אף אבר מן החי מותר בהנאה.
 ושואלים: <strong>ו</strong>אם כן, <strong>לחזקיה</strong> שאינו סבור ש"לא תאכל" הוא איסור הנאה, <strong>למאי הלכתא איתקש</strong> <small>[למה</small> לאיזו <small>הלכה הושווה]</small> <strong>אבר מן החי לדם?</strong> ומשיבים: <strong>אמר לך</strong> <small>[</small>יכול <small>היה לומר לך]</small> חזקיה להיפך, <strong>דם הוא דאיתקש</strong> <small>[שהושוה]</small> <strong>לאבר מן החי,</strong> ללמדנו: <strong>מה אבר מן החי — אסור, אף דם מן החי אסור. ואי זה — זה דם הקזה, שהנפש יוצאה בו,</strong> שדם כזה נקרא דם היוצא מן החי ואסור אף לבני נח (ר"ח).
 <big>ב</big> ועוד שואלים: <strong>והרי שור הנסקל דרחמנא</strong> <small>[שהכתוב]</small> <strong>אמר</strong> "וכי יגח שור את איש או את אשה ומת, סקול יסקל השור <strong>ולא יאכל את בשרו</strong> ובעל השור נקי" (שמות כא, כח), <strong>ותניא</strong> <small>[ושנויה</small> ברייתא<small>]:</small> <strong>ממשמע שנאמר "סקול יסקל השור" איני יודע שהיא נבלה?</strong> שהרי לא נשחט אלא נסקל, <strong>ו</strong>הרי <strong>נבלה אסורה באכילה! ו</strong>אם כן <strong>מה תלמוד לומר "לא יאכל"</strong> שנאמר בו? אלא <strong>מגיד לך הכתוב</strong> שאף <strong>אם שחטו לאחר שנגמר</strong> (נפסק) <strong>את דינו</strong> לסקילה — <strong>אסור,</strong> גם אם לא הספיקו לסקלו ועדיין אינו בכלל נבילה.
 <strong>אין לי אלא</strong> שאסור אותו השור <strong>באכילה,</strong> איסור <strong>הנאה מניין? תלמוד לומר "ובעל השור נקי".</strong> ושואלים: <strong>מאי</strong> <small>[מה</small> כיצד<small>]</small> <strong>משמע</strong> <small>(</small>מובן) ממילים אלה איסור הנאה? <strong>שמעון בן זומא אומר:</strong> הרי זה <strong>כאדם שאומר לחבירו "יצא פלוני נקי מנכסיו"</strong> ומשמע דבריו: <strong>אין לו בהם הנאה של כלום,</strong> וכן "ובעל השור נקי" משמעו: אין לו בשורו כל הנאה.
 ולענייננו נדייק: <strong>טעמא</strong> <small>[הטעם</small> דוקא<small>]</small> ש<strong>כתב "ובעל השור נקי"</strong> יודעים שיש בכך איסור הנאה, <strong>דאי</strong> <small>[שאם]</small> היינו צריכים ללמוד רק <strong>מ"לא יאכל", איסור אכילה — משמע</strong> מכאן, <strong>איסור הנאה — לא משמע,</strong> וקשה אף לשיטת חזקיה המסכים ש"לא יאכל" משמעו גם איסור הנאה!
 ומשיבים: <strong>לעולם "לא יאכל" — איסור אכילה ואיסור הנאה משמע, "ובעל השור נקי" — להנאת עורו הוא דאתא</strong> <small>[שבא],</small> ללמדנו שאף עור השור הנסקל אסור בהנאה. <strong>ואיצטריך</strong> <small>[והיה צריך]</small> לפרש דבר זה, כי <strong>סלקא דעתך אמינא</strong> <small>[עולה על דעתך לומר]:</small> <strong>"לא יאכל את בשרו" כתיב</strong> <small>[נאמר],</small> והיינו מדייקים: <strong>בשרו — אין</strong> <small>[כן]</small> יש בו איסור הנאה, <strong>עורו — לא,</strong> על כן <strong>קא משמע לן</strong> <small>[השמיע לנו]</small> שאף עורו אסור בהנאה.
 ושואלים: <strong>ולהנך תנאי דמפקי ליה להאי קרא</strong> <small>[ולאותם תנאים המוציאים אותו את הפסוק</small> הזה<small>]</small> "בעל השור נקי" <strong>לדרשה אחרינא</strong> <small>[אחרת]</small> כגון לענין הלימוד ששור תם פטורים בעליו מתשלום <strong>חצי כופר</strong> אם הרג השור איש, <strong>ולדמי וולדות</strong> אם נגח אשה הרה וכתוצאה מכך הפילה את עוברה, אם כן איסור <strong>הנאת עורו מנא להו</strong> <small>[מנין להם]?</small> ומשיבים: <strong>נפקא להו</strong> <small>[יוצא להם]</small> ענין זה <strong>מ</strong>לשון <strong>"</strong>ולא יאכל <strong>את בשרו",</strong> ומייתור הלשון "את" למדים ריבוי ותוספת לאיסור זה, ומשמעו: <strong>את הטפל לבשרו,</strong> והוא העור. וכשם שאסור הבשר, כך אסור העור הטפל לו.
 ושואלים: <strong>ואידך</strong> <small>[והאחר]</small> הלומד איסור הנאה בעור מ"בעל השור נקי", כיצד דורש הוא את התוספת "את"? ומשיבים: שיטת חכם זה היא ש<strong>"את"</strong> כמלה המלמדת על תוספת וריבוי הוא <strong>לא דריש</strong> <small>[דורש],</small> וסבור הוא שמלה זו היא חלק טבעי ממבנה המשפט ואין ללמוד ממנה דבר.
 <strong>כדתניא</strong> <small>[כפי ששנינו</small> בברייתא<small>]:</small> <strong>שמעון העמסוני, ואמרי לה</strong> <small>[ויש אומרים]</small> שהיה זה <strong>נחמיה העמסוני, היה דורש כל 'אתים' שבתורה</strong> במשמעות של תוספת וריבוי, <strong>כיון שהגיע ל"את ה' אלהיך תירא</strong> אותו תעבוד ובשמו תשבע<strong>"</strong> (דברים י, כ) <strong>פירש</strong> ואמר שהוא חוזר בו מדרך דרש זו, שהרי אינו יכול לדרוש ריבוי ותוספת בפסוק זה ולומר שקיים דבר נוסף על ה' עצמו. <strong>אמרו לו תלמידיו: רבי, כל 'אתים' שדרשת מה תהא עליהן?</strong> והרי כל הזמן דרשת "את" כתוספת ועכשיו חוזר אתה בך מכל אלה? <strong>אמר להם: כשם שקבלתי שכר על הדרישה, כך אני מקבל שכר על הפרישה</strong> מלדרוש דרשות אלה. <strong>עד שבא ר' עקיבא ודרש: "את ה' אלהיך תירא"</strong> אפשר לראות אף בכך לשון ריבוי: <strong>לרבות תלמידי חכמים,</strong> שאדם מצווה לירא אותם כמורא שמים. ומכל מקום למדנו מכאן ששמעון העמסוני לפחות חזר בו ואיננו דורש עוד "את" כלשון ריבוי.
 <big>ג</big> ועוד מקשים, <strong>והרי ערלה דרחמנא</strong> <small>[שהכתוב]</small> <strong>אמר "</strong>וכי תבואו אל הארץ ונטעתם כל עץ מאכל וערלתם ערלתו את פריו שלוש שנים יהיה לכם <strong>ערלים לא יאכל"</strong> (ויקרא יט, כג), <strong>ותניא</strong> <small>[ושנויה</small> ברייתא<small>]</small> <strong>"ערלים לא יאכל" — אין לי אלא איסור אכילה, מנין ש</strong>אף <strong>לא יהנה ממנו</strong> הנאה אחרת, כגון <strong>שלא יצבע בו</strong> בצבע היוצא מן הפירות, <strong>ולא ידליק בו</strong> בשמנו <strong>את הנר? תלמוד לומר "וערלתם ערלתו... ערלים לא יאכל" — לרבות את</strong> כל ההנאות <strong>כולם</strong> לאיסור.
 ונדייק: <strong>טעמא</strong> <small>[הטעם</small> דוקא<small>]</small> כיון ש<strong>כתב רחמנא</strong> <small>[הכתוב]</small> <strong>"וערלתם ערלתו... ערלים"</strong> שהוא לשון הרחקה כפולה, <strong>הא לאו הכי, הוה אמינא</strong> <small>[הרי אם לא כך, הייתי אומר]:</small> <strong>איסור אכילה — משמע</strong> מכאן, <strong>איסור הנאה — לא משמע,</strong> אף שנכתב הלשון "לא יאכל", וקשה אפילו לחזקיה!
 ודוחים: <strong>לעולם "לא יאכל" משמע בין איסור אכילה בין איסור הנאה, ושאני התם</strong> <small>[ושונה שם]</small> <strong>דכתיב</strong> <small>[שנאמר]</small> "יהיה <strong>לכם</strong> ערלים", ללמוד מכאן היתר הנאה. <strong>ואיצטריך</strong> <small>[והוצרך]</small> הכתוב לכתוב "וערלתם ערלתו", <strong>סלקא דעתך אמינא</strong> <small>[</small>שאם <small>יעלה על דעתך לומר]</small> <strong>הואיל וכתב "לכם"</strong> כפי שדורשים "לכם" בכל מקום — <strong>שלכם יהא,</strong> ומשמעו: מותר בהנאה. על כן <strong>קא משמע לן</strong> <small>[השמיע לנו]</small> שהוא אסור בהנאה.
 ושואלים: <strong>ואלא השתא דכתיבי הנך קראי</strong> <small>[עכשיו שכתובים מקראות אלה]</small> אם כן <strong>"לכם" למה לי?</strong> והרי אין למדים מכאן דבר! ומשיבים שדרוש ביטוי זה <strong>לכדתניא</strong> <small>[לכפי ששנינו</small> בברייתא<small>]:</small> <strong>"לכם" — לרבות את הנטוע</strong>
## דף כג.
 <strong>לרבים,</strong> שגם הנטוע לצורך הרבים חל עליו איסור ערלה לכל פרטיו. <strong>ר' יהודה אומר: להוציא את הנטוע לרבים,</strong> שהוא מותר.
 ומבארים: <strong>מאי טעמא דתנא קמא</strong> <small>[מה הטעם של התנא הראשון]</small> — <strong>דכתיב</strong> <small>[שנאמר]</small> <strong>"ונטעתם",</strong> וכתוב זה <strong>ליחיד משמע,</strong> שלכל יחיד ויחיד מדבר הכתוב, שכן נטיעה נעשית כרגיל על ידי יחיד, ואילו <strong>לרבים לא משמע.</strong> לכן <strong>כתב רחמנא</strong> <small>[הכתוב]</small> <strong>"לכם"</strong> בלשון רבים ברורה — <strong>להביא</strong> בכלל איסור זה אף <strong>את הנטוע לרבים. ור' יהודה</strong> המתיר בנטוע לרבים סבור כי <strong>"ונטעתם" משמע בין לרבים בין ליחיד, ו</strong>אף <strong>"לכם" בין יחיד בין רבים משמע,</strong> אם כן <strong>הוי</strong> <small>[הרי זה]</small> <strong>רבוי אחר רבוי,</strong> וכלל הוא בידינו: <strong>אין רבוי אחר רבוי</strong> בא <strong>אלא למעט,</strong> ומשמעו בפעם השניה "לכם" — למעט את של הרבים מכלל איסור זה, וזו כשיטת ר' יהודה.
 <big>א</big> ועוד מקשים על הלימוד העיקרי: <strong>והרי תרומה דרחמנא</strong> <small>[שהכתוב]</small> <strong>אמר "וכל זר לא יאכל קדש</strong> תושב כהן ושכיר לא יאכל קודש<strong>"</strong> (ויקרא כב, י), <strong>ותנן</strong> <small>[ושנינו</small> במשנה<small>]:</small> <strong>מערבין</strong> בעירובי תחומין וכיוצא בהם <strong>לנזיר ביין,</strong> אף על פי שאסור בשתייתו. <strong>ולישראל בתרומה,</strong> אף על פי שאסור באכילתה. הרי שמותר ליהנות מן התרומה, אף על פי שנאמר בה "לא יאכל", וקשה לר' אבהו שלדעתו יש בה גם כן איסור הנאה!
 <strong>אמר רב פפא: שאני התם</strong> <small>[שונה שם]</small> שכן <strong>אמר קרא</strong> <small>[המקרא]</small> "ונחשב לכם <strong>תרומתכם</strong> כדגן מן הגורן וכמלאה מן היקב" (במדבר יח, כז), ולמדו מכאן: כי תרומתכם <strong>שלכם תהא,</strong> שמותר לישראל ליהנות מן התרומה. ושואלים: <strong>ואידך</strong> <small>[והאחר]</small> חזקיה, שלדעתו "לא יאכל" משמעו רק איסור אכילה, לשם מה זקוק הוא לתוספת של ההדגשה "תרומתכם"? ומשיבים: שלדעתו באמת אין ללמוד מכאן אלא <strong>"תרומתכם"</strong> — תרומת <strong>כל ישראל</strong> משמע, שהוא שימוש לשון במקרא ואין להוציא ממנו מסקנות.
 <big>ב</big> ועוד מקשים על שיטת ר' אבהו: <strong>והרי נזיר, דרחמנא</strong> <small>[שהכתוב]</small> <strong>אמר "</strong>כל ימי נזרו מכל אשר יעשה מגפן היין <strong>מחרצנים ועד זג לא יאכל"</strong> (במדבר ו, ד), <strong>ותנן</strong> <small>[ושנינו</small> במשנה<small>]</small> <strong>מערבין לנזיר ביין</strong> אף על פי שאסור בשתייתו, משמע שמותר לנזיר ליהנות מן היין אף שנאמר "לא יאכל"! <strong>אמר מר זוטרא: שאני התם</strong> <small>[שונה שם]</small> ש<strong>אמר קרא</strong> <small>[המקרא]</small> <strong>"נזרו"</strong> שמשמעו — <strong>שלו יהא,</strong> כלומר, עדיין היין קניינו וברשותו הוא.
 <strong>רב אשי אמר:</strong> ממקום אחר למדים זאת, שנאמר <strong>"קדש יהיה גדל פרע שער ראשו"</strong> (במדבר ו, ה), ונדייק: <strong>גידולו</strong> של השיער <strong>קדוש,</strong> שאסור בהנאה ודינו בשריפה, <strong>ואין דבר אחר</strong> שבנזירות <strong>קדוש</strong> ואסור בהנאה. ומקשים: <strong>מידי</strong> <small>[וכי]</small> <strong>ואין דבר אחר כתיב</strong> <small>[נאמר]?!</small> הרי לא נאמר בכתוב אפילו רמז שהדברים באים לצמצם את חלות הקדושה ואיסור ההנאה לענין אחד בלבד! <strong>אלא מחוורתא</strong> <small>[מחוור,</small> ברור<small>]</small> <strong>כ</strong>שיטת <strong>מר זוטרא</strong> וכתירוצו.
 <big>ג</big> ועוד מקשים על ר' אבהו: <strong>והרי חדש,</strong> כלומר תבואה לפני זמן הקרבת העומר, <strong>דרחמנא</strong> <small>[שהכתוב]</small> <strong>אמר: "ולחם וקלי וכרמל לא תאכלו עד עצם היום הזה</strong> עד הביאכם את קרבן אלהיכם חוקת עולם לדורותיכם בכל מושבותיכם<strong>"</strong> (ויקרא כג, יד), <strong>ותנן</strong> <small>[ושנינו</small> במשנה<small>]:</small> <strong>קוצר</strong> את התבואה לפני העומר <strong>ל</strong>צורך <strong>שחת,</strong> וכן קוטף בידו אפילו חיטים גמורות <strong>ומאכיל לבהמה,</strong> הרי שמותר ליהנות ממנה למרות שנאמר "לא תאכלו"!
 <strong>אמר רב שמעיה: שאני התם</strong> <small>[שונה שם]</small> ש<strong>אמר קרא</strong> <small>[הכתוב]</small> <strong>"קצירכם",</strong> ולמדים מכאן: <strong>קצירכם — שלכם יהא</strong> כלומר, ברשותכם ולהנאתכם. ושואלים: <strong>ואידך</strong> <small>[והאחר]</small> הוא חזקיה, שאיננו אוסר בהנאה, וממילא אינו צריך להדגשה יתירה זו, מה הוא למד מביטוי זה? ומשיבים: הוא סבור שאין כאן מקום לדיוק זה, אלא <strong>"קצירכם" — של כל ישראל משמע,</strong> שנאמר הדבר בלשון רבים כמצוות רבות אחרות שנאמרו לכל ישראל.
 <big>ד</big> ועוד מקשים על שתי השיטות: <strong>והרי שרצים, דרחמנא</strong> <small>[שהכתוב]</small> <strong>אמר "</strong>וכל השרץ השורץ על הארץ <strong>שקץ הוא לא יאכל"</strong> (ויקרא יא, מא), ובכל זאת <strong>תנן</strong> <small>[שנינו</small> במשנה<small>]:</small> <strong>ציידי חיה ועופות ודגים שנזדמנו להם מינין טמאין</strong> שלא התכוונו תחילה לצודם — <strong>מותרין למוכרן לגוים.</strong> הרי שאף שכתוב "לא יאכל" אין הדבר כולל איסור הנאה! ומשיבים: <strong>שאני התם</strong> <small>[שונה שם]</small> ש<strong>אמר קרא</strong> <small>[המקרא]</small> <strong>"לכם"</strong> שמשמעו — <strong>שלכם יהא,</strong> ומותרים אתם בהנאתו.
 ושואלים: <strong>אי הכי</strong> <small>[אם כך]</small> שהשרצים מותרים בהנאה לגמרי, <strong>אפילו לכתחלה נמי</strong> <small>[גם כן]</small> יהא מותר לחזר אחריהם לצודם כדי למוכרם לגוים, והלוא ההלכה אוסרת זאת! אלא <strong>שאני הכא</strong> <small>[שונה כאן]</small> ש<strong>אמר קרא</strong> <small>[הכתוב]</small> <strong>"יהיו"</strong> משמעו — <strong>בהוייתן יהו,</strong> כלומר ישארו בריחוקם ובשיקוצם.
 ושואלים: <strong>ולחזקיה, למה לי למיכתב</strong> <small>[לכתוב]</small> קודם <strong>"לא יאכל"</strong> שהוא איסור הנאה, <strong>ומייתי</strong> <small>[ולהביא]</small> אחר כך <strong>"לכם" למישרייה</strong> <small>[</small>כדי <small>להתירו].</small> ש<strong>לא לכתוב רחמנא</strong> <small>[יכתוב הכתוב]</small> <strong>"לא יאכל", ולא בעי</strong> <small>[יצטרך]</small> <strong>"לכם", אמר לך חזקיה</strong> <small>[</small>יכול היה <small>חזקיה</small> להשיב <small>לך]</small> <strong>טעמא דידי נמי מהכא</strong> <small>[טעמי,</small> נימוקי <small>שלי גם כן מכאן</small> הוא<small>],</small> שממקור זה עצמו הוא למד את סברתו. שכן מן הצורך לכתוב במפורש "לכם", הרינו מבינים ש"לא יאכל" הריהו אף איסור הנאה, וצריך היה הכתוב ללמדנו זאת, וכאן אחד המקורות להלכה הכללית במשמעות "לא יאכל".
 <big>ה</big> ועוד מקשים: <strong>והרי חמץ דרחמנא</strong> <small>[שהמקרא]</small> <strong>אמר "לא יאכל חמץ",</strong> ובכל זאת, <strong>תניא</strong> <small>[שנינו</small> בברייתא<small>]</small> : <strong>ר' יוסי הגלילי אומר: תמה על עצמך היאך</strong> סבור אתה ש<strong>חמץ אסור בהנאה כל שבעה?</strong> שלדעתו חמץ מותר בהנאה כל שבעת ימי הפסח וכל שכן לאחריו. ומכאן נבין שיש חכם הסבור שאפילו "לא יאכל" משמעו איסור אכילה בלבד! ומשיבים: <strong>שאני התם</strong> <small>[שונה שם]</small> ש<strong>אמר קרא</strong> <small>[הכתוב]</small> "מצות יאכל את שבעת הימים ולא יראה לך חמץ <strong>ולא יראה לך שאר</strong> בכל גבולך" (שמות יג, ז), "לך" משמעו — <strong>שלך יהא,</strong> ברשותך ולהנאתך.
 ושואלים <strong>ורבנן</strong> <small>[ו</small>שאר <small>חכמים]</small> הסבורים כי חמץ יש בו איסור הנאה, מה לומדים הם מהדגשה זו? ומשיבים: שמן ההדגשה "לך" הם למדים: <strong>שלך אי אתה רואה,</strong> כלומר חמץ השייך לך הוא שאסור, <strong>אבל אתה רואה של אחרים ושל גבוה</strong> (הקדש). ושואלים: <strong>ואידך</strong> <small>[והאחר,</small> ר' יוסי<small>]</small> כיצד לומד הוא הלכה זו? ומשיבים: <strong>תרי</strong> <small>[שני]</small> <strong>"לך" כתיבי</strong> <small>[כתובים]</small> בענין; אחד ללמד היתר ראיית חמץ של גוי הנמצא ברשותך, ואחד ללמד היתר הנאה.
 ושואלים: <strong>ואידך</strong> <small>[והאחר,</small> חכמים<small>]</small> כיצד מבינים הם את הכפלת "לך"? הם מפרשים: <strong>חד</strong> <small>[אחד]</small> — <strong>בגוי שכיבשתו</strong> והוא כפוף לישראל ונשמע לו, <strong>וחד</strong> <small>[ואחד]</small> — <strong>בגוי שלא כיבשתו,</strong> ללמדנו שגם גוי המסור בידי ישראל וכפוף לו, אין חמצו הנמצא ברשותך אסור לך בראיה. <strong>ואידך</strong> <small>[והאחר,</small> ר' יוסי<small>]</small>, מהיכן לומד הוא הלכה זו? לדעתו <strong>תלתא</strong> <small>[שלושה]</small> <strong>"לך" כתיבי</strong> <small>[נאמרו]</small> בפרשה זו. <strong>ואידך</strong> <small>[והאחר,</small> חכמים<small>]</small> אומרים כי "לך" אלה שבכתוב <strong>חד</strong> <small>[אחד]</small> — <strong>ב</strong>ענין <strong>שאור, וחד</strong> <small>[ואחד]</small> — <strong>ב</strong>ענין <strong>חמץ. וצריכי</strong> <small>[וצריכים]</small> שיכתוב במפורש בשניהם כפי שנתבאר במסכת ביצה (ז,ב) שאין ללמוד חמץ משאור, ולהיפך.
 <big>ו</big> מנסים להציע: <strong>לימא כתנאי</strong> <small>[האם לומר כ</small>מחלוקת <small>תנאים]</small> שנחלקו בבעיה זו, היא מחלוקתם של חזקיה ור' אבהו בענין משמעות "לא תאכל". כי על הכתוב "וחלב נבלה וחלב טרפה <strong>יעשה לכל מלאכה</strong> ואכול לא תאכלהו" (ויקרא ז, כד) שנינו: <strong>מה תלמוד לומר: "לכל מלאכה", שיכול למלאכת גבוה</strong> (כלומר, לצרכי המקדש) <strong>יהא מותר</strong> החלב, אבל <strong>למלאכת הדיוט יהא אסור, תלמוד לומר: "לכל מלאכה"</strong> — אלו <strong>דברי ר' יוסי הגלילי.</strong>
 <strong>ר' עקיבא אומר</strong> להיפך: <strong>שיכול למלאכת הדיוט יהא</strong> חלב נבילה <strong>טהור</strong> וראוי לשימוש, ו<strong>למלאכת גבוה יהא טמא — תלמוד לומר: "לכל מלאכה".</strong>
 ואם נמשיך ונפרש את מחלוקתם, יש לומר כי <strong>ר' יוסי הגלילי לטומאה ולטהרה לא איצטריך קרא</strong> <small>[הוצרך מקרא]</small> שאין מקום להניח טומאה בחלב. <strong>כי איצטריך קרא</strong> <small>[כאשר הוצרך המקרא]</small> להדגיש "לכל מלאכה" הרי זה <strong>לאיסור ולהיתר. ור' עקיבא,</strong> לדעתו <strong>איסור והיתר לא צריך קרא</strong> <small>[מקרא]</small> מיוחד, <strong>כי איצטריך קרא</strong> <small>[כאשר הוצרך המקרא]</small> הרי זה <strong>לטומאה ולטהרה.</strong>
## דף כג:
 <strong>מאי לאו בהא קמיפלגי</strong> <small>[האם לא ב</small>דבר <small>זה נחלקו],</small> ש<strong>ר' יוסי הגלילי סבר: "לא תאכלו" משמע בין איסור אכילה בין איסור הנאה</strong> הרי שנבילה אסורה בהנאה, <strong>וכי אתא קרא</strong> <small>[וכאשר בא המקרא]</small> "יעשה לכל מלאכה" <strong>למישרייה</strong> <small>[להתירה]</small> <strong>לנבילה</strong> — <strong>בהנאה הוא דאתא</strong> <small>[שבא].</small> <strong>ור' עקיבא סבר:</strong> "לא תאכלו" — <strong>איסור אכילה</strong> בלבד <strong>משמע, ואיסור הנאה לא משמע.</strong> ולכן אין צורך בכתוב מיוחד להתיר נבילה בהנאה, ולכן <strong>כי אתא קרא</strong> <small>[כאשר בא המקרא]</small> "יעשה לכל מלאכה" כוונתו <strong>ל</strong>ענין דיני <strong>טומאה וטהרה,</strong> ונמצא שכבר נחלקו התנאים בשאלת משמעות האיסור "לא תאכל".
 את ההנחה הזו דוחים: <strong>לא,</strong> אפשר לומר כי לדעת <strong>כולי עלמא</strong> <small>[הכל]</small> <strong>"לא תאכלו" משמע בין איסור אכילה בין איסור הנאה.</strong> ואילו <strong>הכא, בהא קמיפלגי</strong> <small>[כאן, ב</small>דבר <small>זה נחלקו],</small> <strong>ר' יוסי הגלילי סבר: כשהותרה נבילה</strong> בהנאה, <strong>היא</strong> עצמה <strong>הותרה</strong> ואולם <strong>חלבה וגידה לא הותרו</strong> יחד עמה. <strong>וכי איצטריך קרא</strong> <small>[וכאשר הוצרך המקרא]</small> "יעשה לכל מלאכה" הרי <strong>להיתר הנאה הוא דאתא</strong> <small>[שבא],</small> שהרי לא ידענו קודם שהחלב מותר בהנאה. <strong>ו</strong>אילו <strong>ר' עקיבא סבר: כשהותרה נבילה</strong> בהנאה — <strong>חלבה וגידה נמי</strong> <small>[גם כן]</small> <strong>הותרו</strong> בהנאה. <strong>ו</strong>לכן <strong>כי איצטריך קרא</strong> <small>[וכאשר הוצרך המקרא]</small> הרי זה <strong>לטומאה וטהרה.</strong>
 ושואלים: <strong>ו</strong>לשיטת <strong>ר' יוסי הגלילי, אשכחן</strong> <small>[מצאנו</small> במפורש<small>]</small> ב<strong>חלב דשרייה רחמנא</strong> <small>[שהתירו הכתוב]</small> <strong>בהנאה, אלא גיד</strong> הנשה <strong>נימא</strong> <small>[נאמר]</small> ש<strong>אסור,</strong> שהרי לשיטה זו לא הותרה הנאתו! ומתרצים: <strong>איבעית אימא</strong> <small>[אם תרצה אמור]</small> <strong>הכי נמי</strong> <small>[כך גם כן]</small> ש<strong>אסור,</strong> שבאמת לשיטה זו גיד הנשה אסור בהנאה. <strong>איבעית אימא</strong> <small>[אם תרצה אמור]</small> שגיד הנשה אכן מותר בהנאה, ו<strong>מייתי לה</strong> <small>[מביא,</small> לומד הוא, דבר <small>זה]</small> היתר הנאת גיד הנשה <strong>בקל וחומר</strong> זה: <strong>ומה חלב שענוש כרת</strong> על אכילתו במזיד — <strong>מותר בהנאה, גיד</strong> הנשה <strong>שאינו ענוש כרת</strong> על אכילתו במזיד — <strong>לא כל שכן</strong> שמותר בהנאה.
 ושואלים: <strong>ור' שמעון</strong> ש<strong>אסר</strong> כל גיד הנשה בהנאה, מדוע אינו מקבל קל וחומר זה שעל פיו יש להתיר בהנאה כל גיד הנשה? ומשיבים: לדעתו <strong>איכא</strong> <small>[יש]</small> מקום <strong>למיפרך</strong> <small>[לפרוך,</small> לשבור<small>]</small> קל וחומר זה, כיון שאין ללמוד מאיסור חלב לענין איסור גיד הנשה מתוך הנחה שאיסור חלב חמור יותר, שכן <strong>מה לחלב שכן הותר מכללו אצל חיה,</strong> שהרי איסור זה חל רק על בהמה טהורה, אבל חלב חיות טהורות מותר באכילה, <strong>תאמר בגיד שלא הותר מכללו אצל חיה.</strong> ונמצא שיש חומרה באיסור גיד הנשה שאינה באיסור חלב, ואין איפוא ללמוד קל וחומר.
 ושואלים: <strong>ואידך</strong> <small>[והאחר,</small> ר' יוסי<small>]</small> המתיר את הגיד על ידי קל וחומר זה, מה משיב הוא לפירכה זו? ואומרים: <strong>בבהמה קאמרינן</strong> <small>[אומרים אנו]</small> שהרי קל וחומר זה <strong>בבהמה מיהת</strong> <small>[על כל פנים]</small> <strong>לא אישתרי</strong> <small>[הותר]</small> חלב, ובבהמה יש בו איסור חמור יותר מאשר בגיד, ולכן אפשר ללמוד מכאן קל וחומר.
 <big>א</big> לאחר שביררו ודנו בענינים מרובים בדיני איסורי אכילה והנאה, שואלים: <strong>מכדי אותבינהו כל הני קראי ושנינהו</strong> <small>[הרי הקשינו כל המקראות הללו ותירצנום],</small> ומצאנו שבכל המקרים אין שום הבדל לבסוף, מצד הענין, ובכל מקום שנאמר "לא תאכל" אין בו איסור הנאה. ואם כן, <strong>חזקיה ור' אבהו במאי פליגי</strong> <small>[במה</small> באיזו נושא<small>, נחלקו]</small> שהרי לכאורה אין כל הבדל ביניהם! ומשיבים: נחלקו <strong>בחמץ בפסח ואליבא רבנן</strong> <small>[ועל פי</small> שיטת <small>חכמים]</small> האוסרים אותו בהנאה, וכן <strong>בשור הנסקל ואליבא</strong> <small>[ולפי</small> שיטת<small>]</small> <strong>דברי הכל.</strong> ומפרשים: <strong>חזקיה נפיק ליה</strong> <small>[יוצא לו]</small> ענין איסור זה <strong>מ"לא יאכל", ור' אבהו נפיק</strong> <small>[יוצא לו]</small> ענין זה <strong>מ</strong>תוך שהתירה התורה הנאת <strong>נבילה,</strong> ובפירושי פסוקים אלה נחלקו שני האמוראים.
 ושואלים: <strong>מכדי</strong> <small>[הרי]</small> <strong>בין למר</strong> <small>[לחכם זה]</small> <strong>ובין למר</strong> <small>[לחכם זה]</small> <strong>אסורין</strong> הן <strong>בהנאה</strong> אף שאינם מסכימים לאותו מקור בפסוק, ואם כן <strong>מאי בינייהו</strong> <small>[מה</small> ההבדל המעשי <small>ביניהם]</small> ומתרצים: <strong>איכא בינייהו</strong> <small>[יש</small> הבדל מעשי <small>ביניהם]</small> לענין <strong>חולין שנשחטו בעזרה. חזקיה סבר: "לא יאכל" — למעוטי הני</strong> <small>[למעט</small> את <small>אלה]</small> שיש בהם איסור אכילה בלבד, <strong>"אתו" — למעוטי</strong> <small>[למעט]</small> <strong>חולין שנשחטו בעזרה.</strong>
 ואילו <strong>ר' אבהו סבר: "אתו" — למעוטי הני</strong> <small>[למעט</small> את <small>אלה],</small> ואילו <strong>חולין שנשחטו בעזרה — לאו דאורייתא נינהו</strong> <small>[לא מן התורה הם]</small> אלא מגזירת חכמים. נמצא שחולקים הם ביחס לדין חולין שנשחטו בעזרה אם הוא מן התורה, ובכך יש גם הבדל הלכה למעשה.
 <big>ב</big> מסופר: <strong>יתיב ההוא מרבנן קמיה</strong> <small>[ישב אחד החכמים לפני]</small> <strong>ר' שמואל בר נחמני, ויתיב וקאמר משמיה</strong> <small>[וישב ואמר משמו]</small> של <strong>ר' יהושע בן לוי: מנין לכל איסורין שבתורה דכי היכי</strong> <small>[שכמו]</small> ש<strong>אסורין באכילה הכי נמי</strong> <small>[כך גם כן]</small> <strong>אסורין בהנאה? ומאי ניהו</strong> <small>[ומה הם]</small> אותם איסורים שאנו רוצים להוכיח עליהם — <strong>חמץ בפסח ושור הנסקל?</strong> ותוהים מיד: מה משמעה של השאלה <strong>מנין?! תיפוק ליה</strong> <small>[יצא</small> ילמד <small>לו]</small> אותו האיסור <strong>מ</strong>הכתוב <strong>"לא יאכל"!</strong> ומשיבים: <strong>"לא יאכל"</strong> רק <strong>איסור אכילה משמע ליה</strong> <small>[נשמע</small> מובן <small>לו]</small> מכאן, ואילו <strong>איסור הנאה לא משמע ליה</strong> <small>[נשמע</small> מובן <small>לו]</small> מכאן.
 ומקשים: <strong>תיפוק ליה</strong> <small>[יצא</small> ילמד <small>לו]</small> אותו האיסור <strong>מ</strong>תוך שהותרה הנאת <strong>נבילה</strong> במפורש?! ומשיבים: <strong>סבר לה</strong> <small>[סבור הוא]</small> <strong>כר' יהודה</strong> ש<strong>אמר</strong> בענין נבילה: הרי זה <strong>דברים ככתבן</strong> ואינו בא ללמד דבר.
 ומקשים: <strong>אי סבר לה</strong> <small>[אם סבור הוא]</small> <strong>כר' יהודה,</strong> אם כן <strong>תיפוק ליה מהיכא דנפקא ליה</strong> <small>[תצא לו</small> הלכה זו <small>מהיכן שיצאה לו]</small> <strong>לר' יהודה,</strong> מן הכתוב <strong>"</strong>ובשר בשדה טרפה לא תאכלו <strong>לכלב תשלכון אתו"</strong> (שמות כב, ל) שדרש: אותו משליכים לכלב, אבל אין משליכים לכלב שאר איסורים שבתורה, ולמדנו מכאן איסור הנאה לחמץ בפסח וכיוצא בו!
 ודוחים: <strong>קסבר</strong> <small>[סבור הוא]</small> חכם זה כי <strong>חולין שנשחטו בעזרה</strong> אסורים בהנאה <strong>דאורייתא</strong> <small>[מן התורה],</small> ו"אותו" שנאמר בכתוב בא ללמד לענין איסור הנאתם. ו<strong>מנין</strong> למד הוא איסור הנאה בשאר דברים, <strong>דכתיב</strong> <small>[שנאמר]</small> <strong>"וכל חטאת אשר יובא מדמה</strong> אל אוהל מועד לכפר בקודש לא תאכל באש תשרף<strong>"</strong> (ויקרא ו, כג),
 <strong>שאין תלמוד לומר "באש תשרף",</strong> כאשר יבואר, <strong>ו</strong>אלא <strong>מה תלמוד לומר "באש תשרף"? אם אינו ענין לגופו,</strong> שדבר זה יודעים אנו כבר ממה <strong>דכתיב</strong> <small>[ש</small>הרי כבר <small>נאמר]</small> <strong>"</strong>ואת שעיר החטאת דרוש דרש משה <strong>והנה שרף"</strong> (ויקרא י, טז), ולמדנו שאילו הובא היה נשרף, ואין צורך בחזרה על הלכה זו, לכן <strong>תנהו ענין לכל איסורין שבתורה</strong> שנאסרו באכילה,
## דף כד.
 <strong>ואם אינו ענין לאכילה</strong> שהרי כבר נאמר איסור אכילה בכל אחד מאלה, <strong>תנהו ענין לאיסור הנאה.</strong>
 ומוסיפים לדון <strong>אי</strong> <small>[או]</small> שמא תאמר: <strong>מה כאן</strong> בחטאת דינה <strong>בשריפה — אף כל איסורין שבתורה</strong> חייבים <strong>בשריפה!</strong> ודוחים: <strong>אמר קרא</strong> <small>[המקרא]</small> <strong>"בקדש... באש תשרף"</strong> (ויקרא ו, כג), דבר ש<strong>בקדש</strong> שנפסל — נידון <strong>בשריפה, ואין כל</strong> שאר ה<strong>איסורין שבתורה בשריפה.</strong>
 ושאל ר' שמואל בר נחמני: <strong>והאי</strong> <small>[ו</small>פסוק <small>זה]</small> <strong>"בקדש... באש תשרף" להכי</strong> <small>[לכך]</small> ללמד דבר זה <strong>הוא דאתא</strong> <small>[שבא]?!</small> <strong>האי מיבעי ליה</strong> <small>[</small>דבר <small>זה נצרך לו</small> ללמד<small>]</small> לשיטתו של <strong>ר' שמעון, דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' שמעון אומר: "בקדש... באש תשרף" — לימד על חטאת</strong> פסולה <strong>ששורפין אותה בקדש,</strong> ואין מוציאים אותה לשריפה מחוץ למקדש. <strong>ואין לי אלא זו בלבד, פסולי קדשי קדשים, ואימורי</strong> (החלב ושאר חלקי הבהמה המועלים למזבח) <strong>קדשים קלים</strong> שנטמאו <strong>מנין</strong> שנשרפים בקודש? <strong>תלמוד לומר: "בקדש... באש תשרף"</strong> שכל שנפסל שריפתו תהיה בקודש.
 <strong>אמר ליה</strong> <small>[לו]</small> אותו חכם ששנה הלכה זו לר' שמואל בר נחמני: <strong>ר' יונתן רבך מהאי קרא קאמר</strong> <small>[ממקרא זה אמר]</small> <strong>לה</strong> אותה הלכה עצמה, נאמר <strong>"ואם יותר מבשר המלאים ומן הלחם עד הבקר</strong> ושרפת את הנותר באש לא יאכל כי קודש הוא" (שמות כט, לד), <strong>שאין תלמוד לומר "לא יאכל"</strong> כאשר יבואר, <strong>ומה תלמוד לומר "לא יאכל" — אם אינו ענין לגופיה</strong> <small>[לגופו],</small> <strong>דהא כתיב</strong> <small>[שהרי נאמר]</small> במפורש <strong>"ושרפת את הנותר באש"</strong> משמע שאסור לאוכלו, <strong>תנהו ענין לשאר איסורין שבתורה</strong> שנזכר בהם איסור אכילה, <strong>ואם אינו ענין לאכילה</strong> שהרי נאסרה אכילה בכל אלה במפורש, <strong>תנהו ענין לאיסור הנאה,</strong> ששאר איסורי אכילה שבתורה הם אף איסורי הנאה.
 ודנים עוד: <strong>אי</strong> <small>[או]</small> אולי נאמר: <strong>מה כאן בשריפה, אף</strong> נאמר ש<strong>כל איסורין שבתורה</strong> שהנאתם נאסרה אף הם <strong>בשריפה</strong> — על כן <strong>אמר קרא</strong> <small>[המקרא]</small> <strong>"ושרפת את הנותר"</strong> למעט: <strong>נותר</strong> דינו <strong>בשריפה, ואין כל איסורין שבתורה בשריפה</strong> אף שאסורים בהנאה.
 ומקשים: <strong>והאי</strong> <small>[ו</small>פסוק <small>זה]</small> <strong>"לא יאכל" להכי</strong> <small>[לכך]</small> לדבר זה <strong>הוא דאתא</strong> <small>[שבא]</small> ללמד? <strong>האי</strong> <small>[</small>דבר <small>זה]</small> <strong>מיבעי ליה</strong> <small>[נצרך לו]</small> <strong>לכדר' אלעזר,</strong> ש<strong>אמר ר' אלעזר: "לא יאכל כי קדש הוא"</strong> — משמע <strong>כל שבקדש פסול,</strong> כל דבר שנפסל בתוך הקודש <strong>בא הכתוב ליתן לא תעשה על אכילתו.</strong> שאנו לומדים ממנו הלכה כללית, שכל דבר של קודש שחל בו פסול, האוכלו עובר בלאו ולוקה,
 <strong>אמר אביי: לעולם</strong> תלמד הלכה זו <strong>מקרא קמא</strong> <small>[מהמקרא הראשון]</small> שדרש ר' יהושע בן לוי "כל חטאת אשר יובא מדמה לכפר בקדש לא תאכל באש תשרף", <strong>ואיפוך</strong> <small>[והפוך]</small> את מבנה הדרשה, וכך צריך להבינה כעת: <strong>דליכתוב</strong> <small>[שיכתוב]</small> המקרא <strong>"באש תשרף", ולא בעי</strong> <small>[יצטרכו]</small> לכתוב <strong>"לא תאכל", מה תלמוד לומר "לא תאכל" — אם אינו ענין לגופו, דנפקא ליה</strong> <small>[שיוצא לו,</small> שלמד<small>]</small> <strong>מ</strong>דברי <strong>ר' אלעזר</strong> שכל דבר שנפסל בקדש ממילא אסור באכילה, <strong>תנהו ענין לכל איסורין שבתורה. ואם אינו ענין לאכילה</strong> שנאסרה במפורש <strong>תנהו ענין לאיסור הנאה.</strong>
 והרי אפשר להקשות: <strong>אי</strong> <small>[או]</small> אולי נאמר <strong>מה כאן בשריפה, אף כל איסורין שבתורה בשריפה. אמר קרא</strong> <small>[המקרא]</small> <strong>"הנותר" — הנותר בשריפה, ואין כל</strong> שאר <strong>איסורין שבתורה בשריפה.</strong>
 <strong>אמר ליה</strong> <small>[לו]</small> <strong>רב פפא לאביי:</strong> מדוע סבור אתה ש"לא תאכל" האמור בחטאת חיצונה שהוכנסה לפנים אינו נחוץ לענינו? <strong>ואימא ליחודי ליה לאו לגופיה הוא דאתא</strong> <small>[ואמור</small> שביטוי זה כדי <small>לייחד</small> לאיסור <small>זה לאו</small> מיוחד <small>ל</small>צורך <small>עצמו הוא שבא],</small> שהרי לא למדנו קודם איסור מפורש ומיוחד באכילת חטאת זו, ודבר זה בא הכתוב ללמדנו. <strong>דאי</strong> <small>[שאם]</small> ללמוד איסור זה רק <strong>מ</strong>דברי <strong>ר' אלעזר,</strong> הרי איסור אכילת בשר חטאת שנכנס דמה לקודש אף שיש בו מצוות לא תעשה — אין לוקים עליו, כי הכלל הוא ש<strong>"אין לוקין על לאו שבכללות",</strong> שכל איסור לאו הכולל דינים רבים כגון זה שנכללו בו כל הפסולים — אין לוקים כאשר עוברים עליו, שאין האיסור מפורש די צורכו. ולכן אפשר לומר ש"לא תאכל" שנאמר לענין זה בא לומר שיש כאן איסור מיוחד ולוקים עליו, ואם כן — אין כאן יתור.
 <strong>אלא</strong> יש לדחות מה שאמרנו, ו<strong>רב פפא</strong> לומד דבר זה <strong>מהכא</strong> <small>[מכאן]:</small> שנאמר <strong>"והבשר אשר יגע בכל טמא לא יאכל באש ישרף</strong> והבשר כל טהור יאכל בשר<strong>"</strong> (ויקרא ז, יט), <strong>שאין תלמוד לומר "לא יאכל"</strong> כפי שיבואר, <strong>ומה תלמוד לומר "לא יאכל"?</strong>
 <strong>אם אינו ענין לגופו, דהא נפקא ליה</strong> <small>[שהרי יוצא לו</small> נלמד<small>]</small> <strong>מקל וחומר ממעשר הקל.</strong> שכן אפשר לומר: <strong>מה מעשר הקל</strong> בדיניו, שאינו נחשב מן הקודשים, <strong>אמרה תורה</strong> שבשעת וידוי המעשר, בשעה שמבערים מן הבית את המעשר שלא ניתן, יש לומר <strong>"</strong>לא אכלתי באוני ממנו <strong>ולא בערתי ממנו בטמא"</strong> (דברים כו, יד), משמע שאף מעשר אסור לבערו בטומאה. <strong>בשר קדש</strong> שהוא <strong>חמור, לא כל שכן</strong> שאין לאוכלו בטומאה?!
 <strong>וכי תימא</strong> <small>[ואם תאמר]</small> הלוא קיים הכלל ש<strong>"אין מזהירין מן הדין"</strong> כלומר אין ללמוד אזהרת לא תעשה בדרך קל וחומר בלבד. ואולם דבר זה אינו רק קל וחומר אלא <strong>הקישא</strong> <small>[היקש</small> השוואה<small>]</small> <strong>הוא</strong> שהושווה במפורש, <strong>דכתיב</strong> <small>[שנאמר]:</small> <strong>"לא תוכל לאכל בשעריך מעשר דגנך ותירשך ויצהרך ובכרת בקרך</strong> וצאנך וכל נדריך אשר תדור ונדבותיך ותרומת ידך<strong>"</strong> (דברים יב, יז), הרי שהכתוב עצמו משווה את המעשר עם כמה מיני קרבנות ("נדריך ונדבותיך"), וכיון שכך, יכולים היטב ללמוד אזהרת לאו מדין המעשר.
 ואם כן <strong>מה תלמוד לומר "לא יאכל"</strong> הכתוב לענין טומאת בשר קודש? <strong>אם אינו ענין לגופו</strong> שהרי כבר למדנו דבר זה ממעשר, <strong>תנהו ענין לכל איסורין שבתורה. ואם אינו ענין לאכילה</strong> שאנו יודעים איסורה בכל מקרה, <strong>תנהו ענין ל</strong>איסור <strong>הנאה.</strong>
 ואם תאמר: <strong>אי</strong> <small>[או]</small> אולי נאמר <strong>מה כאן</strong> בבשר שנפסל במקדש דינו <strong>בשריפה, אף כל איסורין שבתורה</strong> יהא דינם <strong>בשריפה,</strong> על כן <strong>אמר קרא</strong> <small>[המקרא]</small> <strong>"הנותר"</strong> — משמעו בהדגשה ללמד: <strong>הנותר</strong> נידון <strong>בשריפה, ואין כל</strong> שאר <strong>איסורין שבתורה בשריפה.</strong>
 <strong>אמר ליה</strong> <small>[לו]</small> <strong>רבינא לרב אשי: ואימא</strong> <small>[ואמור]</small> שביטוי זה "לא יאכל" שאינו צריך לגופו, לא בא ללמדנו לדבר אחר אלא <strong>לעבור עליו בשני לאוין,</strong> כלומר ללמדנו שבאיסור זה עצמו יש לא רק מצות לא תעשה אחת, אלא שתים הן. ויש לנו ראיה שיש הבדל אם נאמר רק לאו אחד או שני לאוין בנושא כלשהו. <strong>לאו מי</strong> <small>[האם לא]</small> <strong>אמר אביי</strong> כגון זה: <strong>אכל פוטיתא</strong> (שרץ מים קטן) — <strong>לוקה ארבע</strong> פעמים. משום שיש ארבעה איסורי לאו החלים על שרץ המים, שניים מהם בפסוק "אל תשקצו את נפשותיכם בכל השרץ השורץ ולא תטמאו בהם ונטמתם בם" (ויקרא יא, מג) האמורים בכל מיני שרצים. וכן האמור בשרץ המים "וכל אשר אין לו סנפיר וקשקשת... ושקץ יהיו לכם מבשרם לא תאכלו" (ויקרא יא, י—יא), וכן "וכל אשר אין לו סנפיר וקשקשת לא תאכלו טמא הוא לכם" (דברים יד, י).
 אכל <strong>נמלה — לוקה חמש,</strong> שני הלאוין האמורים בכל שרץ, ועוד "וכל השרץ השורץ על הארץ שקץ הוא לא יאכל" (ויקרא יא, מא), וכן "לכל השרץ השורץ על הארץ לא תאכלום כי שקץ הם" (ויקרא יא, מב), וכן "ולא תטמאו את נפשותיכם בכל השרץ הרמש על הארץ (ויקרא יא, מד).
## דף כד:
 אכל <strong>צירעה — לוקה שש</strong> מלקויות. שכן הצירעה רומשת גם על הארץ, וממילא חלים עליה כל הלאוין של שרץ הארץ, ועוד לאו נוסף "וכל שרץ העוף טמא הוא לכם לא יאכלו" (דברים יד, יט). ולפי עקרון זה נוכל לומר כי אותו "לא יאכל" שנאמר בטומאת בשר בא רק להוסיף איסור לאו נוסף, להעניש עליו! <strong>אמר ליה</strong> <small>[לו]</small> <strong>כל היכא דאיכא למדרש</strong> <small>[מקום שיש לדרוש]</small> וללמוד ממנו דבר חדש — <strong>דרשינן</strong> <small>[דורשים אנו],</small> <strong>ולא מוקמינן בלאוי יתירי</strong> <small>[ואיננו מעמידים</small> מסבירים<small>, בלאוים יתירים]</small> על אותו איסור עצמו.
 ושואלים: ואותו כתוב שנאמר שם <strong>"והבשר אשר יגע בכל טמא לא יאכל"</strong> (ויקרא ז, יט) <strong>דרישיה</strong> <small>[שבתחילת</small> הפסוק<small>]</small> <strong>למה לי?</strong> ומסבירים: <strong>לרבות עצים ולבונה</strong> שהם נטמאים. שאף שאינם דבר מאכל, מכל מקום למדים מפסוק זה הלכה כוללת לגבי כל הדברים הנטמאים. ושואלים: ומה שנאמר <strong>"והבשר כל טהור יאכל בשר"</strong> (ויקרא ז, יט) <strong>דסיפיה</strong> <small>[שבסוף</small> הפסוק<small>]</small> <strong>למה לי?</strong> ומשיבים: <strong>לרבות אימורין</strong> החלב ושאר חלקי הבהמה המועלים למזבח, שאף הם בכלל בשר לענין טומאה, שאימורים שנטמאו ואכלם אפילו טהור — לוקה.
 ומקשים: <strong>אימורין</strong> שמקבלין טומאה, <strong>מהתם נפקא</strong> <small>[משם</small> ממקור אחר <small>יוצא</small> הלימוד<small>],</small> <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>"והנפש אשר תאכל בשר מזבח השלמים אשר לה'</strong> וטומאתו עליו ונכרתה הנפש ההיא מעמיה<strong>"</strong> (ויקרא ז, כ), ומן התוספת "אשר לה'" למדנו <strong>לרבות את האימורין</strong> שהם חלק הזבח הניתן לה', ואין בני אדם אוכלים אותו, שאף בו יש איסור טומאה!
 ודוחים: <strong>התם</strong> <small>[שם]</small> מדובר ב<strong>טומאת הגוף,</strong> באיסור החל על אדם טמא לאכול מן הקודשים — שעונשו הוא <strong>בכרת, הכא</strong> <small>[כאן]</small> מדובר ב<strong>טומאת בשר,</strong> כאשר הבשר טמא אף שהאוכלו טהור — שעונשו הוא <strong>בלאו</strong> בלבד.
 <big>א</big> כיון שעסקנו בבעיות איסורי אכילה ואיסורי הנאה, מביאים מה ש<strong>אמר ר' אבהו אמר ר' יוחנן: כל איסורין</strong> (של אכילה) <strong>שבתורה — אין לוקין עליהם אלא דרך אכילתם</strong> הרגילה, ואם אכל דבר שלא כדרך שרגילים לאוכלו אין לוקין עליו. ושואלים: <strong>למעוטי מאי</strong> <small>[למעט,</small> להוציא, את <small>מה]?</small> <strong>אמר רב שימי בר אשי: למעוטי</strong> <small>[למעט]</small> <strong>שאם אכל חלב חי</strong> (בלתי מבושל), <strong>שפטור,</strong> שאין זו דרך אכילת חלב.
 <strong>איכא דאמרי</strong> <small>[יש שאומרים]</small> שכך <strong>אמר ר' אבהו אמר ר' יוחנן: כל איסורין</strong> (של הנאה) <strong>שבתורה אין לוקין עליהם אלא</strong> אם נהנה מהם <strong>דרך הנאתן</strong> הרגילה. ושאלו: <strong>למעוטי מאי</strong> <small>[למעט,</small> להוציא <small>מה]?</small> <strong>אמר רב שימי בר אשי: למעוטי</strong> <small>[למעט]</small> <strong>שאם הניח חלב של שור הנסקל</strong> (שאסור בהנאה) <strong>על גבי מכתו</strong> (פצעו) להתרפא בכך, <strong>שהוא פטור.</strong> שכן אין משתמשים בחלב לרפואה, ולכן אין זו דרך ההנאה הרגילה מחלב. <strong>וכל שכן</strong> ה<strong>אוכל חלב חי, שהוא פטור,</strong> שאין אדם נהנה בכך, ובודאי אין זו דרך הנאתו.
 <strong>איתמר נמי</strong> <small>[נאמר גם כן]</small> אותו ענין משמם של אמוראים אחרים ש<strong>אמר רב אחא בר עויה אמר רב אסי אמר ר' יוחנן: הניח חלב של שור הנסקל על גבי מכתו</strong> לרפואה — <strong>פטור, לפי שכל איסורין שבתורה אין לוקין עליהם אלא דרך הנאתן.</strong>
 <strong>אמר ר' זירא: אף אנן נמי תנינא</strong> <small>[אנו גם כן שנינו]</small> כעין זה במשנה. שאמרו חכמים: <strong>אין סופגין</strong> (לוקים) <strong>את הארבעים</strong> מלקות <strong>משום</strong> איסור שתיית משקה הנסחט מפרי עץ <strong>ערלה, אלא על</strong> המשקה <strong>היוצא מן הזיתים ומן הענבים בלבד.</strong> ומכאן נדייק: <strong>ואילו</strong> המשקה היוצא <strong>מתותים תאנים ורמונים — לא,</strong> אינו לוקה עליהם מן התורה, אף שפירות אלה אסורים באכילה. <strong>מאי טעמא</strong> <small>[מה טעם</small> הדבר<small>]</small> — <strong>לאו</strong> <small>[האם לא]</small> <strong>משום</strong> ש<strong>לא קאכיל להו</strong> <small>[אוכל אותם]</small> ב<strong>דרך הנאתן</strong> הרגילה, שפירות אלה דרך בני אדם לאוכלם ולא לסחוט מהם משקה.
 <strong>אמר ליה</strong> <small>[לו]</small> <strong>אביי:</strong> אפשר לדחות ראיה זו, <strong>בשלמא אי אשמעינן</strong> <small>[נניח אם היה משמיע לנו]</small> בענין ה<strong>פרי גופא</strong> <small>[עצמו]</small> כש<strong>לא קאכיל ליה</strong> <small>[אוכל אותו]</small> ב<strong>דרך הנאתו הרגילה — שפיר</strong> <small>[יפה]</small> אז אפשר היה ללמוד מכאן הלכה זו, <strong>אלא הכא</strong> <small>[כאן]</small> שלא אסר במשקי תותים ותאנים, הטעם הוא <strong>משום</strong> ש<strong>זיעה בעלמא</strong> <small>[בלבד]</small> <strong>הוא</strong> ואינו נידון כחלק מהותי מן הפרי.
 <strong>אמר אביי: הכל מודים בכלאי הכרם שלוקין עליהן אפילו</strong> אם נהנה מהם <strong>שלא כדרך הנאתן, מאי טעמא</strong> <small>[מה טעם</small> הדבר<small>]</small> — <strong>משום</strong> ש<strong>לא כתיב בהו</strong> <small>[נאמר בהם]</small> איסור <strong>אכילה</strong> במפורש, ומלשון הכתוב נראה שאין ליהנות ממנו כלל אלא לשורפו בלבד.
 <strong>מיתיבי</strong> <small>[מקשים],</small> <strong>איסי בן יהודה אומר: מנין לבשר בחלב שהוא אסור</strong> באכילה? <strong>נאמר כאן "כי עם קדוש אתה</strong> לה' אלהיך לא תבשל גדי בחלב אמו<strong>"</strong> (דברים יד, כא), <strong>ונאמר להלן "ואנשי קדש תהיון לי</strong> ובשר בשדה טרפה לא תאכלו לכלב תשליכון אותו<strong>"</strong> (שמות כב, ל). <strong>מה להלן</strong> בענין טריפה <strong>אסור</strong> באכילה, <strong>אף כאן אסור</strong> בשר בחלב באכילה.
 <strong>ואין לי אלא</strong> באיסור <strong>אכילה</strong> כטריפה, אסור <strong>בהנאה מנין? אמרת, קל וחומר: ומה ערלה שלא נעבדה בה עבירה</strong> שהרי העץ גדל כדרכו, ובשלוש שנותיו הראשונות הינו ממילא ערלה, ובכל זאת <strong>אסורה בהנאה. בשר בחלב שנעבדה בו עבירה</strong> כשבישלו אף שאסור לבשלו, <strong>אינו דין שיהא אסור בהנאה?</strong>
## דף כה.
 את הקל וחומר הזה דוחים: <strong>מה לערלה שכן לא היתה לה שעת הכושר,</strong> שהרי הערלה חמורה לפי שלא היתה לה כלל שעה שהיתה כשרה בה, שמשעה שגדל העץ עד זמן היתרו הריהו אסור — <strong>תאמר בבשר בחלב, שהיתה לו שעת הכושר!</strong> שהרי הבשר והחלב היו מותרים כל אחד בפני עצמו לפני שבישלום יחד. ולכן מביאים ראיה אחרת: <strong>חמץ בפסח יוכיח — שהיה לו שעת הכושר</strong> לפני חג הפסח, <strong>ו</strong>בכל זאת <strong>אסור בהנאה.</strong>
 ודוחים: <strong>מה לחמץ בפסח</strong> שהוא חמור — <strong>שכן</strong> האוכלו <strong>ענוש כרת, תאמר בבשר בחלב ש</strong>האוכלו <strong>אינו ענוש כרת!</strong> ומשיבים: <strong>כלאי הכרם יוכיחו, שאין ענוש כרת — ואסור בהנאה.</strong>
 עד כאן הדיון שהיה, ולעניננו שואלים: <strong>ואם</strong> אמנם <strong>איתא</strong> <small>[יש]</small> לקבל את ההלכה שכלאי הכרם לוקים עליהם אף שלא כדרך הנאתם, <strong>ניפרוך</strong> <small>[שיקשה]</small> קושיה אחרת על ההוכחה האחרונה: <strong>מה לכלאי הכרם — שכן לוקין עליהן אפילו שלא כדרך הנאתן.</strong>
 <strong>ואביי</strong> כיצד מתרץ הוא קושי זה? הוא משיב: כשאתה אומר <strong>"תאמר"</strong> בדבר זה, <strong>במאי</strong> <small>[במה]</small> <strong>תאמר</strong> כלומר, מה יכול אתה להמשיך בשאלה זו אם תאמר <strong>בבשר וחלב שאין לוקין עליו אלא דרך הנאתו — אטו</strong> <small>[וכי]</small> <strong>בבשר בחלב</strong> לשון <strong>אכילה כתיב ביה</strong> <small>[כתובה בו]?!</small> והלוא לא נאמרה בו אכילה, ולכן לוקים עליו אף שלא כדרך הנאתו, ואין כאן איפוא כל מקום לסתירה.
 ושואלים: ובאמת, <strong>ואידך דקא מותיב לה</strong> <small>[והאחר, שהוא מקשה אותה</small> קושיה<small>]</small> כיצד הגיע להקשותה, הרי אין כתובה שם אכילה! ומשיבים: <strong>סבר, להכי קא גמר</strong> <small>[לכך</small> לצורך זה <small>למד]</small> <strong>מנבילה. מה נבילה</strong> לוקים עליה רק <strong>דרך הנאתה, שכן נאמרה בה לשון אכילה — אף בשר בחלב</strong> אין לוקים עליו אלא <strong>דרך הנאתו</strong> בלבד.
 <strong>ואביי</strong> סבור: כי <strong>להכי</strong> <small>[ל</small>שם <small>כך]</small> <strong>לא כתב אכילה בגופו</strong> של איסור בשר בחלב <strong>לומר שלוקין עליו אפילו שלא כדרך הנאתו.</strong>
 ושואלים: <strong>וליפרוך</strong> <small>[ושיקשה</small> שם<small>]:</small> <strong>מה לכלאי הכרם — שכן לא היתה לו שעת הכושר,</strong> שהרי משעה שהחלו הכלאים לצמוח בכרם נאסרו! <strong>אמר ר' אדא בר אהבה: זאת אומרת כלאי הכרם עיקרן נאסרין</strong> כלומר, לא רק החלק שגדל כתוצאה מזריעת הכלאים, אלא גם הגרעין והשתיל עצמו שממנו צמח, <strong>הואיל והיתה להן</strong> לגרעין <strong>שעת הכושר</strong> (שעה שהיה כשר בה) <strong>קודם השרשה,</strong> ונמצא שגם בכלאי הכרם יש שעת הכושר.
 <strong>מתיב</strong> <small>[מקשה]</small> על כך <strong>רב שמעיה</strong> ממה ששנינו במשנה: <strong>המעביר עציץ נקוב</strong> שזרעים בתוכו <strong>בכרם, אם הוסיף</strong> העציץ במשך הזמן <strong>מאתים</strong> כלומר, אחד ממאתים על גידולו הקודם ואין בחלק המותר כדי מאתים על חלק האיסור, שחלק זה שוב אינו בטל בכמות ההיתר שיש בכל הצמח — <strong>אסור</strong> משום כלאים. ונדייק: <strong>הוסיף — אין</strong> <small>[כן,</small> נאסר<small>],</small> <strong>לא הוסיף — לא!</strong> משמע שבכלאי הכרם אין עיקרם נאסר אלא בתוספת הגדילה בלבד!
 <strong>אמר רבא: תרי קראי כתיבי</strong> <small>[שני מקראות כתובים]</small> בדין כלאי הכרם, ושני מיני איסורים הם "לא תזרע כרמך כלאים פן תקדש המלאה הזרע אשר תזרע ותבואת הכרם" (דברים כב, ט), אם כן <strong>כתיב</strong> <small>[כתוב]</small> שם <strong>"הזרע" וכתיב</strong> <small>[וכתוב]</small> <strong>"המלאה"</strong> (הגידולים), <strong>הא כיצד?</strong> שהיה <strong>זרוע מעיקרו</strong> בכרם — נאסר מיד <strong>בהשרשה.</strong> ואילו צמח שהיה <strong>זרוע ובא</strong> קודם לכן, ורק מכניסים אותו לכרם (בעציץ נקוב וכדומה), אם <strong>הוסיף</strong> וגדל בכרם — <strong>אין</strong> <small>[כן]</small> נאסר, <strong>לא הוסיף — לא.</strong>
 <big>א</big> ועוד בעניני איסורי הנאה. <strong>אמר ר' יעקב אמר ר' יוחנן: בכל</strong> איסורי הנאה <strong>מתרפאין, חוץ מעצי אשירה</strong> (עצים המשמשים לעבודה זרה). ושואלים: <strong>היכי דמי</strong> <small>[כיצד</small> בדיוק <small>היה הדבר],</small> <strong>אי נימא דאיכא</strong> <small>[אם תאמר שיש]</small> <strong>סכנה</strong> נפשות בדבר — <strong>אפילו עצי אשירה נמי</strong> <small>[גם כן]</small> מותר להתרפא בהם! <strong>ואי</strong> <small>[ואם]</small> במקום <strong>דליכא</strong> <small>[שאין]</small> בו <strong>סכנה</strong> — <strong>אפילו כל איסורין שבתורה נמי</strong> <small>[גם כן]</small> <strong>לא</strong> יהנה מהאיסור?!
 ומשיבים: <strong>לעולם</strong> מדובר כאן <strong>דאיכא</strong> <small>[שיש]</small> <strong>סכנת</strong> נפשות, <strong>ואפילו הכי</strong> <small>[כך]</small> <strong>עצי אשירה לא</strong> יהנה מהם. <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>ר' אליעזר אומר: אם נאמר</strong> "ואהבת את ה' אלהיך בכל לבבך ו<strong>בכל נפשך</strong> ובכל מאודך" (דברים ו, ה), <strong>למה נאמר "בכל מאדך". ואם נאמר "בכל מאדך", למה נאמר "בכל נפשך"?</strong> שיש כאן לכאורה כפל לשון או יתור.
 <strong>אלא לומר לך: אם יש אדם שגופו חביב עליו מממונו — לכך נאמר "בכל נפשך",</strong> שצריך למסור את נפשו. <strong>ויש אדם שממונו חביב עליו מגופו — לכך נאמר "בכל מאדך",</strong> שמתפרש: בכל ממונך. ומכל מקום, למדנו שלעניינים מסויימים חייב אדם למסור נפשו ולא יתרפא מאיסור.
 <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> בשם <strong>ר' יוחנן: — בכל</strong> איסורי הנאה <strong>מתרפאין, חוץ מעבודה זרה וגילוי עריות</strong>
## דף כה:
 <strong>ושפיכות דמים.</strong>
 <strong>עבודה זרה — הא דאמרן</strong> <small>[זו שאמרנו]</small> ולמדנו מ"בכל נפשך ובכל מאודך", שאסור ליהנות מעבודה זרה אפילו ימות. <strong>גילוי עריות ושפיכות דמים</strong> מנין לנו? <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>רבי אומר:</strong> בענין אונס נערה ארוסה נאמר <strong>"</strong>ולנערה לא תעשה דבר אין לנערה חטא מות <strong>כי כאשר יקום איש על רעהו ורצחו נפש כן הדבר הזה"</strong> (דברים כב, כו). <strong>וכי מה ענין רוצח אצל נערה המאורסה</strong> שהרי כבר שמענו את ההלכה, ומה טעם במשל זה?
 אלא <strong>הרי זה בא</strong> לכאורה <strong>ללמד</strong> על נערה המאורסה, <strong>ונמצא למד</strong> ממנה: <strong>מקיש רוצח לנערה המאורסה. מה נערה המאורסה ניתן להצילה בנפשו</strong> של האונס, שמותר להציל את הנאנסת אף אם צריך להרוג את האונס, כפי הנרמז בענין זה בתורה, <strong>אף רוצח ניתן להצילו</strong> את הנרדף <strong>בנפשו</strong> של הרוצח. <strong>ו</strong>מצד שני לומדים דין השייך ב<strong>נערה המאורסה מרוצח, מה</strong> ל<strong>רוצח</strong> כלומר, אם כופים אדם לרצוח — <strong>יהרג ואל יעבור, אף נערה המאורסה תהרג ואל תעבור.</strong>
 ושואלים: <strong>ושפיכות דמים גופיה</strong> <small>[עצמה]</small> <strong>מנלן</strong> <small>[מנין לנו]</small> שיש למסור נפשו ולא לשפוך דם? ומשיבים: <strong>סברא הוא</strong> שאין יתרון לנפש על נפש. כפי שמסופר: <strong>כי ההוא דאתא לקמיה</strong> <small>[כמו</small> שהיה ב<small>אותו</small> אדם <small>שבא לפני]</small> <strong>רבא, אמר ליה</strong> <small>[לו]:</small> <strong>מרי דוראי</strong> <small>[מושל כפרי]</small> <strong>אמר לי: זיל קטליה לפלניא</strong> <small>[לך הרוג את פלוני],</small> <strong>ואי</strong> <small>[ואם]</small> <strong>לא — קטלינא לך</strong> <small>[אהרוג אותך]</small><strong>. אמר ליה</strong> <small>[לו]</small> רבא: <strong>ליקטלוך</strong> <small>[שיהרגוך]</small> <strong>ולא תיקטול</strong> <small>[תהרוג],</small> <strong>מאי חזית דדמא דידך סומק טפי</strong> <small>[מה ראית שדמך שלך אדום,</small> חשוב, <small>יותר]?</small> <strong>דילמא דמא דההוא גברא סומק טפי</strong> <small>[שמא דמו של אותו אדם אדום יותר],</small> שאין הפקעה והיתר של פיקוח נפש חל כאשר על ידי כך הוא מאבד נפש אחרת.
 מסופר: <strong>מר בר רב אשי אשכחיה</strong> <small>[מצא]</small> את <strong>רבינא דשייף לה לברתיה</strong> <small>[שהוא משפשף אותה את בתו]</small> <strong>ב</strong>פירות <strong>גוהרקי</strong> של זיתי <strong>ערלה</strong> לשם רפואה. <strong>אמר ליה</strong> <small>[לו]</small> מר בר רב אשי: <strong>אימור דאמור רבנן</strong> <small>[אמור שאמרו חכמים]</small> והתירו איסורי הנאה <strong>בשעת הסכנה, שלא בשעת הסכנה מי אמור</strong> <small>[האם אמרו]?</small>
 <strong>אמר ליה</strong> <small>[לו]</small> רבינא: <strong>האי אישתא צמירתא נמי</strong> <small>[קדחת</small> ודלקת <small>זו גם כן]</small> <strong>כשעת הסכנה</strong> היא <strong>דמיא</strong> <small>[נחשבת],</small> ומותר להתרפא באיסור לצורך זה. <strong>איכא דאמרי</strong> <small>[יש שאומרים]</small> כך <strong>אמר ליה</strong> <small>[לו]</small> רבינא: <strong>מידי</strong> <small>[וכי]</small> <strong>דרך הנאה קא עבידנא</strong> <small>[עושה אני]?</small> שהרי אין דרך הנאתו אלא לאחר שנתבשלו הזיתים ומיצוי שמנם, וכיון שנהנה מן האיסור שלא כדרך הנאתו — מותר אף שלא בשעת הסכנה.
 <big>א</big> ועוד דנים בכמה הלכות הנוגעות בעניני איסורים שונים, <strong>איתמר</strong> <small>[נאמר]</small> שנחלקו חכמים בדבר <strong>הנאה</strong> של איסור <strong>הבאה לו לאדם בעל כרחו</strong> שלא ברצונו, <strong>אביי אמר:</strong> הנאה כגון זו <strong>מותרת, ורבא אמר: אסורה.</strong>
 ומפרטים: כאשר <strong>אפשר</strong> לו להימנע מכך <strong>וקא מיכוין</strong> <small>[והוא מתכוון]</small> ליהנות מן האיסור, או אפילו כש<strong>לא אפשר</strong> לו להימנע מהאיסור <strong>וקא מכוין</strong> <small>[והוא מתכוון]</small> ליהנות ממנו — <strong>כולי עלמא</strong> <small>[הכל]</small> <strong>לא פליגי</strong> <small>[חלוקים]</small> ש<strong>אסור,</strong> שהרי אסור לו לאדם ליהנות מדבר האסור. וכאשר <strong>לא אפשר</strong> להימנע מכך <strong>ולא מיכוין</strong> <small>[מתכוון] —</small> <strong>כולי עלמא</strong> <small>[הכל]</small> <strong>לא פליגי דשרי</strong> <small>[חלוקים שמותר]</small> וכי מה יעשה? <strong>כי פליגי</strong> <small>[כאשר נחלקו]</small> הרי זה כאשר <strong>אפשר</strong> להימנע מהאיסור <strong>ו</strong>אולם הוא <strong>לא מיכוין</strong> <small>[מתכוון]</small> ליהנות ממנו.
 <strong>ו</strong>עוד מסייגים את המחלוקת <strong>אליבא</strong> <small>[ולפי</small> שיטת<small>]</small> <strong>ר' יהודה</strong> ש<strong>אמר</strong> בכלל: <strong>"דבר</strong> איסור <strong>שאין מתכוין</strong> לעשותו — <strong>אסור", כולי עלמא</strong> <small>[הכל]</small> <strong>לא פליגי</strong> <small>[חלוקים]</small> ש<strong>אסור,</strong> שהרי אומרים כי ר' יהודה מתחשב רק במעשה ולא בכוונת הדבר. <strong>כי פליגי</strong> <small>[כאשר נחלקו]</small> הרי זה <strong>אליבא</strong> <small>[לפי</small> שיטת<small>]</small> <strong>ר' שמעון</strong> ש<strong>אמר</strong> בכלל <strong>"דבר שאין מתכוין — מותר".</strong> דעת <strong>אביי</strong> היא בפשטות <strong>כר' שמעון, ורבא אמר: עד כאן לא</strong> שמענו ש<strong>אמר ר' שמעון — אלא היכא</strong> <small>[במקום]</small> ש<strong>לא אפשר</strong> בדרך אחרת המותרת, <strong>אבל היכא</strong> <small>[במקום]</small> ש<strong>אפשר — לא</strong> התיר. זו היתה גרסה אחת במחלוקת זו.
 <strong>איכא דאמרי</strong> <small>[יש שאומרים]</small> שכך נחלקו: כש<strong>אפשר</strong> בדרך אחרת <strong>ולא מיכוין</strong> <small>[מתכוון]</small> ליהנות <small>—</small> <strong>היינו פלוגתייהו</strong> <small>[זוהי מחלוקתם]</small> של <strong>ר' יהודה ור' שמעון.</strong> כש<strong>לא אפשר</strong> להימנע מכך <strong>ולא קא מיכוין</strong> <small>[ואינו מתכוון]</small> ליהנות — <strong>כולי עלמא</strong> <small>[הכל]</small> <strong>לא פליגי דשרי</strong> <small>[חלוקים שמותר].</small> <strong>כי פליגי</strong> <small>[כאשר נחלקו],</small> הרי זה כש<strong>לא אפשר וקא מיכוין</strong> <small>[והוא מתכוון]</small> ליהנות. <strong>ו</strong>עוד סייג: <strong>אליבא</strong> <small>[לפי</small> שיטת<small>]</small> <strong>ר' שמעון דאזיל בתר</strong> <small>[שהולך</small> בכלל <small>אחר]</small> ה<strong>כוונה</strong> של העושה — <strong>כולי עלמא</strong> <small>[הכל]</small> <strong>לא פליגי</strong> <small>[חלוקים]</small> ש<strong>אסור, כי פליגי</strong> <small>[כאשר נחלקו]</small> הרי זה <strong>אליבא</strong> <small>[לפי</small> שיטת<small>]</small> <strong>ר' יהודה,</strong> ש<strong>אמר: לא שנא</strong> <small>[שונה]</small> <strong>מתכוין ולא שנא</strong> <small>[שונה]</small> <strong>שאין מתכוין</strong> אלא דנים לפי המעשה, ולכן <strong>אפשר אסור.</strong>
 ולפי שיטה זו שיטת <strong>אביי</strong> היא בפשטות <strong>כ</strong>שיטת <strong>ר' יהודה.</strong>
## דף כו.
 <strong>ורבא אמר לך</strong> <small>[יכול היה לומר לך]:</small> <strong>עד כאן לא</strong> שמענו <strong>קאמר</strong> <small>[שאמר]</small> <strong>ר' יהודה</strong> לעשות את <strong>שאין מתכוין כמתכוין — אלא ל</strong>ענין <strong>חומרה</strong> שאין העדר הכוונה פוגם במעשה, <strong>אבל</strong> שיחשוב <strong>מתכוין כשאין מתכוין לקולא — לא.</strong>
 <strong>אמר אביי: מנא אמינא לה</strong> <small>[מנין אומר אני אותה]</small> ומוצא מקור לשיטתי זו — <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>אמרו עליו על רבן יוחנן בן זכאי שהיה יושב</strong> ברחוב הסמוך להר הבית <strong>בצילו של היכל, ודורש</strong> למנין רב של אנשים <strong>כל היום כולו. והא הכא</strong> <small>[והרי כאן]</small> ש<strong>לא אפשר</strong> היה לנהוג אחרת, כי לא היה מקום אחר שיחזיק כה הרבה אנשים, <strong>ו</strong>בודאי היה <strong>מיכוין</strong> <small>[מתכוון]</small> ליהנות מצילו של היכל, <strong>ושרי</strong> <small>[ומותר].</small> הרי שלא אפשר ומתכוין — מותר.
 <strong>ורבא אמר</strong> בתשובה לכך <strong>: שאני</strong> <small>[שונה]</small> <strong>היכל</strong> ש<strong>לתוכו</strong> הוא <strong>עשוי,</strong> שאיסור ההנאה מן ההיכל הוא רק בצידו הפנימי שלשמו נעשה, אבל מחוצה לו אין כאן איסור כלל.
 <strong>אמר רבא: מנא אמינא לה</strong> <small>[מנין אומר אני אותה]</small> את דעתי זו, <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>לולין</strong> (פתחים כעין ארובות) <strong>היו פתוחין בעליית בית קדשי הקדשים, שבהן</strong> (דרכם) <strong>משלשלין את האומנים</strong> (בעלי המלאכה) <strong>בתיבות</strong> אל תוך בית קודשי הקודשים, <strong>כדי שלא יזונו עיניהם</strong> ויהנו ממראה בית קדשי הקודשים בשעה שהם עושים שם תיקונים. <strong>והא הכא</strong> <small>[והרי כאן]</small> ש<strong>לא אפשר</strong> אחרת, שהרי הכרחי מפעם בפעם לתקן את בית קודשי הקודשים, וגם אי אפשר לתקנו מבלי להיכנס לתוכו, <strong>ו</strong>כיון שייתכן ש<strong>קא מיכוין</strong> <small>[שמתכוון]</small> האומן ליהנות מהמראה — <strong>ואסור.</strong>
 ודוחים: <strong>ותסברא</strong> <small>[וכי סבור אתה]</small> כן, שאפשר להביא ראיה מכאן?! <strong>והאמר</strong> <small>[והרי אמר]</small> <strong>ר' שמעון בן פזי אמר</strong> בשם <strong>ר' יהושע בן לוי משום</strong> (משמו של) <strong>בר קפרא: קול</strong> כלי השיר שבמקדש <strong>ומראה וריח</strong> הקטורת <strong>אין בהן משום מעילה!</strong> כי האיסור ליהנות מדבר של קודש נאמר רק על שימוש שיש בו ממש. <strong>אלא, מעלה עשו בבית קדשי הקדשים</strong> משום קדושתו היתירה שלא יביטו בו, ואין ללמוד מכאן הלכה כללית,
 <strong>איכא דאמרי</strong> <small>[יש שאומרים]</small> זאת בלשון אחרת, ש<strong>אמר רבא: מנא אמינא לה</strong> <small>[מנין אומר אני אותה]</small> את דעתי זו? <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>אמר ר' שמעון בן פזי אמר</strong> בשם <strong>ר' יהושע בן לוי משום</strong> (משמו של) <strong>בר קפרא: קול ומראה וריח אין בהם משום מעילה.</strong> משמע: <strong>מעילה</strong> מן התורה — <strong>הוא דליכא</strong> <small>[שאין כאן],</small> <strong>הא איסורא</strong> <small>[אבל איסור]</small> מדברי סופרים — <strong>איכא</strong> <small>[יש כאן].</small>
 <strong>מאי לאו</strong> <small>[האם לא]</small> הכוונה היא <strong>לאותן העומדין בפנים</strong> בתוך ההיכל ש<strong>לא אפשר</strong> שלא יגיע אליהם הקול או יראו מראה או יריחו ריח הקטורת, <strong>וקא מיכוין</strong> <small>[והוא מתכוון]</small> ליהנות — <strong>ואסור!</strong> ודוחים: <strong>לא,</strong> המדובר הוא כאן <strong>לאותן העומדין בחוץ,</strong> שכיון שאינם חייבים להיות שם באותה שעה, הרי זה "אפשר ומתכוין", שלכל הדעות אסור.
 <big>א</big> כיון שהובאה הלכה זו דנים בה עתה ל <strong>גופא</strong> <small>[לעצמה].</small> <strong>אמר ר' שמעון בן פזי אמר</strong> בשם <strong>ר' יהושע בן לוי משום</strong> (משמו של) <strong>בר קפרא: קול ומראה וריח אין בהן משום מעילה.</strong> ושואלים: <strong>ו</strong>כי <strong>ריח אין בו משום מעילה? והא תניא</strong> <small>[והרי שנינו</small> בברייתא<small>]:</small> <strong>המפטם</strong> (העושה) <strong>את הקטורת</strong> כדי <strong>להתלמד בה</strong> כיצד היא נעשית, <strong>או</strong> כדי <strong>למוסרה לציבור — פטור.</strong> ואם עשה אותה כדי <strong>להריח בה — חייב,</strong> שנאמר בתורה "איש אשר יעשה כמוה להריח בה ונכרת מעמיו" (שמות ל, לח). <strong>והמריח בה</strong> בקטורת המקדש — <strong>פטור</strong> מן הכרת ומן החטאת, <strong>אלא שמעל</strong> שהרי השתמש בקודש. הרי שיש מעילה בריח!
 <strong>אלא אמר רב פפא: קול ומראה — אין בהן משום מעילה, לפי שאין בהן ממש. ו</strong>לגבי <strong>ריח</strong> שבסממנים עצמם יש ממש, יש לחלק; ריח הקטורת היוצא בזמן הנחת הסממנים על הגחלים — יש בו משום מעילה, שזוהי דרך קיום המצוה, אבל ריח הקטורת היוצא <strong>לאחר שתעלה תמרותו</strong> (שהציתו אש בקטורת ועלתה תמרת העשן) — <strong>אין בו משום מעילה, הואיל ונעשית</strong> כבר <strong>מצותו.</strong> ומה שיש לאחר מכן, אין בו עוד מעילה.
 ושואלים: <strong>למימרא</strong> <small>[האם לומר]</small> ש<strong>כל היכא</strong> <small>[מקום]</small> ש<strong>נעשית</strong> כבר <strong>מצותו אין</strong> בשימוש <strong>בו</strong> עוד <strong>משום מעילה?! והרי תרומת הדשן</strong> כאשר נוטלים בכל יום מקצת מאפר הקרבנות אשר על המזבח ש<strong>נעשית</strong> כבר <strong>מצותה</strong> לאחר שנתרמה, <strong>ו</strong>בכל זאת <strong>יש בה משום מעילה,</strong> שנאמר <strong>"</strong>ולבש הכהן מדו בד ומכנסי בד ילבש על בשרו והרים את הדשן אשר תאכל האש את העולה על המזבח <strong>ושמו אצל המזבח"</strong> (ויקרא ו, ג), ודרשו חכמים: "ושמו" — <strong>שלא יפזר</strong> אלא יניחנו בנחת, <strong>"ושמו" — שלא יהנה</strong> ממנו.
 ודוחים: אין להוכיח מכאן <strong>משום דהוו</strong> <small>[שהריהם],</small> <strong>תרומת הדשן ו</strong>גם <strong>בגדי כהונה</strong> של כהן גדול ביום הכפורים, <strong>שני כתובין הבאין כאחד,</strong> שנאסר השימוש בשניהם לאחר שהשתמשו בהם למצוותם, <strong>ו</strong>כלל הוא בידינו: <strong>"כל שני כתובין הבאין כאחד אין מלמדין".</strong> שאם יש שני מקרים שיש בשניהם אותה הלכה מיוחדת, אומרים שיש ללמוד מהם רק לגופם, אבל לא לדברים אחרים. כי אם היה כלל זה קיים בכל הדינים שבתורה, לא היה צריך לחזור ולפרשו פעמיים, ודוקא מפני החזרה משמע שמקרים אלה הם יוצאים מן הכלל ואינם מלמדים על הכלל.
 ומפרטים: <strong>תרומת הדשן — הא דאמרן</strong> <small>[זו שאמרנו],</small> <strong>בגדי כהונה</strong> כיצד? <strong>דכתיב</strong> <small>[שנאמר]:</small> <strong>"</strong>ובא אהרן אל אוהל מועד ופשט את בגדי הבד אשר לבש בבואו אל הקודש <strong>והניחם שם"</strong> (ויקרא טז, כג), ולמדים: "והניחם שם" — <strong>מלמד שטעונין גניזה</strong> ואסור ליהנות מהם, אף שנעשתה בהם כבר מצוותם.
 ומעירים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת חכמים <strong>דאמרי</strong> <small>[שאומרים]</small> שפסוק זה <strong>מלמד שטעונין גניזה, אלא לר' דוסא דפליג עלייהו</strong> <small>[שחלק עליהם]</small> ש<strong>אמר</strong> שבגדים אלה אמנם אינם ראויים עוד לכהן גדול לעבודת יום הכפורים, <strong>אבל ראויין הן לכהן הדיוט</strong> שבגדי בד אלה הם כעין הבגדים שלובש כהן הדיוט בכל יום. <strong>ומאי</strong> <small>[ומה</small> פירוש<small>]</small> <strong>"והניחם שם"</strong> — ללמד <strong>שלא ישתמש בהם</strong> הכהן הגדול <strong>ביום כפורים אחר.</strong> אם כן, <strong>מאי איכא למימר</strong> <small>[מה יש לומר]?</small> שהרי לשיטת ר' דוסא יש רק כתוב אחד בדבר שנעשתה מצוותו ומועלים בו, ואפשר איפוא ללמוד מכאן הלכה כוללת!
 ומשיבים: אין לקבוע הלכה כוללת, <strong>משום דהוו</strong> <small>[שהריהם],</small> <strong>תרומת הדשן ו</strong>אף <strong>עגלה ערופה</strong> שאסור ליהנות ממנה לאחר עריפתה, <strong>שני כתובין הבאין כאחד, וכל שני כתובים הבאין כאחד אין מלמדין.</strong>
 ושואלים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת <strong>מאן</strong> <small>[מי]</small> ש<strong>אמר,</strong> חכמים, ש<strong>אין</strong> שני כתובים הבאים כאחד <strong>מלמדין. אלא ל</strong>שיטת <strong>מאן</strong> <small>[מי]</small> ש<strong>אמר,</strong> ר' דוסא, שאף שני כתובים הבאים כאחד <strong>מלמדין, מאי איכא למימר</strong> <small>[מה יש לומר]</small> בדחיית סברה זו? ומשיבים: <strong>תרי מיעוטי כתיבי</strong> <small>[שתי</small> לשונות <small>מיעוט כתובות]</small> בהלכות אלה, ללמד שדין זה מיוחד רק בהן. לענין תרומת הדשן <strong>כתיב</strong> <small>[נאמר]</small> <strong>"ושמו"</strong> — משמע: אותו ולא אחר. ולענין עגלה ערופה <strong>כתיב</strong> <small>[נאמר]</small> <strong>"הערופה"</strong> — משמע: רק זו הידועה, ולא כל דבר אחר דומה.
 לאחר סטייה זו לבירור הלכה בדיני מעילה שבים למחלוקת אביי ורבא בענין דבר שאין מתכוון, ומנסים להביא ראיות שונות. <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>הכניסה</strong> (את העגלה המיועדת להיערף, או את הפרה האדומה) <strong>לרבקה</strong> (צמד פרות) <strong>ודשה</strong> תבואה תוך כדי לכתה עם פרות אחרות — <strong>כשירה</strong> ולא נפסלה משום עבודה, כי לא התכוון שתעבוד. והיא עדיין בכלל "אשר לא עלה עליה עול" (במדבר יט, ב), וכן "אשר לא עובד בה" (דברים כא, ג), שכן נפסלה הפרה האדומה לשריפה, וכן העגלה לעריפה כשנעשתה בהן מלאכה. ואם הכניסה אף <strong>בשביל שתינק</strong> מאמה <strong>ותדוש — פסולה.</strong>
 <strong>והא הכא</strong> <small>[והרי כאן]</small> ש<strong>לא אפשר</strong> <small>[שאי אפשר]</small> אחרת שהרי צריך שתינק, ובכל זאת כיון <strong>וקא מיכוין</strong> <small>[ומתכוון]</small> שתדוש <strong>וקתני</strong> <small>[ושנה]</small> <strong>פסולה,</strong> והרי זו הוכחה שאי אפשר ומתכוון — אסור! ודוחים: <strong>שאני התם דכתיב</strong> <small>[שונה שם שנאמר]:</small> <strong>"אשר לא עבד בה",</strong> ולשון זו משמעה שלא נעשתה בה עבודה <strong>מכל מקום</strong> בכל אופן.
 ומקשים: <strong>אי הכי</strong> <small>[אם כך]</small> שהכוונה שלא נעשתה בה עבודה <strong>אפילו רישא נמי</strong> <small>[בתחילה גם כן]</small> אף כשדשה שלא ברצונו, כיון שמכל מקום עשתה עבודה תיאסר!
## דף כו:
 ומתרצים: <strong>הא</strong> <small>[זה]</small> <strong>לא דמיא</strong> <small>[דומה]</small> <strong>אלא להא</strong> <small>[לזו]</small> ההלכה ששנינו: <strong>שכן עליה</strong> על הפרה האדומה <strong>עוף — כשירה,</strong> שאין זה נקרא "עלה עליה עול", <strong>עלה עליה זכר</strong> להרביעה — <strong>פסולה.</strong> והוא הדין לענייננו, שבהכניסה לרבקה ודשה, כיון שאין הדבר נוח לבעליה כמו עליית העוף עליה, לכן אינה נפסלת בכך. ושואלים: <strong>מאי טעמא</strong> <small>[מה טעם]</small> ההבדל בדין בין עלה עליה עוף לעלה עליה זכר?
 <strong>אמר רב פפא:</strong> נאמר בכתוב "ולקחו זקני העיר ההיא עגלת בקר אשר לא עבד בה אשר לא משכה בעול" (דברים כא ג), <strong>אי כתיב</strong> <small>[אם</small> היה <small>כתוב]</small> <strong>"עבד" וקרינן</strong> <small>[ו</small>היינו <small>קוראים]</small> <strong>"עבד",</strong> היתה הכוונה — <strong>עד דעביד</strong> <small>[שעובד]</small> <strong>בה איהו</strong> <small>[הוא</small> עצמו<small>]</small> בעל העגלה, ואם לא עבד בה בעצמו — כשירה. <strong>אי כתיב</strong> <small>[ואם</small> היה <small>כתוב]</small> <strong>"עובד" וקרינן</strong> <small>[ו</small>היינו <small>קוראים]</small> <strong>"עובד",</strong> היתה הכוונה — <strong>אפילו</strong> נעשתה עבודה <strong>ממילא</strong> <small>[מעצמה],</small> <strong>נמי</strong> <small>[גם כן]</small> אסור, שהרי מכל מקום "עובד" בה על ידי מישהו.
 <strong>השתא דכתיב</strong> <small>[עכשיו שהכתוב]</small> הוא <strong>"עבד" וקרינן</strong> <small>[וקוראים אנו]</small> <strong>"עובד",</strong> יש לצרף את שתי המשמעויות: <strong>עובד דומיא</strong> <small>[בדומה]</small> ל<strong>עבד. מה עבד</strong> בעצמו באופן <strong>דניחא ליה</strong> <small>[שנוח לו],</small> <strong>אף עובד</strong> על ידי אחרים באופן <strong>דניחא ליה</strong> <small>[שנוח לו]</small> בכך. ולכן אם שכן עליה העוף — כשירה, משום שאין לו הנאה ורצון בכך. ואם עלה עליה זכר — פסולה. שהרי הוא מעונין בדבר.
 ושוב מביאים הוכחה אחרת; <strong>תא שמע</strong> <small>[בוא</small> ו<small>שמע]</small> ממה ששנינו: אדם שמצא <strong>אבידה, לא ישטחנה לא על גבי מטה ולא על גבי מגוד</strong> (קולב) <strong>לצורכו</strong> ליהנות או להתנאות בה, שהרי הוא נהנה מדבר שאינו שלו. <strong>אבל שוטחה לצורכה</strong> אם צריכה האבידה אוורור <strong>על גבי מטה ועל גבי מגוד.</strong> ואם <strong>נזדמנו לו אורחין</strong> הרואים את הבגד, <strong>לא ישטחנה לא על גבי מטה, ולא על גבי מגוד, בין לצורכה בין לצורכו.</strong> הרי זו ראיה גמורה שבמקום שיש צד הנאה שלו, אפילו אינו מתכוון לכך — אסור!
 ודוחים: <strong>שאני התם</strong> <small>[שונה שם]</small> שטעם האיסור אינו משום הנאתו אלא משום הנזק שנגרם לאבידה, שעל ידי כך <strong>קלי לה</strong> <small>[</small>הוא <small>שורף,</small> מאבד <small>אותה]</small> בידים, על ידי שמראה אותה לאורחים, <strong>אי</strong> <small>[אם]</small> <strong>משום עינא בישא</strong> <small>[עין הרע]</small> שמטילים בה, <strong>אי</strong> <small>[אם]</small> <strong>משום גנבי</strong> <small>[הגנבים]</small> שנודע להם על ידי כך שיש דבר יקר ברשותו ועשויים לבוא ולגנוב, ומטעם זה אסור.
 ומציעים <strong>תא שמע</strong> <small>[בוא</small> ו<small>שמע]</small> ראיה אחרת לדבר, ששנינו: <strong>מוכרי כסות מוכרין</strong> לגוים בגד שיש בו שעטנז (צמר ופשתים) <strong>כדרכן</strong> שהם מניחים בגדים אלה על כתפיהם בלכתם. <strong>ובלבד שלא יתכוין</strong> להתכסות בבגדים אלה <strong>בחמה</strong> (בחום) <strong>מפני החמה, ו</strong>לא <strong>בגשמים מפני הגשמים. והצנועין</strong> (הנזהרים ביותר במצוות) <strong>מפשילין</strong> את הבגדים הללו <strong>לאחוריהם</strong> ותולים אותם <strong>במקל.</strong>
 <strong>והא הכא</strong> <small>[והרי כאן]</small> ש<strong>אפשר</strong> לכל מוכרי הכסות <strong>למעבד</strong> <small>[לעשות]</small> <strong>כצנועים,</strong> ולא ליהנות כלל מן השעטנז, <strong>ו</strong>בכל זאת, <strong>כי</strong> <small>[וכאשר]</small> <strong>לא מכוין</strong> <small>[מתכון] —</small> <strong>שרי</strong> <small>[מותר],</small> הרי זו <strong>תיובתא למאן דתני לישנא קמא</strong> <small>[קושיה חמורה למי ששונה</small> את <small>הלשון הראשונה]</small> של <strong>רבא,</strong> שלפי גירסא זו אסר "אפשר ואינו מתכוין". ומסכמים: אכן, לענין לשון זו <strong>תיובתא</strong> <small>[קושיה חמורה</small> היא<small>],</small> ונדחתה אותה סברה.
 <big>א</big> במשנה שנינו כי <strong>"לא יסיק בו</strong> בחמץ את התנור <strong>"</strong>. <strong>תנו רבנן</strong> <small>[שנו חכמים]</small> בדומה לכך: <strong>תנור שהסיקו בקליפי</strong> (בקליפות) של פירות <strong>ערלה או בקשין של</strong> דגן שהיו מ<strong>כלאי הכרם.</strong> אם היה זה תנור <strong>חדש,</strong> ועל ידי היסק זה נתחזק החומר שבו ונעשה ראוי לשימוש קבוע — <strong>יותץ</strong> (ישבר). שהרי הוא נהנה מן האיסור בבניית התנור. ואם היה זה תנור <strong>ישן — יוצן</strong> (יצננוהו), ולא יאפו בו באותה שעה.
 אם <strong>אפה בו את הפת</strong> כל זמן שהאיסורים הללו בעין, <strong>רבי אומר: הפת אסורה</strong> באכילה ובהנאה, משום שהשתמש לאפייתה בדבר אסור ונהנה מן האיסור. <strong>וחכמים אומרים: הפת מותרת.</strong> ואם <strong>בישלה</strong> את הפת <strong>על גבי גחלים</strong> שנעשו מעצים אסורים — ל<strong>דברי הכל מותר,</strong> ולכאורה יש סתירה בכך,
 <strong>והא תניא</strong> <small>[והרי שנינו</small> בברייתא<small>]:</small> <strong>בין חדש ובין ישן — יוצן,</strong> הרי שאף תנור חדש אין צריך נתיצה! ומשיבים: <strong>לא קשיא</strong> <small>[קשה],</small> <strong>הא</strong> <small>[זה]</small> המחייב לנתוץ — כשיטת <strong>רבי,</strong> ששיטתו היא שכיון שהאיסור גורם לקיומו, יש לאסור הכל. <strong>והא</strong> <small>[וזה]</small> האומר שדי לצננו בלבד — כשיטת <strong>רבנן</strong> <small>[חכמים];</small> כיון שהתנור אינו עשוי מכוח האיסור בלבד, שהרי היה התנור קיים קודם לכן, ואין האיסור אלא גורם לו חיזוק, סבורים חכמים שדי אם יצננוהו ולא יהנו בו מהיסק זה, ואינו צריך נתיצה.
 על תירוץ זה מקשים: <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>רבי</strong> האוסר את הפת שנאפתה מכח האיסור <strong>משום</strong> ש<strong>יש שבח עצים בפת,</strong> שהרי על ידי עצי האיסור נאפתה, ולכן אוסר הוא את הפת. ואולם <strong>זה וזה גורם,</strong> כשגם היתר וגם איסור שייכים בדבר, וכגון תנור זה שאין נהנים בו מן ההיסק האסור אלא ממה שיסיקו בו בעתיד בעצי היתר. <strong>מי</strong> <small>[האם]</small> <strong>שמעת ליה</strong> <small>[אותו]</small> שהוא אסור? <strong>אלא</strong> יש לחזור מהסבר זה ולומר: <strong>לא קשיא</strong> <small>[קשה],</small> וכך יש לומר: <strong>הא</strong> <small>[זו]</small> הברייתא המחמירה — כשיטת <strong>ר' אליעזר</strong> האוסר בזה וזה גורם, <strong>הא</strong> <small>[זו]</small> המקילה — כשיטת <strong>רבנן</strong> <small>[חכמים].</small>
 ושואלים: <strong>הי</strong> <small>[איזה]</small> מדברי <strong>ר' אליעזר</strong> הוא המקור להסבר זה? <strong>אילימא</strong> <small>[אם תאמר]</small> שמדובר בדברי <strong>ר' אליעזר</strong> שאמר לענין <strong>שאור, דתנן</strong> <small>[ש</small>הרי <small>שנינו</small> במשנה<small>]:</small> <strong>שאור של חולין ו</strong>שאור <strong>של תרומה שנפלו לתוך עיסה</strong> של חולין, <strong>ואין בזה</strong> לבדו <strong>כדי להחמיץ</strong> את העיסה <strong>ואין בזה</strong> לבדו <strong>כדי להחמיץ ונצטרפו וחמצו</strong> את העיסה. <strong>ר' אליעזר אומר: אחר אחרון אני בא</strong> כלומר, דנים לפי הדבר האחרון שנפל. ואם היתה זו תרומה — הכל אסור, לפי שהשתמש בתרומה. <strong>וחכמים אומרים: בין שנפל איסור לכתחלה, ובין שנפל איסור לבסוף — לעולם אינו אוסר,</strong>
## דף כז.
 <strong>עד שיהא בו</strong> באיסור לבדו <strong>כדי להחמיץ. ואמר אביי: לא שנו</strong> בדברי ר' אליעזר שאם נפל ההיתר אחרון שמותר, <strong>אלא</strong> באופן <strong>שקדם וסילק את האיסור</strong> קודם נפילת ההיתר לתוך העיסה, ועדיין לא הספיק להחמיצה. <strong>אבל לא קדם וסילק את האיסור — אסור</strong> אפילו נפל ההיתר אחרון, <strong>אלמא</strong> <small>[מכאן]</small> ש<strong>זה וזה גורם אסור.</strong>
 ודוחים: <strong>וממאי דטעמא</strong> <small>[וממה</small> יודע אתה <small>שהטעם]</small> של <strong>ר' אליעזר כאביי? דילמא טעמא</strong> <small>[שמא הטעם]</small> של <strong>ר' אליעזר</strong> כפי שאמר במפורש <strong>משום</strong> ש<strong>אחר</strong> מעשה <strong>אחרון אני בא,</strong> שהכל הולך אחר גמר המעשה: אם היה בהיתר — הרי זה מותר, ואם היה באיסור — הרי זה אסור. <strong>לא שנא</strong> <small>[שונה]</small> אם <strong>קדם וסילק את האיסור, לא שנא</strong> <small>[שונה]</small> אם <strong>לא קדם וסילק את האיסור. אבל</strong> אם נפלו <strong>בבת אחת, הכי נמי</strong> <small>[כך גם כן]</small> יהא הדין <strong>דשרי</strong> <small>[שמותר]</small> כי זה וזה גורם — מותר.
 <strong>אלא</strong> הכוונה היתה לשיטת <strong>ר' אליעזר</strong> בענין <strong>עצי אשירה, דתנן</strong> <small>[ש</small>הרי <small>שנינו</small> במשנה<small>]:</small> <strong>נטל הימנה</strong> מן האשירה <strong>עצים</strong> — הרי הם <strong>אסורין בהנאה. הסיק בהן את התנור,</strong> אם היה זה תנור <strong>חדש — יותץ, ישן — יוצן.</strong>
 <strong>אפה בו</strong> בעצים אלה <strong>את הפת — אסורין</strong> כל הנאפים בהם <strong>בהנאה. נתערבה</strong> פת אסורה זו <strong>באחרות ואחרות באחרות</strong> — <strong>כולן אסורין בהנאה. ר' אליעזר אומר: יוליך הנאה לים המלח,</strong> כלומר אם נתערבה פת זו בהיתר מרובה, אין משמידים הכל, אלא יקח מעות כדי שווי עצי האשרה בהם הסיק, ואת הסכום הזה יאבד. <strong>אמר לו: אין פדיון לעבודה זרה,</strong> ואם נאסרה פת משום כך, אי אפשר לפדותה ורק להשליך את דמיה לים המלח. ומדברי שני החכמים החולקים נלמד שזה וזה גורם — אסור.
 ואולם דוחים: <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' אליעזר</strong> והחולק עליו שמחמיר עד כדי כך <strong>בעבודה זרה, דחמיר</strong> <small>[שחמור]</small> <strong>איסורה,</strong> אבל <strong>בשאר איסורין שבתורה</strong> שאין איסורם חמור כל כך, <strong>מי</strong> <small>[האם]</small> <strong>שמעת ליה</strong> <small>[אותו]</small> מחמיר עד כדי כך? כנגד הטענה הזו משיבים: <strong>אלא אם כן</strong> שאתה טוען כי ר' אליעזר לא סבר כן בשאר איסורים, <strong>אמאן תרמייה</strong> <small>[על מי תזרוק,</small> תשליך<small>]</small> את הברייתא הזו? שאם כן לא תמצא חכם הסבור כן. <strong>ועוד, הא תניא בהדיא</strong> <small>[הרי שנינו</small> בברייתא <small>במפורש]:</small> <strong>וכן היה ר' אליעזר אוסר בכל איסורין שבתורה.</strong>
 <big>א</big> <strong>אמר אביי: אם תמצא לומר</strong> כלומר, אם תדקדק בשיטות ותגיע למסקנה כי אמנם סבור רבי ש<strong>"זה וזה גורם אסור"</strong> — הרי <strong>רבי היינו ר' אליעזר,</strong> ששניהם אוסרים מטעם זה. <strong>ואם תמצי</strong> (תמצא) <strong>לומר</strong> ותגיע למסקנה כי <strong>"זה וזה גורם מותר"</strong> לשיטת רבי לפחות, <strong>והכא</strong> <small>[וכאן]</small> שאסר רבי בפת <strong>משום</strong> ש<strong>יש שבח עצים בפת הוא,</strong> אם כן <strong>הני</strong> <small>[אותן]</small> <strong>קערות וכוסות וצלוחיות</strong> של חרס שעשאן בתנור על ידי עצי איסור — <strong>אסירי</strong> <small>[אסורים],</small> שהרי יש שבח עצי איסור בכלים אלה, ואחר כך נהנים מגופם של כלי האיסור.
 <strong>כי פליגי</strong> <small>[כאשר נחלקו]</small> רבי וחכמים הרי זה <strong>בתנור וקדירה</strong> שנעשו על ידי עצי איסור, <strong>ל</strong>שיטת <strong>מאן</strong> <small>[מי]</small> ש<strong>אמר "זה וזה גורם אסור"</strong> — <strong>אסור,</strong> שהרי תמיד ישאר גורם האיסור. <strong>ל</strong>שיטת <strong>מאן</strong> <small>[מי]</small> ש<strong>אמר "זה וזה גורם מותר" — שרי</strong> <small>[מותר].</small> שהרי אינו נהנה מגוף התנור והקדירה האסורים, אלא רק לאחר שאפו בהם מכוח עצי היתר, וגורם האיסור המצוי בקדירה אינו אלא גורם אחד בלבד.
 <strong>איכא דאמרי</strong> <small>[יש שאומרים]</small> <strong>אפילו ל</strong>שיטת <strong>מאן</strong> <small>[מי]</small> ש<strong>אמר "זה וזה גורם מותר" — קדירה</strong> שעשאה על ידי עצי איסור — <strong>אסורה, דהא קבלה</strong> <small>[שהרי מקבלת]</small> היא בתוכה <strong>בישולא מקמי דניתן</strong> <small>[תבשיל</small> עוד <small>לפני שניתנו]</small> בתוכה <strong>עצים דהיתירא</strong> <small>[של היתר].</small> ואפשר להשתמש בתבשילים שבקדירה זו עוד לפני שמוסיפים עצים של היתר, ונמצא שנהנים מגוף הקדירה שנאסרה, ויש כאן רק איסור שהוא גורם אחד.
 <big>ב</big> <strong>אמר רב יוסף אמר רב יהודה אמר שמואל: תנור שהסיקו בקליפי ערלה, או בקשין של כלאי הכרם,</strong> אם היה זה תנור <strong>חדש — יותץ, ישן — יוצן. אפה בו את הפת, רבי אומר: הפת מותרת, וחכמים אומרים: הפת אסורה.</strong> ומקשים: <strong>והתניא איפכא</strong> <small>[והרי שנויה</small> הברייתא <small>להיפך,</small> בהיפוך השיטות<small>]!</small> ומשיבים: <strong>שמואל איפכא תני</strong> <small>[שנה ההיפך]</small> אף את הברייתא הראשונה, ושנה שרבי הוא המתיר.
 <strong>ואי בעית אימא</strong> <small>[ואם תרצה אמור]:</small> <strong>בעלמא קסבר</strong> <small>[כרגיל סבר]</small> <strong>שמואל</strong> כי <strong>הלכה כרבי מחבירו</strong> החולק עליו אבל <strong>לא מחביריו</strong> הרבים. <strong>ובהא</strong> <small>[ו</small>בהלכה <small>זו]</small> בניגוד למקום אחר הלכה כרבי <strong>אפילו מחביריו. וסבר</strong> שמואל <strong>אתנייה איפכא</strong> <small>[אשנה</small> את ההלכה <small>להיפך]</small> שאהפוך את דעות החולקים, <strong>כי היכי דניקום רבנן לאיסורא</strong> <small>[כדי שיעמדו חכמים</small> בצד <small>האיסור]</small> ויהא פסק ההלכה לאיסור כשיטת המרובים. שהרי לדעתו מסקנת ההלכה היא לאסור, ולכן שנה את הברייתא באופן שהכל יקבלו את פסק ההלכה הזה אף אם לא יסכימו לדעתו, שאף שזוהי אכן דעת רבי, בכל זאת הלכה כמותו.
 <big>ג</big> באותה הלכה שנינו כי אם <strong>בישלה</strong> את הפת <strong>על גבי גחלים</strong> של עצי אשירה — <strong>דברי הכל הפת מותרת. אמר רב יהודה אמר</strong> בשם <strong>שמואל, ור' חייא בר אשי אמר</strong> בשם <strong>ר' יוחנן: חד</strong> <small>[אחד</small> מהם<small>]</small> <strong>אמר: לא שנו</strong> היתר זה <strong>אלא</strong> כשהיו <strong>גחלים עוממות</strong> שאין עוד אש בהם, וחומם רק מכוח היסק קודם לכן, <strong>אבל גחלים לוחשות — אסורין. וחד</strong> <small>[ואחד</small> מהם<small>]</small> <strong>אמר: אפילו גחלים לוחשות נמי</strong> <small>[גם כן]</small> <strong>מותרין.</strong>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>מאן</strong> <small>[מי]</small> ש<strong>אמר</strong> שגחלים <strong>לוחשות אסורין,</strong> הרי זה <strong>משום</strong> ש<strong>יש שבח עצים בפת. אלא ל</strong>שיטת <strong>מאן</strong> <small>[מי]</small> ש<strong>אמר אפילו</strong> גחלים <strong>לוחשות מותרות</strong> משום ששוב בטלו מלהיות עצים, אם כן אותה <strong>פת</strong> ש<strong>אסר</strong> משום ש<strong>יש שבח עצים בפת</strong> לשיטת <strong>רבי היכי משכחת ליה</strong> <small>[איך מוצא אתה אותה]</small> הזדמנות שיש שבח עצים בפת? <strong>אמר רב פפא:</strong> דבר זה יכול להיות <strong>כשאבוקה כנגדו</strong> כאשר אופה את הפת כנגד העצים כשהם בוערים עדיין, שנהנה מהם עצמם.
## דף כז:
 ותוהים: האם <strong>מכלל</strong> הדברים נאמר כי <strong>דרבנן דפליגי עליה שרו</strong> <small>[שחכמים החלוקים עליו</small> על רבי <small>התירו]</small> <strong>אפילו כשאבוקה כנגדו, אלא</strong> אם כן <strong>עצים</strong> שיש בהם <strong>איסורא</strong> <small>[איסור]</small> <strong>לרבנן היכי משכחת להו</strong> <small>[ל</small>שיטת <small>חכמים כיצד מוצא אתה אותם]</small> אם אפילו כך אינו אוסר? <strong>אמר רב אמי בר חמא: ב</strong>שעשה מהם <strong>שרשיפא</strong> <small>[שרפרף]</small> שאסור ליהנות מהם כשהם בעינם ממש, אבל בהיסק אכן אין הנאה כלל אלא לאחר שכלה ונתבער האיסור לגמרי, ולכן מותר.
 <big>א</big> <strong>בעא מיניה</strong> <small>[שאל ממנו]</small> <strong>רמי בר חמא מרב חסדא: תנור שהסיקו בעצי הקדש, ואפה בו</strong> את <strong>הפת, לרבנן דשרו בקמייתא</strong> <small>[לחכמים שהתירו בראשונה]</small> בפת שנאפתה בעצי ערלה, <strong>מאי</strong> <small>[מה</small> דינו<small>]?</small> <strong>אמר ליה</strong> <small>[לו]:</small> <strong>הפת אסורה.</strong> שאלו: <strong>ומה בין זו לערלה</strong> שהרי בערלה התירו?! <strong>אמר רבא: הכי השתא</strong> <small>[כיצד אתה משווה]?!</small> <strong>ערלה — בטילה במאתים,</strong> ולכן יש מקום לומר שכמות הערלה שנספגה בתוך הפת הזו היתה פחותה מאחד במאתים בפת. ואילו <strong>הקדש — אפילו באלף לא בטיל</strong> <small>[בטל],</small> ולכן גם כשיש משהו מן הקודש בתוך הפת, הרי היא נאסרת כולה.
 <strong>אלא אמר רבא: אי קשיא ליה</strong> <small>[אם קשה לו] —</small> הרי <strong>הא קשיא</strong> <small>[זה היה קשה]</small> לו, כלומר צד זה של השאלה הוא שנתקשה בו רמי בר חמא: <strong>והלא</strong> כשהסיק בהקדש, <strong>מעל המסיק,</strong> שכל המשתמש (אף במזיד) בדבר של הקדש לצורך חולין מעל בקודש. <strong>וכל היכא</strong> <small>[וכל מקום]</small> ש<strong>מעל המסיק — נפקו להו</strong> <small>[יצאו להם</small> העצים<small>]</small> <strong>לחולין,</strong> שנתחללו מקדושתם עם המעילה וחייב המועל לשלם תמורתם להקדש. ואם העצים יצאו לחולין, הפת שנאפת מהם ודאי מותרת!
 <strong>אמר רב פפא: הכא</strong> <small>[כאן]</small> <strong>בעצי שלמים עסקינן</strong> <small>[עוסקים אנו]</small> שהקדישם לצורך הקרבת קרבן שלמים בדמיהם שהם קדשים קלים ואין לגבוה בהם אלא לאחר זריקת הדם, <strong>ואליבא</strong> <small>[ולפי</small> שיטת<small>]</small> <strong>ר' יהודה</strong> ש<strong>אמר: הקדש</strong> אם השתמש בו <strong>בשוגג — מתחלל</strong> על ידי כך, והריהו מעתה חולין גמורים, ואם נשתמש בו <strong>במזיד — אינו מתחלל.</strong>
 ובדרך יסודית יותר: <strong>מזיד מאי טעמא</strong> <small>[מה הטעם]</small> ש<strong>לא</strong> מתחלל, <strong>כיון דלאו</strong> <small>[שאינו]</small> <strong>בר מעילה,</strong> שדין מעילה אינו קיים בו — <strong>לא נפיק</strong> <small>[יוצא]</small> <strong>לחולין,</strong> שכן אין מביאים קרבן מעילה אלא על שימוש בהקדש בשגגה. ולפי שיטה זו <strong>שלמים נמי</strong> <small>[גם כן],</small> <strong>כיון דלאו בר מעילה נינהו</strong> <small>[שאינם בני מעילה הם],</small> כי בקרבן שלמים אין מעילה אלא לאחר זריקת דמם ולא קודם לכן. ולכן לשיטת ר' יהודה אם השתמש בהם אף בשוגג <strong>לא נפקא</strong> <small>[יוצאים]</small> <strong>לחולין</strong> ונשארים באיסורם.
 ושואלים: <strong>וכל היכא</strong> <small>[מקום]</small> ש<strong>מעל המסיק נפקי</strong> <small>[יוצאים]</small> העצים <strong>לחולין? והא תניא</strong> <small>[והרי שנינו</small> בברייתא<small>]:</small> <strong>כל</strong> איסורים <strong>הנשרפין — אפרן מותר</strong> לאחר שריפה, <strong>חוץ מעצי אשירה, ואפר הקדש — לעולם אסור.</strong> הרי שיתכן שאף שהמסיק מעל, מכל מקום האפר עדיין אסור!
 <strong>אמר רמי בר חמא:</strong> שם מדובר <strong>כגון שנפלה דליקה מאיליה בעצי הקדש, דליכא אינש דנמעול</strong> <small>[שלא היה אדם שימעל].</small> וכיון שכך, לא יצאו אותם עצים לחולין, ומה שנשאר מהם עדיין הקדש הוא ואסור בהנאה. <strong>רב שמעיה אמר:</strong> שם מדובר <strong>באותן</strong> מיני אפר הקדש <strong>שטעונין גניזה</strong> כגון תרומת הדשן. <strong>דתניא</strong> <small>[ש</small>הרי <small>שנינו</small> בברייתא<small>]</small> על הכתוב "והרים את הדשן אשר תאכל האש את העולה על המזבח ושמו אצל המזבח" (ויקרא ו, ג), <strong>"ושמו" — בנחת, "ושמו" — כולו, "ושמו" — שלא יפזר.</strong> הרי שאף לאחר שריפתו, עדיין יש בו קדושה ואסור בהנאה, ואף אין מעילה בהיסקו שלצורך הקרבת הקרבנות הוא.
 <big>ב</big> שנינו במשנה: <strong>ר' יהודה אומר "אין ביעור</strong> חמץ אלא שריפה <strong>"</strong>. <strong>תניא</strong> <small>[שנינו</small> בברייתא<small>]:</small> <strong>אמר ר' יהודה: אין ביעור חמץ אלא שריפה. ו</strong>דבר זה, <strong>הדין</strong> (קל וחומר) <strong>נותן</strong> (מלמד), ובאופן זה: <strong>ומה נותר</strong> מן הקרבן לאחר זמן היתר אכילתו, <strong>שאינו ב</strong>כלל איסור <strong>"בל יראה ובל ימצא" — טעון שריפה, חמץ</strong> שחמור ממנו <strong>שישנו ב</strong>כלל איסור <strong>"בל יראה ובל ימצא" — לא כל שכן שטעון שריפה!</strong>
 <strong>אמרו לו</strong> חכמים: <strong>כל דין</strong> (קל וחומר) <strong>שאתה דן</strong> (לומד) ש<strong>תחלתו</strong> לכאורה <strong>להחמיר וסופו</strong> מביא <strong>להקל — אינו דין</strong> שאין זה קל וחומר אמיתי. ואף כאן לדעת ר' יהודה, אם <strong>לא מצא עצים לשורפו יהא</strong> לדעתך <strong>יושב ובטל</strong> ולא יבערנו? <strong>ו</strong>הרי <strong>התורה אמרה: "תשביתו שאר מבתיכם"</strong> (שמות יב, טו), משמע <strong>בכל דבר שאתה יכול להשביתו,</strong> וקל וחומר שלך בסופו של דבר יבוא להקל בדין החמץ!
 <strong>חזר ר' יהודה ודנו דין אחר</strong> שלא בדרך קל וחומר אלא על ידי "מה מצינו" (רש"ש): <strong>נותר אסור באכילה</strong> ואף <strong>חמץ אסור באכילה,</strong> ומפני הדמיון ביניהם נסיק: <strong>מה נותר בשריפה — אף חמץ בשריפה.</strong>
 <strong>אמרו לו: נבילה תוכיח, שאסורה באכילה ואינה טעונה שריפה,</strong> ואם כן אין להביא ראיה מאיסור אכילה לחובת שריפה! <strong>אמר להן: הפרש</strong> יש בין הדברים, שכן בנבילה מפורש היתר הנאה, וכך יש להשוות: <strong>נותר אסור באכילה ובהנאה, ו</strong>אף <strong>חמץ אסור באכילה ובהנאה. מה נותר טעון שריפה — אף חמץ טעון שריפה.</strong>
 <strong>אמרו לו:</strong> אף כאן אפשר להראות סתירה: <strong>שור הנסקל יוכיח, שאסור באכילה ובהנאה — ואינו טעון שריפה. אמר להן: הפרש</strong> יש בין חמץ ושור הנסקל. וכך יש להשוות: <strong>נותר אסור באכילה ובהנאה וענוש כרת</strong> על אכילתו, <strong>ו</strong>אף <strong>חמץ אסור באכילה ובהנאה וענוש כרת</strong> על אכילתו, <strong>מה נותר</strong> דינו <strong>בשריפה — אף חמץ</strong> דינו <strong>בשריפה, אמרו לו:</strong> אם כן, <strong>חלבו של שור הנסקל יוכיח, שאסור באכילה, ו</strong>כיון שהוא שור הנסקל אף אסור <strong>בהנאה, וענוש כרת,</strong> שהרי כל האוכל חלב דינו בכרת, <strong>ו</strong>בכל זאת — <strong>אין טעון שריפה!</strong>
## דף כח.
 <strong>חזר ר' יהודה ודנו דין אחר: נותר ישנו ב</strong>כלל איסור <strong>"בל תותירו",</strong> שהרי עיקר איסורו ממה שעברו והותירוהו אחר זמן אכילתו, <strong>וחמץ</strong> הריהו <strong>ב"בל תותירו",</strong> שהרי לאחר זמן איסור אכילתו הוא ב"בל יראה ובל ימצא". <strong>מה נותר</strong> דינו <strong>בשריפה — אף חמץ</strong> דינו <strong>בשריפה.</strong>
 <strong>אמרו לו:</strong> אם כן, <strong>אשם תלוי וחטאת העוף הבא על הספק, לדבריך</strong> (לפי שיטתך שלך. במסכת תמורה לד,א) <strong>יוכיחו שהן ב"בל תותירו"</strong> שאסור להותיר מהם לאחר זמנם. <strong>שאנו אומרים</strong> דינם של אלו <strong>בשריפה, ואתה אומר</strong> שאשם תלוי <strong>בקבורה! שתק ר' יהודה</strong> ולא מצא תשובה לדבר.
 <strong>אמר רב יוסף: היינו דאמרי אינשי</strong> <small>[זהו מה שאומרים אנשים]</small> כפתגם עממי: <strong>כפא דחטא נגרא — בגווה נשרוף חרדלא</strong> <small>[הכף שעשה הנגר —</small> <small>בתוכה ישרפנו החרדל],</small> שאדם גורם רעה לעצמו על ידי מעשיו שלו. שהרי ההוכחה החותכת כנגד ר' יהודה באה לו מדבריו שלו.
 פתגם עממי אחר <strong>אמר אביי: סדנא בסדני יתיב, מדויל ידיה משתלים</strong> <small>[עושה הסד בסד</small> הוא <small>יושב,</small> ש<small>מגמול ידיו</small> שלו <small>משתלם</small> עונשו<small>].</small>
 ו<strong>רבא אמר</strong> כפתגם אחר: <strong>גירא בגירי מקטיל, מדויל ידיה משתלים</strong> <small>[עושה החיצים בחיציו</small> הוא <small>נהרג, מגמול ידו משתלם</small> עונשו<small>].</small>
 <big>א</big> שנינו במשנה: <strong>וחכמים אומרים</strong> שחמץ אפשר לבערו בדרכים שונות: <strong>מפרר וזורה</strong> לרוח ומטיל לים. <strong>איבעיא להו</strong> <small>[נשאלה להם</small> ללומדים<small>]:</small> <strong>היכי קאמר</strong> <small>[כיצד אמר,</small> למה התכוון<small>],</small> האם כוונת דבריהם היא: <strong>מפרר וזורה לרוח,</strong> וכן דוקא <strong>מפרר ומטיל לים. או דילמא</strong> <small>[שמא]</small> יש להבין: <strong>מפרר וזורה לרוח, אבל מטיל לים בעיניה</strong> <small>[בעינו],</small> שיכול לזרוק את החמץ לים כמות שהוא ואינו צריך לפררו תחילה. <strong>ותנן נמי</strong> <small>[ושנינו גם כן</small> במשנה<small>]</small> ל<strong>גבי עבודה זרה כי האי גוונא</strong> <small>[כעין זה]</small> <strong>ר' יוסי אומר: שוחק</strong> עבודה זרה <strong>וזורה לרוח, או מטיל לים, ואיבעיא להו</strong> <small>[ונשאלה להם</small> ללומדים<small>]</small> אף שם: <strong>היכי קאמר</strong> <small>[כיצד אמר,</small> למה התכוון<small>]?</small> האם <strong>שוחק וזורה לרוח, ושוחק ומטיל לים. או</strong> שמא <strong>שוחק וזורה לרוח, אבל מטיל לים בעיניה</strong> <small>[בעינו].</small>
 <strong>אמר רבה: מסתברא</strong> <small>[מסתבר]</small> <strong>עבודה זרה</strong> ש<strong>לים המלח קא אזלא</strong> <small>[הולכת</small> מושלכת שם<small>] —</small> <strong>לא בעי</strong> <small>[צריכה]</small> <strong>שחיקה,</strong> שכן לא יבואו להוציאה משם ולהשתמש בה. <strong>חמץ</strong> ש<strong>לשאר</strong> ה<strong>נהרות קאזיל</strong> <small>[הוא הולך]</small> ונזרק — <strong>בעי</strong> <small>[צריך]</small> <strong>פירור. אמר ליה</strong> <small>[לו]</small> <strong>רב יוסף: אדרבא, איפכא מסתברא</strong> <small>[ההיפך</small> הוא <small>המסתבר],</small> <strong>עבודה זרה</strong> שלרוב היא <strong>לא ממיסה</strong> <small>[נמסה]</small> שהרי עשויה היא בדרך כלל מחומר מוצק, <strong>בעי</strong> <small>[צריכה]</small> <strong>שחיקה. חמץ דממיס</strong> <small>[ש</small>הוא <small>נמס]</small> במים — <strong>לא בעי</strong> <small>[צריך]</small> <strong>פירור</strong> ונמס מעצמו.
 <strong>תניא כוותיה</strong> <small>[שנויה</small> ברייתא <small>כשיטת]</small> <strong>רבה, תניא כוותיה</strong> <small>[שנויה</small> ברייתא <small>כשיטת]</small> <strong>רב יוסף.</strong> כיצד, <strong>תניא כוותיה</strong> <small>[שנויה</small> ברייתא <small>כשיטת]</small> <strong>רבה: היה</strong> אדם <strong>מהלך במדבר</strong> וחמץ בידו, והגיע זמן הפסח — <strong>מפרר וזורה</strong> את החמץ <strong>לרוח. היה מהלך בספינה — מפרר</strong> את החמץ <strong>ומטיל לים.</strong> וכן <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב יוסף: היה מהלך במדבר</strong> ומצא עבודה זרה — <strong>שוחק וזורה לרוח. היה מהלך בספינה — שוחק ומטיל לים.</strong>
 ומעירים: <strong>שחיקה</strong> שבברייתא אחת <strong>קשיא</strong> <small>[קשה]</small> <strong>לרבה,</strong> שלדעתו עבודה זרה המושלכת לים אינה צריכה שחיקה. <strong>פירור</strong> חמץ שבברייתא אחרת <strong>קשיא</strong> <small>[קשה]</small> <strong>לרב יוסף.</strong> ומשיבים: <strong>שחיקה לרבה לא קשיא</strong> <small>[קשה],</small> <strong>הא</strong> <small>[כאן]</small> שאינו צריך לשחוק — כשזורק <strong>לים המלח, הא</strong> <small>[כאן]</small> שצריך לשחוק כשנוסע בספינה — וזורק <strong>לשאר נהרות.</strong> וכן <strong>פירור לרב יוסף לא קשיא</strong> <small>[קשה],</small> <strong>הא</strong> <small>[כאן]</small> — <strong>בחיטי</strong> <small>[ב</small>שק <small>חיטים]</small> שהחמיצו שצריך להוציאם מן השק לפררם ולפזרם על פני המים, <strong>הא</strong> <small>[כאן]</small> <strong>— בנהמא</strong> <small>[בלחם],</small> כיון שזרקו לים הריהו נמס, ואינו צריך לפררו עוד.
 <big>ב משנה</big> <strong>חמץ של גוי שעבר עליו הפסח — מותר בהנאה</strong> לישראל, ואילו חמץ <strong>של ישראל</strong> שנשאר חמץ ברשותו לאחר הפסח — <strong>אסור בהנאה, שנאמר:</strong> "ולא יראה לך חמץ <strong>ולא יראה לך שאר</strong> בכל גבולך" (שמות יג, ז).
 <big>ג גמרא</big> תחילה שואלים: <strong>מני מתניתין</strong> <small>[</small>כשיטת <small>מי היא משנתנו]?</small> <strong>לא</strong> כשיטת <strong>ר' יהודה ולא</strong> כשיטת <strong>ר' שמעון ולא</strong> כשיטת <strong>ר' יוסי הגלילי.</strong> ומבררים: <strong>מאי</strong> <small>[מה]</small> <strong>היא</strong> אותה הלכה בה נשנו שיטותיהם של חכמים אלה, ומה הן שיטות אלו שהזכרנו תחילה? ומסבירים: <strong>דתניא</strong> <small>[ששנינו</small> בברייתא<small>]:</small> <strong>חמץ בין לפני זמנו</strong> מחצות ערב פסח עד הערב, <strong>בין לאחר זמנו</strong> משעבר הפסח — <strong>עובר עליו</strong> אם אוכלו רק <strong>בלאו</strong> (איסור לא תעשה). <strong>תוך זמנו</strong> בימי הפסח עצמו אם אוכלו — <strong>עובר עליו</strong> גם <strong>בלאו ו</strong>גם נענש ב<strong>כרת,</strong> אלו <strong>דברי ר' יהודה.</strong>
## דף כח:
 <strong>ר' שמעון אומר: חמץ לפני זמנו ולאחר זמנו — אינו עובר עליו בלא כלום,</strong> ואין בו איסור הנאה כלל. <strong>תוך זמנו — עובר עליו</strong> כמפורש בתורה <strong>בכרת ובלאו, ומשעה שאסור באכילה</strong> מחצות ערב פסח <strong>אסור בהנאה,</strong> ומעירים: במשפט זה <strong>אתאן לתנא קמא</strong> <small>[באנו לתנא הראשון],</small> שמשפט זה אינו כשיטת ר' שמעון אלא לדעת ר' יהודה הוא. ו<strong>ר' יוסי הגלילי אומר: תמה על עצמך, היאך חמץ אסור בהנאה כל שבעה!</strong> שהוא חולק על עיקרה של ההנחה שחמץ אסור בהנאה אפילו בכל שבעת ימי הפסח.
 <strong>ו</strong>מכאן באים לדון בבעיה קרובה: <strong>מנין לאוכל חמץ משש שעות ולמעלה</strong> בערב פסח <strong>שהוא עובר בלא תעשה — שנאמר</strong> "וזבחת פסח לה' אלהיך צאן ובקר במקום אשר יבחר ה' לשכן שמו שם, <strong>לא תאכל עליו חמץ</strong> שבעת ימים תאכל עליו מצות, לחם עוני" (דברים טז, ב— ג). ולמד מכאן שמזמן ששוחטים את קרבן הפסח משעת הצהריים של יום ארבעה עשר בניסן, אסורה אכילת החמץ, אלו <strong>דברי ר' יהודה.</strong>
 <strong>אמר לו ר' שמעון: וכי אפשר לומר כן? והלא כבר נאמר "לא תאכל עליו חמץ שבעת ימים תאכל עליו מצות",</strong> שהכתוב קשר את אכילת המצות עם איסור החמץ, ולדעתך יש לאכול מצות עוד ביום ארבעה עשר בניסן! <strong>אם כן מה תלמוד לומר "לא תאכל עליו חמץ",</strong> יש לדייק ממנו כך: <strong>בשעה שישנו ב</strong>מצוות עשה של <strong>קום אכול מצה — ישנו</strong> גם <strong>ב</strong>איסור <strong>בל תאכל חמץ, ובשעה שאינו בקום אכול מצה — אינו בבל תאכל חמץ.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' יהודה</strong> שאיננו מקבל דחיה זו? ומסבירים: לדעתו <strong>תלתא קראי כתיבי</strong> <small>[שלושה מקראות כתובים]</small> כאן: נאמר <strong>"ולא יאכל חמץ"</strong> (שמות יג, ג), <strong>ו</strong>נאמר <strong>"כל מחמצת לא תאכלו</strong> בכל מושבותיכם תאכלו מצות<strong>"</strong> (שמות יב, כ), ונאמר <strong>"לא תאכל עליו חמץ"</strong> (דברים טז, ג). <strong>חד</strong> <small>[</small>פסוק <small>אחד]</small> בא ללמד שיש איסור חמץ <strong>לפני זמנו</strong> בערב פסח, <strong>וחד</strong> <small>[ו</small>פסוק <small>אחד]</small> בא לומר שישנו גם <strong>לאחר זמנו</strong> לאחר שעבר עליו הפסח, <strong>וחד</strong> <small>[ו</small>פסוק <small>אחד]</small> בא ללמד <strong>לתוך זמנו.</strong>
 ושואלים: אם כן, <strong>ור' שמעון</strong> כיצד הוא מבין כתובים אלה? ומשיבים: <strong>חד</strong> <small>[</small>פסוק <small>אחד]</small> — <strong>לתוך זמנו, ו</strong>פסוק זה שנאמר בו <strong>"כל מחמצת</strong> לא תאכלו <strong>"</strong>— <strong>מבעי ליה</strong> <small>[נחוץ לו]</small> <strong>לכדתניא</strong> <small>[לכמו ששנינו</small> בברייתא אחרת<small>]:</small> <strong>אין לי אלא</strong> חמץ אסור כ<strong>שנתחמץ מאליו</strong> מחמת ששהה והחמיץ מעצמו, ואולם דבר שהחמיץ <strong>מחמת דבר אחר, מנין</strong> שהוא בכלל חמץ? <strong>תלמוד לומר: "כל מחמצת לא תאכלו"</strong> משמע לאסור כל שיש בו צד חימוץ, בין מעצמו בין מאחרים.
 ואילו <strong>"ולא יאכל חמץ"</strong> — <strong>מבעי ליה</strong> <small>[נחוץ לו]</small> ללמוד ממנו ענין אחר <strong>לכדתניא</strong> <small>[לכמו ששנינו</small> בברייתא<small>],</small> <strong>ר' יוסי הגלילי אומר: מנין לפסח מצרים שאין חימוצו נוהג</strong> כלומר, שלא נהגו בו איסור <strong>אלא יום אחד</strong> בלבד — <strong>תלמוד לומר "לא יאכל חמץ",</strong> ונאמר בפסוק ש<strong>סמיך ליה</strong> <small>[סמוך לו</small> הבא אחריו<small>]</small> <strong>"היום אתם יצאים</strong> בחודש האביב<strong>"</strong> (שמות יג, ד), שאיסור אכילת חמץ בפסח מצרים חל באותו יום בלבד.
 ושואלים: <strong>ור' יהודה</strong> חמץ ש<strong>מחמת דבר אחר מנא ליה</strong> <small>[מנין לו]</small> שהוא אסור? ומשיבים: <strong>מדאפקיה רחמנא</strong> <small>[מכיון שהוציאו הכתוב]</small> <strong>בלשון מחמצת</strong> אין אנו צריכים לריבוי בפסוק מיוחד, והדבר נלמד מלשון זו.
 ושואלים: ודבר זה שאמר <strong>ר' יוסי הגלילי</strong> בענין פסח מצרים <strong>מנא ליה</strong> <small>[מנין לו]</small> לר' יהודה? שהרי מפסוק זה למד הלכה אחרת! ומשיבים: <strong>אי בעית אימא מדסמיך ליה</strong> <small>[אם תרצה אמור מכיון שנסמך לו]</small> <strong>"היום",</strong> ולדעתו לא כל הפסוק נאמר לצורך זה, אלא דבר זה נלמד אגב סמיכותו של פסוק אחר. <strong>אי בעית אימא</strong> <small>[אם תרצה אמור]</small> ר' יהודה <strong>סמוכין לא דריש</strong> <small>[דורש].</small> ששיטתו בכלל היא שאין לומדים מסמיכות המקראות, אלא במקרים מיוחדים. ובאמת ר' יהודה אינו מקבל את שיטת ר' יוסי הגלילי וסבור שבפסח מצרים היה איסור חמץ כל שבעת ימים.
 <big>א</big> <strong>אמר מר</strong> <small>[החכם]</small> בברייתא שהבאנו: <strong>ומנין לאוכל חמץ משש שעות ולמעלה שהוא עובר בלא תעשה — שנאמר: "לא תאכל עליו חמץ",</strong> אלו <strong>דברי ר' יהודה. אמר לו ר' שמעון: וכי אפשר לומר כן? והלא כבר נאמר "לא תאכל עליו חמץ שבעת ימים תאכל עליו מצות",</strong> שסמך זמן איסור אכילת חמץ לזמן אכילת מצה.
 ושואלים: <strong>ור' יהודה</strong> הלוא <strong>שפיר קאמר ליה</strong> <small>[יפה אמר לו]</small> <strong>ר' שמעון,</strong> וכיצד יכול הוא להביא ראיה מפסוק זה? ומשיבים: <strong>ור' יהודה אמר לך</strong> <small>[</small>יכול היה <small>לומר לך]</small> שכך יש להבין את הדברים: <strong>ההוא</strong> <small>[אותו]</small> הקשר בין איסור חמץ לאכילת מצה — <strong>לקובעו חובה אפילו בזמן הזה הוא דאתא</strong> <small>[שבא].</small> שהרי יכולנו לחשוב שלאחר חורבן הבית, כשאין קרבן פסח, שוב אין גם חובת אכילת מצה. על כן מצרף הכתוב את מצות המצה עם איסור החמץ, לומר: כשם שאסורים באכילת חמץ בזמן הזה, כן גם חייבים באכילת מצה.
 ושואלים: <strong>ור' שמעון לקובעו חובה</strong> בזמן הזה <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו]</small> דבר זה מכתוב מפורש שנאמר בו "בראשון בארבעה עשר יום לחודש <strong>בערב תאכלו</strong> מצות עד יום האחד ועשרים לחודש בערב" (שמות יב, יח), הרי שחובת מצה קשורה בזמן מסויים ולא רק בקרבן הפסח. <strong>ור' יהודה,</strong> שאינו למד דבר זה מכאן, <strong>מיבעי ליה</strong> <small>[נחוץ, לו]</small> פסוק זה <strong>ל</strong>למדנו חיובו של מי שהוא <strong>טמא או שהיה בדרך רחוקה,</strong> שאינו יכול להקריב את הפסח בזמנו. <strong>סלקא דעתך אמינא</strong> <small>[יעלה על דעתך לומר]</small> <strong>הואיל ובפסח לא יאכל, מצה ומרור נמי</strong> <small>[גם כן]</small> <strong>לא ניכול</strong> <small>[לא יאכל].</small> לכן <strong>קא משמע לן</strong> <small>[השמיע לנו]</small> שאף הוא חייב במצה.
 ומצד שני, <strong>ור' שמעון</strong> טוען כי מי שהיה <strong>טמא ושהיה בדרך רחוקה לא איצטריך קרא</strong> <small>[צריך כתוב</small> מיוחד<small>]</small> ללמד שחייבים באכילת מצה, משום שהוא <strong>לא גרע</strong> <small>[גרוע]</small> <strong>מערל ובן נכר.</strong> שהרי נאמר בקרבן הפסח: <strong>"וכל ערל לא יאכל בו"</strong> (שמות יב, מח), ומן ההדגשה <strong>"בו"</strong> אנו מדייקים: בקרבן הפסח בלבד <strong>הוא אינו אוכל, אבל אוכל הוא במצה ובמרור.</strong> ושואלים: <strong>ור' יהודה,</strong> מה אומר הוא כנגד טענה זו? ומשיבים: לדעתו <strong>כתיב בהאי וכתיב בהאי</strong> <small>[כתוב בזה וכתוב בזה]</small> שפירש הכתוב גם לדין טמא ושהיה בדרך רחוקה וגם לדין ערל ובן נכר החייבים מכל מקום במצה ומרור.
 <big>ב</big> מעתה לאחר בירור שיטות ר' יהודה, ר' שמעון ור' יוסי הגלילי, שואלים: <strong>מני מתניתין</strong> <small>[</small>כשיטת <small>מי היא משנתנו]?</small> <strong>אי</strong> <small>[אם]</small> תאמר שהיא כ<strong>ר' יהודה</strong> — הלוא ר' יהודה <strong>חמץ סתמא</strong> <small>[סתם]</small> <strong>קאמר</strong> <small>[אמר]</small> משמע, <strong>אפילו</strong> חמץ של <strong>גוי</strong> אסור בהנאה בפסח, שלא כמשנתנו, <strong>ואי</strong> <small>[ואם]</small> כשיטת <strong>ר' שמעון</strong>
## דף כט.
 חמץ של <strong>ישראל נמי מישרא קא שרי</strong> <small>[גם כן הוא מתיר]</small> בהנאה לאחר זמנו! <strong>ואי</strong> <small>[ואם]</small> כשיטת <strong>ר' יוסי הגלילי — אפילו תוך זמנו נמי מישרא קא שרי</strong> <small>[גם כן הוא מתיר]</small> <strong>בהנאה.</strong>
 <strong>אמר רב אחא בר יעקב: לעולם</strong> אפשר לפרש כי משנתנו כשיטת <strong>ר' יהודה היא, ויליף</strong> <small>[ולומד</small> הוא<small>]</small> דין <strong>שאור</strong> לענין איסור <strong>אכילה משאור</strong> לענין <strong>ראייה.</strong> כיצד; <strong>מה שאור</strong> של איסור <strong>ראייה</strong> נאמר בו "לא יראה לך", ואנו מבינים בכך כי <strong>שלך,</strong> של ישראל <strong>אי</strong> <small>[אין]</small> <strong>אתה רואה, אבל אתה רואה של אחרים</strong> (גוים) <strong>ושל גבוה</strong> השייך למקדש. <strong>אף שאור</strong> לענין איסור <strong>אכילה</strong> נאמר בו: <strong>שלך אי</strong> <small>[אין]</small> <strong>אתה אוכל, אבל אתה אוכל של אחרים</strong> (גוים), <strong>ושל גבוה</strong> לאחר הפסח.
 <strong>ובדין הוא דאיבעי ליה למיתנא</strong> <small>[שהיה לו לשנות]</small> ש<strong>אפילו באכילה נמי שרי</strong> <small>[גם כן מותר]</small> חמץ לאחר זמנו, <strong>ואיידי דתנא</strong> <small>[ומתוך ששנה]</small> שחמץ של <strong>ישראל אסור בהנאה — תנא נמי</strong> <small>[שנה גם כן]</small> משום גרר הלשון שחמץ של <strong>גוי מותר בהנאה,</strong> אבל יש להבין כי הוא מותר אף באכילה. <strong>ו</strong>כן <strong>בדין הוא דאיבעי ליה למיתנא</strong> <small>[שהיה צריך לו לשנות]</small> ש<strong>אפילו בתוך זמנו</strong> חמץ של גוים <strong>מותר בהנאה. ואיידי דתנא</strong> <small>[ומתוך ששנה]</small> מענין החמץ של <strong>ישראל לאחר זמנו — תנא נמי</strong> <small>[שנה גם כן]</small> של <strong>גוי לאחר זמנו,</strong> ואין לדייק מלשון הברייתא בפרטים אלה, והמשנה היא כשיטתו של ר' יהודה.
 <strong>רבא אמר:</strong> לא כך, אלא <strong>לעולם</strong> משנתנו כשיטת <strong>ר' שמעון היא.</strong> ואם תאמר: הלוא לשיטת ר' שמעון חמץ של ישראל לאחר הפסח מותר בהנאה, ומדוע נאסר במשנה? יש לומר ש<strong>ר' שמעון</strong> סבור אף שלדעתו מותר מן התורה, בכל זאת <strong>קנסא קניס</strong> <small>[קנס קנס]</small> את העבריין, <strong>הואיל ועבר עליה</strong> <small>[עליו</small> על החמץ<small>]</small> <strong>בבל יראה ובל ימצא</strong> אסרוהו חכמים בהנאה.
 ומעירים: <strong>בשלמא</strong> <small>[נניח]</small> <strong>ל</strong>שיטת <strong>רבא, היינו דקתני</strong> <small>[זהו ששנינו]</small> במשנה: <strong>של ישראל אסור, משום שנאמר "לא יראה",</strong> מעתה יכולים אנו להבין מה הקשר לציווי לא יראה עם חמץ שעבר עליו הפסח — משום קנס על שעבר על "לא יראה". <strong>אלא ל</strong>שיטת <strong>רב אחא בר יעקב</strong> שמשנתנו כר' יהודה, ולדעתו חמץ שעבר עליו הפסח אסור באכילה מן התורה, אם כן <strong>משום "לא יאכל חמץ" מיבעי ליה</strong> <small>[צריך היה לו</small> לומר<small>]</small> שהרי לדעתו זהו מקור האיסור!
 ומשיבים: <strong>מי סברת</strong> <small>[האם סבור אתה]</small> שראיה זו <strong>אסיפא קאי</strong> <small>[על הסוף,</small> איסור ההנאה בחמץ ישראל, <small>היא עומדת</small> מתייחסת<small>]?!</small> <strong>ארישא קאי</strong> <small>[על תחילת</small> המשנה <small>היא עומדת</small> מתייחסת<small>]</small> <strong>והכי קאמר</strong> <small>[וכך אמר]</small> כך יש לקרוא את משנתנו: <strong>חמץ של גוי שעבר עליו הפסח — מותר בהנאה, משום שנאמר "לא יראה לך" — שלך אי</strong> <small>[אין]</small> <strong>אתה רואה, אבל אתה רואה של אחרים</strong> (גוים) <strong>ושל גבוה</strong> (הקדש). <strong>ויליף</strong> <small>[ולמד]</small> <strong>שאור</strong> של <strong>אכילה משאור</strong> של <strong>ראייה</strong> שאת הכתוב "לא יראה לך" יש להבין כההסבר של ההיתר ולא של האיסור שבו.
 <big>א</big> ומעירים כי רבא ורב אחא בר יעקב <strong>אזדו לטעמייהו</strong> <small>[הלכו</small> כל אחד <small>לטעמיהם</small> לשיטתם<small>],</small> כיצד: <strong>דאיתמר</strong> <small>[שנאמר]</small> שנחלקו בדבר זה, <strong>האוכל שאור של גוי שעבר עליו הפסח, לדברי ר' יהודה, רבא אמר: לוקה</strong> שעבר על איסור מן התורה, <strong>ורב אחא בר יעקב אמר: אינו לוקה.</strong>
 ומפרטים, <strong>רבא אמר:</strong> כי לשיטת ר' יהודה <strong>לוקה,</strong> כי <strong>לא יליף</strong> <small>[למד]</small> <strong>ר' יהודה שאור</strong> של <strong>אכילה משאור</strong> של <strong>ראייה,</strong> וכיון שבאכילה לא נאמר "לך" הרי לענין אכילה חמץ אף של גוי אסור לעולם. <strong>ורב אחא בר יעקב אמר: אינו לוקה,</strong> שכן <strong>יליף</strong> <small>[למד]</small> ענין <strong>שאור</strong> של <strong>אכילה משאור</strong> של <strong>ראייה</strong> ובכך תלוי הדבר.
 ומעירים: <strong>והדר ביה</strong> <small>[וחזר בו]</small> <strong>רב אחא בר יעקב מההיא</strong> <small>[מאותה]</small> שיטה שאחז בה, <strong>דתניא</strong> <small>[ש</small>הרי <small>שנינו</small> בברייתא<small>]</small> במקום אחר: <strong>האוכל חמץ של הקדש במועד</strong> (בפסח) — <strong>מעל,</strong> שאם עשה זאת בשוגג הריהו חייב להביא קרבן על מעילתו, על שהשתמש בקודש. <strong>ויש אומרים: לא מעל.</strong>
 ושואלים: <strong>מאן</strong> <small>[מי</small> הם<small>]</small> <strong>יש אומרים</strong> אלה הסבורים שעל חמץ של הקדש בפסח אינו מועל? <strong>אמר ר' יוחנן:</strong> שיטת <strong>ר' נחוניא בן הקנה היא. דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' נחוניא בן הקנה היה עושה את יום הכפורים כשבת</strong> לענין <strong>תשלומין</strong> של נזקים שהזיק אדם בו ביום.
 כיצד; <strong>מה שבת,</strong> מי שחילל שבת במזיד ותוך כדי כך גרם נזק לחבירו, וכגון שהדליק גדישו של חבירו בשבת, כיון שהוא <strong>מתחייב בנפשו</strong> (שהרי המחלל שבת במזיד חייב סקילה) <strong>ו</strong>לכן הוא <strong>פטור מן התשלומין,</strong> שכן אין מענישים אדם בשני עונשים ונדון רק בעונש החמור יותר. <strong>אף</strong> מי שגרם נזק תוך כדי חילול <strong>יום הכפורים מתחייב בנפשו</strong> שהרי מחלל יום הכפורים עונשו כרת, שהוא מיתת הנפש בידי שמים, <strong>ו</strong>לכן אף הוא <strong>פטור מן התשלומין.</strong> ואם כן, אף האוכל חמץ בפסח, כיון שענוש כרת, ממילא נפטר משאר ענשים, ובכללם מעילה. ומכל מקום ברור כי שני התנאים בברייתא זו סבורים כי לחמץ בפסח יש ערך, ובודאי משום שלאחר הפסח יהא החמץ מותר בהנאה, ודברים אלה כשיטת ר' שמעון הם.
 <strong>רב יוסף אמר:</strong> את המחלוקת בברייתא יש להבין בדרך אחרת. שני התנאים הללו מקבלים את דעת ר' יוסי הגלילי שחמץ בפסח מותר בהנאה, ואם כן אף חמץ זה של הקדש מותר בהנאה. ואולם אם מדובר בחמץ סתם, הרי מותר למכרו לגוי או להאכילו לכלבים. אבל חמץ של הקדש (בשל קדושתו) אי אפשר להשתמש בו כך, ואם כן ערכו תלוי בשאלה האם <strong>פודין את הקדשים</strong> לא לצורך אכילת אדם אלא כדי <strong>להאכילן לכלבים קמיפלגי</strong> <small>[חולקים].</small>
 <strong>מאן</strong> <small>[מי]</small> ש<strong>אמר</strong> ש<strong>מעל</strong> בחמץ ההקדש בפסח <strong>קסבר</strong> <small>[סבור הוא]</small> כי <strong>פודין את הקדשים להאכילן לכלבים,</strong> וכיון שאפשר לפדות את חמץ ההקדש ולהאכילו לכלבים משמע שיש לו ערך מסויים, ולכן יש בו מעילה. <strong>ומאן</strong> <small>[מי]</small> ש<strong>אמר לא מעל קסבר</strong> <small>[סבור הוא]</small> ש<strong>אין פודין</strong> את הקדשים אלא לצורך אכילת אדם מישראל. ובמקרה זה שאדם מישראל אסור באכילת חמץ, הרי שחמץ של הקדש אין לו ערך כלל בפסח, ולכן האוכלו לא מעל.
 ומעירים: <strong>רב אחא בר רבא תנא לה</strong> <small>[שנה אותה]</small>
## דף כט:
 <strong>להא שמעתא משמיה</strong> <small>[את ההלכה הזו משמו]</small> של <strong>רב יוסף בהא לישנא</strong> <small>[בלשון זו]</small> <strong>דכולי עלמא</strong> <small>[שלדעת הכל]</small> <strong>אין פודין את הקדשים</strong> כדי <strong>להאכילן לכלבים, והכא בהא קמיפלגי</strong> <small>[וכאן</small> בברייתא זו, <small>ב</small>דבר <small>זה נחלקו]:</small> האם <strong>דבר הגורם לממון כממון דמי</strong> <small>[נחשב]</small> או לא. כלומר, האם דבר שכשלעצמו ברגע זה איננו שוה כסף, ואולם אם ישמידוהו יגרם על ידי כך לאחר מכן הפסד כספי, האם נחשב הדבר כבעל ערך כספי ממש, ולשיטתו של ר' שמעון שחמץ לאחר הפסח מותר באכילה.
 ומפרטים: <strong>מאן</strong> <small>[מי]</small> ש<strong>אמר מעל,</strong> שבהקדש חמץ בפסח מועלים, <strong>קסבר</strong> <small>[סבור הוא]</small> כי <strong>דבר הגורם לממון — כממון דמי</strong> <small>[</small>הוא <small>נחשב].</small> ולכן אף שהחמץ איננו שוה כעת מאומה, כיון שאחר הפסח ראוי הוא שוב לאכילה, הרי גם כעת יש לו ערך כספי (שהרי בעתיד הוא שווה כסף). <strong>ומאן</strong> <small>[מי]</small> ש<strong>אמר לא מעל — קסבר</strong> <small>[סבור הוא]:</small> כי <strong>דבר הגורם לממון — לאו</strong> <small>[לא]</small> <strong>כממון דמי</strong> <small>[נחשב],</small> וכיון שבשעה זו אין החמץ בעל ערך — לא מעל.
 <strong>רב אחא בר יעקב אמר</strong> בפירוש סוגיה זו: <strong>דכולי עלמא</strong> <small>[לדעת הכל]</small> <strong>דבר הגורם לממון כממון דמי</strong> <small>[</small>הוא <small>נחשב],</small> <strong>והכא בפלוגתא</strong> <small>[וכאן במחלוקת]</small> של <strong>ר' יהודה ור' שמעון קמיפלגי</strong> <small>[</small>הרי <small>הם נחלקים].</small> כיצד? <strong>מאן</strong> <small>[מי]</small> ש<strong>אמר לא מעל</strong> סבור כשיטת <strong>ר' יהודה</strong> שלדעתו חמץ שעבר עליו הפסח אסור בהנאה, ואם כן חמץ ההקדש אין לו היתר, ולכן אינו שוה מאומה. <strong>ו</strong>אילו <strong>מאן</strong> <small>[מי]</small> ש<strong>אמר מעל</strong> סבור כשיטת <strong>ר' שמעון</strong> שחמץ לאחר הפסח מותר בהנאה, וכיון שכך הריהו דבר הגורם לממון ודינו כממון, ומעל בו.
 ולכאורה אפשר להקשות: <strong>והא</strong> <small>[והרי]</small> <strong>רב אחא בר יעקב הוא</strong> זה ש<strong>אמר</strong> כי <strong>ר' יהודה יליף</strong> <small>[למד]</small> <strong>שאור</strong> שנאמר באיסור <strong>אכילה משאור</strong> שנאמר באיסור <strong>ראייה,</strong> כלומר שאף איסור אכילה לא חל אלא על חמץ של ישראל שאסור בראיה, אבל חמץ של גוי ושל הקדש שמותרים בראיה מותר! <strong>אלא</strong> עלינו לומר כי <strong>הדר ביה</strong> <small>[חזר בו]</small> <strong>רב אחא בר יעקב מההיא</strong> <small>[מאותה</small> שיטה<small>]</small> בפירוש דברי ר' יהודה, והוא סבור כרבא שר' יהודה אוסר כל חמץ שעבר עליו הפסח.
 <strong>רב אשי אמר</strong> בפירוש הדברים: <strong>דכולי עלמא</strong> <small>[לדעת הכל]</small> <strong>אין פודין</strong> קדשים להאכילם לכלבים, <strong>ו</strong>כן <strong>דבר הגורם לממון לאו</strong> <small>[לא]</small> <strong>כממון דמי</strong> <small>[נחשב],</small> <strong>והכא</strong> <small>[וכאן]</small> בברייתא זו <strong>בפלוגתא</strong> <small>[במחלוקת]</small> של <strong>ר' יוסי הגלילי ורבנן</strong> <small>[וחכמים]</small> <strong>קמיפלגי</strong> <small>[הם חלוקים].</small> ובאופן זה: <strong>מאן</strong> <small>[מי]</small> ש<strong>אמר מעל</strong> בחמץ של הקדש סבור <strong>כר' יוסי</strong> הגלילי, שלדעתו אפילו חמץ של ישראל מותר בהנאה כל שבעה, ויש איפוא לחמץ ערך, ולכן מעל. <strong>ומאן</strong> <small>[מי]</small> ש<strong>אמר לא מעל</strong> סבור <strong>כרבנן</strong> <small>[כ</small>שיטת <small>חכמים]</small> שלדעתם חמץ בפסח אסור בהנאה ואינו שוה מאומה, שאף שאולי יהיה שוה משהו אחר הפסח, הרי דבר הגורם לממון אינו נחשב כממון, ובדבר שאין בו ערך אין מעילה.
 <big>א</big> <strong>אמר רב: חמץ בזמנו</strong> כלומר בתוך הפסח, <strong>בין</strong> שנתערב <strong>במינו,</strong> כגון קמח חמץ בקמח מצה ומצה במצת חמץ, <strong>בין</strong> שנתערב <strong>שלא במינו — אסור.</strong> אם היה זה <strong>שלא בזמנו</strong> אלא לאחר הפסח, אם נתערב <strong>במינו — אסור,</strong> נתערב <strong>שלא במינו — מותר.</strong>
 ושואלים: <strong>במאי עסקינן</strong> <small>[במה</small> בדיוק <small>אנו עוסקים],</small> <strong>אילימא</strong> <small>[אם תאמר]</small> <strong>בנותן טעם,</strong> כלומר שהחמץ שנתערב היה מרובה עד כדי שיוכל לתת טעם בדברים שנתערב בהם (שהוא בערך אחד מששים), אם כן <strong>שלא בזמנו שלא במינו</strong> מדוע <strong>מותר? הא יהיב טעמא</strong> <small>[הרי</small> הוא <small>נותן טעם]</small> והאוכל מן התערובת מרגיש בטעמו של איסור!
 <strong>אלא</strong> ודאי מדובר כאן <strong>במשהו</strong> חמץ בתוך כמות רבה של מצה. ומבארים את השיטה, מה שאמר רב <strong>חמץ בזמנו בין במינו בין שלא במינו אסור,</strong> כאן <strong>רב</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>רב ושמואל דאמרי תרוייהו</strong> <small>[שאמרו שניהם]</small> פסק הלכה זה: <strong>כל איסורין שבתורה</strong> שנתערבו בהיתר, אם נתערב מין <strong>במינו</strong> שאין דרך להבחין בדבר האיסור, הרי הוא אוסר <strong>במשהו,</strong> כלומר בכל שיעור שיהיה. ואם נתערב <strong>שלא במינו</strong> דנים אותו <strong>בנותן טעם.</strong>
 <strong>רב</strong> הוסיף וגם <strong>גזר</strong> על <strong>חמץ בזמנו</strong> שנתערב <strong>שלא במינו אטו</strong> <small>[משום]</small> <strong>מינו.</strong> שכיון שחמץ שנתערב במינו אסור במשהו, אף בשלא במינו גזרו משום חומרת איסור חמץ שיהא אוסר במשהו. <strong>ו</strong>מה שסבר רב שחמץ <strong>שלא בזמנו</strong> שנתערב <strong>במינו — אסור,</strong> הרי זה <strong>כ</strong>שיטת <strong>ר' יהודה</strong> שחמץ לאחר הפסח אסור מן התורה, ולכן אף התערובת אסורה.
 <strong>ו</strong>אם נתערב <strong>שלא במינו — מותר,</strong> כי על <strong>שלא בזמנו ושלא במינו אטו</strong> <small>[משום]</small> <strong>מינו כולי האי לא גזרינן</strong> <small>[כל כך איננו גוזרים],</small> שכיון שלדעת רב כל איסור שנפל שלא במינו בטל אם אינו בנותן טעם, הרי אף חמץ לאחר הפסח כיון שהוא שלא בזמנו אין לאסור במשהו.
 ואילו <strong>שמואל אמר</strong> בהלכה זו כי <strong>חמץ בזמנו,</strong> אם נתערב <strong>במינו — אסור, שלא במינו — מותר.</strong> ואם היה זה <strong>שלא בזמנו, בין</strong> שנתערב <strong>במינו בין</strong> שנתערב <strong>שלא במינו — מותר.</strong> ומבארים את שיטתו: <strong>חמץ בזמנו</strong> אם נתערב <strong>במינו — אסור, שמואל</strong> הלך בענין זה <strong>לטעמיה</strong> <small>[לטעמו,</small> לשיטתו<small>]</small> כי <strong>רב ושמואל דאמרי תרוייהו</strong> <small>[שאמרו שניהם]:</small> <strong>כל איסורין שבתורה,</strong> נתערב <strong>במינו — אסורין במשהו, שלא במינו — בנותן טעם</strong> בלבד הוא שנאסר.
 ואילו <strong>שלא במינן אטו</strong> <small>[משום]</small> זה שנפל לתוך <strong>מינן — לא גזר</strong> בו שמואל. ואילו <strong>שלא בזמנו, בין</strong> שנתערב <strong>במינן בין</strong> שנתערב <strong>שלא במינן — מותרין,</strong> והוא <strong>כ</strong>שיטת <strong>ר' שמעון</strong> שחמץ שעבר עליו הפסח מותר.
 <strong>ור' יוחנן אמר: חמץ בזמנו, בין</strong> שנתערב <strong>במינו ובין</strong> שנתערב <strong>שלא במינו — אסור</strong> אם בו כדי שיהא <strong>נותן טעם</strong> בתערובת. ואילו <strong>שלא בזמנו, בין</strong> שנתערב <strong>במינן בין</strong> שנתערב <strong>שלא במינן — מותר.</strong>
 ומבארים: <strong>חמץ בזמנו בין</strong> שנתערב <strong>במינו בין</strong> שנתערב <strong>שלא במינו</strong> אינו אסור אלא אם יש בו שיעור <strong>בנותן טעם</strong> — לענין זה <strong>ר' יוחנן לטעמיה</strong> <small>[לטעמו,</small> לשיטתו<small>],</small> כי <strong>ר' יוחנן וריש לקיש דאמרי תרוייהו</strong> <small>[שאמרו שניהם]:</small> <strong>כל איסורין שבתורה</strong> שנתערבו, <strong>בין</strong> שנתערבו <strong>במינן בין</strong> שנתערבו <strong>שלא במינן</strong> — אוסרים <strong>ב</strong>כדי שיעור <strong>נותן טעם.</strong> היו פחות מכן — בטלו. ואילו <strong>שלא בזמנו, בין במינו בין שלא במינו — מותרין,</strong> שדעתו <strong>כר' שמעון,</strong> שלשיטתו אין איסור תורה בחמץ שעבר עליו הפסח.
## דף ל.
 <strong>אמר רבא: הלכתא</strong> <small>[הלכה]</small> פסוקה במחלוקת זו ש<strong>חמץ בזמנו, בין</strong> שנתערב <strong>במינו בין</strong> שנתערב <strong>שלא במינו — אסור</strong> אפילו <strong>במשהו,</strong> כשיטתו של <strong>רב. שלא בזמנו, בין</strong> נתערב <strong>במינו בין</strong> נתערב <strong>שלא במינו — מותר</strong> אפילו בנותן טעם, <strong>כ</strong>שיטת <strong>ר' שמעון</strong> שחמץ שעבר עליו הפסח מותר.
 ושואלים: <strong>ומי</strong> <small>[והאם]</small> <strong>אמר רבא הכי</strong> <small>[כך]</small> שלשיטת ר' שמעון מותר חמץ לאחר זמנו? <strong>והאמר</strong> <small>[והרי אמר]</small> <strong>רבא</strong> עצמו כי <strong>ר' שמעון קנסא קניס</strong> <small>[קנס קנס]</small> ואסר בהנאה חמץ שעבר עליו הפסח <strong>הואיל ועבר עליו</strong> בימות החג <strong>ב"בל יראה" ו"בל ימצא"!</strong>
 ומשיבים: <strong>הני מילי בעיניה</strong> <small>[דברים אלה</small> אמורים כשהחמץ <small>בעינו],</small> <strong>אבל על ידי תערובת — לא</strong> קנס, אף שהחמץ עדיין קיים. ומוסיפים: <strong>ואזדא</strong> <small>[והלך]</small> <strong>רבא</strong> בכך שפסק הלכה כר' שמעון <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רבא: כי הוינן בי</strong> <small>[כאשר היינו</small> לומדים <small>בבית]</small> <strong>רב נחמן, כי הוו נפקי שבעה יומי דפסחא</strong> <small>[כאשר היו יוצאים שבעת ימי הפסח]</small> במוצאי החג <strong>אמר לן</strong> <small>[</small>היה <small>אומר לנו]</small> רב נחמן: <strong>פוקו וזבינו חמירא דבני חילא</strong> <small>[צאו וקנו</small> את <small>החמץ של הגוים]</small> שאפוהו באותו יום שהוא שביעי של פסח, הרי שסבר שחמץ של גוי שעבר עליו הפסח מותר אפילו באכילה.
 <big>א</big> <strong>אמר רב: קדירות</strong> חרס שבישלו בהן חמץ <strong>בפסח ישברו,</strong> שהרי בתוכן בלוע משהו מן החמץ ואסור לבשל בהן שוב מפני טעם האיסור. ושואלים: <strong>ואמאי</strong> <small>[ומדוע]</small> החמיר כל כך? <strong>לשהינהו</strong> <small>[שישהה]</small> את הקדירות עד ל<strong>אחר הפסח, וליעבד בהו</strong> <small>[ושיעשה,</small> יבשל <small>בהן]</small> <strong>שלא במינן,</strong> שהרי אף רב התיר חמץ שלא בזמנו שלא במינו במשהו לאחר הפסח! ומסבירים שלא רוצה לומר כן כי <strong>גזירה דילמא אתו למיעבד בהו</strong> <small>[שמא יבואו לעשות</small> לבשל, <small>בהן]</small> <strong>במינו,</strong> ויהא אסור בהנאה, ולכן גזר שישברו ולא יבואו לידי מכשול.
 <strong>ושמואל אמר: לא ישברו</strong> קדירות אלו, <strong>אבל משהי להו</strong> <small>[ישהו אותם]</small> <strong>לאחר זמנו</strong> של פסח, <strong>ועביד בהו</strong> <small>[ועושה בהם]</small> <strong>בין במינו בין שלא במינו.</strong>
 <strong>ואזדא</strong> <small>[והלך]</small> <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר שמואל להנהו דמזבני כנדי</strong> <small>[לאותם המוכרים קדירות]</small> שהיו מפקיעים מחירי הקדירות לאחר הפסח: <strong>אשוו זביני אכנדיכי</strong> <small>[השוו</small> את <small>המחיר על קדירותיכם]</small> כלומר: אל תפקיעו את המחירים, <strong>ואי</strong> <small>[ואם]</small> <strong>לא</strong> תצייתו — <strong>דרשינא לכו</strong> <small>[אדרוש לכם</small> בפניכם<small>]</small> שההלכה היא <strong>כר' שמעון,</strong> שחמץ לאחר הפסח מותר בהנאה, וישאירו כל העם את קדירותיהם ולא יקנו מכם כלל קדירות חדשות אחר הפסח.
 ושואלים: <strong>ולידרוש להו</strong> <small>[ושידרוש להם],</small> <strong>דהא</strong> <small>[שהרי]</small> <strong>שמואל כר' שמעון סבירא ליה</strong> <small>[סבור הוא]</small> כפי שנתבאר, ומדוע לא יפרסם ברבים שהלכה כמותו! ומשיבים: <strong>אתריה</strong> <small>[מקומו]</small> של <strong>רב הוה</strong> <small>[היה],</small> ולכתחילה אינו ראוי שידרוש ויפרסם במקומו של רב שלא כשיטתו, אבל כשראה שהם מפקיעים את המחירים איים עליהם שבכל זאת יפרסם הלכה זו.
 <big>ב</big> מסופר: <strong>ההוא תנורא</strong> <small>[תנור אחד]</small> ש<strong>טחו ביה טיחיא</strong> <small>[בו שומן]</small> של בשר ואפו בו לחם, ונבלע בו משהו משומן הבשר. <strong>אסרה</strong> <small>[אסר]</small> <strong>רבא בר אהילאי למיכליה לריפתא</strong> <small>[לאכול את הלחם]</small> <strong>אפילו במילחא</strong> <small>[במלח]</small> ולא רק בחלב <strong>לעולם</strong> אפילו כשיאפו בו פעם אחרת משום טעם הבשר שנבלע בו, <strong>דילמא אתי למיכליה בכותחא</strong> <small>[שמא יבוא לאכול אותו עם כותח]</small> תבלין שמעורב בו חלב, ונמצא אוכל בשר וחלב באחד.
 <strong>מיתיבי</strong> <small>[מקשים]</small> על כך: שנינו <strong>אין לשין את העיסה בחלב, ואם לש</strong> את העיסה בחלב — <strong>כל הפת כולה אסורה</strong> באכילה, <strong>מפני הרגל עבירה</strong> שמא יבוא לאכול את הפת עם בשר ונמצא אוכל בשר וחלב יחד. ו<strong>כיוצא בו</strong>
## דף ל:
 <strong>אין טשין</strong> (טחים, מורחים) <strong>את התנור באליה</strong> של כבש מפני שהיא כבשר. <strong>ואם טש</strong> בה את התנור — <strong>כל הפת כולה</strong> שנאפתה בו <strong>אסורה,</strong> שמא יאכלוהו בחלב <strong>עד שיסיק את התנור</strong> ויתבער שומן זה. ונדייק: <strong>הא</strong> <small>[הרי]</small> אם <strong>הוסק התנור</strong> לאחר מכן — <strong>מיהא שרי</strong> <small>[על כל פנים מותר]</small> ואם כן <strong>תיובתא</strong> <small>[קושיה חמורה]</small> על <strong>רבא בר אהילאי</strong> שאסר את התנור לעולם. ומסכמים: אכן <strong>תיובתא</strong> <small>[קושיה חמורה]</small> היא ונדחו דבריו מההלכה.
 <strong>אמר ליה</strong> <small>[לו]</small> <strong>רבינא לרב אשי: וכי מאחר דאיתותב</strong> <small>[שהושבו]</small> הושארו בקושיה דברי <strong>רבא בר אהילאי, אמאי קאמר</strong> <small>[מדוע אמר]</small> <strong>רב: קדירות בפסח ישברו?</strong> הרי יש להן תקנה כמו לתנורים על ידי הסקתן על האש עד שיתבער החמץ שבהן! <strong>אמר ליה</strong> <small>[לו]:</small> יש להבדיל; <strong>התם</strong> <small>[שם]</small> מדובר ב<strong>תנור של מתכת</strong> הראוי להכשר לאחר הסקה, <strong>הכא</strong> <small>[כאן]</small> <strong>בקדירה של חרס</strong> שאין די לה בהסקה מאחר והחרס בולע יותר מאשר המתכת.
 <strong>ואיבעית אימא</strong> <small>[ואם תרצה אמור]</small> <strong>הא והא</strong> <small>[זו וזו]</small> <strong>בשל חרס</strong> אלא <strong>זה</strong> התנור — <strong>הסיקן מבפנים</strong> שהרי מסיקים את התנור מבפנים ואופים בו מבפנים, והאש שבו מוציאה ושורפת את האיסור. <strong>וזה</strong> הקדירות — <strong>הסיקן מבחוץ</strong> והאיסור נבלע מבפנים ואינו יוצא על ידי האש. <strong>וכי תימא הכי נמי ליעבד ליה</strong> <small>[ואם תאמר כך גם כן יעשה להם</small> לקדירות<small>]</small> <strong>הסקה מבפנים,</strong> ועל ידי כך יוכשרו — מן הסתם הוא <strong>חייס</strong> <small>[חס]</small> <strong>עליה</strong> על הקדירה להסיקה יפה <strong>משום דפקעה</strong> <small>[ש</small>עשויה <small>לפקוע]</small> ולכן יש לחשוש שלא יסיקה די צורכה.
 ומסכמים: <strong>הלכך</strong> <small>[לכן]</small> על פי דברים אלה <strong>האי בוכיא</strong> <small>[תבנית זו]</small> העשויה מרעפי חרס שאופים עליה פת <strong>הסיקו מבחוץ הוא — ואסור, ואי מלייה גומרי</strong> <small>[ואם מילא אותם בגחלים</small> בוערות<small>] —</small> <strong>שפיר דמי</strong> <small>[יפה הדבר]</small> ומותר על ידי הגחלים, שבבוכיא אין חוששים שמא תפקע שהרי תמיד מצויה בה אש, ואין לחשוש שמא לא יסיקנה כראוי.
 <big>א</big> <strong>אמר ליה</strong> <small>[לו]</small> <strong>רבינא לרב אשי: הני סכיני בפסחא היכי עבדינן להו</strong> <small>[סכינים אלו בפסח איך עושים להן]</small> כיצד מכשירים אותן לצורך הפסח? <strong>אמר ליה</strong> <small>[לו]:</small> <strong>לדידי חדתא קא עבדינן</strong> <small>[בשבילי חדשות עושים]</small> <strong>אמר ליה</strong> <small>[לו]:</small> <strong>תינח מר</strong> <small>[נניח, אדוני]</small> ש<strong>אפשר ליה</strong> <small>[לו]</small> מפני עשירותו לקנות סכינים חדשות, ואולם מי ש<strong>לא אפשר ליה מאי</strong> <small>[מה]</small> יעשה? <strong>אמר ליה</strong> <small>[לו]:</small> <strong>אנא</strong> <small>[אני],</small> <strong>כעין חדתא קאמינא</strong> <small>[חדשות אמרתי]</small> שלא התכוונתי שיש לקנות חדשות, אלא לנקותן היטב כעין חידוש הסכין, וכוונתי שיעשו כך: <strong>קתייהו בטינא ופרזלייהו בנורא</strong> <small>[</small>מכניס את <small>קתות</small> הסכינים העשויות עץ בתוך <small>הטיט</small> שלא ישרפו, <small>וברזלן,</small> ללבן, <small>באש]</small> <strong>והדר מעיילנא לקתייהו ברותחין</strong> <small>[ואחר כך</small> אני חוזר ו<small>מכניס את קתות ה</small>סכינים במים <small>רותחים]</small> להגעלה, וכך נפלט כל החמץ שייתכן שהיה בסכין. ופוסקים: <strong>הלכתא</strong> <small>[הלכה]</small> <strong>אידי ואידי</strong> <small>[זה וזה]</small> גם להב הסכין וגם קתו דיים בהגעלה במים <strong>רותחין ובכלי ראשון</strong> כלומר, באותו כלי בו הורתחו המים ולא רותחים שנשפכו מכלי לכלי.
 <strong>אמר רב הונא בריה</strong> <small>[בנו]</small> של <strong>רב יהושע: עץ פרור</strong> (כף שבוחשים בו הקדירה) <strong>מגעילו</strong> כדי להוציא ממנו את האיסור במים <strong>רותחין ובכלי ראשון.</strong> וקובעים: שהוא <strong>סבר</strong> לפי הכלל: <strong>כבולעו כך פולטו</strong> שבאותו אופן ודרגת חום שנבלע דבר בכלי, באותו אופן אף ייפלט מתוכו. ועץ הפרור שבלע חמץ כשהיה במים רותחים בכלי ראשון יפלוט את החמץ כשיבוא בשנית במים הרותחים שעל האש.
 <strong>בעו מיניה</strong> <small>[שאלו אותו]</small> את <strong>אמימר: הני מאני דקוניא</strong> <small>[אותם כלי חרס מצופים],</small> <strong>מהו לאשתמושי בהו בפסחא</strong> <small>[להשתמש בהם בפסח]?</small> ומפרטים: הכלים <strong>ירוקא</strong> <small>[הירוקים]</small> ודאי <strong>לא תיבעי</strong> <small>[תישאל]</small> <strong>לך</strong> שאלה — ש<strong>ודאי</strong> הם <strong>אסירי</strong> <small>[אסורים]</small> שציפויים אינו מונע מהם לספוג. <strong>כי תיבעי</strong> <small>[כאשר תישאל]</small> <strong>לך</strong> הרי זה בכלים <strong>אוכמי וחיורי, מאי</strong> <small>[שחורים ולבנים, מה</small> הדין<small>]?</small> ועוד: <strong>והיכא דאית בהו קרטופני</strong> <small>[ובמקום שיש בהם בקיעים],</small> בודאי <strong>לא תיבעי</strong> <small>[תישאל]</small> <strong>לך</strong> השאלה, ש<strong>ודאי</strong> הם <strong>אסירי</strong> <small>[אסורים],</small> שהחמץ נבלע בבקיעים אלה. <strong>כי תיבעי</strong> <small>[כאשר תישאל]</small> <strong>לך</strong> השאלה הרי זה באלה <strong>דשיעי, מאי</strong> <small>[שהם חלקים, מה</small> הדין<small>]?</small>
 <strong>אמר ליה</strong> <small>[לו]:</small> <strong>חזינא להו דמידייתי</strong> <small>[רואה אני אותם ש</small>הם <small>פולטים,</small> מזיעים<small>]</small> מצידם החיצון משהו מן המשקה שבתוכם, <strong>אלמא: בלעי, ואסירי</strong> <small>[מכאן</small> ש<small>בולעים ואסורים]</small> ולכן אין להם תקנה גם על ידי ניקוי. כי <strong>התורה העידה על כלי חרס</strong> שבלע איסור <strong>שאינו יוצא מידי דופיו</strong> (קלקולו) <strong>לעולם,</strong> שבשאר כלים נתנה התורה תקנה במריקה ושטיפה, אבל כלי חרס נאמר בו רק נתיצה.
 ושואלים: <strong>ומאי שנא</strong> <small>[ובמה שונה]</small> <strong>שלענין יין נסך דדריש מרימר</strong> בענין זה: <strong>מאני דקוניא</strong> <small>[כלי חרס מצופים]</small> <strong>בין אוכמא בין חיורי ובין ירוקי, שרי</strong> <small>[בין</small> שהוא <small>שחור ובין</small> שהוא <small>לבן ובין</small> שהוא <small>ירוק מותר]</small> אם השתמשו בו ביין של גוים, <strong>וכי תימא</strong> <small>[ואם תאמר]</small> לחלק באופן זה, איסור <strong>יין נסך</strong> הוא רק איסור מ<strong>דרבנן</strong> <small>[מדברי סופרים]</small> ואילו <strong>חמץ</strong> אסור מן התורה. והרי כלל בידינו: <strong>כל דתקון רבנן</strong> <small>[כל שתקנו חכמים] —</small> <strong>כעין דאורייתא תקון</strong> <small>[</small>הכתוב <small>בתורה תקנו]</small> שכיון שגזרו איסור בדבר אין הם עושים בו גזירות ותקנות שונות מאיסורים של תורה. <strong>אמר ליה</strong> <small>[לו]:</small> טעם ההבדל הוא כי <strong>זה,</strong> בקדירות החמץ בפסח <strong>תשמישו על ידי חמין</strong> ונבלע היטב. <strong>וזה</strong> היין, <strong>תשמישו על ידי צונן</strong> ואינו נבלע כל כך.
 ועוד בענין כלי חמץ בפסח <strong>אמר רבא בר אבא אמר רב חייא בר אשי אמר שמואל: כל הכלים שנשתמשו בהן חמץ בצונן</strong> שלא חממו כלל את הכלי — <strong>משתמש בהן מצה</strong> שהחמץ לא נבלע שם ואינו נפלט במצה, <strong>חוץ מן בית שאור</strong> מקום שהיו מניחים בו בקביעות את השאור שבו מחמיצים <strong>הואיל שחימוצו קשה</strong> יש לשער שטעם החמץ נבלע בדפנות הכלי אפילו בצונן. <strong>אמר רב אשי: ובית חרוסת</strong> מקום שבו מניחים את התבלינים החריפים המכילים קמח כדי לתבל את המאכל — <strong>כבית שאור שחימוצו קשה דמי</strong> <small>[נחשב].</small>
 <strong>אמר רבא: הני אגני</strong> <small>[אותן קדירות]</small> שבעיר <strong>מחוזא הואיל ותדירי למילש בהו חמירא</strong> <small>[ומצוי ללוש בהם חמץ]</small> <strong>ומשהו בהו חמירא</strong> <small>[ומשהים בהן חמץ]</small> <strong>כבית שאור שחימוצו קשה דמי</strong> <small>[נחשב]</small> ואסורות בפסח. ותוהים: <strong>פשיטא</strong> <small>[פשוט,</small> הדבר<small>]</small> הלוא הוא ממש כבית שאור, ומה חידש רבא? ומשיבים: <strong>מהו דתימא</strong> <small>[שתאמר]</small> <strong>כיון</strong> שהכלים הללו <strong>רויחא, שליט בהו אוירא ולא בלעי</strong> <small>[מרווחים, שולט בהם האויר, ואינם בולעים]</small> כל כך כבית שאור שהוא קטן ומלא בשאור, על כן <strong>קא משמע לן</strong> <small>[השמיע לנו]</small> שאין לחלק.
 <big>ב משנה</big> <strong>גוי שהלוה את ישראל על חמצו</strong> שלווה ממנו הישראל כסף ונתן לו את חמצו למשכון והיה אצל הגוי עד <strong>אחר הפסח,</strong> אם שילם אותו אדם מישראל בו את חובו — <strong>מותר</strong> החמץ <strong>בהנאה,</strong> כיון שהוברר הדבר שבזמן הפסח כבר לא היה שייך לישראל. ואילו <strong>ישראל שהלוה את גוי על חמצו</strong> באותה דרך — הרי חמץ זה <strong>אחר הפסח אסור בהנאה.</strong> שכיון שהוברר שהחמץ היה במשך הפסח של הישראל כפרעון חוב, הריהו נחשב כחמץ שעבר עליו הפסח ואסור בהנאה.
 <big>ג גמרא</big> <strong>איתמר</strong> <small>[נאמר]</small> נחלקו אמוראים בשאלה זו: <strong>בעל חוב</strong> מבחינת זכותו על החוב, <strong>אביי אמר: למפרע הוא גובה</strong> שאם שיעבד הלוה את נכסיו למלוה ולא פרע, אומרים אנו שזכות המלוה על המשכון נחשבת כשלו מזמן ההלואה, ולא רק משעה שהנכסים עוברים בפועל לרשות המלוה. <strong>ורבא אמר:</strong> לא, אלא <strong>מכאן ולהבא</strong> משעת פרעון והלאה <strong>הוא גובה</strong> שאין לו זכות כלשהי במשכון אלא משעת הפרעון. והמחלוקת היא כמובן לגבי פעולות שונות שנעשו בנכסים הללו בין שעת ההלואה לשעת הפרעון. ומסייגים את המחלוקת בכמה סייגים: <strong>כל היכא דאקדיש לוה וזבין לוה</strong> <small>[כל מקום שהקדיש הלוה</small> בינתיים את הקרקע הממושכנת <small>או מכרה הלוה]</small> <strong>כולי עלמא לא פליגי דאתי מלוה וטריף</strong> <small>[הכל אינם חולקים שיכול המלוה לבוא ולטרוף]</small> כלומר, להפקיע את הרכוש מידי המחזיקים בו כעת, משום שיש לו משכנתא קודמת עליו
## דף לא.
 <strong>ואתי</strong> <small>[ו</small>יכול <small>לבוא]</small> ה<strong>מלוה ופריק</strong> <small>[ויפדה]</small> בסכום סמלי מן ההקדש, כלומר להפקיעו למעשה מרשות הקדש. <strong>דתנן</strong> <small>[ש</small>כן <small>שנינו</small> במשנה<small>]</small> בכגון זה: <strong>מוסיף</strong> המלוה <strong>עוד דינר</strong> על סכום החוב <strong>ופודה את הנכסים האלו</strong> שמעיקר הדין אינו צריך לפדות כלל. אלא כדי שלא יאמרו שדבר יוצא מן ההקדש בלא פדיון תיקנו שיעשה פדיון סמלי, בדינר אחד. <strong>כי פליגי</strong> <small>[כאשר נחלקו]</small> הרי זה <strong>דזבין</strong> <small>[</small>כ<small>שמכר]</small> <strong>מלוה, ו</strong>כן <strong>אם קדיש</strong> <small>[הקדיש]</small> <strong>מלוה</strong> את הנכסים בתקופה שלפני זמן הפרעון.
 <strong>אביי אמר: למפרע הוא גובה,</strong> וטעמו: <strong>כיון דמטא זמניה ולא פרעיה, איגלאי מילתא למפרע דמעיקרא ברשותיה הוה קאי</strong> <small>[שהגיע זמנו ולא פרעו, התברר הדבר למפרע שמתחילה ברשותו</small> של המלוה <small>היה עומד]</small> <strong>ושפיר אקדיש, ושפיר זבין</strong> <small>[ויפה הקדיש ויפה מכר].</small> ואילו <strong>רבא אמר: מכאן ולהבא הוא גובה,</strong> וטעמו: <strong>כיון</strong> ש<strong>אילו הוו ליה זוזי — הוה מסליק להו בזוזי</strong> <small>[היה לו</small> ללוה <small>כסף היה מסלק את</small> חובו <small>בכסף]</small> ולא היה כל קנין למלוה בקרקעות. <strong>אישתכח דהשתא קא קני</strong> <small>[נמצא שעכשיו</small> עם זמן הפרעון <small>הוא קונה]</small> ולכן אינו יכול להקדיש או למכור.
 <big>א</big> לפני שמגיעים להבאת ראיות לצד זה או אחר, רוצים לברר: <strong>ומי</strong> <small>[והאם]</small> <strong>אמר רבא הכי</strong> <small>[כך]?</small> והרי מדבריו במקום אחר נראה שלא כך סבר, כי <strong>אמר רמי בר חמא: ראובן שמכר שדה לשמעון באחריות,</strong> כלומר בתנאי שכל נכסיו של ראובן אחראים לשמעון על מקח זה ואם יתברר שיש משכנתא על שדה זה יכול שמעון ליטול תמורתה נכס אחר <strong>וזקפן עליו במלוה,</strong> ולא שילם שמעון את דמי השדה אלא נשאר חייב סכום זה. ובינתיים <strong>מת ראובן ואתא</strong> <small>[ובא]</small> <strong>בעל חוב</strong> של <strong>ראובן</strong> שהיה חובו מוקדם לזמן מכירה זו <strong>וטריף ליה</strong> <small>[ולקח את</small> הקרקע<small>]</small> <strong>משמעון</strong> מתוך שהיתה משועבדת לחוב זה. <strong>ואתא</strong> <small>[ובא]</small> <strong>שמעון ופייסיה בזוזי</strong> <small>[ופייס</small> את המלוה הראשון <small>בכסף]</small> ששילם את חובו כדי שיוותר על השדה.
 עדיין <strong>דינא</strong> <small>[דין]</small> <strong>הוא דאתו</strong> <small>[</small>שיכולים <small>לבוא]</small> <strong>בני ראובן</strong> המוכר <strong>ואמרי ליה</strong> <small>[ואומרים לו]</small> <strong>לשמעון</strong> תן לנו את הכסף שאתה חייב לאבינו עבור השדה. ואם תתבע מאתנו עבור האחריות — איננו משלמים כי <strong>אנן מטלטלי שבק אבון גבך</strong> <small>[אנחנו, מטלטלים הניח אבינו אצלך]</small> אותו ממון שאתה חייב לנו תמורת השדה <strong>ומטלטלי דיתמי</strong> <small>[ומטלטלים של יתומים]</small> <strong>לבעל חוב לא משתעבדי</strong> <small>[משתעבדים]</small> ומכיון שכך לא היה לבעל חוב עלינו דבר ואתה שפרעת חוב זה גרמת לעצמך הפסד בכך.
 <strong>ואמר רבא: אי</strong> <small>[אם]</small> <strong>פיקח שמעון</strong> זה — <strong>מגבי להו</strong> <small>[ישלם להם]</small> בחובם לא כסף אלא <strong>ארעא</strong> <small>[קרקע].</small> וכיון שעתה יש בידם קרקע, יש מקום מהיכן להפרע את אחריות הנכסים של ראובן, <strong>והדר גבי לה מינייהו</strong> <small>[ויחזור ויגבה אותם מהם]</small> בשביל אחריות ראובן על השדה שנמכר. ש<strong>אמר רב נחמן: יתומים שגבו קרקע בחובת אביהם מבעל חוב אחד — בעל חוב</strong> אחר <strong>חוזר וגובה אותה מהן</strong> לפרעון התחיבויותיו של האב.
 ולענייננו שלנו: <strong>אי אמרת בשלמא</strong> <small>[נניח אם אומר אתה]</small> <strong>"למפרע הוא גובה"</strong> והשדה נחשב של המלוה אף לפני זמן הפרעון, <strong>אמטו להכי</strong> <small>[משום כך]</small> <strong>חוזר וגובה אותה מהן — דכמאן דגבו מחיים דאבוהון דמי</strong> <small>[שכמי שגבו מחיי אביהם הם נחשבים]</small> שאומרים אנו שהשדה שנתן שמעון בפרעון חובו התברר למפרע שהיה שייך לראובן משעה שנתחייב לו הקונה לשלם בעד השדה, ומשום כך יכול עכשיו שמעון לחזור ולגבות את השדה, <strong>אלא אי אמרת</strong> <small>[אם אומר אתה]</small> <strong>"מכאן ולהבא הוא גובה" אמאי</strong> <small>[מדוע]</small> <strong>חוזר וגובה אותה מהן? הא הוי כמאן דזבין יתמי נכסי דמי</strong> <small>[הרי הוא כמי שקנו היתומים נכסים נחשב],</small> <strong>ואילו קני יתמי נכסי, מי קא משתעבדי לבעל חוב</strong> <small>[היו קונים היתומים נכסים</small> חדשים משלהם, <small>האם היו משתעבדים לבעל חוב]</small> של אביהם? שהרי רק נכסי האב משועבדים לפרעון חובותיו! ואם כן הרי זו סתירה לשיטת רבא מדברי עצמו.
 ודוחים: <strong>שאני התם</strong> <small>[שונה שם]</small> <strong>דאמר להו</strong> <small>[ש</small>יכול אותו שמעון <small>לומר להם]</small> לבני ראובן; <strong>כי היכי דמשתעבדנא ליה לאבוכון</strong> <small>[כמו שאני משועבד לאביכם]</small> לשלם לו את חובו, <strong>משתעבדנא נמי</strong> <small>[משועבד אני גם כן]</small> <strong>לבעל חוב דאבוכון</strong> <small>[של אביכם].</small> וזאת, <strong>מ</strong>שיטתו של <strong>ר' נתן</strong> הסבור כי מי שהלווה לאחד ולוה מאחר, משמש רק אמצעי בין המלוה הראשון והלווה השני, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: מנין לנושה בחבירו מנה וחבירו בחבירו, שמוציאין מזה</strong> הלווה השני, <strong>ונותנין לזה,</strong> המלוה הראשון, ואין צורך כלל להעביר את הכסף דרך אותו אדם שלוה מאחד והלוה לאחר. <strong>תלמוד לומר "ונתן לאשר אשם לו"</strong> (במדבר ה, ז) משמע שיש להחזיר את החוב למי שהחוב בסופו של דבר שלו ואין הדבר קשור במחלוקת אם למפרע הוא גובה.
 <big>ב</big> ומעתה רוצים להביא ראיות לשיטות החולקים. <strong>תנן</strong> <small>[שנינו</small> במשנתנו<small>]:</small> <strong>גוי שהלוה את ישראל על חמצו</strong> ונשאר ברשות ישראל — <strong>אחר הפסח מותר בהנאה.</strong> ונברר: <strong>אי אמרת בשלמא</strong> <small>[נניח אם אומר אתה]</small> <strong>"למפרע הוא גובה" — אמטו להכי</strong> <small>[משום כך]</small> <strong>מותר בהנאה,</strong> משום שנתברר למפרע שהחמץ היה שייך לגוי.
 <strong>אלא אי אמרת</strong> <small>[אם אומר אתה]</small> <strong>"מכאן ולהבא הוא גובה", אמאי</strong> <small>[מדוע]</small> <strong>מותר בהנאה?</strong> הלוא <strong>ברשותא</strong> <small>[ברשות]</small> <strong>ישראל הוה קאי</strong> <small>[היה עומד]</small> החמץ, ושלו היה, וכיון שכן — הריהו אסור בהנאה! ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>כשהרהינו אצלו</strong> שלא היה החמץ מצוי בבית הישראלי אלא היה ממושכן ומונח בבית הגוי, ובמקרה זה ודאי שהמשכון נחשב כשייך לגוי אלא אם כן החזיר הישראלי את חובו.
 ומציעים: <strong>לימא כתנאי</strong> <small>[האם לומר</small> שמחלוקת זו <small>כ</small>מחלוקת <small>תנאים]</small> שנחלקו אף הם בסוגיה זו ששנינו: <strong>ישראל שהלוה לגוי על חמצו — לאחר הפסח אינו עובר, משום</strong> (משמו של) <strong>ר' מאיר אמרו: עובר.</strong> ומעירים: <strong>מאי לאו בהא קמיפלגי</strong> <small>[האם לא ב</small>דבר <small>זה נחלקו]</small> <strong>דמר</strong> <small>[שחכם זה,</small> ר' מאיר<small>]</small> <strong>סבר</strong> שעובר משום שלדעתו <strong>למפרע הוא גובה,</strong> ולכן התברר למפרע שהחמץ היה שלו וברשותו של הישראל בפסח, <strong>ומר</strong> <small>[וחכם זה</small> שהתיר<small>]</small> <strong>סבר</strong> ש<strong>מכאן ולהבא הוא גובה</strong> ועדיין אינו ברשותו.
 ודוחים: <strong>ותסברא</strong> <small>[וכי</small> יכול <small>אתה לסבור]</small> כן? <strong>אימא סיפא</strong> <small>[אמור את סוף]</small> אותה ברייתא: <strong>אבל גוי שהלוה לישראל על חמצו — לאחר הפסח דברי הכל עובר. והא איפכא מיבעי ליה</strong> <small>[והרי ההיפך היה צריך להיות]</small> <strong>למאן</strong> <small>[למי]</small> ש<strong>אמר התם</strong> <small>[שם</small> בקטע הראשון<small>]</small> <strong>"אינו עובר"</strong> — <strong>הכא</strong> <small>[כאן]</small> צריך להיות <strong>עובר, למאן</strong> <small>[למי]</small> ש<strong>אמר התם</strong> <small>[שם]</small> <strong>"עובר"</strong> — <strong>הכא</strong> <small>[כאן]</small> צריך היה להיות <strong>אינו עובר,</strong> שהרי לפי עקרון זה מי שסבור שלמפרע הוא גובה צריך היה לומר שהחמץ שייך לגוי ואינו עובר עליו.
## דף לא:
 <strong>אלא הכא במאי עסקינן</strong> <small>[כאן במה אנו עוסקים]</small> במקרה <strong>כגון שהרהינו</strong> <small>[משכנו]</small> את החמץ <strong>אצלו, וקמיפלגי</strong> <small>[ונחלקו]</small> בדברי <strong>ר' יצחק.</strong> ש<strong>אמר ר' יצחק: מנין לבעל חוב שקונה משכון</strong> שנותנים לו, שהמשכון נחשב כל זמן היותו בידו כשלו לכל דבר — <strong>שנאמר</strong> "השב תשיב לו את העבוט כבוא השמש ושכב בשלמתו וברכך <strong>ולך תהיה צדקה</strong> לפני ה' אלהיך" (דברים כד, יג), ומכאן נסיק: אם המלוה <strong>אינו קונה משכון — צדקה מנין?</strong> הרי אינו נותן כלום משלו! <strong>מכאן לבעל חוב שקונה משכון.</strong>
 ובהלכה זו נחלקו בברייתא <strong>תנא קמא סבר: הני מילי</strong> <small>[דברים אלה]</small> אמורים <strong>רק</strong> ב<strong>ישראל</strong> שלקח משכון <strong>מישראל הוא דקרינא ביה</strong> <small>[שקוראים בו]</small> <strong>"ולך תהיה צדקה"</strong> ואומרים שהמשכון הוא קניינו של המלוה, <strong>אבל ישראל מגוי,</strong> שלא נאמר דבר במקרא על כגון זה <strong>לא קני</strong> <small>[אינו קונה]</small> את משכונו והמשכון שייך עדיין לבעליו הגוי, ולכן בפסח אינו עובר עליו.
 ואילו <strong>ר' מאיר סבר, קל וחומר:</strong> אם <strong>ישראל מישראל קני</strong> <small>[קונה]</small> משכון, <strong>ישראל מגוי לא כל שכן</strong> שהוא קונה. <strong>אבל גוי שהלוה את ישראל על חמצו</strong> — <strong>אחר הפסח דברי הכל עובר. התם</strong> <small>[שם]</small> <strong>ודאי גוי מישראל לא קני</strong> <small>[אינו קונה]</small> את המשכון ואינו נקנה לו אלא בדרכי הקנין המקובלות.
 <strong>תנן</strong> <small>[שנינו</small> במשנתנו<small>]:</small> <strong>גוי שהלוה את ישראל על חמצו — אחר הפסח מותר בהנאה. נהי נמי</strong> <small>[אמנם גם כן]</small> כפי שאמרת מדובר <strong>דהרהינו</strong> <small>[שמשכנו]</small> לחמץ <strong>אצלו, הא אמרת</strong> <small>[הרי אמרת]</small> ש<strong>גוי מישראל לא קני</strong> אינו קונה משכון ומדוע יהא מותר בהנאה? והרי חמץ ישראל הוא! ומשיבים: <strong>לא קשיא</strong> <small>[אינו קשה]</small> <strong>הא</strong> <small>[זה]</small> שקנה הגוי ואין הישראל עובר עליו — ש<strong>אמר ליה</strong> <small>[לו]</small> אם איני פורע את חובי יהיה המשכון קנוי לך <strong>"מעכשיו", והא</strong> <small>[וזה]</small> שאסור ש<strong>לא אמר ליה</strong> <small>[לו]</small> <strong>"מעכשיו".</strong>
 <strong>ומנא תימרא דשני ליה בין היכא דאמר</strong> <small>[ומנין תאמר ששונה לו</small> לדין אפילו אם הרהינו <small>בין מקום שאמר]</small> <strong>"מעכשיו" ובין היכא דלא אמר</strong> <small>[ובין מקום שלא אמר</small> לו<small>]</small> <strong>"מעכשיו" דתניא</strong> <small>[ש</small>הרי <small>שנינו</small> בברייתא<small>]:</small> <strong>גוי שהרהין</strong> <small>[שמישכן]</small> <strong>פת פורני</strong> (פת שנאפתה בתנור) <strong>אצל ישראל — אינו עובר</strong> עליו משום "בל יראה ובל ימצא", <strong>ואם אמר לו "הגעתיך"</strong> מעכשיו, שאם לא אפרע לך חובי הרי המשכון שלך מעכשיו <strong>עובר. מאי שנא רישא ומאי שנא סיפא</strong> <small>[במה שונה ההתחלה ובמה שונה הסוף]</small> <strong>אלא לאו שמע מינה</strong> <small>[האם לא תשמע מכאן]</small> <strong>שאני</strong> <small>[שונה]</small> <strong>היכא</strong> <small>[מקום]</small> ש<strong>אמר ליה</strong> <small>[לו]</small> <strong>"מעכשיו" להיכא</strong> <small>[למקום]</small> ש<strong>לא אמר ליה</strong> <small>[לו]</small> <strong>"מעכשיו".</strong> ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>א</big> <strong>תנו רבנן</strong> <small>[שנו חכמים]</small> בתוספתא: היתה <strong>חנות של ישראל ומלאי</strong> (הדברים הנמכרים בחנות) <strong>של ישראל, ופועלי גוים נכנסין לשם</strong> מזמן לזמן — <strong>חמץ שנמצא שם לאחר הפסח אסור בהנאה, ואין צריך לומר</strong> שאסור <strong>באכילה</strong> משום שחזקה שהחמץ שייך לחנות ולבעליה. ולהיפך, אם היתה <strong>חנות של גוי ומלאי של גוי ופועלי ישראל נכנסין ויוצאין לשם</strong> סברה ש<strong>חמץ שנמצא שם אחר הפסח</strong> לא של ישראל היה אלא של גוי היה והוא <strong>מותר באכילה, ואין צריך לומר</strong> שמותר <strong>בהנאה.</strong>
 <big>ב משנה</big> <strong>חמץ שנפלה עליו מפולת הרי הוא כמבוער</strong> ואין צורך לחפור ולהוציאו משם כדי לשורפו. <strong>רבן שמעון בן גמליאל אומר: כל</strong> שהחמץ טמון באופן <strong>שאין הכלב יכול לחפש אחריו</strong> — הרי זה כמבוער.
 <big>ג גמרא</big> <strong>אמר רב חסדא:</strong> אף שאין צורך לחפור ולהוציא את החמץ, בכל זאת <strong>צריך שיבטל</strong> את החמץ <strong>בלבו</strong> שמא יתגלה החמץ בתוך הפסח ויעבור עליו. <strong>תנא</strong> <small>[שנינו</small> בתוספתא<small>]:</small> <strong>כמה חפישת הכלב</strong> כדי עומק של <strong>שלשה טפחים.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי: הא</strong> <small>[</small>הלכה <small>זו]</small> ש<strong>אמר שמואל כספים</strong> של פקדון <strong>אין להם שמירה</strong> שאפשר יהיה לומר שהם מצויים במקום בטוח ומשומר מן הגנבים ויהיה שומר חינם פטור על גניבתם, <strong>אלא</strong> כשמטמינים אותם <strong>בקרקע מי בעינן</strong> <small>[האם צריכים אנו]</small> לענין זה להטמינן <strong>שלשה טפחים</strong> בעומק הקרקע <strong>או לא? אמר ליה</strong> <small>[לו]</small> <strong>הכא</strong> <small>[כאן</small> בפסח<small>]</small> <strong>משום ריחא</strong> <small>[ריח]</small> הלחם <strong>בעינן</strong> <small>[צריכים אנו]</small> <strong>שלשה טפחים,</strong> שחוש הריח של הכלב חד רק עד עומק שלושה טפחים. <strong>התם</strong> <small>[שם</small> בכספים<small>]</small> <strong>משום איכסויי מעינא</strong> <small>[הכיסוי מעין]</small> <strong>הוא, ולא בעי</strong> <small>[צריך]</small> <strong>שלשה</strong> טפחים, שהכלב ובעלי חיים לא יחטטום ובני אדם כבר אינם רואים אותם. ושואלים: אם כן <strong>כמה? אמר רפרם בר פפא</strong> מהעיר <strong>סיכרא:</strong> עומק <strong>טפח</strong> אחד מספיק להטמנת כספים.
 <big>ד משנה</big> <strong>האוכל תרומת חמץ בפסח,</strong> אם היה זה <strong>בשוגג</strong> שלא ידע שהיא תרומה — <strong>משלם קרן וחומש,</strong> כי האוכל תרומה בשוגג משלם לכהן את מחיר התרומה ומוסיף עליה עוד חמישית, אף על פי שתרומת חמץ אינה שווה בפסח מאומה. ואם אכל <strong>במזיד</strong> שידע שהוא אוכל תרומה — <strong>פטור מתשלומין</strong> בכלל, ואם היתה זו תרומה טמאה אף אינו משלם עבור <strong>דמי עצים</strong> שהנהנה מתרומה טמאה משלם עבור שוויה כחומר הסקה, שמותר להשתמש בה להסקה, אבל חמץ בפסח — אסור בהנאה ואין לו כל ערך כספי.
 <big>ה גמרא</big> <strong>תנן התם</strong> <small>[שנינו</small> במשנה <small>שם]</small> במסכת תרומות <strong>האוכל תרומה בשוגג — משלם</strong> עבורה <strong>קרן וחומש, אחד האוכל ואחד השותה</strong>
## דף לב.
 <strong>ואחד הסך</strong> גופו בשמן תרומה, <strong>אחד תרומה טמאה ואחד תרומה טהורה — משלם חומש</strong> ואם שגג ואכל, את חומש הקנס הזה — משלם <strong>חומשא דחומשא</strong> <small>[חומש של חומש]</small> שהחומש עצמו נעשה לענין זה כתרומה עצמה, שצריך לשלם חומש עליו.
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו בדיני תרומה: <strong>כשהוא משלם</strong> את התרומה, <strong>לפי מדה משלם או לפי דמים</strong> (שוויים הכספי) <strong>משלם?</strong> ומבארים: <strong>כל היכא דמעיקרא שויא ארבעה זוזי ולבסוף שויא זוזא</strong> <small>[כל מקום שמתחילה שוה</small> התרומה <small>ארבעה דינרים ולבסוף שוה</small> רק <small>דינר</small> אחד<small>]</small> <strong>לא תיבעי</strong> <small>[תישאל,</small> תסתפק<small>]</small> <strong>לך,</strong> ש<strong>ודאי כדמעיקרא</strong> <small>[כמתחילה]</small> הוא <strong>משלם, לפי</strong> ה<strong>דמים</strong> שעלה הדבר קודם לכן, ש<strong>לא גרע</strong> <small>[גרוע]</small> הוא <strong>מגזלן,</strong> כלומר אין מקילים בדינו מבדין גזלן הגוזל מחבירו, ולאו דוקא מהקדש. <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>כל הגזלנין משלמין כשעת הגזלה</strong> גם אם ירד ערכו של הדבר הנגזל לאחר מכן,
 <strong>כי תיבעי לך</strong> <small>[כאשר תישאל,</small> תסתפק, <small>לך]</small> <strong>דמעיקרא שויא זוזא ולבסוף שויא ארבעה</strong> <small>[שבתחילה</small> היתה <small>שוה דינר, ולבסוף שוה ארבעה</small> דינרים<small>]</small> <strong>מאי</strong> <small>[מה</small> הדין<small>]?</small> האם <strong>לפי מדה משלם, דאמר ליה</strong> <small>[שאומר לו]</small> גזבר ההקדש: <strong>גריוא אכל גריוא משלם</strong> <small>[סאה אכלת סאה תשלם]</small> ואפילו עלה המחיר. <strong>או דילמא</strong> <small>[שמא]</small> <strong>לפי דמים משלם, בזוזא</strong> <small>[ב</small>שווה <small>דינר]</small> <strong>אכל בזוזא</strong> <small>[ב</small>שווה <small>דינר]</small> <strong>משלם.</strong>
 <strong>אמר רב יוסף: תא שמע</strong> <small>[בא</small> ו<small>שמע]</small> פתרון לשאלה זו, ששנינו בברייתא: <strong>אכל גרוגרות</strong> (תאנים יבשות) של תרומה <strong>ושילם לו</strong> תמורתם <strong>תמרים — תבא עליו ברכה</strong> שמחיר התמרים גבוה יותר. <strong>אי אמרת בשלמא</strong> <small>[נניח אם אומר אתה]</small> <strong>לפי מדה משלם — אמטו להכי</strong> <small>[משום כך]</small> <strong>תבא עליו ברכה, דאכיל גריוא דגרוגרות דשויא זוזא</strong> <small>[שאכל סאה של גרוגרות ששוה דינר]</small> <strong>וקא יהיב גריוא דתמרים דשויא ארבעה</strong> <small>[ונותן לו סאה של תמרים השוה ארבעה</small> דינרים<small>]</small> <strong>אלא אי אמרת</strong> <small>[אם אומר אתה]</small> <strong>לפי דמים משלם אמאי</strong> <small>[מדוע]</small> <strong>תבא עליו ברכה? בזוזא אכל בזוזא קא משלם</strong> <small>[ב</small>שוה <small>דינר אכל</small> — <small>בדינר משלם]</small> ומה הרבותה בדבר?
 <strong>אמר אביי: לעולם</strong> אפשר לפרש ש<strong>לפי דמים משלם, ואמאי</strong> <small>[ומדוע]</small> אומרים <strong>תבא עליו ברכה — דאכל מידי דלא קפיץ עליה זביניה</strong> <small>[שאכל דבר שאין קופצים עליו הקונים]</small> <strong>וקא משלם מידי דקפיץ עליה זביניה</strong> <small>[ומשלם בדבר שקופצים עליו קונים]</small> ולכן אף שלא הוסיף כלל במחיר, נוח לכהן לקבל תשלום כזה משום שיכול לקבל עבורו כסף מיד אם רצונו בכך.
 ושוב מנסים להוכיח; <strong>תנן</strong> <small>[שנינו</small> במשנה<small>]:</small> <strong>האוכל תרומת חמץ בפסח, בשוגג — משלם קרן וחומש, אי אמרת בשלמא</strong> <small>[נניח אם אומר אתה]</small> <strong>לפי מדה משלם שפיר</strong> <small>[יפה],</small> מובן. שהאוכל סאה של תרומה חוזר ומשלם סאה. <strong>אלא אי אמרת</strong> <small>[אם אומר אתה]</small> <strong>לפי דמים משלם,</strong> וכי <strong>חמץ בפסח בר</strong> <small>[בן]</small> <strong>דמים הוא?</strong> והרי אינו שוה מאומה! ומשיבים: <strong>אין</strong> <small>[כן]</small> אף לחמץ בפסח יש ערך, <strong>הא מני</strong> <small>[</small>משנה <small>זו</small> לפי <small>מי היא] —</small> לפי שיטת <strong>ר' יוסי הגלילי היא</strong> ש<strong>אמר חמץ</strong> אף <strong>בפסח מותר בהנאה.</strong>
 ומקשים: <strong>אי הכי, אימא סיפא</strong> <small>[אם כך, אמור את סופה</small> של המשנה<small>]:</small> <strong>במזיד פטור מן התשלומין ומדמי עצים</strong> ואף שעשה במזיד, <strong>אי</strong> <small>[אם]</small> כשיטת <strong>ר' יוסי הגלילי,</strong> אם כן גם אם נפטר משום כך מחומש, <strong>אמאי</strong> <small>[מדוע]</small> <strong>פטור מן התשלומין ומדמי עצים</strong> ולא ישלם את הקרן, שהרי גרם לכהן נזק כשאר גזלנים?!
 ומשיבים: <strong>סבר לה כר' נחוניא בן הקנה דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' נחוניא בן הקנה היה עושה את יום הכפורים כשבת לתשלומים,</strong> שלדעתו לא רק החייב מיתה בידי אדם (כמחלל שבת) איננו משלם עבור מה שהזיק בשעת מעשה העבירה שחייבו מיתה, אלא גם מי שמתחייב מיתה בידי שמים (כרת) כגון מחלל יום הכפורים איננו משלם עבור מה שהזיק באותה שעה. ולכן, האוכל חמץ של אחר בפסח במזיד, כיון שהוא מתחייב כרת — נפטר מכל תשלום.
 ומעירים: השאלה אם לפי מידה או לפי דמים משלם היא <strong>כתנאי</strong> <small>[כתנאים]</small> שנחלקו כבר בבעיה זו, ששנינו בתוספתא: <strong>האוכל תרומת חמץ בפסח</strong> בין שוגג בין מזיד — <strong>פטור מן התשלומין ומדמי עצים</strong> — אלו <strong>דברי ר' עקיבא,</strong> ואילו <strong>ר' יוחנן בן נורי מחייב. אמר לו ר' עקיבא לר' יוחנן בן נורי: וכי מה הנאה יש לו בה?</strong> כלומר, הלוא תרומה זו אסורה בהנאה ואינה שווה מאומה, ומה יכול הכהן ליהנות בה? <strong>אמר לו ר' יוחנן בן נורי לר' עקיבא: ומה הנאה יש לאוכל תרומה טמאה בשאר כל ימות השנה — שמשלם,</strong> והרי גם תרומה טמאה אסורה באכילה, ואף על פי כן זר שאכלה חייב קרן וחומש!
 <strong>אמר לו:</strong> יש לחלק; <strong>לא, אם אמרת בתרומה טמאה בשאר ימות השנה, שאף על פי שאין לו בה היתר אכילה,</strong> מכל מקום <strong>יש לו בה</strong> לכהן <strong>היתר הסקה</strong> שיכול לשרפה ולהנות ממנה תוך כדי כך, <strong>תאמר בזה</strong> בתרומת חמץ בפסח — <strong>שאין לו בה לא היתר אכילה ולא היתר הסקה, הא</strong> <small>[הרי]</small> <strong>למה זה דומה לתרומת תותים וענבים שנטמאה, שאין לו בה לא היתר אכילה ולא היתר הסקה</strong> שהרי אינם ראויים להסקה.
 ומוסיפים: <strong>במה דברים אמורים</strong> שנחלקו בפיצוי עבור התרומה — <strong>במפריש תרומה</strong> ראויה <strong>והחמיצה</strong> בתוך הפסח, <strong>אבל מפריש תרומת חמץ</strong> בפסח — <strong>דברי הכל אינה קדושה</strong> שהרי נתן דבר שאיננו שוה מאומה.
 <strong>תניא אידך</strong> <small>[שנויה</small> ברייתא <small>אחרת]:</small> את הכתוב <strong>"</strong>ואיש כי יאכל קודש בשגגה ויסף חמישיתו עליו <strong>ונתן לכהן את הקדש"</strong> (ויקרא כב, יד) דורשים: שנותן לכהן <strong>דבר הראוי להיות קדש, פרט לאוכל תרומת חמץ בפסח, שפטור מן התשלומים</strong> ואף <strong>מדמי עצים,</strong> אלו <strong>דברי ר' אליעזר בן יעקב, ור' אלעזר חסמא מחייב. אמר לו ר' אליעזר בן יעקב לר' אלעזר חסמא: וכי מה הנאה יש לו בה</strong> בתרומת חמץ? והלוא אינה שוה מאומה! <strong>אמר לו ר' אלעזר חסמא לר' אליעזר בן יעקב: וכי מה הנאה יש לו</strong> לזר ה<strong>אוכל תרומה טמאה בשאר ימות השנה שמשלם?</strong>
 <strong>אמר לו:</strong> יש לחלק <strong>לא אם אמרת בתרומה טמאה בשאר ימות השנה שאף על פי שאין לו בה היתר אכילה</strong> אבל <strong>יש לו בה היתר הסקה, תאמר בזו — שאין לו בה לא היתר אכילה</strong> ואין לו בה <strong>היתר הסקה</strong> שהרי חמץ אסור בהנאה! <strong>אמר לו: אף בזו</strong> בתרומת חמץ בפסח <strong>יש לו בה היתר הסקה, שאם רצה הכהן — מריצה</strong> (זורקה) <strong>לפני כלבו, או מסיקה תחת תבשילו</strong> שלדעת ר' אלעזר חסמא חמץ בפסח מותר בהנאה כשיטת ר' יוסי הגלילי.
## דף לב:
 <strong>אמר אביי: ר' אליעזר בן יעקב, ור' עקיבא ור' יוחנן בן נורי כולהו סבירא להו</strong> <small>[כולם סבורים]</small> כי <strong>חמץ בפסח אסור בהנאה, ובהא פליגי</strong> <small>[וב</small>בעיה <small>זו נחלקו],</small> ש<strong>ר' עקיבא סבר: לפי דמים משלם</strong> ולכן עבור תרומת חמץ אינו משלם כלל, <strong>ור' יוחנן בן נורי סבר: לפי מדה משלם</strong> ומחזיר כמדתה, אפילו תרומת חמץ בפסח,
 ושואלים: <strong>פשיטא</strong> <small>[פשוט</small> מובן שכך הוא<small>]</small> שהרי אין דרך אחרת להסביר את השיטות! ודוחים: <strong>מהו דתימא</strong> <small>[שתאמר]:</small> <strong>ר' יוחנן בן נורי נמי</strong> <small>[גם כן]</small> <strong>כר' עקיבא סבירא ליה</strong> <small>[סבור]</small> לענין זה ש<strong>אמר</strong> אף הוא <strong>לפי דמים משלם. והתם היינו טעמא דקא מחייב</strong> <small>[ושם זהו הטעם שהוא מחייב] —</small> <strong>משום דסבר לה כר' יוסי הגלילי,</strong> ש<strong>אמר: חמץ בפסח מותר בהנאה,</strong> על כן <strong>קא משמע לן</strong> <small>[השמיע לנו]</small> שר' יוחנן בן נורי סובר שחמץ בפסח אסור בהנאה.
 ושואלים: <strong>ואימא הכי נמי</strong> <small>[ואמור כך גם כן]</small> אולי באמת כך סבור ר' יוחנן בן נורי? ודוחים: <strong>אם כן,</strong> אם סבור הוא שחמץ מותר בהנאה <strong>נהדר ליה</strong> <small>[שישיב לו]</small> <strong>ר' יוחנן בן נורי לר' עקיבא כי היכי דמהדר ליה</strong> <small>[כפי שהשיב לו]</small> <strong>ר' אלעזר חסמא לר' אליעזר בן יעקב</strong> שחמץ זה נותנו לכלבו. וכיון שלא השיב תשובה זו — משמע שאף הוא מסכים שחמץ בפסח אסור בהנאה.
 <big>א</big> כיון שדובר בדיני המזיק את התרומה מביאים עוד דיון בנושא זה. <strong>תנו רבנן</strong> <small>[שנו חכמים]:</small> זר <strong>האוכל כזית תרומה — משלם קרן וחומש, אבא שאול אומר:</strong> אינו מתחייב בתשלום <strong>עד שיהא בו</strong> בדבר שאכל <strong>שוה פרוטה.</strong> ומבארים: <strong>מאי טעמא דתנא קמא</strong> <small>[מה טעמו של התנא הראשון]</small> הוא מתבסס על האמור <strong>"ואיש כי יאכל קדש בשגגה</strong> ויסף חמישיתו עליו ונתן לכהן את הקודש<strong>"</strong> (ויקרא כב, יד), <strong>ואכילה</strong> שיעורה הקטן ביותר הוא <strong>בכזית,</strong>
 <strong>ואבא שאול מאי טעמא</strong> <small>[מה טעמו]?</small> <strong>אמר קרא</strong> <small>[המקרא]</small> בפסוק זה <strong>"ונתן" ואין נתינה פחות משוה פרוטה.</strong> ושואלים: <strong>ואידך נמי הא כתיב</strong> <small>[והאחר</small> אבא שאול, <small>גם כן הלוא כתוב]</small> <strong>"יאכל"</strong> ומשמעו שיהא בו שיעור אכילה שהוא בכזית! ומשיבים: <strong>ההוא</strong> <small>[אותו</small> פסוק<small>]</small> ללמדנו <strong>פרט למזיק הוא דאתא</strong> <small>[שבא]</small> כלומר, שהמזיק תרומה אפילו בשוגג בלא ליהנות ממנה איננו מוסיף את החומש אלא משלם קרן בלבד, כי גזירת הכתוב היא שרק האוכל יוסיף חומש.
 ושואלים: <strong>ותנא קמא</strong> <small>[ו</small>לדעת התנא <small>הראשון]</small> <strong>הכתיב</strong> <small>[והרי נאמר]</small> בכל זאת <strong>"ונתן"!</strong> ומשיבים: <strong>ההוא מיבעי ליה</strong> <small>[</small>פסוק <small>זה נצרך לו]</small> לענין <strong>דבר הראוי להיות קדש</strong> שאין דבר מתקדש מתחילה בקדושת תרומה אם אינו שוה משהו, <strong>פרט לאוכל תרומת חמץ בפסח,</strong> שכיון שאיננה שוה מאומה ואי אפשר להקדישה.
 <strong>תנו רבנן</strong> <small>[שנו חכמים]</small> בברייתא: <strong>האוכל תרומה פחות מכזית — משלם את הקרן ואינו משלם את החומש.</strong> ודנים: <strong>היכי דמי</strong> <small>[כיצד</small> בדיוק <small>היה</small> הענין<small>]?</small> <strong>אי דלית ביה</strong> <small>[אם אין בו]</small> באוכל זה <strong>שוה פרוטה — קרן נמי</strong> <small>[גם כן]</small> <strong>לא לישלם</strong> <small>[ישלם]</small> שהרי זה פחות מן השיעור הראוי להתחייב בו, <strong>ואי דאית</strong> <small>[ואם יש]</small> <strong>בה שוה פרוטה</strong> — <strong>חומש נמי לישלם</strong> <small>[גם כן שישלם]!</small> ומשיבים: <strong>לעולם</strong> תפרש <strong>דאית</strong> <small>[שיש]</small> <strong>בה שוה פרוטה, ואפילו הכי</strong> <small>[כך]</small> <strong>כיון דלית ביה</strong> <small>[שאין בו]</small> בדבר הנאכל <strong>כזית</strong> — <strong>משלם</strong> רק את <strong>הקרן ואינו משלם את החומש.</strong>
 <strong>אמרוה רבנן קמיה</strong> <small>[אמרו חכמים לפני]</small> <strong>רב פפא הא</strong> <small>[</small>הלכה <small>זו]</small> שאמרנו ש<strong>לא כאבא שאול</strong> היא, <strong>דאי</strong> <small>[שאם]</small> <strong>כאבא שאול האמר</strong> <small>[הרי אמר]:</small> <strong>כיון שיש בה שוה פרוטה</strong> חייב לשלם, <strong>אף על גב דלית ביה</strong> <small>[אף על פי שאין בה]</small> <strong>כזית אמר להו</strong> <small>[להם]</small> <strong>רב פפא</strong> אין זו הוכחה: <strong>אפילו תימא</strong> <small>[תאמרו]</small> שהלכה זו כ<strong>אבא שאול, אבא שאול תרתי בעי</strong> <small>[שתים הוא צריך]</small> כלומר הוא דורש שיהא גם שיעור כזית וגם שווה פרוטה.
 ושואלים: <strong>ומי בעי</strong> <small>[והאם</small> אמנם <small>צריך]</small> <strong>אבא שאול תרתי</strong> <small>[שתים]?</small> <strong>והא תנן</strong> <small>[והרי שנינו</small> במשנה<small>]:</small> <strong>אבא שאול אומר: את שיש בו שוה פרוטה — חייב בתשלומין</strong> עליו, ו<strong>את שאין בו שוה פרוטה — אינו חייב בתשלומין. אמרו לו</strong> חכמים: <strong>לא אמרו</strong> דין של <strong>שוה פרוטה אלא לענין מעילה</strong> בקודש <strong>בלבד, אבל לתרומה — אינו חייב עד שיהא בו כזית. ואם איתא</strong> <small>[ואם</small> אמנם <small>יש]</small> מקום להנחה שאבא שאול דורש את שני הדברים כאחד לשון זו איננה מדוייקת, ולא היו חכמים צריכים לומר "עד שיהא בו כזית", אלא <strong>"כיון שיש בו כזית" מיבעי ליה</strong> <small>[צריך היה לו לומר].</small> ומסכמים: אכן <strong>תיובתא</strong> <small>[קושיה</small> חמורה<small>]</small> היא ונדחו דברי רב פפא.
 ומעירים: כי <strong>אף רב פפא הדר ביה</strong> <small>[חזר בו]</small> מפירוש זה. <strong>דתנן</strong> <small>[ש</small>הרי <small>שנינו</small> במשנה<small>]</small> "נפש כי תמעול מעל וחטאה בשגגה מקדשי ה' והביא את אשמו לה' איל תמים מן הצאן בערכך כסף שקלים בשקל הקודש לאשם" (ויקרא ה, טו), ומפרשים: <strong>"וחטאה בשגגה" — פרט למזיד</strong> במעילה. <strong>והלא דין הוא</strong> שלכאורה אפשר ללמוד את הדבר בקל וחומר, <strong>ומה שאר מצו‍ת</strong> לא תעשה <strong>שחייב בהן כרת</strong> במזיד — <strong>פוטר בהן את המזיד</strong> מלהביא קרבן, <strong>מעילה שאין בה כרת</strong> במזיד <strong>אינו דין שפטר</strong> בה <strong>את המזיד?</strong>
 ודוחים: <strong>לא אם אמרת בשאר מצו‍ת — שכן לא חייב בהן מיתה</strong> בידי שמים, <strong>תאמר במעילה</strong> שאין בה כרת, אבל עונשה <strong>שחייב בה מיתה</strong> בידי שמים, וכיון שאין ללמוד מן הסברה <strong>תלמוד לומר</strong> מן הכתוב עצמו <strong>"בשגגה" — פרט למזיד.</strong>
 <strong>ואמר ליה</strong> <small>[לו]</small> <strong>רב נחמן בר יצחק לרב חייא בר אבין</strong> תמוהה ברייתא זו: כי <strong>האי תנא</strong> <small>[תנא זה]</small> <strong>מעיקרא אלימא ליה כרת</strong> <small>[מתחילה היה תקיף,</small> חמור <small>בעיניו</small> עונש <small>הכרת]</small> שהניח בפשטות שאיסור מעילה שאין עונשו כרת קל יותר. <strong>ולבסוף אלימא ליה מיתה</strong> <small>[תקיפה בעיניו המיתה]</small> שהוא אומר שאין ללמוד משאר עבירות שאין עונשן מיתה בידי שמים!
 <strong>ואמר ליה</strong> <small>[לו]</small> רב חייא בר אבין, אפשר להחזיק בדעה המקובלת כי כרת חמור ו<strong>הכי קאמר</strong> <small>[כך אמר]:</small> <strong>לא אם אמרת בשאר מצו‍ת — שכן לא חייב בהן</strong> אדם <strong>מיתה</strong> על אכילת <strong>פחות מכזית, תאמר במעילה — שחייב בה מיתה</strong> אף <strong>בפחות מכזית. ואמר ליה</strong> <small>[לו]</small> רב נחמן בר יצחק: <strong>תנוח דעתך שהנחת את דעתי</strong> ותרצת לי קושי חמור זה. <strong>ואמר ליה</strong> <small>[לו]</small> רב חייא בר אבין: <strong>מאי ניחותא</strong> <small>[מה הנוחות</small> בדבר זה<small>]</small> <strong>דרבה ורב ששת שדו ביה נרגא</strong> <small>[קוצצים אותו בגרזן]</small> כלומר הם מפריכים את תירוצי זה, וטוענים כנגדו: <strong>מאן שמעת ליה דאמר</strong> <small>[מי</small> איזה חכם <small>שמעת אותו שאמר]</small>
## דף לג.
 שדינו של מי ש<strong>הזיד במעילה במיתה</strong> — שיטת <strong>רבי היא, דתניא</strong> <small>[ש</small>הרי <small>שנינו</small> בברייתא<small>]:</small> <strong>הזיד במעילה, רבי אומר:</strong> דינו <strong>במיתה</strong> בידי שמים, <strong>וחכמים אומרים: באזהרה,</strong> שעובר על מצוות לא תעשה בלבד שדינו כרגיל במלקות.
 ושואלים: <strong>מאי טעמא</strong> <small>[מה טעמו]</small> של <strong>רבי,</strong> מהיכן למד דבר זה שאינו מפורש בכתוב? <strong>אמר ר' אבהו: גמר</strong> <small>[למד]</small> בגזירה שוה <strong>"חטא" "חטא" מתרומה,</strong> שנאמר "חטא" במעילה "נפש כי תמעול מעל וחטאה בשגגה מקדשי ה'" (ויקרא ה, טו), ונאמר "חטא" בתרומה "ולא ישאו עליו חטא ומתו בו כי יחללוהו (ויקרא כב, ט), ולמד: <strong>מה תרומה</strong> עונשה <strong>במיתה — אף מעילה</strong> עונשה <strong>במיתה.</strong>
 <strong>ומינה</strong> <small>[ומתוך]</small> גזירה שוה זו עצמה נלמד שיש להשוות את הדברים בשלימות: <strong>מה תרומה</strong> אין נענש עליה אלא <strong>בכזית אף מעילה</strong> אין נענש עליה אלא <strong>בכזית,</strong> ואם כן, אי אפשר לפרש את הברייתא לפי שיטת אבא שאול!
 <strong>ומתקיף לה</strong> <small>[ומקשה עליה]</small> <strong>רב פפא</strong> על דחיה זו של רב ששת ורבה: <strong>ממאי</strong> <small>[מהיכן]</small> יודע אתה ש<strong>רבי כרבנן סבירא ליה</strong> <small>[כ</small>שיטת <small>חכמים הוא סבור]</small> שתרומה אין חייבים עליה אלא בכזית? <strong>דילמא</strong> <small>[שמא]</small> <strong>כאבא שאול סבירא ליה</strong> <small>[סבור הוא]</small> ש<strong>אמר יש בה שוה פרוטה אף על גב</strong> <small>[אף על פי]</small> <strong>דלית</strong> <small>[שאין]</small> <strong>בה כזית</strong> חייב עליה. ואם סבור רבי כאבא שאול, ממילא אפשר לפרש היטב את הברייתא התמוהה וללמוד מעילה מתרומה, שאם יש בה שוה פרוטה אף אם אין בה כזית — חייב, ואין לדחות איפוא את תירוצו של רב חייא בר אבין.
 ולענין שהזכרנו קודם; <strong>והא</strong> <small>[והרי]</small> <strong>רב פפא הוא</strong> עצמו ש<strong>אמר</strong> ש<strong>אבא שאול תרתי בעי</strong> <small>[שתים הוא צריך]</small> גם שוה פרוטה וגם שיעור כזית, <strong>אלא שמע מינה: הדר ביה</strong> <small>[אלא למד מכאן שחזר בו]</small> רב פפא מהסברו זה לשיטת אבא שאול.
 <strong>מר בריה דרבנא אמר</strong> שאת הקושי בברייתא לענין מעילה אפשר לפרש כך <strong>הכי קאמר</strong> <small>[כך אמר]</small> כלומר, יש לתקן את הלשון: <strong>לא אם אמרת בשאר מצו‍ת — שלא עשה בהן</strong> וחייב קרבן את העושה מלאכה בשוגג <strong>שאין מתכוין</strong> לאותה מלאכה, כמו את העושה מלאכה בשוגג ו<strong>מתכוין</strong> לאותה מלאכה, שהרי <strong>אם נתכוין</strong> בשבת <strong>לחתוך</strong> דבר שהוא <strong>תלוש</strong> ואין איסור תורה כשחותכו <strong>וחתך</strong> בטעות <strong>את המחובר</strong> לקרקע, הרי הוא <strong>פטור</strong> כיון שלא נתכוון לעבירה, <strong>תאמר במעילה</strong> שמחמירים בה, <strong>שאם נתכוין להתחמם בגיזי</strong> צמר <strong>חולין</strong> ובשל טעות או חוסר ידיעה <strong>נתחמם בגיזי עולה — שמעל,</strong> הרי שחמורה מעילה מעבירות אחרות שעוברים בה אף ללא כל ידיעה וכוונה.
 <strong>רב נחמן בר יצחק אמר: הכי קאמר</strong> <small>[כך אמר]</small> כך יש להבין את הברייתא: <strong>לא אם אמרת בשאר מצו‍ת, שכן לא מתחייב בהן שאין מתעסק</strong> בדבר המותר ולבסוף שגג באיסור <strong>כמתעסק,</strong> כגון אם נשוה להלכות שבת <strong>שאם נתכוין להגביה את</strong> הדבר <strong>התלוש</strong> ממקומו, ונזדמן שבסכין שבידו <strong>חתך</strong> אגב כך <strong>את המחובר — שפטור</strong> כיון שלא התכוון כלל לעשיה זו. <strong>תאמר במעילה, שאם הושיט ידו לכלי ליטול חפץ</strong> ושלא במתכוון ושלא בידיעתו <strong>סך ידו בשמן של קודש — שמעל</strong> ולכן הרי שחמורה מעילה משאר עבירות, שאפילו המתעסק בדבר אחר ובתוך כך מעל — הרי זה חייב בקרבן.
 <big>א</big> בברייתא שצוטטה קודם <strong>אמר מר</strong> <small>[החכם]</small> <strong>במה דברים אמורים — במפריש תרומה והחמיצה</strong> בפסח ואכלה, שנחלקו האם צריך לשלם עבורה אם לאו, <strong>אבל הפריש חמץ תרומה — דברי הכל אינה קדושה</strong> תרומה זו.
 מתחילה שואלים: <strong>מנא הני מילי</strong> <small>[מנין דברים אלה]</small> שהמפריש דבר שאין בו ערך איננו נתפס בקדושת תרומה? <strong>אמר רב נחמן בר יצחק: אמר קרא</strong> "ראשית דגנך תירושך ויצהרך וראשית גז צאנך תתן לו" (דברים יח, ד), ונדייק מן המקרא <strong>"תתן לו" — ולא לאורו.</strong> כלומר, יש לתת לכהן דבר שיוכל להשתמש בו, ולא שהוא צריך לשורפו, שאפילו לדעת המתירים שימוש בחמץ בפסח על ידי הנאה, הכל מודים שאסור באכילה ואין מפרישים דבר כגון זה.
 <strong>מתיב</strong> <small>[מקשה]</small> <strong>רב הונא בריה</strong> <small>[בנו]</small> של <strong>רב יהושע,</strong> שנינו: <strong>אין תורמין מן</strong> התרומה <strong>הטמאה</strong> עבור תרומה <strong>טהורה, ואם תרם בשוגג</strong> — <strong>תרומתו תרומה. ואמאי</strong> <small>[ומדוע]</small> תהא זו תרומה? <strong>לימא</strong> <small>[שיאמר]</small> הכהן: הרי לא נתקיים <strong>"לו" ולא לאורו,</strong> שתרומה טמאה ראויה רק לשריפה, ואיננה איפוא תרומה! ומשיבים: <strong>לא קשיא</strong> <small>[אינו קשה]</small> <strong>התם</strong> <small>[שם]</small> בתרומה טמאה <strong>היתה לו שעת הכושר</strong> שהרי היתה שעה מסויימת בה היתה התבואה טהורה וראויה וכשרה להיות תרומה. <strong>הכא</strong> <small>[כאן]</small> בחמץ <strong>לא היתה לו שעת הכושר.</strong>
 ושואלים: וחמץ ש<strong>לא היתה לו שעת הכושר</strong> אפילו בפסח <strong>היכי דמי</strong> <small>[איך יכול להיות]</small> <strong>כגון דאחמיץ</strong> <small>[שהחמיץ]</small> <strong>ב</strong>היותו עדיין <strong>מחובר</strong> לקרקע וכל זמן חיבורו עדיין אינו ראוי להיעשות תרומה, <strong>אבל</strong> אם <strong>אחמיץ</strong> <small>[החמיץ]</small> <strong>בתלוש — הכי נמי דקדשא</strong> <small>[כך גם כן</small> תאמר <small>שקדשה]</small> תרומה זו אף כי מלשון הברייתא נראה שכל תרומת חמץ אינה תרומה. <strong>אמר ליה</strong> <small>[לו]:</small> <strong>אין</strong> <small>[כן]</small> הדבר למרות התמיהה. וכמליצת הכתוב <strong>"בגזירת עירין פתגמא ובמאמר קדישין שאלתא"</strong> (דניאל ד, יד) <small>[בגזירת המלאכים הדבר ובמאמר הקדושים השאלה],</small> <strong>וכן מורין</strong> בבית המדרש <strong>כוותי</strong> <small>[כמותי,</small> כשיטתי<small>]</small> למרות התמיהה שבדבר.
 <strong>כי אתא</strong> <small>[כאשר בא]</small> לשם <strong>רב הונא בריה</strong> <small>[בנו]</small> של <strong>רב יהושע</strong>
## דף לג:
 <strong>אמר: אמר קרא "ראשית"</strong> משמעו — <strong>ששיריה ניכרין לישראל</strong> כלומר שנשאר גם חלק אחר, הראוי להיאכל לישראל, <strong>ויצתה</strong> תרומה <strong>זו שאין שיריה ניכרין</strong> שהרי כולה חמץ, ולכן אף לאחר שנתרמה התרומה, אסורים שייריה באכילה ולכן אין להפריש ממנו תרומה.
 <big>א</big> <strong>יתיב</strong> <small>[ישב]</small> <strong>רב אחא בר רב עויא קמיה</strong> <small>[לפני]</small> <strong>רב חסדא ויתיב</strong> <small>[וישב]</small> <strong>ואמר משמיה</strong> <small>[משמו]</small> של <strong>ר' יוחנן: ענבים שנטמאו — דורכן</strong> בשיעור <strong>פחות פחות מכביצה, ויינן</strong> היוצא מהן <strong>כשר לנסכין</strong> שלא נטמא כלל, וכשר אף לקדשים. <strong>אלמא קסבר</strong> <small>[מכאן סבור הוא]</small> ר' יוחנן: <strong>משקין מיפקד פקידי</strong> <small>[מופקדים,</small> שמורים בענב<small>]</small> שהמיץ שבענבים אינו נחשב כחלק מגופם של הענבים אלא כאילו היה רק שמור בתוכם כבכלי קיבול, ולכן <strong>לאימת קא מיטמאי</strong> <small>[מתי נטמאים]</small> המשקין, היין, מן הענבים — <strong>לכי סחיט להו</strong> <small>[כאשר סוחט אותם]</small> אבל קודם לכן היה המיץ שבענב טהור שלא הוא אלא בשר הענב נטמא. אולם <strong>לכי סחיט להו ליתיה לשיעוריה</strong> <small>[כאשר סוחט אותם אין כאן</small> בבשר הענב <small>שיעורו</small> הראוי<small>]</small> שבפחות מכביצה אינו מטמא טומאת אוכלין.
 ומקשים: <strong>אי הכי</strong> <small>[אם כן]</small> <strong>כביצה</strong> שלימה <strong>נמי</strong> <small>[גם כן]</small> יסחוט שהרי אינו יכול להיטמא? <strong>דהתנן</strong> <small>[שהרי שנינו</small> במשנה<small>]</small> <strong>טמא מת שסחט זיתים וענבים</strong> על ידי פשוטי כל עץ <strong>כביצה מכוונת</strong> (בדיוק) ולא נגע במשקים עצמם — <strong>טהורין,</strong> שכאשר ייסחט המיץ מהם לא יהא בבשרם עוד שיעור כביצה. ומדוע לא התיר ר' יוחנן אלא בפחות מביצה? ומשיבים: <strong>התם</strong> <small>[שם]</small> מדובר במקרה של <strong>דאי עבד</strong> <small>[שאם עשה,</small> שכבר נעשה מעשה<small>],</small> <strong>הכא</strong> <small>[כאן]</small> מדובר <strong>לכתחלה.</strong> ולכתחילה אין עושים אלא בפחות מכביצה, <strong>גזירה דילמא אתי למיעבד</strong> <small>[שמא יבוא לעשות]</small> <strong>יותר מכביצה,</strong> ואז ייטמא הכל.
 <strong>אמר ליה</strong> <small>[לו]</small> <strong>רב חסדא: מאן ציית</strong> <small>[מי יציית</small> יקשיב] <strong>לך ולר' יוחנן רבך</strong> בענין זה? <strong>וכי טומאה שבהן</strong> שבמיץ הענבים, <strong>להיכן הלכה? אלמא קא סבר</strong> <small>[מכאן</small> ש<small>סבור הוא]</small> רב חסדא: <strong>משקין מיבלע בליעי</strong> <small>[מובלעים]</small> בתוך הענב וכחלק ממנו הם. <strong>וכיון דאיטמו ליה אוכלא</strong> <small>[שנטמא לו האוכל]</small> בשר הענב, <strong>איטמו ליה</strong> <small>[נטמאו להם]</small> אף ה<strong>משקין.</strong>
 <strong>אמר ליה</strong> <small>[לו]</small> רב אחא: <strong>ואת לא תיסברא</strong> <small>[ואתה אינך סבור]</small> ש<strong>משקין</strong> רק <strong>מיפקד פקידי</strong> <small>[מופקדים,</small> שמורים<small>]</small> הם בתוך הענב? <strong>והתנן</strong> <small>[והרי שנינו</small> במשנה<small>]:</small> <strong>טמא מת שסחט זיתים וענבים</strong> אם היתה מידתם <strong>מכוונת כביצה — טהורין. אי אמרת בשלמא מיפקד פקידי</strong> <small>[נניח אם אומר אתה</small> שהמשקין רק <small>מופקדים</small> שם<small>] —</small> <strong>משום הכי</strong> <small>[כך]</small> <strong>טהורין</strong> הם, <strong>אלא אי אמרת</strong> <small>[אם אומר אתה]</small> <strong>מיבלע בליעי</strong> <small>[</small>שהמשקין <small>מובלעים</small> שם<small>]</small> <strong>אמאי</strong> <small>[מדוע]</small> הם <strong>טהורין?</strong> שבשעה שנטמא בשר הענב, נטמאו אף המשקים המחוברים ובלועים בו.
 <strong>אמר ליה</strong> <small>[לו]</small> רב חסדא: <strong>הכא במאי עסקינן</strong> <small>[כאן במה אנו עוסקים]</small> <strong>בענבים שלא הוכשרו</strong> לטומאה, שלא נפלו עליהם משקים להכשירם לכך. <strong>לאימת מתכשרי, לכי סחיט להו</strong> <small>[מתי מוכשרים הם</small> לקבל טומאה, <small>כאשר סוחט אותם]</small> והמיץ יוצא ומכשירם. ואולם <strong>כי סחיט להו בציר להו שיעורא</strong> <small>[כאשר הוא סוחט אותם מתמעט להם שיעורם]</small> מכביצה ושוב אינם ראויים להיטמא, <strong>דאי לא תימא הכי</strong> <small>[שאם לא תאמר כן],</small> <strong>הא דתניא</strong> <small>[זו ששנינו</small> בברייתא<small>]</small> <strong>הא למה זה דומה — לתרומת תותין, זיתים וענבים שנטמאה, שאין לו בה לא היתר אכילה ולא היתר הסקה,</strong> ואולם לפי מה שאמר ר' יוחנן <strong>הא</strong> <small>[</small>דבר <small>זה]</small> <strong>היתר אכילה נמי אית ביה</strong> <small>[גם כן יש בו],</small> <strong>דאי בעי</strong> <small>[שאם ירצה]</small> <strong>דריך להו</strong> <small>[ידרוך אותם]</small> <strong>פחות פחות מכביצה</strong> ויהיו מותרים אף לאוכלם.
 <strong>אמר רבא:</strong> אפשר לדחות ראיה זו, שאמנם עקרונית אפשר לעשות תקנה זו, אלא <strong>גזירה דילמא אתי בהו</strong> <small>[שמא יבוא בהם]</small> <strong>לידי תקלה</strong> שאם ישהה את הפירות הללו ישכח ויאכל תרומה טמאה. <strong>אמר ליה</strong> <small>[לו]</small> <strong>אביי: ומי חיישינן</strong> <small>[והאם חוששים אנו]</small> <strong>לתקלה</strong> כגון זו? <strong>והא תניא</strong> <small>[והרי שנינו</small> בברייתא<small>]:</small> <strong>מדליקין בפת ובשמן של תרומה שנטמאת,</strong> משמע שאיננו חוששים שמא בינתיים ישכח ויבוא לאכול מהם. <strong>אמר ליה</strong> <small>[לו]</small> רבא: כשהתירו <strong>פת</strong> — מדובר ש<strong>זריק ליה</strong> <small>[שזורק אותה]</small> <strong>בין העצים</strong> העשויים להסקה ונמאסת, ושוב אינה ראויה לאכילה. <strong>שמן של תרומה — רמי ליה</strong> <small>[משליך אותה]</small> <strong>בכלי מאוס</strong> שלא יבואו לשתות ממנה.
 <big>ב</big> <strong>גופא</strong> <small>[לגוף]</small> הלכה זו שנינו: <strong>מדליקין בפת ובשמן של תרומה שנטמאת.</strong> וכן הוסיפו חכמים הגבלה, <strong>אביי אמר</strong> אותה <strong>משמיה</strong> <small>[משמו]</small> של <strong>חזקיה, ורבא אמר</strong> בשם חכמים <strong>דבי</strong> <small>[של בית</small> מדרשו<small>]</small> של <strong>ר' יצחק בר מרתא אמר רב הונא: לא שנו</strong> שמסיקים <strong>אלא</strong> ב<strong>פת</strong> ממש, <strong>אבל חיטי</strong> <small>[</small>ב<small>חיטים]</small> שנטמאו <strong>לא</strong> מסיקים, <strong>שמא יבא בהן לידי תקלה</strong> שישכח ויאכלן, שהרי חיטים אינן נמאסות מאכילה על ידי הנחתן במקום מאוס. <strong>ור' יוחנן אמר: אפילו חיטי</strong> <small>[חיטים]</small> יכול להשתמש בהם להסקה. ושואלים: <strong>ואמאי</strong> <small>[ומדוע</small> מתיר<small>]?</small> <strong>ניחוש דילמא אתי בהן</strong> <small>[נחשוש שמא יבוא בהן]</small> <strong>לידי תקלה?</strong> ומתרצים כפי ש<strong>אמר רב אשי</strong> בענין אחר:
## דף לד.
 <strong>בשליקתא ומאיסתא</strong> <small>[בשלוקות ומאוסות],</small> שמבשלן לאחר שנטמאו ואחר כך משליכן במקום מאוס שאין לחשוש שמא יבוא לאוכלן, <strong>הכא נמי בשליקתא ומאיסתא</strong> <small>[כאן גם כן</small> מדובר <small>בשלוקות ומאוסות].</small> ושואלים: <strong>והיכא איתמר</strong> <small>[והיכן נאמרה]</small> במקור הלכה זו של <strong>רב אשי? אהא</strong> <small>[על זו]</small> ש<strong>אמר רבי אבין בר רב אחא אמר ר' יצחק: אבא שאול גבל</strong> (האיש המגבל את הבצק) <strong>של בית רבי היה, והיו מחמין</strong> <small>[מחממים]</small> <strong>לו</strong> מים <strong>חמין</strong> לגיבול על ידי שהיו שורפים <strong>חיטין של תרומה טמאה,</strong> שהיו קונים אותם מן הכהנים במחיר מוזל כדי <strong>ללוש בהן עיסה בטהרה.</strong> ושאלו: <strong>אמאי</strong> <small>[מדוע]</small> עשו כן? <strong>ניחוש דילמא אתי בהו</strong> <small>[נחשוש שמא יבוא בהן]</small> <strong>לידי תקלה</strong> ושמא בטעות יקחו מן החיטין הללו ויאכלום, על זה <strong>אמר רב אשי</strong> שמדובר <strong>בשליקתא ומאיסתא</strong> <small>[בשלוקות ומאוסות]</small> שלא יבואו לאוכלן, ואינן ראויות אלא להסקה.
 <big>א</big> כיון שדובר בדרכי השימוש בתרומה טמאה, מביאים עוד הלכות שונות בנושא זה. מסופר, <strong>אביי בר אבין ור' חנניא בר אבין תנו</strong> <small>[שנו]</small> במסכת <strong>תרומות בי</strong> <small>[בבית</small> מדרשו<small>]</small> של <strong>רבה. פגע בהו</strong> <small>[פגש אותם]</small> <strong>רבא בר מתנה, אמר להו</strong> <small>[להם]:</small> <strong>מאי אמריתו</strong> <small>[מה אומרים אתם]</small> מה דברי חידוש שמעתם במסכת <strong>תרומות</strong> שלומדים <strong>דבי</strong> <small>[בבית</small> מדרשו<small>]</small> של <strong>מר</strong> <small>[אדוננו,</small> רבה<small>]?</small> א <strong>מרו ליה</strong> <small>[לו]:</small> <strong>ומאי קשיא לך</strong> <small>[ומה קשה לך]</small> שוודאי שואל אתה שאלה זו ביחס לבעיה שאתה מתקשה בה, <strong>אמר להו תנן</strong> <small>[להם שנינו</small> במשנה<small>]</small> במסכת תרומות: <strong>שתילי תרומות שנטמאו ושתלן, טהורים מלטמא</strong> שכיון ששתלם בטלה טומאתם, <strong>ואסורין מלאכול בתרומה,</strong> והשאלה היא: <strong>וכי מאחר שטהורין מלטמא, אמאי</strong> <small>[מדוע]</small> <strong>אסורים מלאכול?</strong> שהרי הן מעתה כשאר תרומה טהורה.
 <strong>אמרו ליה</strong> <small>[לו]:</small> <strong>הכי</strong> <small>[כך]</small> <strong>אמר רבה</strong> בפירוש הדבר: <strong>מאי</strong> <small>[מה</small> פירוש<small>]</small> <strong>אסורין</strong> מלאכול — משמעו ש<strong>אסורין לזרים.</strong> שמי שאינו כהן אסור לאכול אותם, לא מפני הטומאה אלא מפני קדושת תרומה שבהן שאף ששתלם לא פקעה מהן קדושתם. על תירוץ זה הקשה רבא בר מתנה: אם כן <strong>מאי קא משמע לן</strong> <small>[מה השמיע לנו]</small> בהלכה זו — ש<strong>גידולי תרומה תרומה</strong> שאף הגידולים יש בהם קדושת תרומה, אולם אם כן אין בכך כל חידוש, הרי <strong>תנינא</strong> <small>[שנינו]</small> כבר דבר זה במפורש: <strong>גידולי תרומה תרומה</strong> ומה הטעם בחזרה על הלכה ידועה?!
 <strong>וכי תימא</strong> <small>[ואם תאמר]</small> <strong>גידולי גידולין,</strong> שפה מדובר לא בגידולי התרומה עצמה אלא בגידולי גידולים — בצמחים חדשים שצמחו מתוך גידולי תרומה הראשונים, <strong> ומאי קא משמע לן</strong> <small>[ומה השמיע לנו] </small> <strong>בדבר שאין זרעו כלה,</strong> כלומר במקרה שזרע צמח שאינו נרקב באדמה אלא רק מוסיף וגדל בה כגון בצלים או שומים, שבאלה אף גידולי גידולים אסורים. הרי <strong>הא נמי תנינא</strong> <small>[זה גם כן שנינו</small> במשנה<small>]:</small> <strong>הטבל</strong> (תבואה שהתחייבה במעשר ולא הופרשו ממנה תרומות ומעשרות) — <strong>גידוליו מותרין,</strong> אימתי — <strong>בדבר שזרעו כלה. אבל בדבר שאין זרעו כלה — אפילו גידולי גידולין אסורין באכילה</strong> עד שיעשרם. ואם כן אף בדין זה אין כל חידוש ואין טעם איפוא להשמיעו במשנה נוספת. <strong>אישתיקו</strong> <small>[שתקו]</small> ולא מצאו תשובה.
 <strong>אמרו ליה</strong> <small>[לו]:</small> <strong>מידי שמיע לך בהא</strong> <small>[וכי דבר שמעת ב</small>ענין <small>זה]</small> ושמא אתה יודע תירוץ לדבר? <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב ששת: מאי</strong> <small>[מה</small> פירוש<small>]</small> <strong>אסורין — אסורין לכהנים,</strong> וטעם האיסור — <strong>הואיל ואיפסילו להו</strong> <small>[ונפסלו להם]</small> <strong>בהיסח הדעת,</strong> שדבר של תרומה או קודש שאין שומרים אותו ומסיחים את הדעת מלשומרו נחשב כטמא. ואם כן, אף שתילי תרומה אלה, כיון שנטמאו פעם ראשונה — הסיחו דעת מהם, ולכן אף כשגדלו פסולים משום היסח הדעת.
 ושואלים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת <strong>מאן</strong> <small>[מי]</small> ש<strong>אמר היסח הדעת פסול הגוף הוי</strong> <small>[הוא],</small> כלומר שפסול היסח הדעת אינו נובע מתוך חשש טומאה אלא הוא ענין פסול לעצמו. שגזרו שדבר קודש שלא נשמר נפסל, אף אם ברור שלא נטמא. ולשיטה זו <strong>שפיר</strong> <small>[יפה]</small> מדוע פסולים הגידולים, <strong>אלא ל</strong>שיטת <strong>מאן</strong> <small>[מי]</small> ש<strong>אמר היסח הדעת פסול טומאה הוי</strong> <small>[הוא]</small> שאנו חוששים רק שמא נטמא, <strong>מאי איכא למימר</strong> <small>[מה יש לומר]?!</small> שהרי במשנה זו אמרנו שעל ידי שתילה נטהרו השתילים אפילו מטומאה ודאית, כל שכן שנטהרו מחשש טומאה שבהיסח הדעת!
 <big>ב</big> כיון שעסקו בנושא מביאים מה <strong>דאתמר</strong> <small>[שנאמר]</small> שנחלקו אמוראים בשאלה זו: <strong>היסח הדעת</strong> מה מהותו? <strong>ר' יוחנן אמר: פסול טומאה הוי</strong> <small>[הוא]</small> שחוששים שמא נטמא החפץ בלא יודעין ור' <strong>שמעון בן לקיש אמר: פסול הגוף הוי</strong> <small>[הוא]</small> ופסול כשלעצמו.
 ומבארים משהו מתוצאות המחלוקת העקרונית הזו: <strong>ר' יוחנן אמר: פסול טומאה הוי</strong> <small>[הוא]</small> <strong>שאם יבא אליהו ויטהרנה</strong> שיאמר בבירור שבחפץ זה לא נגעה טומאה — <strong>שומעין לו</strong> ומטהרים, שהרי לא פסלנו אלא מתוך חוסר ידיעת העובדות. ואילו <strong>ר' שמעון בן לקיש אומר: פסול הגוף הוי</strong> <small>[הוא],</small> <strong>שאם יבא אליהו ויטהרנה — אין שומעין לו,</strong> שכן אין הדבר תלוי בשאלה האם נטמא או לא.
 <strong>איתיביה</strong> <small>[הקשה לו]</small> <strong>ר' יוחנן לר' שמעון בן לקיש</strong> ממה ששנינו בתוספתא, <strong>ר' ישמעאל בנו של ר' יוחנן בן ברוקא אומר: לול</strong> (כעין חור) <strong>קטן היה בין כבש</strong> (השיפוע שעולים בו אל המזבח) <strong>למזבח, במערבו של כבש, ששם היו זורקים פסולי חטאת העוף</strong> שנפסלו בשל חששות שונים כגון בשל היסח הדעת, כדי <strong>שתעובר צורתם,</strong> שיתקלקלו כליל בגלל שהייתם שם עד הבוקר הבא, ואז בודאי נפסלים כי הושארו (לנו) מעבר לזמן הראוי להם ודינם בשריפה מן התורה, ואז <strong>יוצאין לבית השריפה.</strong> ומעתה <strong>אי אמרת בשלמא</strong> <small>[נניח אם אומר אתה]</small> שהיסח הדעת <strong>פסול טומאה הוי</strong> <small>[הוא],</small> <strong>משום הכי בעי</strong> <small>[כך צריך]</small> ב<strong>עיבור צורה,</strong> שכן פסולי החטאת פסולים רק מספק, ו<strong>שמא יבא אליהו ויטהרנה, אלא אי אמרת</strong> <small>[אם אומר אתה]</small> <strong>פסול הגוף</strong> הוא, אם כן <strong>למה לי עיבור צורה?</strong> דיו בטומאת היסח הדעת שהיתה בו ואינו צריך לעיבור צורה עוד, <strong>והתנן</strong> <small>[והרי שנינו</small> במשנה<small>]</small> <strong>זה הכלל:</strong>
## דף לד:
 <strong>כל</strong> קרבן <strong>שפסולו</strong> הוא <strong>בגופו</strong> בגוף הבשר — <strong>ישרף מיד,</strong> ואם היה פסולו <strong>בדם</strong> וכגון שנשפך, או שהיה פסולו <strong>בבעלים</strong> וכגון שנטמאו — <strong>תעובר צורתן ויוצאין לבית השריפה. אמר ליה</strong> <small>[לו]</small> ריש לקיש: <strong>האי תנא</strong> <small>[תנא זה]</small> ר' ישמעאל בנו של ר' יוחנן בן ברוקה כשיטת ה<strong>תנא</strong> שנשנו דבריו <strong>דבי</strong> <small>[מבית</small> מדרשו<small>]</small> של <strong>רבה בר אבוה הוא</strong> ש<strong>אמר: אפילו פיגול טעון עיבור צורה.</strong> שאפילו פסול כזה שבתורה נאמר במפורש שיש לשורפו, גם הוא טעון שתעובר צורתו עד למחרת.
 <strong>איתיביה</strong> <small>[הקשה לו]</small> מברייתא אחרת, שנינו: <strong>נטמא או שנפסל הבשר, או שיצא חוץ לקלעים</strong> (חוץ מאותן מחיצות, תחומים שראוי לו להיות בהם), <strong>ר' אליעזר אומר: יזרוק</strong> את הדם של אותם הקרבנות, שלדעתו אין זריקת הדם תלויה כלל בבשר הקרבנות, <strong>ר' יהושע אומר: לא יזרוק</strong> שאין זריקת הדם אלא אם כן הבשר קיים וכשר לקרבן. <strong>ומודה ר' יהושע שאם זרק</strong> את הדם בכל זאת — <strong>הורצה</strong> הקרבן.
 ומעתה נברר <strong>מאי</strong> <small>[מהו]</small> <strong>נפסל</strong> זה שנזכר כאן? <strong>לאו</strong> <small>[האם לא]</small> שנפסל <strong>בהיסח הדעת?</strong> שהרי פסול טומאה ויציאה מחוץ לקלעים נאמרו במפורש! <strong>אי אמרת בשלמא</strong> <small>[נניח אם אומר אתה]</small> שהיסח הדעת <strong>פסול טומאה הוי</strong> <small>[הוא],</small> <strong>היינו דמשכחת לה דמרצי</strong> <small>[זהו שמצאנו אותה</small> אפשרות להכשיר מפני טעם <small>שמרצה]</small> <strong>ציץ, אלא אי אמרת</strong> <small>[אם אומר אתה]</small> <strong>פסול הגוף הוי</strong> <small>[הוא]</small> <strong>אמאי</strong> <small>[מדוע]</small> <strong>הורצה</strong> קרבן זה לדעת ר' יהושע? הלוא פסול הוא!
 ודחה ריש לקיש: לא, פסול זה אינו פסול היסח הדעת אלא <strong>מאי</strong> <small>[מהו]</small> <strong>נפסל</strong> ששנינו, משמעו <strong>נפסל בטבול יום</strong> כי טבול יום הנוגע בדבר אינו גורם לו טומאה (לטמא אחרים) אלא רק פוסלו (טומאה רק לעצמו). ושואלים: <strong>אי הכי היינו</strong> <small>[אם כך הרי זה]</small> כשאר <strong>טמא!</strong> ומה ההבדל בין טומאה זו וטומאה אחרת שכבר נשנתה קודם בברייתא? ומשיבים: <strong>תרי גווני</strong> <small>[שני מיני]</small> <strong>טמא</strong> נמנו כאן, טומאה גמורה המטמאה גם אחרים, ופסול טומאה שהיא טומאה של הדבר עצמו בלבד.
 <strong>כי סליק</strong> <small>[כאשר עלה]</small> <strong>רבין</strong> לארץ ישראל <strong>אמרה לשמעתיה קמיה</strong> <small>[אמר את ההלכה</small> הזו של רב ששת <small>לפני]</small> <strong>ר' ירמיה, ואמר</strong> ר' ירמיה: <strong>בבלאי טפשאי</strong> <small>[בבליים טפשים],</small> <strong>משום דיתבי בארעא דחשוכא אמריתון שמעתתא דמחשכו</strong> <small>[שיושבים בארץ חשוכה אומרים אתם הלכות חשוכות],</small> וכי <strong>לא שמיע לכו הא</strong> <small>[שמעתם</small> הלכה <small>זו]</small> ש<strong>אמר ר' שמעון בן לקיש משמיה</strong> <small>[משמו]</small> של <strong>ר' אושעיא:</strong>
 <strong>מי החג</strong> מים של ניסוך המים בחג הסוכות שנשאבו מבעוד יום בכלי כדי לנסכם למחרת ו<strong>נטמאו,</strong> אם <strong>השיקן</strong> כלומר הכניסם בתוך מקוה מים טהורים באופן שהמים שבכלי נוגעים (משיקים) למי המקוה, <strong>ואחר כך הקדישן</strong> — <strong>טהורין, הקדישן ואחר כך השיקן</strong> — <strong>טמאים.</strong>
 ויש לשאול: <strong>מכדי</strong> <small>[הרי]</small> אופן זה של טהרת המים הוא כעין <strong>זריעה נינהו</strong> <small>[אותם],</small> שאנו דנים את המים בהשקתם וחיבורם למי המקוה כזרעים שנזרעו באדמה, שחזרו למקומם הראשון ומשום כך נטהרים. ואם כן <strong>מה לי השיקן ואחר כך הקדישן, מה לי הקדישן ואחר כך השיקן? אלמא</strong> <small>[מכאן]</small> נלמד כי: <strong>אין זריעה להקדש</strong> שדבר של הקדש אין לסמוך בו על טהרה זו שבדרך זריעה. ואם כן אף <strong>הכא נמי</strong> <small>[כאן גם כן]</small> <strong>אין זריעה לתרומה</strong> שאין טומאת התרומה מתבטלת בזריעה ולכן אפשר להסביר את הברייתא שגידולי התרומה אסורים לזרים מטעם תרומה.
 <big>א</big> <strong>יתיב</strong> <small>[ישב]</small> <strong>רב דימי וקאמר לה להא שמעתא</strong> <small>[ואמר את ההלכה הזו]</small> של רב אושעיא לענין השקה. <strong>אמר ליה</strong> <small>[לו]</small> <strong>אביי:</strong> האם מה שאמר רב אושעיא שאין השקה מועילה בהקדש הוא רק כאשר <strong>הקדישן</strong> את המים והכניסם <strong>בכלי</strong> שרת <strong>קאמר</strong> <small>[אמר],</small> <strong>אבל</strong> אם הקדישם רק על ידי דיבור <strong>בפה לא עבוד רבנן</strong> <small>[עשו חכמים]</small> <strong>מעלה</strong> יתירה בהם, והם נטהרים בהשקה כשאר משקים שנטמאו. <strong>או דילמא</strong> <small>[שמא]</small> <strong>ב</strong>קדושת <strong>פה נמי עבוד רבנן</strong> <small>[גם כן עשו חכמים]</small> <strong>מעלה?</strong>
 <strong>אמר ליה</strong> <small>[לו]</small> רב דימי: <strong>זו לא שמעתי,</strong> אבל <strong>כיוצא בה שמעתי.</strong> ש<strong>אמר ר' אבהו אמר ר' יוחנן: ענבים שנטמאו, דרכן ואחר כך הקדישן — טהורין,</strong> שלשיטתו אין היין שבענב נטמא על ידי בשר הפרי. <strong>הקדישן ואחר כך דרכן — טמאין,</strong> שעשו חכמים מעלה בקדשים שייחשבו אף המשקים טמאים. <strong>והא</strong> <small>[והרי]</small> <strong>ענבים,</strong> ש<strong>קדושת פה נינהו</strong> <small>[הם]</small> שהרי אם מונחים הענבים בתוך כלי שרת אינם קדשים בכך אלא על ידי הקדשתם בפה, <strong>ואפילו הכי, עבוד רבנן</strong> <small>[כך, עשו חכמים]</small> <strong>מעלה</strong> שלא ייחשבו טהורים לאחר הקדשתם.
 <strong>אמר רב יוסף:</strong> אין להוכיח מכאן, <strong>ענבים קאמרת</strong> <small>[אומר אתה]</small> <strong>הכא</strong> <small>[כאן]</small> <strong>בענבים של תרומה עסקינן</strong> <small>[עוסקים אנו]</small> ש<strong>קדושת פה דידהו</strong> <small>[שלהם]</small> <strong>כקדושת כלי דמיא</strong> <small>[נחשבת]</small> שהרי בהפרשה לתרומה אין קידוש התרומה נעשה בכלי. <strong>אבל הני דבעי</strong> <small>[אלה,</small> כגון מי הנסכים, <small>שצריכים]</small> <strong>כלי</strong> להקדישם קדושה נוספת, אם הקדישם <strong>בפה לא עבוד רבנן</strong> <small>[עשו חכמים]</small> <strong>מעלה,</strong> ואם כן אין לפתור את שאלתו של אביי.
 <big>ב</big> על ההלכה שאמר ר' יוחנן, בטהרת יין היוצא מענבים שנטמאו, תוהים: <strong>"דרכן" — ואפילו טובא</strong> <small>[הרבה]</small> ענבים יחד?! <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן: ענבים שנטמאו — דורכן פחות פחות מכביצה,</strong> שכן אז אין בענבים כדי שיעור לטמא טומאת אוכלים. ואילו מדבריו כאן משמע שאפשר לדרוך כל כמות של ענבים!
 ומשיבים: <strong>איבעית אימא</strong> <small>[אם תרצה אמור]</small> תירוץ זה: <strong>הכא נמי</strong> <small>[כאן גם כן]</small> מדובר שדרכן <strong>פחות פחות מכביצה. ואיבעית אימא</strong> <small>[ואם תרצה אמור]</small> תירוץ אחר: <strong>התם</strong> <small>[שם]</small> מדובר ש<strong>נגעו להו</strong> <small>[להם]</small> הענבים בדבר שהוא <strong>ראשון</strong> לטומאה, <strong>דהוו להו אינהו</strong> <small>[שנעשו הם עצמם]</small> <strong>שני</strong> ומשקה הנוגע בשני הריהו נעשה מדברי חכמים ראשון לטומאה. ולכן יש להיזהר שלא לדרוך יותר מכביצה. <strong>הכא</strong> <small>[כאן]</small> מדובר ש<strong>נגעו בשני</strong> לטומאה <strong>דהוו להו</strong> <small>[שנעשו להם]</small> <strong>שלישי</strong> והמשקה היוצא מהם ונוגע בהם אינו נטמא כלל.
 <strong>אמר רבא: אף אנן נמי תנינא</strong> <small>[אף אנחנו גם כן שנינו]</small> שעשו חכמים מעלה בטהרת קדשים. ששנינו: נאמר <strong>"</strong>ולקחו לטמא מעפר שריפת החטאת <strong>ונתן עליו מים חיים אל כלי"</strong> (במדבר יט, יז), ואמרו: מים חיים — <strong>שתהא חיותן בכלי</strong> שצריך שהמים יישאבו במישרין מן המעין אל הכלי בו מקדשים אותם. ומצד שני נאמר <strong>"ונתן"</strong> ומשמעו אף שישפוך את המים אל כלי אחר, <strong>אלמא</strong> <small>[מכאן]</small> שמים אלה <strong>תלושין נינהו</strong> <small>[הם]</small> <strong>והא</strong> <small>[והרי]</small> <strong>מחוברין נינהו</strong> <small>[הם]</small> שכפי שאמרנו צריכה להיות חיותם בכלי — מן המעיין!
## דף לה.
 <strong>אלא</strong> יש לומר כי זו היא רק <strong>מעלה,</strong> שמן התורה מותר שיהיו המים שאובים בכלי אחד ויכולים להינתן לקידושם בכלי אחר, והוסיפו חכמים הידור ומעלה בהם שבאותו כלי שנשאבים בו מן המעין בו יהיו מתקדשים, ואף מצאו רמז וסמך לדבריהם בפסוק שבתורה. <strong>הכא נמי</strong> <small>[כאן גם כן]</small> <strong>מעלה</strong> עשו חכמים שדבר מוקדש שנטמא לא תהא לו טהרה אף בזריעה.
 <strong>אמר רב שימי בר אשי, אף אנן נמי תנינא</strong> <small>[אנו גם כן שנינו]</small> כעין זו: זב או מצורע שנטהר, <strong>טבל</strong> ביום <strong>ועלה — מיד אוכל במעשר. העריב שמשו</strong> ובא הלילה — <strong>אוכל בתרומה.</strong> ונדייק: <strong>בתרומה — אין</strong> <small>[כן]</small> אוכל, אבל <strong>בקדשים — לא. אמאי</strong> <small>[מדוע]</small> הלוא <strong>טהור הוא,</strong> ומדוע לא יאכל? <strong>אלא, מעלה</strong> עשו חכמים בקדשים שלא יאכלם עד לאחר הבאת קרבן טהרה. <strong>הכא נמי</strong> <small>[כאן גם כן]</small> עשו <strong>מעלה.</strong>
 <strong>אמר רב אשי אף אנן נמי תנינא</strong> <small>[אף אנו גם כן שנינו]</small> שעשו חכמים מעלה, ששנינו: נאמר "והבשר אשר יגע בכל טמא לא יאכל באש ישרף והבשר כל טהור יאכל בשר" (ויקרא ז, יט), <strong>"והבשר" — לרבות את העצים</strong> של המקדש <strong>ולבונה</strong> של הקטורת שהם מקבלים טומאה. ויש לשאול: <strong>עצים ולבונה בני איטמויי נינהו</strong> <small>[קבלת טומאה הם]?!</small> הלוא אין טומאה חלה אלא על מאכלים ומשקאות! <strong>אלא מעלה</strong> עשו חכמים מפני הקדושה שבהם, <strong>הכא נמי</strong> <small>[כאן גם כן]</small> בטהרת משקים עשו חכמים <strong>מעלה</strong> בקדשים.
 <big>א משנה</big> <strong>אלו דברים</strong> ממיני התבואה <strong>שאדם יוצא בהן ידי חובתו</strong> בליל ראשון של <strong>פסח</strong> אם עשה מהם מצה: <strong>בחטים, ובשעורים, בכוסמין ובשיפון, ובשיבולת שועל. ויוצאין</strong> חובת מצה לא רק באכילת חולין המתוקנים כראוי להם, אלא גם <strong>בדמאי</strong> (תבואה שלא ברור אם הופרש ממנה מעשר) <strong>ובמעשר ראשון שנטלה</strong> ממנו <strong>תרומתו</strong> הראויה להנתן לכהן, <strong>ובמעשר שני</strong> או <strong>הקדש שנפדו. והכהנים</strong> יכולים לעשות מצה <strong>בחלה</strong> (חלק העיסה הניתן לכהנים) ולצאת בה ידי חובה או <strong>בתרומה</strong> שהרי להם היא מותרת באכילה.
 <strong>אבל</strong> אין יוצאים <strong>לא</strong> במצה של <strong>טבל</strong> (שלא הופרשו ממנה תרומות ומעשרות) <strong>ולא במעשר ראשון שלא נטלה</strong> ממנו <strong>תרומתו</strong> לכהנים, <strong>ולא במעשר שני והקדש שלא נפדו.</strong> ועוד אמרו: <strong>חלות</strong> מצות הנספחות לקרבן <strong>התודה</strong> וכן <strong>רקיקי נזיר</strong> שהן מצות שעושים עבור הנזיר, אם <strong>עשאן לעצמו</strong> כדי להביאן עם קרבנו — <strong>אין יוצאין בהן</strong> ידי חובת מצה, אפילו עשאן ממש לצורך זה. <strong>עשאן למכור בשוק</strong> שיקנו ממנו הצריכים לקרבן זה חלות ורקיקי מצות — <strong>יוצאין בהן</strong> אף חובת מצה בפסח.
 <big>ב גמרא</big> תחילה מבררים את שמות הצמחים שהוזכרו במשנה. <strong>תנא</strong> <small>[שנינו</small> בתוספתא<small>]:</small> <strong>כוסמין</strong> — <strong>מין חיטין</strong> הם, <strong>שבולת שועל ושיפון — מין שעורין</strong> הם. וביאור המילים שלא היו ידועות: <strong>כוסמין</strong> הם הקרויים בארמית <strong>גולבא, שיפון</strong> קרוי <strong>דישרא, שיבולת שועל</strong> היא הנקראת <strong>שבילי תעלא.</strong> מן המשנה אפשר לדייק: <strong>הני</strong> <small>[אלה]</small> המינים — <strong>אין</strong> <small>[כן],</small> אבל <strong>אורז ודוחן — לא.</strong>
 ושואלים: <strong>מנהני מילי</strong> <small>[מנין דברים אלה]</small> שאין לעשות מצה מאורז ודוחן? <strong>אמר ר' שמעון בן לקיש, וכן תנא דבי</strong> <small>[שנה</small> החכם ב<small>בית</small> מדרשו<small>]</small> של <strong>ר' ישמעאל, וכן תנא</strong> <small>[שנה]</small> <strong>דבי</strong> <small>[שנה</small> החכם ב<small>בית</small> מדרשו<small>]</small> של <strong>ר' אליעזר בן יעקב: אמר קרא</strong> <small>[הכתוב]</small> <strong>"לא תאכל עליו חמץ שבעת ימים תאכל עליו מצות</strong> לחם עוני<strong>"</strong> (דברים טז, ג), וכך דורשים את הכתוב: <strong>דברים הבאים לידי חימוץ — אדם יוצא בהן ידי חובתו במצה</strong> אם שמרם מלהיות חמץ, <strong>יצאו אלו</strong> אורז ודוחן וכיוצא בהם שגם אם עשו מהם קמח ונתנו בהן מים <strong>שאין באין לידי חימוץ אלא לידי סירחון</strong> ואינם תופחים ומחמיצים כחמץ דגן.
 ומעירים: <strong>מתניתין</strong> <small>[משנתנו]</small> ש<strong>לא</strong> כשיטת <strong>ר' יוחנן בן נורי</strong> ש<strong>אמר: אורז מין דגן הוא</strong> לכל דבר, <strong>וחייבין על חימוצו כרת</strong> שהוא כשאר מיני דגן שהחמיצו. <strong>דתניא</strong> <small>[שכן שנינו</small> בברייתא<small>],</small> <strong>ר' יוחנן בן נורי אוסר</strong> לאכול <strong>אורז ודוחן</strong> אם בישלם בפסח <strong>מפני שקרוב להחמיץ.</strong>
 <strong>איבעיא להו</strong> <small>[נשאלה להם</small> ללומדים<small>]</small> מה משמעות הביטוי <strong>"שקרוב להחמיץ"?</strong> האם הכוונה <strong>דקדים</strong> <small>[שהוא מקדים]</small> <strong>ומחמיץ</strong> וממהר לכך אף יותר מחיטה ושעורה, <strong>או דילמא</strong> <small>[שמא]</small> משמעו: <strong>"קרוב להחמיץ" — הוי</strong> <small>[נהיה],</small> אולם <strong>חמץ גמור — לא הוי</strong> <small>[נהיה]</small> כלומר אף הוא מסכים שאינו מחמיץ כשאר דגנים ואין חייבים כרת על חימוצו ואין לעשות ממנו מצה לכתחילה.
 ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר, <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>אמר ר' יוחנן בן נורי: אורז מין דגן הוא וחייבין על חימוצו כרת, ואדם יוצא בו ידי חובתו בפסח,</strong> ומכאן ברור שלדעתו אורז מחמיץ לגמרי כמו שאר תבואות. ו"קרוב להחמיץ" שבדבריו משמעו, שהוא ממהר להחמיץ.
 <strong>וכן היה ר' יוחנן בן נורי אומר: קרמית</strong> שאף היא מין ממיני דגני הבר <strong>חייבת בחלה</strong> כשם שיש להפריש חלה לכהן מעיסות של שאר מיני דגן. ושאלו: <strong>מאי</strong> <small>[מהי]</small> <strong>קרמית</strong> זו? <strong>אמר אביי:</strong> היא הצמח הקרוי <strong>שיצניתא,</strong> אף שם זה לא היה ידוע לכל, ושאלו <strong>מאי</strong> <small>[מהי]</small> <strong>שיצניתא</strong> זו? <strong>אמר רב פפא: שיצניתא דמשתכחא ביני כלניתא</strong> <small>[השיצנית הנמצאת בין הכלניות].</small>
 <big>ג</big> <strong>אמר רבה בר בר חנה אמר ריש לקיש: עיסה שנילושה ביין ושמן ודבש — אין חייבין על חימוצה כרת,</strong> שמשקה שאינו מים אינו גורם לבצק להיות חמץ. <strong>יתיב</strong> <small>[ישב]</small> <strong>רב פפא ורב הונא בריה</strong> <small>[בנו]</small> של <strong>רב יהושע קמיה</strong> <small>[לפני]</small> <strong>רב אידי בר אבין ויתיב</strong> <small>[וישב]</small> <strong>רב אידי בר אבין וקא</strong> <small>[והיה]</small> <strong>מנמנם,</strong> ובינתיים שוחחו התלמידים ביניהם. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: מאי טעמא</strong> <small>[מה טעמו]</small> של <strong>ריש לקיש</strong> שאין חייבים על חימוצה כרת?
 <strong>אמר ליה</strong> <small>[לו]:</small> ש<strong>אמר קרא</strong> <small>[המקרא]:</small> <strong>"לא תאכל עליו חמץ</strong> שבעת ימים תאכל עליו מצות <strong>",</strong> והוא למד מהשוואה ומסמיכות זו של חמץ ומצות באופן זה: <strong>דברים שאדם יוצא בהן ידי חובתו במצה</strong> הם אלה ש<strong>חייבין על חימוצו כרת, והא</strong> <small>[וזו]</small> <strong>הואיל ואין אדם יוצא בה ידי חובתו</strong> במצה, <strong>דהויא ליה</strong> <small>[שהרי היא]</small> <strong>"מצה עשירה".</strong> שהרי התורה קראה למצות "לחם עוני" ועיסה שנילושה ביין שמן ודבש אינה בגדר לחם עוני, ואין יוצאים בה חובת מצה — על כן גם <strong>אין חייבין על חימוצה כרת.</strong>
 <strong>איתיביה</strong> <small>[הקשה לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא</strong> על שיטה זו; שנינו שאם לקח אדם דבר מאפה ו<strong>המחהו</strong> (המיס אותו במים) <strong>וגמעו</strong> בפסח, <strong>אם חמץ הוא — ענוש כרת, ואם מצה הוא — אין אדם יוצא ידי חובתו בפסח</strong> שאין בגמיעה זו משום גדר אכילה ואינה נחשבת כאכילת מצה. ואם כן, <strong>והא הכא</strong> <small>[והרי כאן]</small> במקרה זה, ש<strong>אין אדם יוצא ידי חובתו במצה</strong> זו שנמחתה, ובכל זאת <strong>חייבין על חימוצו כרת?</strong> ואם כן הכלל שקבע רב פפא איננו נכון!
 בינתיים <strong>איתער בהו</strong> <small>[התעורר]</small> <strong>רב אידי בר אבין</strong> למשמע דבריהם, <strong>אמר להו</strong> <small>[להם]:</small> <strong>דרדקי</strong> <small>[ילדים,</small> תינוקות<small>]</small> <strong>היינו טעמא</strong> <small>[זהו טעמו]</small> של <strong>ריש לקיש משום דהוו להו</strong> <small>[שיש להם]</small> שמן ודבש הריהם <strong>מי פירות</strong> בלבד,
## דף לה:
 <strong>ומי פירות אין מחמיצין</strong> ואף שניתנים לאפיה אין עיסה הנעשית על ידיהם נחשבת כחמץ לכל דבר.
 <big>א</big> ומעתה מבארים את פרטי הדברים במשנה. שנינו ש"אדם <strong>יוצא</strong> ידי חובת מצה <strong>בדמאי ובמעשר</strong> ראשון". ותוהים: <strong>דמאי, והא</strong> <small>[והרי]</small> הוא <strong>לא חזי ליה</strong> <small>[ראוי לו]</small> לאכול, שהרי אסרו חכמים לאכול דמאי בלא תיקון (הפרשה)! ומשיבים: <strong>כיון דאי בעי מפקר לנכסיה</strong> <small>[שאם ירצה להפקיר את נכסיו],</small> <strong>הוי</strong> <small>[והריהו]</small> <strong>עני, ו</strong>הינו <strong>אוכל דמאי, השתא נמי חזי ליה</strong> <small>[עכשיו גם כן</small> שלא הפקיר <small>ראוי לו]</small> לצאת בו ידי חובה בדיעבד, שאין זו אלא חובה מדברי סופרים.
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>מאכילין את העניים דמאי, ו</strong>כן מאכילים <strong>את אכסניא</strong> (את החיילים הישראלים הבאים להתאכסן) ב<strong>דמאי. ואמר רב הונא: תנא</strong> <small>[שנינו]</small> <strong>בית שמאי אומרים: אין מאכילין את העניים דמאי ואת האכסניא דמאי, ובית הלל אומרים: מאכילין,</strong> ומכאן נבין שאיסור הדמאי אינו איסור גמור כמו טבל שאין לו היתר, אלא תיקון חכמים שבמקרים מסויימים לא עמדו על שמירתו.
 <big>ב</big> ועוד שנינו במשנה: ש<strong>מעשר ראשון שנטלה תרומתו</strong> וניתנה לכהן — יוצאים בו ידי חובת מצה. ותוהים: <strong>פשיטא</strong> <small>[פשוט,</small> מובן מאליו<small>]</small> ש<strong>כיון שנטלה תרומתו חולין הוי</strong> <small>[הוא]</small> ומה החידוש שבדבר?
 ומשיבים: <strong>לא צריכא</strong> <small>[נצרכה]</small> אלא במקרה <strong>שהקדימו</strong> הלוי לכהן <strong>בשיבלים.</strong> כי כרגיל מקבל הלוי את המעשר הראשון לאחר שנטל הכהן מן התבואה תרומה גדולה, ואילו במקרה זה הקדים הלוי את הכהן וקיבל את המעשר לפני הפרשת התרומה <strong>ונטלה הימנו</strong> ממעשר זה <strong>תרומת מעשר</strong> שהפריש הלוי כדי להתיר לו את המעשר באכילה, אבל <strong>לא נטלה הימנו תרומה גדולה,</strong> והכהן יקח תרומה ממה שנשאר אחר נטילת המעשר על ידי הלוי ובכך החידוש, וכדברי <strong>ר' אבהו</strong>
 ש<strong>אמר ר' אבהו אמר ר' שמעון בן לקיש: מעשר ראשון שהקדימו</strong> הלוי <strong>בשיבלים</strong> אף על פי שבכך צימצם את כמות התבואה שבשדה ובאופן יחסי אף את כמות התרומה גדולה שצריכה להינטל ממנה — <strong>פטור</strong> מהפרשת <strong>תרומה גדולה</strong> מן החלק היחסי שבו גדלה כמות המעשר ראשון על חשבון התרומה גדולה, <strong>שנאמר "</strong>ואל הלויים תדבר ואמרת אליהם כי תקחו מאת בני ישראל את המעשר אשר נתתי לכם מאתם בנחלתכם <strong>והרמתם ממנו תרומת ה' מעשר מן המעשר"</strong> (במדבר יח, כו), ודורש: <strong>מעשר מן המעשר אמרתי לך</strong> להפריש, <strong>ולא תרומה גדולה ותרומת מעשר מן המעשר.</strong>
 <strong>אמר ליה</strong> <small>[לו]</small> <strong>רב פפא לאביי: אלא מעתה</strong> אם נקבל את הוראת פסוק זה, <strong>אפילו הקדימו בכרי</strong> כאשר כבר העמיד בעל הבית את הדגן בכרי מסודר, <strong>נמי ליפטר</strong> <small>[גם כן שיפטר]</small> מנתינת תרומה גדולה. <strong>אמר ליה</strong> <small>[לו]:</small> <strong>עליך</strong> על טענה כגון זו <strong>אמר קרא</strong> <small>[המקרא]</small> <strong>"מכל מתנתיכם תרימו את כל תרומת ה'</strong> מכל חלבו את מקדשו ממנו<strong>"</strong> (במדבר יח, כט), שהלויים חייבים לתת לכהן מכל מתנותיהם שלהם.
 ושואלים: <strong>ומה ראית</strong> להעמיד את הפסוקים באופן שאם הקדים הלוי בעוד התבואה בשבלים אינו חייב בהפרשת תרומה, ואם הקדימו בכרי — חייב?! ומשיבים: <strong>האי</strong> <small>[זה]</small> שחייב — הוא משום שכבר <strong>אידגן</strong> <small>[נעשה דגן],</small> <strong>והאי</strong> <small>[וזה]</small> שאינו חייב — הוא משום שעדיין <strong>לא אידגן</strong> <small>[נעשה דגן].</small> כי תבואה שסודרה בכרי קרויה כבר בלשון התורה דגן, וחובת התרומה מפורשת בתורה שהיא מן הדגן, ומשחלה חובת הפרשת התרומה, חל החיוב להקדים נתינה לכהן ואחר כך ללוי, ואם מקדים הלוי ונוטל חייב אז לתת מחלקו גם תרומה גדולה לכהן.
 <big>ג</big> במשנה שנינו כי <strong>מעשר שני והקדש שנפדו</strong> יוצאים בהם ידי חובת מצה. ושואלים: <strong>פשיטא</strong> <small>[פשוט,</small> מובן מאליו<small>]</small> הרי הם כשאר חולין! ומשיבים: <strong>הכא במאי עסקינן</strong> <small>[כאן במה אנו עוסקים]</small> במקרה <strong>שנתן את הקרן</strong> של פדיון המעשר או ההקדש, <strong>ו</strong>עדיין <strong>לא נתן את החומש,</strong> שהפודה מעשר או הקדש צריך להוסיף חומש. <strong>וקא משמע לן</strong> <small>[והשמיע לנו]</small> בכך ש<strong>אין חומש מעכב,</strong> שאף שיש חובה לשלם, מכל מקום כיון שנתן את הקרן, שוב אין קדושה בדבר שנפדה.
 <big>ד</big> שנינו עוד כי <strong>הכהנים</strong> יוצאים <strong>בחלה ובתרומה,</strong> ושואלים: <strong>פשיטא</strong> <small>[פשוט,</small> מובן<small>]</small> שכיון שהכהן רשאי לאכול חלה ותרומה מדוע לא ייצא בה ידי חובת מצה? ומשיבים: <strong>מהו דתימא</strong> <small>[שתאמר]</small> <strong>מצה שוה לכל אדם בעינן</strong> <small>[צריכים אנו]</small> ומצה שכל ישראל אינם רשאים לאכלה אף כהנים אין יוצאים בה חובת מצה, <strong>קא משמע לן</strong> <small>[השמיע לנו]</small> מכפילות הלשון בפסוק <strong>"מצות" "מצות" ריבה</strong> שכל מיני מצות בכלל זה, אף מצות שמותרות רק לאנשים מסויימים בלבד.
 <big>ה</big> במשנה למדנו: <strong>אבל</strong> אין אדם יוצא ידי חובת מצה <strong>בטבל.</strong> ושואלים: <strong>פשיטא</strong> <small>[פשוט</small> מובן<small>]</small> הרי טבל אסור באכילה! ומשיבים: <strong>לא צריכא</strong> <small>[נצרכה]</small> אלא <strong>בטבל טבול</strong> (שאיסור טבל חל עליו) רק <strong>מדרבנן</strong> <small>[מדברי סופרים]</small> כגון <strong>שזרעו בעציץ שאינו נקוב.</strong> שמן התורה דבר הצומח בעציץ כזה אין בו איסור טבל, ואין חובת ההפרשה ממנו אלא מדברי סופרים, והם העמידו דבריהם שלא ייצא במצה הנעשית מטבל כזה.
 <big>ו</big> שנינו עוד במשנה ש<strong>לא</strong> יוצאים ידי חובה <strong>במעשר ראשון שלא נטלה תרומתו.</strong> ושואלים: <strong>פשיטא</strong> <small>[פשוט</small> מובן מאליו<small>]</small> הרי אסור הוא באכילה! ומשיבים: <strong>לא צריכא</strong> <small>[נצרכה]</small> אלא במקרה <strong>שהקדימו בכרי</strong> ו"שלא נטלה תרומתו", הכוונה לתרומה גדולה.
 <strong>מהו דתימא</strong> <small>[שתאמר]</small> שדין זה יהא <strong>כ</strong>מו ש<strong>אמר ליה</strong> <small>[לו]</small> <strong>רב פפא לאביי</strong> שאף במקרה זה פטור מהפרשת תרומה, לכן <strong>קא משמע לן</strong> <small>[השמיע לנו]</small> <strong>כדשני ליה</strong> <small>[כפי שתירץ לו]</small> שאף במקרה זה יש חיוב להפריש, וקודם הפרשה הריהו אסור באכילה.
 <big>ז</big> שנינו ש<strong>לא</strong> יוצאים ידי חובת מצה <strong>במעשר שני והקדש שלא נפדו.</strong> ושואלים: <strong>פשיטא</strong> <small>[פשוט,</small> מובן מאליו<small>]</small> שהרי הם אסורים באכילה!
 ומשיבים: <strong>לעולם</strong> מדובר כאן ש<strong>נפדו, ומאי</strong> <small>[ומה</small> פירוש<small>]</small> <strong>ש"לא נפדו"</strong> — הכוונה <strong>שלא נפדו כהלכתן</strong> כגון <strong>מעשר שני שפדאו על גב</strong> (על ידי) <strong>אסימון. דרחמנא</strong> <small>[שהכתוב]</small> <strong>אמר</strong> בפדיון מעשר: "ונתת בכסף וצרת הכסף בידך והלכת אל המקום אשר יבחר ה' אלוהיך בו" (דברים יד, כה), ודרשו חכמים: <strong>"וצרת הכסף"</strong> שכסף זה צריך להיות <strong>דבר שיש לו צורה</strong> כלומר: מטבע שיש עליה טביעה.
 וכן <strong>הקדש — שחיללו</strong> שלא כיאות <strong>על גבי</strong> (על ידי) <strong>קרקע, דרחמנא</strong> <small>[שהכתוב]</small> <strong>אמר: "ונתן הכסף וקם לו"</strong> ואם לא נתן כסף ממש אלא רק החליף (חילל) את ההקדש על קרקע — אין זה מועיל.
 <strong>תנו רבנן</strong> <small>[שנו חכמים]:</small> <strong>יכול יוצא אדם ידי חובתו</strong> לאכילת מצה <strong>בטבל שלא נתקן.</strong> מתחילה מבררים את הלשון התמוהה: "טבל שלא נתקן", הרי <strong>כל טבל נמי</strong> <small>[גם כן]</small> <strong>הא</strong> <small>[הרי]</small> <strong>לא נתקן!</strong>
 <strong>אלא</strong> יש להבין כך: <strong>בטבל שלא נתקן כל צרכו.</strong> כיצד? <strong>שנטלה ממנו תרומה גדולה</strong> אבל <strong>לא נטלה ממנו תרומת מעשר,</strong> או שניטל ממנו <strong>מעשר ראשון ולא</strong> ניטל ממנו <strong>מעשר שני ואפילו</strong> תבואה שלא ניטל ממנה <strong>מעשר עני</strong> אף שאין בו קדושה ואינו אלא מתנה לעניים, עדיין נחשבת תבואה זו לטבל, <strong>מנין</strong> שאיננו יוצא בטבל כזה משום מצה?
 <strong>תלמוד לומר "לא תאכל עליו חמץ</strong> שבעת ימים תאכל עליו מצות<strong>"</strong> (דברים טז, ג), <strong>מי שאיסורו משום "בל תאכל עליו חמץ"</strong> יוצאים בו ידי חובת מצה אם שמרוהו מחימוץ, <strong>יצא זה שאין איסורו משום "בל תאכל חמץ" אלא משום "בל תאכל טבל".</strong> על ברייתא זו תוהים: כיצד יתכן שאין בטבל איסור משום "בל תאכל חמץ"?
 <strong>ואיסורא</strong> <small>[ואיסור]</small> אכילת <strong>חמץ להיכן אזלא</strong> <small>[הלך]?</small> <strong>אמר רב ששת: הא מני</strong> <small>[</small>ברייתא <small>זו כ</small>שיטת <small>מי היא],</small> כשיטת <strong>ר' שמעון היא,</strong> ש<strong>אמר: אין איסור חל על איסור,</strong> שדבר שחל עליו איסור אחד (כגון תבואה שהיא טבל), אין איסורים נוספים יכולים לחול עליו, וממילא אין איסור חמץ חל על איסור טבל. <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>ר' שמעון אומר:</strong>
## דף לו.
 <strong>האוכל נבלה ביום הכפורים</strong> בשוגג <strong>פטור</strong> מלהביא קרבן חטאת על אכילה ביום הכיפורים, משום שאין האיסור הנוסף של אכילה ביום הכיפורים חל על איסור הנבילה, ויש בה איפוא רק איסור אחד בלבד.
 <strong>רבינא אמר: אפילו תימא</strong> <small>[תאמר]</small> שברייתא זו היא כשיטת <strong>רבנן</strong> <small>[חכמים]</small> הסבורים שאיסור חל על איסור, וכך יש להבין: <strong>מי שאיסורו משום בל תאכל חמץ בלבד</strong> יוצא בו ידי חובת מצה, <strong>יצא זה שאין איסורו משום בל תאכל חמץ בלבד, אלא אף משום בל תאכל טבל.</strong>
 הסבר זה דוחים: <strong>מידי</strong> <small>[וכי]</small> <strong>"בלבד" כתיב</strong> <small>[כתוב]?</small> הלוא מלה זו העקרונית בפירוש זה, לא נאמרה בברייתא. <strong>אלא מחוורתא</strong> <small>[ברור כ</small>שיטת<small>]</small> <strong>רב ששת</strong> שצריך לייחס את הברייתא לר' שמעון.
 <big>א</big> <strong>תנו רבנן</strong> <small>[שנו חכמים]:</small> <strong>יכול יוצא אדם ידי חובתו</strong> בפסח <strong>במעשר שני בירושלים, תלמוד לומר "לחם עני"</strong> (דברים טז, ג), והרי זה בדומה ל"לחם אוני", וכוונתו: <strong>מה שנאכל באנינות,</strong> כלומר לחם כזה שמותר לאוכלו גם בזמן אבילות. מה שאין כן מעשר שני <strong>יצא זה שאינו נאכל באנינות</strong> (כאמור בתורה "לא אכלתי באוני ממנו", דברים כו, יד) <strong>אלא בשמחה,</strong> אלו <strong>דברי ר' יוסי הגלילי.</strong>
 <strong>ר' עקיבא אומר:</strong> מתוך שנאמר <strong>"מצות" "מצות" ריבה</strong> הכתוב, ללמד שכל מיני מצות מותרים בפסח. ושואלים: <strong>אם כן,</strong> לשיטה זו <strong>מה תלמוד לומר</strong> מה מלמדת ההדגשה <strong>"לחם עני"?</strong> ומשיבים: <strong>פרט לעיסה שנילושה ביין, שמן, ודבש,</strong> שאיננה מאכל עניים, ולכן אינה ראויה למצה של מצוה.
 ושואלים: <strong>מאי טעמא</strong> <small>[מה הטעם]</small> של <strong>ר' עקיבא?</strong> ומשיבים שהוא אומר: <strong>מי כתיב</strong> <small>[האם כתוב]</small> <strong>"לחם עוני"</strong> שנלמד מכאן ענין אנינות? <strong>"עני" כתיב</strong> <small>[כתוב],</small> וכוונתו — לחם הראוי לעני.
 <strong>ור' יוסי הגלילי</strong> אומר בתשובה לכך: <strong>מי קרינן</strong> <small>[האם קוראים אנו]</small> <strong>"עני",</strong> הלוא אין זו דרך הקריאה של פסוק זה! <strong>"עוני" קרינן</strong> <small>[קוראים אנו]</small> לרמז: דחק, צרות, וצער. <strong>ור' עקיבא</strong> אומר בתשובה לכך: <strong>האי דקרינן ביה</strong> <small>[זה שאנו קוראים בו]</small> <strong>"עוני",</strong> יש להבינו <strong>כ</strong>דברי <strong>שמואל.</strong> ש<strong>אמר שמואל: "לחם עני"</strong> משמעו: <strong>לחם שעונין</strong> (אומרים) <strong>עליו דברים הרבה</strong> — רמז לאמירת הגדה של פסח.
 לעצם שיטת ר' עקיבא שואלים: <strong>ו</strong>כי <strong>סבר ר' עקיבא עיסה שנילושה ביין, שמן, ודבש לא</strong> יוצאים בה ידי חובת מצה בפסח? <strong>והתניא</strong> <small>[והרי שנינו</small> בברייתא<small>]:</small> <strong>אין לשין עיסה בפסח ביין ושמן ודבש. ואם לש, רבן גמליאל אומר: תשרף מיד</strong> שהיא ממהרת להחמיץ, <strong>וחכמים אומרים</strong> שאף שממהרת להחמיץ ניתן לשומרה מחימוץ, ולכן <strong>יאכל. ואמר ר' עקיבא: שבתי היתה</strong> כלומר יום שבו היה תורו לשמש את רבותיו היתה שבת שבפסח (ריבב"ן) <strong>אצל ר' אליעזר ור' יהושע, ולשתי להם עיסה ביין ושמן ודבש, ולא אמרו לי דבר.</strong>
 <strong>ואף על פי שאין לשין</strong> עיסה ביין ושמן ודבש, <strong>מקטפין בו</strong> (מורחים אותם על העיסה מלמעלה). ומעירים: במשפט זה <strong>אתאן לתנא קמא</strong> <small>[באנו ל</small>שיטת <small>התנא הראשון]</small> שאסר ללוש באלה, ולדבריו מתייחסת התוספת שמותר בכל זאת לקטף. <strong>וחכמים אומרים: את שלשין בו — מקטפין בו, ואת שאין לשין בו — אין מקטפין בו. ושוין</strong> כולם בדעתם <strong>שאין לשין את העיסה</strong> במים <strong>פושרין,</strong> שהיא ממהרת ביותר להחמיץ. בכל אופן נלמד מכאן שר' עקיבא עצמו עשה מצות מיין ושמן ודבש!
 ודוחים: <strong>לא קשיא</strong> <small>[קשה],</small> <strong>הא</strong> <small>[זה]</small> שאמר ר' עקיבא שאין יוצאין במצה כזו — מדובר <strong>ביום טוב ראשון,</strong> שיש מצות עשה מיוחדת של אכילת מצה, ולא רק חובה להמנע מחמץ. <strong>הא</strong> <small>[זו]</small> שעשה את העיסה בשמן יין ודבש — מדובר <strong>ביום טוב שני</strong> של פסח, כאשר אין חיוב אכילת מצה אלא רק ציווי להימנע מאכילת חמץ, ומצה עשירה אינה חמץ.
 <strong>כ</strong>מו ש<strong>אמר להו</strong> <small>[להם]</small> <strong>ר' יהושע לבניה</strong> <small>[לבניו]:</small> בליל <strong>יומא קמא</strong> <small>[יום ראשון]</small> של פסח <strong>לא תלושו לי</strong> עיסה <strong>בחלבא</strong> <small>[בחלב],</small> <strong>מכאן ואילך לושו לי בחלבא</strong> <small>[בחלב].</small> ומקשים, <strong>והתניא</strong> <small>[והרי שנינו</small> בברייתא<small>]:</small> בכל ימות השנה <strong>אין לשין את העיסה בחלב, ואם לש — כל הפת אסורה. מפני הרגל עבירה;</strong> שמא יבוא לאכול פת זו עם בשר. <strong>אלא</strong> יש להבין כי <strong>הכי קאמר</strong> <small>[כך אמר]:</small> בליל <strong>יומא קמא</strong> <small>[יום ראשון]</small> של פסח <strong>לא תלושו לי בדובשא</strong> <small>[בדבש],</small> <strong>מכאן ואילך לושו לי בדובשא</strong> <small>[בדבש].</small>
 <strong>ואיבעית אימא</strong> <small>[ואם תרצה אמור]</small> אפשרות נוספת: <strong>לעולם בחלבא</strong> <small>[בחלב]</small> אמר, אלא <strong>כ</strong>פי ש<strong>אמר רבינא:</strong> בצורה של <strong>כעין תורא</strong> <small>[השור] —</small> <strong>שרי</strong> <small>[מותר].</small> שאם עושה עיסה בצורת עיגול קטן מיוחדת כעינו של השור — מותר, שמבחינים שאין זה לחם רגיל — ומותר ללושו אף בחלב, שכן לא יבואו לטעות בו. <strong>הכא נמי</strong> <small>[כאן גם כן]</small> מדובר שאמר להם לעשות בשינוי <strong>כעין תורא</strong> <small>[השור].</small>
 <big>ב</big> דרך אגב הוזכרה בברייתא הקודמת: <strong>ושוין (הכל מסכימים) שאין לשין את העיסה בפושרין,</strong> ושואלים: <strong>מאי שנא</strong> <small>[</small>ב<small>מה שונה]</small> <strong>ממנחות, דתנן</strong> <small>[ש</small>הרי <small>שנינו</small> במשנה<small>]:</small> <strong>כל המנחות נילושות בפושרין ומשתמרין שלא יחמצו.</strong> ומשיבים; יש לחלק: <strong>אם אמרו</strong> שמותר לאפות בפושרים <strong>בזריזין</strong> (בכהנים), <strong>יאמרו בשאין זריזין?</strong> שהכהנים זריזים ובקיאים בעבודת הקודש ויזהרו מאד, ולא כל אדם יכול לעשות כן בלא להיכשל.
 ומקשים: <strong>אי הכי</strong> <small>[אם כך],</small> שסומכים על זריזות הכהנים, <strong>מילתת נמי לתית</strong> <small>[שאף ילתתו אותם]</small> שישרו את החיטין במים כדי לסייע בקילוף קליפתן! <strong>אלמה</strong> <small>[מפני מה]</small> <strong>אמר ר' זירא אמר רבה בר ירמיה אמר שמואל: חטין של מנחות אין לותתין אותה!</strong> ומשיבים: <strong>לישה בזריזין איתא</strong> <small>[ישנה]</small> כי לישת המנחות נעשית על ידי כהנים, אולם <strong>לתיתה ליתא</strong> <small>[לא נעשית]</small> <strong>בזריזין</strong> שאין לותתים וטוחנים את חיטי המנחות במקדש עצמו אלא מחוץ לו על ידי זרים, ועליהם אין לסמוך.
 ושואלים: <strong>ולישה</strong> עצמה <strong>מי איתא</strong> <small>[האם ישנה]</small> <strong>בזריזין</strong> דוקא? <strong>והכתיב</strong> <small>[והרי נאמר]</small> "ונפש כי תקריב קרבן מנחה לה' סולת יהיה קרבנו <strong>ויצק עליה שמן</strong> ונתן עליה לבונה <strong>והביאה אל בני אהרן הכהנים וקמץ</strong> משם מלא קומצו מסלתה ומשמנה על כל לבונתה" (ויקרא ב, א-ב), ומלשון הכתוב נלמד כי <strong>מקמיצה ואילך מצוות כהונה, לימד על יציקה ובלילה שכשירה בכל אדם</strong> והיא עצמה באה אחרי לישה!
 ומשיבים: <strong>לישה, נהי</strong> <small>[אף על פי]</small> ש<strong>בזריזין ליתא</strong> <small>[איננה],</small> <strong>במקום זריזים איתא</strong> <small>[ישנה],</small> כלומר אף אם היא נעשית על ידי זר, מכל מקום היא נעשית במקדש עצמו. ש<strong>אמר מר</strong> <small>[החכם]:</small> <strong>בלילה כשירה בזר,</strong> אולם אם עשאוה <strong>חוץ לחומת העזרה, פסולה. לאפוקי</strong> <small>[להוציא]</small> <strong>לתיתה,</strong> ש<strong>אינה בזריזין,</strong> ואף <strong>לא במקום זריזין.</strong>
 ושואלים עוד: <strong>ומאי שנא</strong> <small>[ו</small>ב<small>מה שונה]</small> <strong>ממנחת העומר</strong> שאף בה יש להיזהר מן החמץ? <strong>דתניא</strong> <small>[ש</small>כן <small>שנינו]:</small> <strong>מנחת העומר לותתין אותה וצוברין אותה</strong> ואין חוששים שמא תחמיץ! ומשיבים: דבר הנעשה ב<strong>ציבור שאני</strong> <small>[שונה],</small> שיש בית דין הממונה על כך, וודאי נזהרים בו זהירות יתירה.
 <big>ג</big> <strong>תנו רבנן</strong> <small>[שנו חכמים]</small> בברייתא אחרת: <strong>יכול יוצא אדם ידי חובתו ב</strong>מצה על ידי חיטים של <strong>בכורים? תלמוד לומר "בכל מושבתיכם תאכלו מצות"</strong> (שמות יב, כ), ונלמד מכאן: <strong>מצה הנאכלת בכל מושבותיכם</strong> היא שיוצאים בה, <strong>יצאו</strong> מכלל זה <strong>בכורים שאין נאכלים בכל מושבותיכם אלא בירושלים</strong> בלבד, אלו <strong>דברי ר' יוסי הגלילי.</strong>
 <strong>ר' עקיבא אומר:</strong> לא זה הטעם, אלא <strong>מצה ומרור,</strong> שלמדים הלכה זו בדרך היקש, שהכתוב השוה מצה ומרור; <strong>מה מרור שאינו בכורים,</strong> שאין מביאים ביכורים אלא משבעת המינים ואין מרור בכללם, <strong>אף מצה</strong> דווקא זו <strong>שאינה בכורים. אי</strong> <small>[או]</small> שמא תבוא לטעון: <strong>מה מרור שאין במינו בכורים — אף מצה</strong> יצטרך למצוא מין מצה <strong>שאין במינה בכורים</strong> (כגון כוסמת)!
## דף לו:
 <strong>אוציא חיטין ושעורין שיש במינן ביכורים</strong> ולא יעשו מהם מצות. <strong>תלמוד לומר: "מצות מצות" ריבה</strong> — שאפשר לצאת בכל דבר הקרוי מצה. ושואלים: <strong>אי</strong> <small>[אם]</small> אמנם <strong>"מצות מצות" ריבה</strong> הכתוב, אם כן, <strong>אפילו</strong> מצות שנעשו מחיטי <strong>ביכורים נמי</strong> <small>[גם כן]</small> בכלל זה! ומשיבים: אמנם כן הוא, ו<strong>הדר ביה</strong> <small>[חזר בו]</small> <strong>ר' עקיבא</strong> מדבריו ואף הוא לומד מן הכתוב "בכל מושבותיכם".
 <strong>דתניא</strong> <small>[ש</small>הרי <small>שנינו</small> בברייתא<small>]</small> <strong>יכול יצא אדם ידי חובתו</strong> במצת <strong>ביכורים — תלמוד לומר "בכל מושבתיכם תאכלו מצות"</strong> משמעו: <strong>מצה הנאכלת בכל מושבות</strong> יוצאים בה, ו<strong>יצאו ביכורים שאינן נאכלין בכל מושבות אלא בירושלים</strong> בלבד. <strong>יכול שאני מוציא אף מעשר שני</strong> מכלל הראוי למצה <strong>תלמוד לומר: "מצות מצות" ריבה.</strong>
 ושואלים: <strong>ומה ראית לרבות מעשר שני</strong> מלשון "מצות מצות" <strong>ולהוציא ביכורים?</strong> ומשיבים: <strong>מרבה אני מעשר שני שיש לו</strong> באופן כלשהו <strong>היתר בכל מושבות,</strong> כדברי <strong>ר' אליעזר</strong> המובאים להלן <strong>ומוציא אני ביכורים שאין להן</strong> כלל <strong>היתר בכל מושבות.</strong>
 ש<strong>אמר ר' אליעזר: מנין למעשר שני שנטמא שפודין אותו אפילו</strong> היה <strong>בירושלים,</strong> וכיון שנפדה מותר איפוא להוציאו משם, <strong>תלמוד לומר</strong> שנאמר במקרא "וכי ירבה ממך הדרך <strong>כי לא תוכל שאתו</strong> כי ירחק ממך המקום אשר יבחר ה' אלהיך לשום שמו שם כי יברכך ה' אלהיך" (דברים יד, כד),
 ולמדנו בגזירה שוה ש<strong>אין "שאת" אלא אכילה — שנאמר "וישא משאת מאת פניו"</strong> (בראשית מג, לד), והוא מפרש איפוא "לא תוכל שאתו" — לא תוכל לאכלו, שמעשר שנטמא ואי אפשר לאכלו אף הוא יש לו תקנה על ידי פדיון כמעשר המצוי במקום רחוק, ואם כן נמצא שיש תקנה למעשר שני שייאכל בכל מושבות ישראל.
 ולענייננו: את <strong>מאן</strong> <small>[מי]</small> <strong>שמעת ליה</strong> <small>[אותו]</small> ש<strong>אמר במעשר שני נפיק ביה</strong> <small>[יוצא בו]</small> ידי מצה? <strong>ר' עקיבא</strong> הוא, ובכל זאת <strong>קממעיט להו</strong> <small>[הוא ממעט אותם]</small> את ה<strong>ביכורים</strong> ממה שנאמר <strong>"בכל מושבתיכם", שמע מינה הדר ביה</strong> <small>[נלמד מכאן</small> ש<small>חזר בו]</small> ואף הוא לומד הלכה זו כדרך שלמד אותה ר' יוסי הגלילי.
 ושואלים: <strong>ור' יוסי הגלילי</strong> מדוע למד הוא מ"בכל מושבותיכם"? <strong>תיפוק ליה</strong> <small>[תצא לו]</small> הלכה זו מאותו כתוב ראשון — <strong>"לחם עני"</strong> שהוא לומד ממנו שמצה נעשית רק ממה <strong>שנאכל</strong> אף <strong>באוני, יצא זה</strong> המעשר <strong>שאין נאכל אלא בשמחה,</strong> ומדוע לא ילמד מכך אף ביכורים שאף הם אינם נאכלים אלא בשמחה!
 ומשיבים: <strong>סבר ליה</strong> <small>[סבור הוא]</small> <strong>כר' שמעון</strong> הסבור שאכילת ביכורים מותרת אף לאונן. <strong>דתניא</strong> <small>[ש</small>הרי <small>למדנו</small> בברייתא<small>]:</small> <strong>ביכורים אסורין לאונן</strong> (מי שמת לו מת בו ביום), <strong>ור' שמעון מתיר.</strong>
 ומסבירים: <strong>מאי טעמא דרבנן</strong> <small>[מה הטעם של חכמים] —</small> <strong>דכתיב</strong> <small>[שנאמר]</small> <strong>"לא תוכל לאכל בשעריך</strong> מעשר דגנך ותירושך ויצהרך ובכורות בקרך וצאנך וכל נדריך אשר תדור ונדבותיך ותרומת ידך<strong>"</strong> (דברים יב, יז), <strong>ואמר מר</strong> <small>[החכם]:</small> <strong>"תרומת ידך" — אלו ביכורים,</strong> ונמצא <strong>דאיתקש</strong> <small>[שהושווה]</small> ענין <strong>ביכורים למעשר,</strong> וכך נלמד: <strong>מה מעשר אסור לאונן</strong> כמפורש בתורה — <strong>אף ביכורים אסור לאונן.</strong>
 <strong>ור' שמעון</strong> אומר: ביכורים <strong>תרומה קרינהו רחמנא</strong> <small>[קרא אותם המקרא]</small> ולכן דינם <strong>כתרומה; מה תרומה מותרת לאונן — אף ביכורים מותר לאונן.</strong>
 ושואלים: <strong>ור' שמעון נהי דהיקיש לית ליה</strong> <small>[אם אמנם שהיקש אין לו]</small> ואינו לומד מהיקש לענין זה, אבל <strong>שמחה מיהא מיכתב כתיבא בהו</strong> <small>[על כל פנים כתובה בהם]</small> בביכורים, <strong>דכתיב</strong> <small>[שנאמר]</small> בהם <strong>"ושמחת בכל הטוב</strong> אשר נתן לך ה' אלהיך ולביתך<strong>"</strong> (דברים כו, יא)?
 ומשיבים: <strong>ההוא</strong> <small>[אותו]</small> מקרא לא לצוות שיהיו הביכורים נאכלים במצב של שמחה אלא <strong>לזמן שמחה הוא דאתא</strong> <small>[שבא]</small> ללמדנו, שזמן הבאת ביכורים הוא בזמני השמחה, <strong>דתנן</strong> <small>[ש</small>הרי <small>שנינו</small> במשנה<small>]:</small> מזמן <strong>העצרת</strong> (חג השבועות) <strong>ועד החג</strong> (סוכות) — <strong>מביא</strong> ביכורים <strong>וקורא</strong> את הקריאה הכתובה לכך בתורה, שזמן זה הוא זמן שמחה עת קציר ובציר, <strong>מהחג ועד חנוכה</strong> אמנם <strong>מביא</strong> ביכורים <strong>ו</strong>אולם <strong>אינו קורא.</strong>
 <big>א</big> <strong>תנו רבנן</strong> <small>[שנו חכמים]:</small> <strong>"לחם עני" — פרט לחלוט,</strong> לחם שלאחר אפייה חזר ונתבשל במים חמים ויש בו חשיבות, <strong>ולאשישה</strong> (עוגה גדולה ויפה). <strong>יכול לא יצא אדם ידי חובתו</strong> באכילת מצה <strong>אלא בפת הדראה</strong> (פת קיבר, מקמח גס) <strong>תלמוד לומר "מצות מצות" — ריבה, ואפילו כמצות של שלמה</strong> המלך מסולת נקיה, <strong>אם כן מה תלמוד לומר "לחם עני"</strong> — לא להוציא פת נקיה אלא <strong>פרט לחלוט ולאשישה.</strong>
 ושואלים: <strong>ומאי משמע דהאי</strong> <small>[ומה משמעות שזו]</small> <strong>אשישה לישנא דחשיבותא</strong> <small>[לשון חשיבות</small> היא] <strong>דכתיב</strong> <small>[שנאמר]</small> בדוד כשהעלה את הארון <strong>"ויחלק לכל העם לכל המון ישראל למאיש ועד אשה לאיש חלת לחם אחת ואשפר אחד ואשישה אחת</strong> וילך כל העם איש לביתו<strong>"</strong> (שמואל ב' ו, יט),
 <strong>ואמר רב חנן בר אבא: "אשפר"</strong> — שנתן לכל אחד מנת בשר כדי <strong>אחד מששה בפר,</strong> ו<strong>"אשישה"</strong> — שנתן להם עוגה שכמותה <strong>אחד מששה באיפה.</strong> ומעירים כי ביאור זה <strong>פליגא</strong> <small>[חלוק]</small> על פירושו של <strong>שמואל,</strong> ש<strong>אמר שמואל: "אשישה"</strong> שבפסוק זה כוונתו — <strong>גרבא דחמרא</strong> <small>[כד יין],</small> <strong>דכתיב</strong> <small>[ש</small>כן <small>נאמר]</small> במפורש: <strong>"ואהבי אשישי ענבים"</strong> (הושע ג, א).
 <big>ב</big> <strong>תנו רבנן</strong> <small>[שנו חכמים]:</small> <strong>אין אופין פת עבה ביום טוב בפסח</strong> שמפני עוביה עלולה להחמיץ, אלו <strong>דברי בית שמאי,</strong>
## דף לז.
 <strong>ובית הלל מתירין.</strong> ושאלו: <strong>וכמה</strong> היא <strong>פת עבה? אמר רב הונא:</strong> פת שעוביה <strong>טפח, שכן מצינו</strong> אף <strong>בלחם הפנים</strong> שאסור שיהא חמץ ובכל זאת עוביו <strong>טפח.</strong>
 <strong>מתקיף לה</strong> <small>[מקשה עליה]</small> על השוואה זו <strong>רב יוסף: אם אמרו</strong> להתיר שיעור זה זהו דווקא בלחם הפנים שנעשה בדרך מיוחדת, <strong>ב</strong>כהנים <strong>זריזין</strong> הנשמרים מחשש חימוץ — <strong>יאמרו ב</strong>שאר אנשים <strong>שאינן זריזין? אם אמרו בפת עמילה</strong> שעיסתה נילושה היטב מתחילה — <strong>יאמרו בפת שאינו עמילה?</strong>
 <strong>אם אמרו</strong> במאפה שבמקדש שמסיקים בו <strong>בעצים יבשין</strong> שהובאו למקדש בימות הקיץ וממהרים לבעור, וחומם מרובה, ואין הפת שוהה בתנור כדי שתחמיץ בו — <strong>יאמרו</strong> בכל אדם שמסיקים <strong>בעצים לחים? אם אמרו בתנור חם</strong> שבמקדש — <strong>יאמרו בתנור צונן? אם אמרו</strong> בלחם הפנים שנאפה <strong>בתנור של מתכת</strong> שמתחמם מהר — <strong>יאמרו בתנור של חרס?</strong> ואם כן אין ראיה כלל מלחם הפנים לסתם מצה.
 <strong>אמר ר' ירמיה בר אבא: שאילית</strong> <small>[שאלתי]</small> <strong>את רבי ביחוד</strong> <small>[המיוחד]</small> <strong>ומנו</strong> <small>[ומי הוא]</small> <strong>רב. איכא דאמרי</strong> <small>[יש שאומרים]</small> שבלשון זו אמרו: <strong>רב ירמיה בר אבא אמר רב: שאילית</strong> <small>[שאלתי]</small> <strong>את רבי ביחוד</strong> (המיוחד), <strong>ומנו</strong> <small>[ומי הוא]</small> <strong>רבינו הקדוש</strong> (ר' יהודה הנשיא) <strong>מאי</strong> <small>[מה היא]</small> <strong>פת עבה?</strong> אמר לו: <strong>פת מרובה,</strong> כלומר, כמות גדולה של בצק בבת אחת. <strong>ואמאי קרו ליה</strong> <small>[ומדוע קוראים לה]</small> <strong>פת עבה — משום דנפישא</strong> <small>[ש</small>היא <small>מרובה]</small> <strong>בלישה</strong> והעיסה נראית עבה. <strong>ואי בעית אימא</strong> <small>[ואם תרצה אמור]</small> <strong>באתריה דהאי תנא</strong> <small>[במקומו של תנא זה]</small> <strong>לפת מרובה — פת עבה קרו ליה</strong> <small>[קראו לה].</small>
 ושואלים: <strong>מאי טעמא</strong> <small>[מה טעם]</small> איסור זה? <strong>אי</strong> <small>[אם]</small> <strong>משום דקא טרח טירחא</strong> <small>[שהוא טרח טירחה]</small> ש<strong>לא צריך</strong> לה, שהוא לש בבת אחת כמות מרובה ומתיגע בכך הרבה ואין זה נאה לעבוד עבודה מרובה ובלתי נחוצה בחג, אם כך <strong>מאי איריא</strong> <small>[מה שייך]</small> ששנה הלכה זו <strong>בפסח</strong> דוקא? <strong>אפילו ביום טוב</strong> אחר <strong>נמי</strong> <small>[גם כן]</small> יהא אותו הדין!
 ומשיבים: <strong>אין הכי נמי</strong> <small>[כן, כך</small> הוא <small>גם כן]</small> הדין שבכל יום טוב אסור, <strong>והאי תנא</strong> <small>[ותנא זה]</small> <strong>ביום טוב של פסח קאי</strong> <small>[היה עומד]</small> ודן בהלכותיו, והזכיר אגב כך הלכה זו שאינה מיוחדת אך ורק לחג הפסח. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>בית שמאי אומרים: אין אופין פת עבה ביום טוב, ובית הלל מתירין.</strong>
 <big>א</big> עוד <strong>תנו רבנן</strong> <small>[שנו חכמים]:</small> <strong>יוצאין</strong> חובת מצה <strong>בפת נקיה, ו</strong>אף <strong>בהדראה</strong> (פת קיבר), <strong>ו</strong>בדיעבד אף <strong>בסריקין המצויירין</strong> (במצות שיש עליהן תבנית ציור) <strong>בפסח, אף על פי שאמרו</strong> שלכתחילה <strong>אין עושין סריקין המצויירין בפסח. אמר רב יהודה: דבר זה שאל בייתוס בן זונין לחכמים: מפני מה אמרו אין עושין סריקין המצויירין בפסח? אמרו לו: מפני שהאשה שוהה עליה</strong> לעשות את הציור על גבי המצה לפני אפייתה <strong>ומחמצתה</strong> בינתיים.
 <strong>אמר להם: אפשר יעשנה</strong> את המצה הזו <strong>בדפוס ויקבענה כיון</strong> <small>[מיד]</small> ולא יצטרך לשהות בציור! <strong>אמרו לו:</strong> אם כן נצטרך לחלק בהלכה ש<strong>יאמרו כל הסריקין</strong> המצוירים — <strong>אסורין,</strong> אבל <strong>סריקי בייתוס</strong> שנקבעו בדפוס — <strong>מותרין,</strong> ולא חילקו חכמים בגזירתם.
 <strong>אמר ר' אלעזר בר צדוק: פעם אחת נכנסתי אחר אבא</strong> צדוק <strong>לבית רבן גמליאל, והביאו לפניו סריקין המצויירין בפסח. אמרתי: אבא,</strong> וכי <strong>לא כך אמרו חכמים אין עושין סריקין המצויירין בפסח? אמר לי: בני, לא של כל אדם אמרו, אלא של נחתומין אמרו,</strong> שכיון שהם צריכים למכור את המצות הם מרבים ליפותן, ושמא יחמיצו בתוך כך.
 <strong>איכא דאמרי</strong> <small>[יש שאומרים]</small> <strong>הכי קאמר ליה</strong> <small>[כך אמר לו]:</small> <strong>לא של נחתומין אמרו</strong> שהם בקיאין וזריזין במלאכתם, <strong>אלא של כל אדם,</strong> ועל כל פנים בדיעבד אפשר להשתמש במצות אלה. <strong>אמר ר' יוסי: עושין סריקין</strong> מצויירים <strong>כמין רקיקין</strong> דקים, <strong>ואין עושין סריקין כמין גלוסקאות</strong> (עוגיות עבות) שחשש חימוץ מרובה בהן.
 <big>ב</big> <strong>תנו רבנן</strong> <small>[שנו חכמים]:</small> <strong>הסופגנין</strong> (עוגות העשויות מבצק שנעשה כספוג) <strong>והדובשנין</strong> (עוגות האפויות בדבש) <strong>ואיסקריטין</strong> (עוגות רכות ומתובלות) <strong>וחלת המסרת</strong> (חלה שמטגנין במחבת) <strong>והמדומע</strong> כלומר, חולין שנתערב בהם משהו של תרומה — כל אלה <strong>פטורים מן החלה.</strong> מתחילה מבררים את פירוש המילים: <strong>מאי</strong> <small>[מה</small> היא<small>]</small> <strong>חלת המסרת? אמר ר' יהושע בן לוי: זה חלוט</strong> (דבר מבושל) שעושין <strong>בעלי בתים</strong> בצק במחבת עמוקה ואופים אותו כך.
 <strong>אמר ריש לקיש: הללו מעשה אילפס הן</strong> ומה שאינו נעשה בתנור אלא באילפס הוא בישול ולא אפיה ואינו קרוי לחם, ולכן אינו חייב בחלה. <strong>ור' יוחנן אמר:</strong> אף <strong>מעשה אילפס חייבין</strong> בהפרשת חלה. <strong>והללו</strong> (חלת המסרת ועוד) שנפטרו מפני <strong>שעשאן בחמה.</strong> ולא אפאן באש שאינן קרויות לחם.
 <strong>מיתיבי</strong> <small>[מקשים]</small> על שיטת ר' שמעון בן לקיש, שנינו: <strong>הסופגנין והדובשנין והאיסקריטין,</strong> אם <strong>עשאן באילפס — חייבין</strong> בחלה, ואם עשאן <strong>בחמה — פטורין,</strong> הרי זו <strong>תיובתיה</strong> <small>[קושיה חמורה]</small> על שיטת <strong>ר' שמעון בן לקיש! אמר עולא: אמר לך</strong> <small>[</small>יכול היה <small>לומר לך]</small> <strong>ר' שמעון בן לקיש</strong> ש<strong>הכא במאי עסקינן</strong> <small>[כאן במה אנו עוסקים]</small> <strong>שהרתיח</strong> את האילפס באש <strong>ולבסוף הדביק</strong> בצידי האילפס את מיני המאפה, שדרך אפיה זו היא בדיוק כמאפה תנור ולכן חייבים בחלה.
 ושואלים: <strong>אבל אם הדביק ולבסוף הרתיח, מאי</strong> <small>[מה]</small> יהא הדין? <strong>הכי נמי</strong> <small>[כך גם כן]</small> שהם <strong>פטורין,</strong> אם כן <strong>אדתני סיפא</strong> <small>[עד ש</small>הוא <small>שונה</small> ב<small>סופה]</small> של אותה ברייתא: <strong>עשאן בחמה פטורין,</strong> מדוע לא <strong>ליפלוג וליתני בדידה</strong> <small>[שיחלק וישנה בה עצמה</small> בתוך אותה הלכה<small>]:</small> <strong>במה דברים אמורים</strong> שעשאן באילפס חייבין <strong>כגון שהרתיח ולבסוף הדביק, אבל הדביק ולבסוף הרתיח — פטורין,</strong> ומדוע לא השתמש בדוגמה קרובה זו?
 ומשיבים: <strong>חסורי מחסרא, והכי קתני</strong> <small>[חסרה</small> הברייתא, <small>וכך יש לשנותה]:</small> <strong>במה דברים אמורים שהרתיח ולבסוף הדביק אבל הדביק ולבסוף הרתיח</strong> — הרי <strong>נעשה כמי שעשאן בחמה ופטורין.</strong>
 <strong>תא שמע</strong> <small>[בוא</small> ו<small>שמע]</small> קושיה לענין זה. שנינו: <strong>יוצאין במצה הינא</strong> (שאינה אפויה כל צורכה) וכן ב<strong>מצה העשויה באילפס.</strong> הרי שדבר העשוי באילפס, נחשב ללחם! ומשיבים: <strong>הכא נמי</strong> <small>[כאן גם כן]</small> מדובר <strong>שהרתיח</strong> את האילפס כמו שמרתיחים תנור, <strong>ולבסוף הדביק.</strong>
 ושואלים: <strong>מאי</strong> <small>[מה</small> היא<small>]</small> <strong>מצה הינא? אמר רב יהודה אמר שמואל: כל</strong> מצה <strong>שפורסה</strong> כשהיא רכה ועם זאת <strong>אין חוטין נמשכין הימנה</strong> ששוב אינה כבצק. <strong>אמר רבא: וכן</strong> לענין <strong>לחמי תודה,</strong> אם נאפו עד לשיעור זה הרי הם כשרים. ותוהים: <strong>פשיטא</strong> <small>[פשוט,</small> מובן מאליו<small>],</small> שהרי <strong>הכא</strong> <small>[כאן]</small> לענין מצה <strong>"לחם" כתיב</strong> <small>[נאמר],</small> <strong>והכא</strong> <small>[כאן]</small> בענין תודה "לחם" <strong>כתיב</strong> <small>[נאמר],</small> ואם דבר נחשב לחם לענין אחד דינו כלחם לכל ענין!
 ודוחים: יש בכך משום חידוש, <strong>מהו דתימא</strong> <small>[שתאמר]</small> <strong>הואיל וכתיב</strong> <small>[ונאמר]</small> בתודה <strong>"והקריב ממנו</strong>
## דף לז:
 <strong>אחד מכל קרבן</strong> תרומה לה' לכהן הזורק את דם השלמים לו יהיה<strong>"</strong> (ויקרא ז, יד), <strong>"אחד"</strong> משמעו שלם <strong>שלא יטול פרוס. והכא</strong> <small>[וכאן]</small> כיון שאין הלחם עשוי כתיקונו — <strong>כמאן דפריסא דמיא</strong> <small>[כמי שהוא פרוס נחשב],</small> שהרי אינו מוצק כראוי, על כן <strong>קא משמע לן</strong> <small>[השמיע לנו]</small> שבכל זאת הוא קרוי לחם.
 ועוד <strong>מיתיבי</strong> <small>[מקשים]:</small> שנינו <strong>המעיסה</strong> (בצק שחלטו אותו במים), <strong>בית שמאי פוטרין</strong> מלהפריש ממנה חלה <strong>ובית הלל מחייבין.</strong> ו<strong>החליטה, בית שמאי מחייבין</strong> בחלה, <strong>ובית הלל פוטרין.</strong> ושואלים: <strong>איזהו המעיסה ואיזהו החליטה? המעיסה</strong> נוצרת כאשר שמים <strong>קמח שעל גבי מוגלשין</strong> (מים רותחים), <strong>החליטה</strong> — על ידי <strong>מוגלשין שעל גבי קמח.</strong>
 <strong>ר' ישמעאל בר' יוסי אומר משום אביו: זה וזה לפטור, ואמרי לה</strong> <small>[ויש אומרים]</small> שאמר: <strong>זה וזה לחיוב, וחכמים אומרים: אחד זה ואחד זה</strong> אם <strong>עשאן באילפס — פטור,</strong> ואם עשאן <strong>בתנור — חייב.</strong>
 ושואלים: <strong>ותנא קמא</strong> אשר שנה כי יש מחלוקת בין בית שמאי ובית הלל בענין זה <strong>מאי שנא</strong> <small>[במה שונה]</small> <strong>המעיסה ומאי שנא</strong> <small>[ובמה שונה]</small> <strong>החליטה</strong> שבאחת מהן בית הלל פוטרין ובאחרת מחייבים? <strong>אמר רב יהודה אמר שמואל וכן אמר ר' יהודה ואיתימא</strong> <small>[ויש אומרים]</small> בשם <strong>ר' יהושע בן לוי: כמחלוקת בזו כך מחלוקת בזו</strong> ובית הלל הקלו או החמירו בשוה בשני המקרים, <strong>ותברא</strong> <small>[ושבורה]</small> ראשיתה של ברייתא זו והיא צירוף של שני מקורות, ואין ליחס את שני הקטעים לחכם אחד <strong>מי ששנה זו לא שנה זו.</strong>
 ולענייננו, <strong>קתני מיהת</strong> <small>[שנינו על כל פנים]</small> כי <strong>חכמים אומרים אחד זה ואחד זה שעשאן באילפס — פטור</strong> מחלה, ואם עשאן <strong>בתנור — חייב,</strong> הרי זו <strong>תיובתא</strong> <small>[קושיה חמורה]</small> על <strong>ר' יוחנן</strong> המחייב מעשה אילפס בחלה. ומשיבים: <strong>אמר לך</strong> <small>[</small>יכול היה <small>לומר לך]</small> <strong>ר' יוחנן:</strong> דבר זה <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>הרי <small>שנינו</small> בברייתא<small>]:</small> <strong>יכול יהא מעיסה וחלוטה חייבין בחלה — תלמוד לומר "לחם",</strong>
 <strong>ר' יהודה אומר: אין לחם אלא האפוי בתנור.</strong> לכאורה שיטת <strong>ר' יהודה היינו</strong> <small>[הרי היא]</small> שיטת <strong>תנא קמא! אלא לאו</strong> <small>[האם לא]</small> <strong>מעשה אילפס איכא בינייהו</strong> <small>[יש ביניהם</small> שבו נחלקו<small>],</small> <strong>תנא קמא סבר: מעשה אילפס חייבין</strong> בניגוד למעיסה וחליטה, <strong>ור' יהודה סבר: מעשה אילפס פטורין</strong> כדין מעיסה וחליטה, שאין לחם אלא האפוי בתנור ממש.
 ודוחים: <strong>לא,</strong> אפשר לומר <strong>דכולי עלמא</strong> <small>[לדעת הכל]</small> <strong>מעשה אילפס פטורין</strong> מחלה, <strong>והכא</strong> <small>[וכאן]</small> מדובר <strong>כגון שחזר ואפאו בתנור,</strong> ובזה <strong>קא מיפלגי</strong> <small>[נחלקו].</small> <strong>דתנא קמא</strong> <small>[שהתנא הראשון]</small> <strong>סבר: כיון שחזר ואפאו בתנור</strong> — <strong>לחם קרינן ביה</strong> <small>[קוראים אנו בו]</small> וחייב בחלה, <strong>ור' יהודה סבר, אין לחם אלא האפוי בתנור מעיקרא</strong> <small>[מתחילה],</small> <strong>וכיון דמעיקרא לאו</strong> <small>[שמתחילה לא]</small> <strong>בתנור אפייה</strong> <small>[אפאו],</small> <strong>לאו</strong> <small>[לא]</small> <strong>לחם הוא,</strong>
 <strong>אמר רבא: מאי טעמא</strong> <small>[מה הטעם]</small> של <strong>ר' יהודה</strong> — <strong>דכתיב</strong> <small>[ש</small>כן <small>נאמר]</small> <strong>"ואפו עשר נשים לחמכם בתנור אחד"</strong> (ויקרא כו, כו), ובדרך אגב נלמד מכאן: <strong>לחם האפוי בתנור אחד — קרוי לחם, ושאין אפוי בתנור אחד</strong> אלא בכלים שונים — <strong>אין קרוי לחם.</strong>
 <strong>יתיב</strong> <small>[ישבו]</small> <strong>רבה ורב יוסף אחוריה</strong> <small>[אחרי]</small> <strong>ר' זירא, ויתיב</strong> <small>[וישב]</small> <strong>ר' זירא קמיה</strong> <small>[לפני]</small> <strong>עולא</strong> לשמוע תורה מפיו. <strong>אמר ליה</strong> <small>[לו]</small> <strong>רבה לר' זירא: בעי מיניה</strong> <small>[שאל ממנו]</small> <strong>מעולא: הדביק</strong> פת <strong>מבפנים</strong> בתוך אילפס <strong>והרתיח מבחוץ מהו</strong> לענין חיוב חלה? <strong>אמר ליה</strong> <small>[לו]:</small> <strong>מאי אימא ליה</strong> <small>[מה,</small> למה, <small>אומר</small> אשאל <small>לו]</small> לעולא דבר זה? <strong>דאי אמינא ליה</strong> <small>[שאם אומר לו</small> שאלה זו<small>]</small> <strong>אמר</strong> <small>[יאמר]</small> <strong>לי: הי ניהו</strong> <small>[מה הם]</small> <strong>מעשה אילפס?</strong> הלוא אלה הם, וידועה המחלוקת בהם!
 <strong>אמר ליה</strong> <small>[לו]</small> <strong>רב יוסף לר' זירא: בעו מיניה</strong> <small>[שאל ממנו]</small> <strong>מעולא:</strong> אם <strong>הדביק</strong> פת <strong>מבפנים</strong> בתוך האילפס <strong>ואבוקה</strong> בוערת <strong>כנגדו מהו? אמר ליה</strong> <small>[לו]:</small> <strong>מאי אימא ליה</strong> <small>[מה,</small> למה, <small>אומר</small> אשאל <small>לו]</small> <strong>דאי אמינא ליה</strong> <small>[שאם אומר לו]</small> <strong>אמר לי: רוב עניים עושין כן</strong> מעשה אילפס שלהם, ואף זה בכלל מעשה אילפס.
 <strong>אמר רב אסי: עיסה של מעשר שני לדברי ר' מאיר</strong> — הסבור שמעשר שני דינו כדין הקדש, ואף שניתן לבעלים להשתמש בו, מכל מקום אין הוא נחשב כרכושם — הריהי כעיסה של הקדש ש<strong>פטורה מן החלה, לדברי חכמים</strong> הסבורים שממון הדיוט הוא — <strong>חייבת בחלה.</strong>
## דף לח.
 <strong>מצות של מעשר שני, לדברי ר' מאיר — אין אדם יוצא בו ידי חובתו</strong> בליל ראשון של <strong>פסח,</strong> שצריכה המצה להיות שלו ולא של גבוה. <strong>לדברי חכמים — יוצא בה ידי חובתו בפסח.</strong>
 וכן <strong>אתרוג של מעשר שני, לדברי ר' מאיר — אין יוצא בה ידי חובתו ביום טוב</strong> ראשון של סוכות, לפי שאינו שלו. <strong>לדברי חכמים — אדם יוצא בו ידי חובתו ביום טוב.</strong>
 <strong>מתקיף לה</strong> <small>[מקשה על כך]</small> <strong>רב פפא: בשלמא</strong> <small>[נניח]</small> לענין <strong>עיסה</strong> שממנה מפרישים חלה יש לסברה זו בסיס, <strong>דכתיב</strong> <small>[שנאמר]</small> "מראשית <strong>עריסתיכם</strong> תתנו לה' תרומה לדורותיכם" (במדבר טו, כא), ונדרוש "עריסותיכם" — משמע: <strong>משלכם.</strong>
 <strong>אתרוג נמי</strong> <small>[גם כן]</small> יש מקור לדבר, <strong>דכתיב</strong> <small>[שנאמר]</small> באתרוג <strong>"ולקחתם לכם</strong> ביום הראשון פרי עץ הדר כפות תמרים וענף עץ עבות וערבי נחל<strong>"</strong> (ויקרא כג, מ), <strong>"לכם"</strong> — משמע: <strong>משלכם יהא, אלא מצה, מי כתיב</strong> <small>[האם נאמר]</small> <strong>מצתכם?</strong> ואם כן, אף כשהמצה של גבוה, אין סיבה שלא תהא כשרה!
 <strong>אמר רבא, ואיתימא</strong> <small>[ויש אומרים]</small> שאמר זאת <strong>רב יימר בר שלמיא: אתיא</strong> <small>[בא,</small> נלמד<small>]</small> הדבר בגזירה שוה <strong>"לחם" "לחם"; כתיב הכא</strong> <small>[נאמר כאן]</small> במצות <strong>"לחם עני"</strong> (דברים טז, ג), <strong>וכתיב התם</strong> <small>[ונאמר שם]</small> בענין חלה <strong>"והיה באכלכם מלחם הארץ תרימו</strong> תרומה לה'<strong>"</strong> (במדבר טו, יט), <strong>מה להלן</strong> בחלה — <strong>משלכם, אף כאן</strong> במצה — <strong>משלכם.</strong>
 ומציעים: <strong>לימא מסייע ליה</strong> <small>[האם נאמר</small> שאפשר <small>לסייע לו]</small> לרב אסי בהלכות אלה שקבע ממה ששנינו: <strong>עיסה של מעשר שני פטורה מן החלה, דברי ר' מאיר. וחכמים אומרים: חייבת.</strong> הוכחה זו הוכחה גמורה היא, ומשום כך תוהים על לשון התלמוד: מדוע נאמר רק <strong>"לימא מסייע"</strong> <small>[האם נאמר</small> שאפשר <small>לסייע]?</small> הלוא <strong>היינו הך</strong> <small>[זהו זה]</small> בפירוש נאמר בברייתא מה שאמר רב אסי!
 ודוחים: <strong>הכי קאמר ליה</strong> <small>[כך אמר לו]</small> כך יש להסביר את הלשון; <strong>לימא מדפליגי</strong> <small>[האם לומר</small> שכשם <small>שחולקים]</small> <strong>בעיסה, בהנך נמי פליגי</strong> <small>[באותם</small> דברים נוספים <small>גם כן חולקים].</small> <strong>או דילמא, שאני התם</strong> <small>[שמא, שונה שם]</small> בענין חלה <strong>דכתיב</strong> <small>[שנאמר]</small> <strong>"עריסתיכם" "עריסתיכם" תרי זימני</strong> <small>[שתי פעמים],</small> וכיון שיש הדגשה כפולה על הצורך בבעלות גמורה ולא רק ברשות אכילה, סבור ר' מאיר שאין מפרישים ממעשר שני, אבל לא יאמר כן במצה או באתרוג, ובהלכות אלה אין ההוכחה מפורשת.
 <big>א</big> <strong>בעי</strong> <small>[שאל]</small> <strong>ר' שמעון בן לקיש: מהו שיצא אדם ידי חובתו</strong> באכילת מצה <strong>בחלה</strong> שמפרישים מעיסה <strong>של מעשר שני בירושלים?</strong> ומבארים: <strong>אליבא</strong> <small>[לפי</small> שיטת<small>]</small> <strong>ר' יוסי הגלילי</strong> שלדעתו יוצאים ידי חובת מצה רק בדבר הנאכל גם באנינות — <strong>לא תיבעי</strong> <small>[תישאל]</small> <strong>לך</strong> השאלה, <strong>השתא</strong> <small>[</small>הרי <small>עכשיו]</small> <strong>בחולין</strong> כלומר במעשר שני עצמו שלא הוקדש בקדושת חלה <strong>לא נפיק</strong> <small>[יוצא],</small> <strong>בחלתו מיבעיא</strong> <small>[נצרכה]</small> לומר שאינו יוצא?! <strong>כי תיבעי לך אליבא</strong> <small>[כאשר תסתפק לך</small> הרי זה <small>לשיטתו]</small> של <strong>ר' עקיבא</strong> שאינו לומד כר' יוסי הגלילי "לחם אוני", וכך יש להעמיד את הבעיה:
 <strong>בחולין הוא דנפיק</strong> <small>[שיוצא] —</small> <strong>דאי מיטמו</strong> <small>[שאם נטמאים]</small> החולין של מעשר שני <strong>יש להן היתר</strong> אכילה <strong>ב</strong>כל <strong>מושבות</strong> ישראל לאחר פדיון, שר' עקיבא מסכים שכל דבר שראוי בנסיבות מסויימות להיות נאכל בכל מושבות ישראל יוצא בו חובת מצה. <strong>אבל חלה, דאי מיטמיא</strong> <small>[שאם נטמאת]</small> <strong>לית</strong> <small>[אין]</small> <strong>לה היתר ב</strong>שאר <strong>מושבות ולשריפה אזלא</strong> <small>[הולכת]</small> <strong>לא נפיק</strong> <small>[יוצא]</small> בה
 <strong>או דילמא אמרינן</strong> <small>[שמא אומרים אנו]:</small> <strong>הואיל ואילו לא קרא עליה שם</strong> אילו לא היה מפריש אותה להיות חלה <strong>ואיטמי</strong> <small>[והיתה נטמאת],</small> <strong>אית</strong> <small>[היה]</small> <strong>לה היתר ב</strong>שאר <strong>מושבות</strong> ישראל <strong>ונפיק</strong> <small>[והיה</small> יכול <small>לצאת בה],</small> <strong>השתא</strong> <small>[עכשיו]</small> במצה זו העשויה מחלה <strong>נמי נפיק</strong> <small>[גם כן יוצא],</small> שמעיקרה אין בה פגם זה, וקדושתה אינה צריכה לפגום בכך.
 <strong>איכא דאמרי</strong> <small>[יש שאומרים]</small> בלשון אחרת: <strong>הא</strong> <small>[</small>דבר <small>זה]</small> <strong>ודאי לא תיבעי</strong> <small>[תישאל]</small> <strong>לך,</strong> ש<strong>ודאי אמרינן</strong> <small>[אומרים אנו]</small> בכגון זה <strong>"הואיל"</strong> וחלת מעשר שני ודאי ראויה. <strong>כי תיבעי</strong> <small>[כאשר תישאל]</small> <strong>לך</strong> השאלה הרי זה ביחס ל<strong>חלה הלקוחה</strong> (הקנויה) <strong>בכסף מעשר שני,</strong> שגם דבר שנקנה בכסף מעשר שני ונטמא יש לו תקנה.
 <strong>ו</strong>עוד, <strong>אליבא דרבנן</strong> <small>[לפי</small> שיטת <small>חכמים]</small> <strong>לא תיבעי</strong> <small>[תישאל]</small> <strong>לך</strong> השאלה <strong>כיון דאמרי</strong> <small>[שאומרים</small> הם<small>]</small> <strong>יפדה</strong> שנית — <strong>היינו</strong> <small>[הריהו]</small> כ<strong>מעשר,</strong> שאין הבדל בין לקוח בכספי מעשר או מעשר עצמו. אלא, <strong>כי תיבעי</strong> <small>[כאשר תישאל]</small> <strong>לך</strong> השאלה, הרי זה <strong>אליבא</strong> <small>[לפי</small> שיטת<small>]</small> <strong>ר' יהודה,</strong> ש<strong>אמר</strong> שהלקוח בכסף מעשר ונטמא — <strong>יקבר.</strong>
 <strong>דתנן</strong> <small>[ש</small>הרי <small>שנינו</small> במשנה<small>]:</small> דבר <strong>הלקוח בכסף מעשר שני שנטמא — יפדה,</strong> ובמחירו יקח מעשר שני אחר. <strong>ר' יהודה אומר: יקבר,</strong> שכיון שהוא עצמו נלקח בכסף מעשר אין קדושתו מרובה כמעשר עצמו עד שאפשר יהא לפדותו על ידי שתחול קדושה שבו על חפץ אחר, אלא יקבר כשאר דברים שאין להם תקנה.
 ולעניננו השאלה היא: <strong>מי אמרינן</strong> <small>[האם אומרים אנו]</small> <strong>הואיל ואי</strong> <small>[ואם]</small> <strong>לא לקוח</strong> בכסף מעשר <strong>הוי</strong> <small>[היה],</small> <strong>ו</strong>כן <strong>הואיל ולא קרא עליה שם ואיטמי</strong> <small>[והיה נטמא],</small> <strong>יש לו היתר במושבות ונפיק ביה</strong> <small>[ויוצא בו]</small> ידי חובה, <strong>השתא נמי נפיק ביה</strong> <small>[עכשיו גם כן יוצא בו].</small>
 <strong>או דילמא</strong> <small>[שמא]:</small> <strong>חד</strong> <small>[</small>פעם <small>אחת]</small> <strong>"הואיל" אמרינן</strong> <small>[אומרים אנו],</small> <strong>תרי</strong> <small>[שתי]</small> פעמים <strong>"הואיל" לא אמרינן</strong> <small>[אומרים אנו],</small> ואינו יוצא במצת חלה הלקוחה בכסף מעשר שני? <strong>אמר רבא: מסתברא</strong> <small>[מסתבר]</small> הדבר כי <strong>שם מעשר חד</strong> <small>[אחד]</small> <strong>הוא,</strong> שכיון שהדבר כלול במסגרת הכללית של מעשר, יכול לצאת בו חובת מצה. שכשם שיוצא במצת מעשר שני, כך יוצא גם בחלתו.
 <big>ב</big> שנינו במשנה כי <strong>חלת תודה ורקיקי נזיר</strong> אם עשאם לעצמו אינו יוצא בהם ידי חובת מצה בפסח. ושואלים: <strong>מנא הני מילי</strong> <small>[מנין הדברים הללו]?</small> <strong>אמר רבה:</strong> ש<strong>אמר קרא</strong> <small>[הכתוב]</small>
## דף לח:
 <strong>"ושמרתם את המצות"</strong> (שמות יב, יז), ולמד מכאן: <strong>מצה המשתמרת</strong> מחמץ <strong>לשם מצה</strong> — יוצאים בה בפסח, <strong>יצתה</strong> (יצאה) <strong>זו</strong> של נזיר או תודה <strong>שאין משתמרת לשם מצה אלא לשום</strong> <small>[לשם]</small> <strong>זבח.</strong>
 <strong>רב יוסף אמר, אמר קרא:</strong> הטעם הוא ממקרא אחר, שנאמר <strong>"שבעת ימים מצות תאכלו"</strong> (שמות יב, טו) ומכאן נלמד: <strong>מצה הנאכלת</strong> או ראויה להיאכל <strong>לשבעת ימים</strong> שלמים — יוצאים בה, <strong>יצתה זו</strong> של נזיר ותודה <strong>שאינה נאכלת לשבעת ימים אלא ליום ולילה</strong> בלבד.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבה, ותניא כוותיה</strong> <small>[ושנויה</small> ברייתא <small>כשיטתו]</small> של <strong>רב יוסף. תניא כוותיה</strong> <small>[שנויה</small> ברייתא <small>כשיטתו]</small> של <strong>רבה: יכול יצא אדם ידי חובתו</strong> באכילת מצה <strong>בחלות תודה ורקיקי נזיר — תלמוד לומר "ושמרתם את המצות" מצה המשתמרת לשם מצה, יצתה זו שאינה משתמרת לשם מצה אלא לשום</strong> <small>[לשם]</small> <strong>זבח.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יוסף: יכול יצא אדם ידי חובתו בחלות תודה ורקיקי נזיר, תלמוד לומר "שבעת ימים מצות תאכלו" — מצה הנאכלת לשבעה</strong> ימים, <strong>יצתה זו שאינה נאכלת לשבעה</strong> ימים <strong>אלא ליום ולילה</strong> בלבד.
 ושואלים לשתי השיטות: <strong>ותיפוק ליה</strong> <small>[ותצא לו]</small> אותה הלכה עצמה <strong>מ</strong>המקרא <strong>"לחם עני"</strong> שפירשו ר' יוסי הגלילי שמשמעו: <strong>מי שנאכל</strong> אף <strong>באנינות</strong> (צער) יוצאים בו ידי חובת מצה, <strong>יצא זה</strong> כגון חלות תודה ורקיקי נזיר <strong>שאינו נאכל באנינות אלא בשמחה,</strong> שהרי האונן אסור לו לאכול מן הזבחים!
 ומשיבים: <strong>סבר לה</strong> <small>[סבר אותו</small> חכם<small>]</small> <strong>כר' עקיבא,</strong> ש<strong>אמר "עני" כתיב</strong> <small>[נאמר]</small> ואין למדים ממקרא זה לענין אנינות.
 ושואלים: <strong>ותיפוק ליה</strong> <small>[ותצא לו]</small> אותה הלכה מזה <strong>דהוה ליה</strong> <small>[שהרי היא]</small> <strong>מצה עשירה</strong>, שכן חלות התודה ורקיקי נזיר נבללים בשמן, ומצה האפויה שלא במים בלבד הרי היא מצה עשירה!
 <strong>אמר שמואל בר רב יצחק:</strong> זה אינו טעם מספיק, כי כל השמן המצוי בחלות וברקיקים הללו <strong>רביעית</strong> הלוג <strong>היא. ומתחלקת היא לכמה חלות —</strong> וכמות שמן קטנה זו בטלה בהן, ואינן קרויות משום כך מצה עשירה.
 ושואלים: <strong>ותיפוק ליה</strong> <small>[ותצא לו]</small> אותה הלכה ממה ש<strong>אינן נאכלות בכל מושבות,</strong> שהרי למדנו מהמקרא שהמצה צריכה להיות ראויה להיאכל בכל מושבות ישראל, וקודשים נאכלים רק בירושלים!
 <strong>אמר ריש לקיש:</strong> מאחר שלא השתמשו בנימוק זה, <strong>זאת אומרת חלות תודה ורקיקי נזיר נאכלין בנוב וגבעון,</strong> כלומר בבמות הגדולות שנעשו לפני הקמת המקדש. ומאחר שראויות להיאכל בכל מקום, שהרי כל מקום כשר לבמה, ואינן כקרבנות מסויימים שלא הותרו להיות קרבים אלא "במקום אשר יבחר ה'", לכן חלות התודה נחשבות הן כראויות לכל מושבות ישראל.
 מסופר, <strong>אמר ר' אילעאי: שאלתי את ר' אליעזר</strong> בן הורקנוס: <strong>מהו שיצא אדם</strong> ידי חובתו בפסח <strong>בחלות תודה ורקיקי נזיר? אמר לי: לא שמעתי. באתי ושאלתי לפני ר' יהושע, אמר לי: הרי אמרו</strong> בענין זה <strong>חלות תודה ורקיקי נזיר שעשאן</strong> אדם <strong>לעצמו</strong> לצרף לקרבנו — <strong>אין אדם יוצא בהן,</strong> אם עשאן <strong>למכור בשוק — יוצא בהן.</strong>
 ו<strong>כשבאתי</strong> וחזרתי <strong>והרציתי דברים</strong> ששמעתי <strong>לפני ר' אליעזר, אמר לי</strong> בהתפעלות: <strong>ברית</strong> (לשון שבועה)! <strong>הן הן הדברים שנאמרו לו למשה מסיני,</strong> כלומר, נשבע שכך היא אכן ההלכה המקובלת מדורות ונאמרה למשה מסיני. <strong>איכא דאמרי</strong> <small>[יש שאומרים]</small> שאמר דברים אלה בתמיהה: <strong>ברית</strong> (שבועה) <strong>הן הן הדברים שנאמרו לו למשה בסיני?! ולא טעמא בעיא</strong> <small>[וכי אינו צריך טעם]</small> כלומר, כיצד אפשר לקבוע הלכה כזו בלא מסורת, כהלכה מסיני, בלא לתת בה טעם?!
 ושואלים: ובאמת <strong>וטעמא מאי</strong> <small>[וטעם</small> הדבר <small>מהו]?</small> <strong>אמר רבה: כל</strong> דבר שנמכר <strong>לשוק</strong> הרי המוכר <strong>אימלוכי מימלך</strong> <small>[נמלך בדעתו].</small> <strong>אמר: אי מזדבן</strong> <small>[אם ימכר] —</small> <strong>מזדבן</strong> <small>[ימכר],</small> <strong>אי לא מזדבן</strong> <small>[אם לא ימכר</small> לצורך הקרבנות<small>] —</small> <strong>איפוק בהו אנא</strong> <small>[אצא בהם אני]</small> לצורך מצה, וכיון שמתחילה חשב על האפשרות שישמשו לצורך מצה — יכול לצאת בהן.
## דף לט.
 <big>א משנה</big> <strong>ואלו ירקות שאדם יוצא בהן ידי חובתו בפסח</strong> לשם מרור: <strong>בחזרת, בתמכא, ובחרחבינא, ובעולשין, ובמרור. יוצאין בהן בין</strong> שהיו <strong>לחין בין</strong> שהיו <strong>יבשין, אבל לא כבושין</strong> במים או בחומץ <strong>ולא שלוקין</strong> ברותחים <strong>ולא מבושלין.</strong>
 וירקות שונים אלה כולם יחד <strong>מצטרפין לכזית</strong> ואין צורך לאכול כדי שיעור דווקא מאחד מהן <strong>ויוצאין</strong> ידי חובה <strong>בקלח שלהן</strong> ולאו דווקא בעלים. ויוצאים בהם ידי חובה גם <strong>בדמאי ובמעשר ראשון שנטלה תרומתו</strong> ונתנה לכהן <strong>ומעשר שני והקדש שנפדו.</strong>
 <big>ב גמרא</big> תחילה מזהים את שמות הצמחים. <strong>חזרת</strong> היא <strong>חסא. עולשין</strong> הם הקרויים <strong>הינדבי. תמכא, אמר רבה בר בר חנה:</strong> בארמית <strong>תמכתא שמה. חרחבינא, אמר ר' שמעון בן לקיש:</strong> זוהי <strong>אצוותא דדיקלא</strong> (צמח המטפס מסביב לדקל), <strong>ובמרור</strong> הוא הצמח הקרוי <strong>מרירתא.</strong>
 <strong>תני</strong> <small>[שנה]</small> <strong>בר קפרא: אלו ירקות שאדם יוצא בהן ידי חובתו בפסח</strong> לשם מרור: <strong>בעולשין, ובתמכא, בחרחלין, בחרחבינין, ובחזרין</strong> (חזרת). <strong>רב יהודה אומר: אף עולשי שדה, ועולשי גינה, וחזרת.</strong>
 ותוהים: מדוע אמר אף <strong>עולשי גינה וחזרת? הא תנא לה רישא</strong> <small>[הרי שנה אותה</small> ב<small>תחילה]!</small> ומפרשים: <strong>הכי קאמר</strong> <small>[כך אמר]</small> כך היתה כוונתו: <strong>אף עולשי שדה</strong> דינם <strong>כעולשי גינה וחזרת</strong> ויוצאים בהם ידי חובת מרור. <strong>ר' מאיר אומר: אף</strong> הצמחים <strong>עסווס וטורא ומר ירואר. אמר ליה</strong> <small>[לו]</small> <strong>ר' יוסי: עסווס וטורא</strong> צמח <strong>אחד הוא</strong> ויש לו שני שמות. <strong>ומר זה הוא</strong> הקרוי <strong>ירואר,</strong> כלומר גם כאן יש שני שמות של צמח אחד.
 <strong>תני דבי</strong> <small>[שנה</small> חכם <small>בית</small> מדרשו<small>]</small> של <strong>ר' שמואל: אלו ירקות שאדם יוצא בהן ידי חובתו בפסח: בחזרת, בעולשין, ובתמכא, ובחרבינין, ובחרגינין, ובהרדופנין. ר' יהודה אומר: אף חזרת יולין וחזרת גלין כיוצא בהן.</strong>
 <strong>ר' אילעא אומר משום</strong> <small>[בשם]</small> <strong>ר' אליעזר: אף ערקבלים</strong> יוצאים בהם משום מרור, <strong>וחזרתי על כל תלמידיו</strong> של ר' אליעזר <strong>ובקשתי לי חבר</strong> ששמע אף הוא דברים אלה מפיו, <strong>ולא מצאתי. וכשבאתי לפני ר' אליעזר בן יעקב, הודה לדברי.</strong>
 <strong>ר' יהודה אומר: כל</strong> צמח <strong>ש</strong>חותכים אותו ו<strong>יש לו</strong> במקום החתך <strong>שרף</strong> לבן ראוי למרור. <strong>ר' יוחנן בן ברוקה אומר: כל שפניו מכסיפין</strong> <small>[חוורים],</small> כלומר שצבעו ירוק בהיר. ו<strong>אחרים אומרים: כל ירק מר יש לו שרף ופניו מכסיפין. אמר ר' יוחנן: מדברי כולן נלמד</strong> אם נסתכל בירקות שהזכירו: <strong>ירק מר יש לו שרף ופניו מכסיפין. אמר רב הונא: הלכה כאחרים.</strong>
 <big>ג</big> <strong>רבינא אשכחיה</strong> <small>[מצא]</small> את <strong>רב אחא בריה</strong> <small>[בנו]</small> של <strong>רבא דהוה מהדר אמרירתא</strong> <small>[שהיה מחזר על מרור]</small> לצאת דווקא בו חובת מרור. <strong>אמר ליה</strong> <small>[לו]:</small> <strong>מאי דעתיך</strong> <small>[מה דעתך]</small> שאתה מחזר אחריה? משום <strong>דמרירין טפי</strong> <small>[ש</small>הם <small>מרים ביותר],</small> <strong>והא</strong> <small>[והרי]</small> <strong>חזרת תנן</strong> <small>[שנינו]</small> ראשונה במשנה, משמע שהיא ראשונה במעלה. וכן <strong>תנא דבי</strong> <small>[שנה</small> חכם <small>בית</small> מדרשו<small>]</small> של <strong>שמואל: חזרת</strong> בראשונה, <strong>ואמר ר' אושעיא: מצוה</strong> יתרה <strong>בחזרת</strong> לצאת בה חובת מרור. <strong>ואמר רבא: מאי</strong> <small>[מה</small> היא<small>]</small> <strong>חזרת — חסא.</strong>
 <strong>מאי</strong> <small>[מה</small> היא<small>]</small> <strong>חסא,</strong> כלומר מה משמעות שם זה לענין פסח — ש<strong>חס רחמנא עילוון</strong> <small>[הקדוש ברוך הוא עלינו].</small> <strong>ואמר ר' שמואל בר נחמני אמר ר' יונתן: למה נמשלו מצריים כמרור?</strong> שהכתוב אומר "וימררו את חייהם", <strong>לומר לך מה מרור זה שתחילתו רך וסופו קשה, אף מצריים תחילתן רכה</strong> שהיו משלמים שכרם, <strong>וסופן קשה</strong> שנשתעבדו בהם כעבדים, ודבר זה נכון לגבי החסה שבסופה נעשית מרה. אבל אינו כן לגבי הצמחים האחרים שהם מרים מתחילתם. <strong>אמר ליה</strong> <small>[לו]:</small> <strong>הדרי</strong> <small>[חוזר אני]</small> <strong>בי,</strong> ואף אני אהדר לצאת ידי חובת מרור בחזרת.
 <strong>אמר ליה</strong> <small>[לו]</small> <strong>רב רחומי לאביי: ממאי דהאי</strong> <small>[ממה,</small> מנין לנו <small>שזה]</small> <strong>המרור מין ירק הוא? אימא מרירתא דכופיא</strong> <small>[ו</small>אולי <small>אומר</small> שהוא <small>מרתו של</small> דג <small>הכופיא]</small> המרה ביותר, ולא רק מין צמח? ענה לו: <strong>דומיא</strong> <small>[בדומה]</small> <strong>למצה, מה מצה</strong> נעשית מ<strong>גידולי קרקע</strong> בלבד — <strong>אף מרור גידולי קרקע</strong> בלבד. ושואלים בכל זאת: מדוע דווקא ירקות <strong>ואימא</strong> <small>[ו</small>אולי <small>אומר]</small> שיצאו ידי חובת מרור בצמח ה<strong>הירדוף</strong> שהוא מין עץ מר? ומשיבים: <strong>דומיא</strong> <small>[בדומה]</small> ל<strong>מצה, מה מצה מין זרעים</strong> ולא אילן, <strong>אף מרור מין זרעים.</strong>
 ושואלים: <strong>ואימא</strong> <small>[ו</small>אולי <small>אומר]</small> <strong>הרזיפו</strong> שהוא מין זרעים! והשיב: <strong>דומיא</strong> <small>[בדומה]</small> ל<strong>מצה, מה מצה</strong> הנעשית מצמחים כאלה <strong>שניקחת בכסף מעשר</strong> שהם מוגדרים כמאכל אדם, <strong>אף מרור</strong> צריך להיות מין <strong>שניקח בכסף מעשר</strong> ולא ירק בר.
 <strong>אמר ליה</strong> <small>[לו]</small> <strong>רבה בר רב חנין לאביי: אימא</strong> <small>[אומר]</small> <strong>מרור</strong> שכתוב במקרא <strong>חד</strong> <small>[אחד]</small> בלבד הוא, שיוצאים ידי חובה רק בצמח אחד המר ביותר! ענה לו: <strong>"מרורים" כתיב</strong> <small>[נאמר]</small> ונלמד מכאן שכל המינים המרים כשרים. והקשה לו: <strong>ואימא</strong> <small>[ואומר]</small> <strong>"מרורים" — תרי</strong> <small>[שניים],</small> ונצא ידי חובה רק בשני מינים ולא יותר! אמר לו: <strong>דומיא</strong> <small>[בדומה]</small> ל<strong>מצה, מה מצה — מינין הרבה</strong> יוצאים בהם משום מצה, <strong>אף מרור מינין הרבה.</strong>
 <big>ד</big> <strong>אמר רבה בר רב הונא אמר רב: ירקות שאמרו חכמים שאדם יוצא בהן ידי חובתו בפסח</strong> לשם מרור, <strong>כולן נזרעין בערוגה אחת.</strong> ושואלים: האם דבר זה בא <strong>למימרא</strong> <small>[לומר]</small> <strong>דלית בהו</strong> <small>[שאין בהם]</small> <strong>משום כלאים?</strong> שכולם מינים קרובים כל כך, שאפשר לזורעם בערוגה אחת ואין בעירובם משום כלאי זרעים?
 על כך <strong>מתיב</strong> <small>[מקשה]</small> <strong>רבא:</strong> שנינו, <strong>חזרת וחזרת גלין, עולשין ועולשי שדה, כרישין וכרישי שדה, כוסבר וכוסבר שדה, חרדל וחרדל מצרי, ודלעת המצרי והרמוצה</strong> (מין דלעת) — <strong>אינם כלאים זה בזה.</strong> ומכאן נלמד: <strong>חזרת וחזרת גלין — אין</strong> <small>[כן]</small> מותר לזרעם יחד, אולם <strong>חזרת ועולשין</strong> — <strong>לא,</strong> שהם כלאים!
 <strong>וכי תימא כולהו בהדדי קתני להו</strong> <small>[ואם תאמר כולם יחד שנה אותם],</small> שכל הצמחים המנויים כאן כולם יחד אין בהם משום כלאים זה בזה. <strong>והא</strong> <small>[והרי]</small> <strong>אמר רב</strong> עצמו: <strong>זוגות זוגות קתני</strong> <small>[שנינו]</small> כלומר, שכל אחד מזוגות הצמחים ששנינו במשנה מותר לזרעו יחד עם בן זוגו, כי רק הם בני אותו מין, ואם כן ברור שאי אפשר לזרוע חזרת ועולשין יחד, וכיצד אמר רב שכולם נזרעים בערוגה אחת!
 ומתרצים: <strong>מאי</strong> <small>[מה</small> משמעות<small>]</small> <strong>נזרעין</strong> ש<strong>אמר רב</strong> — הכוונה <strong>נזרעין כהלכתן,</strong> כלומר שאפשר לזרוע אותם כפי שמתירה ההלכה לזרוע זרעים שונים בערוגה אחת בהפסק ראוי, בלא לעבור על דיני כלאים. ותוהים: אם בזריעה <strong>כהלכתן,</strong> הלוא כבר <strong>תנינא</strong> <small>[שנינו]:</small>
## דף לט:
 <strong>ערוגה שהיא ששה על ששה טפחים — זורעין בתוכה חמשה</strong> מיני <strong>זרעונין, ארבעה</strong> סוגים <strong>על ארבע רוחות הערוגה ואחת באמצע,</strong> משמע שמותר לזרוע מינים שונים בערוגה אחת בהפסק הראוי. ודוחים: <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלה</small> אמורים<small>]</small> <strong>בזרעים</strong> בלבד, <strong>אבל בירקות לא,</strong> שאסור לזרוע מיני ירק אחדים בערוגה אחת אפילו בהפסק הראוי, על כן <strong>קא משמע לן</strong> <small>[השמיע לנו]</small> שמותר.
 ותוהים: <strong>למימרא</strong> <small>[האם לומר]</small> ש<strong>ירקות אלימא</strong> <small>[חמורים]</small> <strong>מזרעים</strong> לענין זה? <strong>והתנן</strong> <small>[והרי שנינו</small> במשנה בכלאים<small>]:</small> <strong>כל מיני זרעים אין זורעים בערוגה אחת</strong> אפילו על ידי הפסק, <strong>וכל מיני ירקות זורעים בערוגה אחת,</strong> הרי שירקות חמורים פחות מזרעים! ומשיבים: <strong>מהו דתימא</strong> <small>[שתאמר]</small> <strong>הני מרור</strong> <small>[מרור זה]</small> <strong>מין זרעים נינהו</strong> <small>[הוא]</small> ולא ירקות ויהיה אסור לזורעם בערוגה אחת עם זרעים אחרים, על זה <strong>קא משמע לן</strong> <small>[השמיע לנו]</small> שכולם מיני ירקות הם.
 ותוהים: מרור מין <strong>זרעים סלקא דעתך</strong> <small>[עולה על דעתך]?</small> <strong>והא תנן</strong> <small>[והרי שנינו</small> במשנתנו<small>]</small> <strong>ירקות, ו</strong>אף <strong>תני</strong> <small>[שנה]</small> <strong>בר קפרא ירקות, ו</strong>כן <strong>תני דבי</strong> <small>[שנה</small> חכם <small>בית</small> מדרשו<small>]</small> של <strong>שמואל: ירקות!</strong> ומשיבים: <strong>חזרת איצטריכא ליה</strong> <small>[נצרכה לו]</small> להשמיענו. <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וסופה להקשות</strong> — נעשית כאחד ממיני הזרעים, <strong>ניתיב לה רווחא טפי</strong> <small>[ניתן לה</small> בערוגה <small>רווח יותר].</small>
 וכעין ראיה לדבר: <strong>לאו</strong> <small>[האם לא]</small> <strong>אמר ר' יוסי בר חנינא, קלח של כרוב שהוקשה — מרחיבין לו</strong> מקום כדי <strong>בית רובע,</strong> ואין זורעים דברים אחרים בצידו! <strong>אלמא</strong> <small>[מכאן]:</small> <strong>כיון</strong> ש<strong>סופו להקשות — יהבינן ליה רווחא טפי</strong> <small>[נותנים לו רווח יותר],</small> <strong>הכא נמי ניתיב ליה רווחא טפי</strong> <small>[כאן גם כן ניתן לה</small> בחזרת <small>רווח יותר],</small> <strong>קא משמע לן</strong> <small>[השמיע לנו]</small> שכל מיני המרור ואפילו החזרת נזרעים יחד בערוגה אחת, ואין צורך בהגדלת הרווח.
 <big>א</big> שנינו במשנה שמיני המרור <strong>יוצאין בהן בין לחין בין יבשין. אמר רב חסדא: לא שנו אלא בקלח</strong> (שורש), <strong>אבל</strong> אם רוצה לצאת ידי חובה <strong>בעלין,</strong> אם היו <strong>לחין — אין</strong> <small>[כן]</small> יוצא ידי חובתו, אבל <strong>יבשין — לא.</strong>
 ושואלים: <strong>והא מדקתני סיפא</strong> <small>[והרי מששנינו</small> ב<small>סוף</small> המשנה<small>]</small> <strong>בקלח שלהן, מכלל דרישא</strong> <small>[שבתחילת</small> המשנה<small>]</small> הכוונה היא ל<strong>עלין?</strong> ומשיבים: <strong>פרושי קא</strong> <small>[פירוש הוא]</small> <strong>מפרש</strong> התנא את דבריו שבראש המשנה: <strong>כי קתני</strong> <small>[כאשר שנינו]</small> <strong>בין לחין בין יבשין — על ה</strong><strong>קלח</strong> שנינו ולא על העלים.
 <strong>מיתיבי</strong> <small>[מקשים]</small> על כך ממקור אחר, שנינו: <strong>יוצאין בהן ובקלח שלהן — בין לחין בין יבשין,</strong> אלו <strong>דברי ר' מאיר. וחכמים אומרים: לחין — יוצאין בהן, יבשין</strong> — <strong>אין יוצאין בהן. ושוין</strong> ר' מאיר וחכמים <strong>שיוצאין בהן כמושין</strong> אם נבלו קצת ואינם רעננים עוד. <strong>אבל לא כבושין ולא שלוקין ולא מבושלין,</strong>
 <strong>כללו של דבר: כל שיש בו טעם מרור — יוצאין בו, וכל שאין בו טעם מרור — אין יוצאין בו.</strong> ומכאן שגם ר' מאיר וגם חכמים אינם מחלקים בין העלים ובין הקלח! ומשיבים: <strong>תרגומא</strong> <small>[תרגומו</small> והסברו<small>]</small> על ה<strong>קלח,</strong> שמה שאמר ר' מאיר שיוצאים בלחים וביבשים — הכוונה היתה לקלח ולא לעלים. <strong>תנו רבנן</strong> <small>[שנו חכמים]:</small> <strong>אין יוצאין בהן כמושין. משום</strong> <small>[בשם]</small> <strong>ר' אליעזר בר' צדוק אמרו: יוצאין בהן</strong> אף <strong>כמושין.</strong>
 <big>ב</big> <strong>בעי</strong> <small>[שאל]</small> <strong>רמי בר חמא: מהו שיצא אדם ידי חובתו במרור של מעשר שני בירושלים? אליבא</strong> <small>[לפי שיטתו]</small> של <strong>ר' עקיבא</strong> המתיר במצת מעשר שני משום שיש לה היתר במושבות לכשתיטמא <strong>לא תיבעי</strong> <small>[תישאל]</small> <strong>לך</strong> שאלה זו, <strong>השתא</strong> <small>[עכשיו]</small> <strong>במצה</strong> שחובתה <strong>דאורייתא, נפיק</strong> <small>[מן התורה, יוצא].</small> <strong>במרור דרבנן</strong> <small>[ש</small>הוא <small>מדברי סופרים]</small> בדורותינו שאין קרבן הפסח <strong>מיבעיא</strong> <small>[נצרכה]</small> לומר כן?
 <strong>כי תיבעי לך אליבא</strong> <small>[כאשר תישאל לך</small> הרי זה <small>על פי</small> שיטת<small>]</small> <strong>ר' יוסי הגלילי</strong> האוסר במצת מעשר שני, <strong>מאי</strong> <small>[מה</small> ההלכה<small>]?</small> וצדדי הספק: <strong>במצה דאורייתא</strong> <small>[ש</small>היא <small>מן התורה]</small> <strong>הוא</strong> ש<strong>לא נפיק</strong> <small>[יוצא],</small> <strong>אבל במרור דרבנן נפיק</strong> <small>[ש</small>הוא <small>מדברי סופרים יוצא</small> בו<small>],</small>
 <strong>או דילמא</strong> <small>[שמא]</small> <strong>כל</strong> מה <strong>דתקינו רבנן</strong> <small>[שתיקנו חכמים]</small> <strong>כעין דאורייתא תקון</strong> <small>[דיני התורה תיקנו],</small> ומה שאין יוצאים בו למצוה שהיא חיוב מהתורה, אף אין יוצאים בו למצוה שהיא מדברי סופרים. <strong>אמר רבא: מסתברא</strong> <small>[מסתבר</small> לומר<small>]</small> <strong>מצה ומרור</strong> הושוו בכתוב, ולכן ראוי לומר שכשם שאין יוצאים במעשר שני משום מצה, אף אין יוצאים בו משום מרור.
 <big>ג משנה</big> <strong>אין שורין את המורסן</strong> (הפסולת הגסה של הקמח) <strong>לתרנגולים</strong> שמא יחמיץ, <strong>אבל חולטין</strong> (מרתיחים) אותו ברותחים שאינו יכול להחמיץ, ואז מותר להאכילו להם. <strong>האשה לא תשרה את המורסן שתוליך בידה למרחץ</strong> (להשתמש בו לניקוי בשרה), <strong>אבל שפה היא</strong> את המורסן <strong>בבשרה</strong> כשהמורסן <strong>יבש,</strong> ואפילו היה בשרה לח מן המים. וכן אמרו: <strong>לא ילעוס אדם חיטין ויניח על מכתו</strong> (פצעו) <strong>מפני שהן מחמיצות</strong> על ידי לעיסה ורוק.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>אלו דברים שאין באין לידי חימוץ: האפוי, והמבושל וחלוט שחלטו ברותחין.</strong> על הקביעה כי ה<strong>מבושל</strong> אינו בא לידי חימוץ שואלים: מדוע? והלוא עד ש<strong>מבשל ליה, מחמע</strong> <small>[אותו, יחמיץ]!</small> ומשיבים, <strong>אמר רב פפא: האפוי שבישלו קאמר</strong> <small>[הוא אומר]</small> כלומר, אם דבר אפוי מתחילה ואחר כך בושל — אינו מחמיץ, אבל אם בישלו בלבד — מחמיץ.
 <strong>תניא</strong> <small>[שנינו</small> בברייתא<small>]:</small> <strong>ר' יוסי בר' יהודה אומר: קמח שנפל לתוכו דלף</strong> (טיפות נוטפות) של מים <strong>אפילו</strong> היה דולף <strong>כל היום כולו — אינו בא לידי חימוץ,</strong> משום שכל עוד המים הדולפים הם בתנועה אינם מניחים לקמח להחמיץ, <strong>אמר רב פפא: והוא דעביד טיף להדי טיף</strong> <small>[שמטפטף טיפה בתוך טיפה],</small> שאין רגע שבו נמצא הקמח או חלקו ללא טיפטוף מים.
 <strong>אמרי דבי</strong> <small>[אמרו</small> חכמי <small>בית</small> מדרשו<small>]</small> של <strong>ר' שילא: ותיקא</strong> (מאכל קמח הבלול במשקים שונים) <strong>שרי</strong> <small>[מותר]</small> לאוכלו בפסח. ומקשים: <strong>והתניא</strong> <small>[והרי שנינו</small> בברייתא<small>]</small> <strong>ותיקא אסור?!</strong> ומשיבים: <strong>לא קשיא</strong> <small>[קשה],</small> <strong>הא</strong> <small>[זה]</small> — <strong>דעבדיה במישחא ומילחא</strong> <small>[שעשאו בשמן ובמלח],</small> הריהו מותר. אבל <strong>הא</strong> <small>[זה]</small> — <strong>דעבדיה במיא ומילחא</strong> <small>[שעשאו במים ומלח],</small> הריהו מחמיץ מחמת המים.
 <strong>אמר מר זוטרא: לא לימחי איניש</strong> <small>[ימחה אדם]</small> את <strong>קדרא בקמחא דאבישנא</strong> <small>[</small>קצף <small>הקדירה בקמח קלי],</small> <strong>דילמא</strong> <small>[שמא]</small> הוא <strong>לא בשיל שפיר</strong> <small>[מבושל יפה]</small> שלא נקלה כראוי, ויש בו משהו של קמח שלא נאפה ונקלה, <strong>ואתי</strong> <small>[ויבוא]</small> <strong>לידי חימוץ</strong> בתוך הקדירה. <strong>אמר רב יוסף: לא ליחלוט איניש</strong> <small>[יחלוט אדם]</small> ברותחים
## דף מ.
 <strong>תרי חיטי בהדי הדדי</strong> <small>[שתי חיטים זו עם זו],</small> <strong>דילמא אזלא חדא ויתבה בציריא</strong> <small>[שמא תלך אחת ותשב בסדק]</small> של <strong>חברתה, ולא סליק להו דיקולא דמיא מארבע רוחתא</strong> <small>[ולא תעלה רתיחת המים מארבע רוחות],</small> <strong>ואתי</strong> <small>[ותבוא]</small> <strong>לידי חימוץ.</strong>
 <strong>ואמר אביי: לא ליחרוך איניש תרי שבולי בהדי הדדי</strong> <small>[אל יקלה אדם שתי שיבולים זו עם זו],</small> <strong>דילמא נפקי מיא מהאי ובלע אידך</strong> <small>[שמא יצאו מים,</small> נוזלים, <small>מזו ותבלע האחרת]</small> <strong>ואתיא</strong> <small>[ותבוא]</small> <strong>לידי חימוץ. אמר ליה</strong> <small>[לו]</small> <strong>רבא: אי הכי</strong> <small>[אם כך]</small> <strong>אפילו חדא נמי</strong> <small>[אחת גם כן]</small> לא יקלה, <strong>דילמא נפיק מהאי רישא ובלע אידך רישא</strong> <small>[שמא יצא,</small> הנוזל <small>מראשו ויבלעו</small> החיטים <small>מראשו</small> מן הקצה <small>הזה האחר]</small> של השיבולת! <strong>אלא אמר רבא:</strong> אין לחשוש לכך, כי אלה <strong>מי פירות נינהו</strong> <small>[הם],</small> <strong>ומי פירות אינן מחמיצין.</strong>
 ומוסיפים: <strong>והדר ביה</strong> <small>[וחזר בו]</small> <strong>אביי מההיא</strong> <small>[מ</small>הלכתו <small>זו]</small> בענין השיבולים, והגיע למסקנה ש<strong>כל אגב מדלייהו</strong> <small>[נפילתם]</small> <strong>לא מחמצי</strong> <small>[מחמיצים]</small> אלא כאשר הם שרויים ממש במים. ש<strong>אמר אביי: האי חצבא דאבישנא</strong> <small>[כד זה של קליות]</small> שמייבשים בו את השיבולים בתנור, אם היה <strong>סחיפא</strong> <small>[הפוך] —</small> <strong>שרי</strong> <small>[מותר],</small> שהמים שנפלטים אגב הקלייה נוזלים ויוצאים החוצה. אבל אם הוא <strong>זקיפא</strong> <small>[זקוף]</small> — <strong>אסור,</strong> שהמים מצטברים למטה ונבלעים בחזרה בחיטים ועשויים להחמיץ אותם. <strong>רבא אמר: אפילו זקיפא</strong> <small>[זקוף] —</small> <strong>נמי שרי</strong> <small>[גם כן מותר],</small> כי <strong>מי פירות נינהו</strong> <small>[הן],</small> <strong>ומי פירות אינן מחמיצין.</strong>
 <big>א</big> <strong>תנו רבנן</strong> <small>[שנו חכמים]:</small> <strong>אין לותתין שעורין בפסח</strong> (כלומר, אין שורין את התבואה במים להקל על קילוף המוץ או הטחינה). <strong>ואם לתת,</strong> אם <strong>נתבקעו</strong> השעורים מחמת התחלת החימוץ — <strong>אסורות, לא נתבקעו — מותרות.</strong>
 <strong>ר' יוסי אומר:</strong> אם רואה שהן מתנפחות — <strong>שורן בחומץ, וחומץ צומתן</strong> <small>[</small>מחזיקן, <small>מצמצמן]</small> ואינו נותן להן להחמיץ. <strong>אמר שמואל: אין הלכה כר' יוסי.</strong>
 <strong>אמר רב חסדא אמר מר עוקבא:</strong> מה שאמרו נתבקעו <strong>לא נתבקעו ממש</strong> שרואים שיש בהן סדק, <strong>אלא כל שאילו מניחן על פי חבית</strong> יין <strong>והן נתבקעות מאליהן</strong> מחמת ריח היין הרי הן קרויות מבוקעות, <strong>ושמואל אמר: נתבקעו ממש.</strong> מסופר: <strong>עבד</strong> <small>[עשה]</small> <strong>שמואל עובדא בדורא דבי</strong> <small>[מעשה בכפר</small> של <small>בית]</small> <strong>בר חשו</strong> ואסר חיטים ש<strong>נתבקעו ממש,</strong> ולא אסר באלה העומדות להיבקע.
 <strong>אמר רבה: בעל נפש</strong> כלומר, חסיד החושש ומחמיר על עצמו, <strong>לא ילתות</strong> חיטים בפסח. ותוהים: <strong>מאי איריא</strong> <small>[מה שייך,</small> מדוע דוקא<small>]</small> <strong>בעל נפש? אפילו כולי עלמא נמי</strong> <small>[כולם גם כן]</small> <strong>דהא תניא</strong> <small>[שהרי שנינו</small> בברייתא<small>]:</small> <strong>אין לותתין שעורין בפסח!</strong> ומשיבים: <strong>הכי קאמר</strong> <small>[כך אמר]</small> <strong>בעל נפש — אפילו חיטין דשרירי</strong> <small>[שהן קשות</small> משעורים<small>]</small> <strong>לא ילתות,</strong> שמא יבואו לידי חימוץ.
 <strong>אמר ליה</strong> <small>[לו]</small> <strong>רב נחמן: מאן דציית ליה</strong> <small>[מי שמקשיב לו]</small> <strong>לאבא</strong> (שמו הפרטי של רבה) — <strong>אכיל נהמא דעיפושא</strong> <small>[אוכל לחם מעופש]</small> בפסח, שבלא לתיתה אין הקמח מתוקן כל צרכו ואין לאכול מצה שאיננה מתוקנת כראוי. <strong>דהא בי</strong> <small>[שהרי בבית]</small> <strong>רב הונא לתתי</strong> <small>[היו לותתים]</small> <strong>ובי</strong> <small>[ובבית]</small> <strong>רבא בר אבין לתתי</strong> <small>[היו לותתים].</small> <strong>ורבא אמר:</strong> לא רק בעל נפש צריך להחמיר, אלא <strong>אסור ללתות</strong> כלל.
 ותוהים: <strong>אלא הא דתניא</strong> <small>[זו ששנינו</small> בברייתא<small>]</small> <strong>אין לותתין שעורין בפסח,</strong> הרי מכאן אפשר ללמוד: <strong>שעורין הוא</strong> ש<strong>לא</strong> ילתות, <strong>הא חיטי</strong> <small>[הרי חיטים] —</small> <strong>שרי</strong> <small>[מותר].</small> ומסבירים: בלשון <strong>לא מיבעיא קאמר</strong> <small>[נצרכה אמר]</small> <strong>לא מיבעיא</strong> <small>[נצרכה לומר]</small> ב<strong>חיטין, כיון דאית ביה ציריא</strong> <small>[שיש בהן סדק] —</small> <strong>עיילי בהו מיא</strong> <small>[נכנסים בהם המים]</small> וממהרות להחמיץ מלתיתה, <strong>אבל שערי דשיעי, אימא שפיר דמי</strong> <small>[שעורים שהן חלקות, אמור שיפה,</small> שמותר <small>הדבר],</small> <strong>קא משמע לן</strong> <small>[השמיע לנו]</small> שאפילו שעורים אין לותתים.
 <strong>הדר</strong> <small>[חזר]</small> ו<strong>אמר רבא:</strong> לא כך הוא אלא <strong>מותר ללתות, דתניא</strong> <small>[שכן שנינו</small> בברייתא<small>]</small> ראיה לדבר: <strong>יוצאין</strong> ידי חובת מצה <strong>בפת נקיה והדראה</strong> (פת קיבר), <strong>ואי אפשר</strong> שתהא פת <strong>נקיה בלא לתיתה,</strong> שרק כך מסלקים לחלוטין את המוץ והקליפה.
 <strong>איתיביה</strong> <small>[הקשה לו]</small> <strong>רב פפא לרבא:</strong> הרי שנינו <strong>הקמחין והסלתות של גוים של כפרים</strong> אלה שעושים בכפרים — <strong>טהורים, ושל כרכין — טמאין</strong> משום שבוודאי טחנו אותם רק לאחר לתיתה. ולאחר שנפלו מים על הדגן הרי הוא מוכשר לקבל טומאה, ונטמא מפני מגע הגוים.
 של <strong>כפרים מאי טעמא</strong> <small>[מה הטעם]</small> אינם טמאים? <strong>לאו</strong> <small>[האם לא]</small> <strong>משום דלא לתתי</strong> <small>[שאינם לותתים]</small> ואינם מוכשרים לקבל טומאה, בכל זאת <strong>וקא קרי ליה</strong> <small>[והוא קורא לזה]</small> <strong>סולת,</strong> משמע שאפשר לעשות סולת, כלומר קמח נקי, אף בלא לתיתה!
 משיב לו: <strong>תרגומא אקמחא</strong> <small>[יש לתרגם</small> ולהסביר לגבי <small>קמח]</small> שחילוק זה נאמר רק לגבי קמח בלבד, ולא בסולת שהיא טמאה תמיד מפני הלתיתה. <strong>בתר דנפיק</strong> <small>[אחר שיצא]</small> רבא <strong>אמר</strong> רב פפא: <strong>מאי טעמא לא אימא ליה מהא</strong> <small>[מה הטעם לא אומר לו</small> הוכחה <small>מכאן]</small> הלוא <strong>אמר ר' זירא אמר רב ירמיה אמר שמואל: חיטין של מנחות — אין לותתין אותם</strong> ובכל זאת <strong>וקא קרי להו</strong> <small>[קורא אותן]</small> <strong>סולת,</strong> שהרי נאמר בתורה במפורש שיש לעשותן סולת.
 <strong>הדר</strong> <small>[חזר]</small> ו<strong>אמר רבא:</strong> לא זו בלבד שמותר ללתות אלא <strong>מצוה ללתות, שנאמר "ושמרתם את המצות"</strong> (שמות יב, יז). ומדייקים: <strong>אי</strong> <small>[אם]</small> <strong>לא דבעי</strong> <small>[שצריכים]</small> <strong>לתיתה — שימור למאי</strong> <small>[ל</small>שם <small>מה]</small> נאמר? <strong>אי</strong> <small>[אם]</small> <strong>שימור</strong> של <strong>לישה — שימור</strong> של <strong>לישה</strong> בזמן לישת הקמח <strong>לאו</strong> <small>[לא]</small> <strong>שימור הוא,</strong> שכן אם לא שמר קודם לכן את החיטים והקמח מחשש חימוץ, אין זו שמירה אם משגיח עליהן בשעת לישה שלא יחמיצו, ולא לכך נאמר ציווי השמירה.
 וכן <strong>אמר רב הונא: בצקות של גוים</strong> שיודעים שלא החמיצו — <strong>אדם ממלא כריסו מהן</strong> בפסח, <strong>ובלבד שיאכל כזית מצה באחרונה</strong> לצאת ידי חובת אכילת מצת מצוה. ונדייק: <strong>באחרונה — אין</strong> <small>[כן],</small> <strong>בראשונה</strong> — <strong>לא,</strong>
 <strong>מאי טעמא</strong> <small>[מה הטעם]</small> שאינו יוצא באלו? <strong>משום</strong> ש<strong>לא עבד בהו</strong> <small>[עשה בהם</small> בבציקות אלה<small>]</small> <strong>שימור,</strong> ולכאורה יש אפשרות לשמירה כלשהי: <strong>ולעביד ליה</strong> <small>[ושיעשה להם]</small> <strong>שימור מ</strong>זמן <strong>אפיה ואילך</strong> <small>[והלאה]!</small> <strong>אלא לאו שמע מינה</strong> <small>[האם לא נלמד מזה]</small> <strong>שימור מעיקרא בעינן</strong> <small>[מתחילה צריכים אנו],</small> ואם כן מתקבל על הדעת שהשימור צריך להיות מזמן לתיתה.
 ודוחים: <strong>וממאי</strong> <small>[וממה]</small> מוכיח אתה דבר זה? <strong>דילמא שאני התם</strong> <small>[שמא שונה שם]</small> <strong>דבעידנא דנחית</strong> <small>[שבזמן שירד]</small> <strong>לשימור</strong> שהוא זמן נתינת המים לקמח, <strong>לא עבד</strong> <small>[עשה]</small> <strong>לה שימור, אבל היכא דבעידנא דנחית</strong> <small>[במקום שבזמן שירד]</small> <strong>לשימור</strong> שזהו זמן נתינת המים לקמח <strong>עביד לה</strong> <small>[עשה לו]</small> <strong>שימור, הכי נמי</strong> <small>[כך גם כן]</small> ש<strong>שימור</strong> שב<strong>לישה הוי</strong> <small>[הרי הוא]</small> <strong>שימור,</strong> ואין להוכיח מבצקות של גויים.
 <strong>ואפילו הכי</strong> <small>[כך]</small> אף שהוכיחו שאין זו הוכחה מוכרחת <strong>לא הדר ביה</strong> <small>[חזר בו]</small> <strong>רבא</strong> מדבריו ששימור מתחיל לפני הלישה. <strong>דאמר להו להנהו דמהפכי כיפי</strong> <small>[ש</small>היה <small>אומר להם לאלה שהופכים</small> וקושרים את <small>עומרי התבואה</small> בשדה<small>]:</small> <strong>כי מהפכיתו</strong> <small>[כאשר אתם מהפכים] —</small> <strong>הפיכו לשום</strong> <small>[הפכו לשם]</small> <strong>מצוה, אלמא קסבר</strong> <small>[סבור הוא]:</small> <strong>שימור מעיקרא</strong> <small>[מתחילה]</small> <strong>מתחלתו ועד סופו בעינן</strong> <small>[צריכים אנו].</small>
 ומסופר, כי <strong>מר בריה</strong> <small>[בנו]</small> של <strong>רבינא</strong>
## דף מ:
 <strong>מנקטא ליה אימיה בארבי</strong> <small>[היתה מביאה לו אמו</small> חיטים <small>בעריבות],</small> שהיתה מכינה לו חיטים ומשמרתן מתחילת הקציר ומכניסה אותן בכלים כדי לשמרן עד פסח.
 <big>א</big> מסופר: <strong>ההוא ארבא דחיטי דטבעא</strong> <small>[ספינה אחת של חיטים שטבעה]</small> לפני פסח <strong>ב</strong>נהר <strong>חישתא, שריא</strong> <small>[התיר]</small> <strong>רבא לזבוני</strong> <small>[למוכרה]</small> <strong>לגוים</strong> בפסח.
 <strong>איתיביה</strong> <small>[הקשה לו]</small> <strong>רבה בר ליואי לרבא:</strong> שנינו, <strong>בגד שאבד בו כלאים</strong> כלומר, שנארג בו חוט צמר בבגד פשתים, או להיפך, ואין ידוע היכן הוא — <strong>הרי זה לא ימכרנו לגוי, ו</strong>אף <strong>לא יעשה בו מרדעת לחמור,</strong> שיש לחשוש שמא יטול ממנו חתיכה שבה הכלאים ויתפרנה בבגדו. <strong>אבל עושין אותו תכריכין למת,</strong> שאין לחשוש שמא יטול מן המת.
 ונברר: <strong>לגוי מאי טעמא</strong> <small>[מה הטעם]</small> <strong>לא</strong> ימכרנו — <strong>לאו</strong> <small>[האם לא]</small> <strong>משום דהדר מזבין</strong> <small>[שחוזר ומוכר אותו]</small> <strong>לישראל,</strong> וכיון שאין הכלאים גלויים לכל — ישתמש בהם. ומטעם זה אף כאן יש לאסור למכור את החיטים הללו לגוים, שמא יחזרו וימכרו לישראל.
 <strong>הדר</strong> <small>[חזר]</small> ו<strong>אמר רבא: לזבינהו</strong> <small>[שימכרו]</small> את החיטים הללו <strong>קבא קבא</strong> <small>[קב קב],</small> כלומר כמויות קטנות <strong>לישראל</strong> ולא כמות גדולה לאדם אחד, <strong>כי היכי דכליא</strong> <small>[כדי שיכלו]</small> החיטים הללו <strong>קמי פיסחא</strong> <small>[לפני הפסח]</small> ולא יבואו להיכשל באכילתן בפסח.
 <big>ב</big> <strong>תנו רבנן</strong> <small>[שנו חכמים]:</small> <strong>אין מוללין את הקדירה בפסח.</strong> כלומר, אין נותנים קמח בקדירה כדי לספוג את הקצף והלכלוך העולים עליה בעת הבישול, <strong>והרוצה שימלול — נותן את הקמח, ואחר כך נותן את החומץ,</strong> והחומץ מעכב את החימוץ. <strong>ויש אומרים: אף נותן את החומץ, ואחר כך נותן את הקמח,</strong> שהחומץ מעכב את הקמח מלהחמיץ אפילו כשהוא מהול במים.
 ושואלים: <strong>מאן</strong> <small>[מי הם]</small> <strong>יש אומרים</strong> אלה?
 <strong>אמר רב חסדא: ר' יהודה היא, דתנן</strong> <small>[ש</small>כן <small>שנינו</small> במשנה<small>]:</small> <strong>האילפס והקדירה שהעבירן</strong> (הורידם) מן האש כשהם <strong>מרותחין — לא יתן לתוכן תבלין</strong> בשבת משום שהוא כמבשל, <strong>אבל נותן</strong> תבלין <strong>לתוך הקערה או לתוך התמחוי</strong> (כלי גדול) ששופכים לתוכם מן האילפס. <strong>ר' יהודה אומר: לכל</strong> המאכלים שבכלי שהוסר מעל האש <strong>הוא נותן</strong> תבלין, <strong>חוץ מדבר שיש בו חומץ וציר</strong> שמפני חריפותו הריהו כרותח. וכיון שלדעת ר' יהודה חומץ הריהו כרותח, אם כן כשם שמכניסים קמח במים רותחים אינו מחמיץ, אף כשמכניסים אותו בחומץ כן הוא.
 ושואלים: <strong>ונוקמה</strong> <small>[ונעמידה]</small> את דעת "יש אומרים" <strong>כ</strong>דברי <strong>ר' יוסי</strong>, <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>ר' יוסי אומר</strong> לגבי חיטים שהיו במים: <strong>שורן בחומץ, וחומץ צומתן</strong> <small>(</small>מחזיקן, מצמצמן) ואינו נותן להן להחמיץ!
 ומשיבים: <strong>כי אשמעינן ליה</strong> <small>[כאשר שמענו אותו]</small> את <strong>ר' יוסי, הני מילי דאיתיה בעיניה</strong> <small>[דברים אלה</small> אמורים <small>כשישנו</small> החומץ <small>בעינו],</small> ומפני חריפותו הוא פועל למניעת חימוץ, <strong>אבל על ידי תערובת — לא.</strong>
 <strong>עולא אמר: אחד זה</strong> חומץ בין בתחילה <strong>ואחד זה</strong> בין בסוף — <strong>אסור,</strong> שיש להחמיר באיסורים ולהשתדל שלא להגיע לחשש עבירה, <strong>משום</strong> הפתגם הידוע: <strong>"לך לך" אמרינן נזירא, "סחור סחור, לכרמא לא תקרב"</strong> <small>["לך לך" אומרים אנו לנזיר, "סביב סביב, לכרם אל תקרב"].</small> שהנזיר האסור ביין ובפרי הגפן, מוטב שאף לא יכנס בכרם, שמא מתוך כך ייכשל באכילה, וכן הוא בשאר איסורים.
 מסופר: <strong>רב פפי שרי ליה לבורדיקי דבי ריש גלותא</strong> <small>[התיר להם לאופים שבבית ראש הגולה]</small> <strong>לממחה</strong> <small>[למחות]</small> את ה<strong>קדירה בחסיסי</strong> <small>[בקמח קלי],</small> <strong>אמר רבא: איכא דשרי כי האי מילתא בדוכתא דשכיחי עבדי</strong> <small>[</small>האם <small>יש</small> מי <small>שמתיר דבר כמו זה במקום שמצויים העבדים]?</small> שהעבדים מזלזלים באיסורים, ועלולים להטיל קמח רגיל, ויכשילו באיסור חמץ בפסח! <strong>איכא דאמרי</strong> <small>[יש שאומרים]:</small> <strong>רבא גופא מחי לה קידרא בחסיסי</strong> <small>[עצמו היה ממחה את הקדירה בקמח קלי].</small>
 <big>ג משנה</big> <strong>אין נותנין קמח לתוך חרוסת</strong> (מאכל מתובל חריף) כדי להקהות את חריפותו <strong>או לתוך החרדל,</strong> שחריפותם של אלה מחישה את חימוץ הקמח. <strong>ואם נתן — יאכל מיד</strong> לפני שיחמיץ, <strong>ור' מאיר אוסר,</strong> שמא יחמיץ מיד.
 ועוד אמרו: <strong>אין מבשלין את</strong> קרבן <strong>הפסח לא במשקין ולא במי פירות</strong> שהרי אמרה התורה שצריך לאכלו צלוי, <strong>אבל סכין</strong> אותו בשעת צלייתו <strong>ומטבילין אותו</strong> בשעת האכילה <strong>בהן.</strong>
 ועוד אמרו: <strong>מי תשמישו של נחתום</strong> שהוא מצנן בהם את ידיו או רוחץ בהם את הכלים — <strong>ישפכו</strong> ולא ישתמשו בהם, <strong>מפני שהן מחמיצין,</strong> שהרי משהו מן הקמח והעיסה נכנס לתוכם.
 <big>ד גמרא</big> <strong>אמר רב כהנא: מחלוקת</strong> ר' מאיר וחכמים כשנתן מקמח <strong>לתוך החרדל</strong> שהוא חריף ביותר ואינו מניח להחמיץ, <strong>אבל לתוך חרוסת</strong> שאינה כה חריפה — <strong>דברי הכל ישרף מיד,</strong> שאינה מונעת חימוץ.
 <strong>ותניא נמי הכי</strong> <small>[ושנויה</small> ברייתא <small>גם כן כך]:</small> <strong>אין נותנין קמח לתוך החרוסת, ואם נתן — ישרף מיד.</strong> ואם נתנו <strong>לתוך החרדל, ר' מאיר אומר: ישרף מיד, וחכמים אומרים: יאכל מיד</strong> לפני שיחמיץ. <strong>אמר רב הונא בריה</strong> <small>[בנו]</small> של <strong>רב יהודה אמר רב נחמן אמר שמואל: הלכה כדברי חכמים</strong> בענין זה. <strong>אמר ליה</strong> <small>[לו]</small> <strong>רב נחמן בר יצחק לרב הונא בריה</strong> <small>[בנו]</small> של <strong>רב יהודה:</strong>
## דף מא.
 <strong>אחרוסת קאמר מר או אחרדל קאמר מר</strong> <small>[</small>האם <small>על חרוסת אמר אדוני</small> הלכה זו <small>או על החרדל אמר אדוני]?</small> <strong>אמר ליה</strong> <small>[לו]:</small> <strong>למאי נפקא מינה</strong> <small>[מה יוצא מכאן]?</small> והלוא נאמרו יחד ולשניהם דין אחד!
 אמר לו: יש הבדל על פי דברי <strong>רב כהנא,</strong> שהרי <strong>אמר רב כהנא: מחלוקת</strong> שנפל <strong>לתוך החרדל, אבל לתוך החרוסת — דברי הכל ישרף מיד.</strong> והאם גם בענין זה נאמרה הלכה כדברי חכמים?
 <strong>אמר ליה</strong> <small>[לו]:</small> <strong>לא שמיע לי</strong> <small>[שמעתי</small> הלכה זו<small>],</small> <strong>כלומר לא סבירא</strong> <small>[סבור,</small> נראה<small>]</small> <strong>לי</strong> כמותה, ואיני מחלק בהלכה, ולדעתי אף בחרוסת התירו חכמים, והלכה כמותם אף בזה.
 <strong>אמר רב אשי: כוותיה</strong> <small>[כשיטתו]</small> של <strong>רב כהנא מסתברא</strong> <small>[מסתבר],</small> <strong>מ</strong>מה ש<strong>אמר שמואל: אין הלכה כר' יוסי,</strong> ואין אנו מקבלים את דעתו (לעיל פסחים מ,ב) שהחומץ אינו מניח לקמח להחמיץ. <strong>מאי לאו</strong> <small>[האם לא]</small> הכוונה <strong>צמותי</strong> <small>[לצמת,</small> להפריע לחימוץ<small>]</small> <strong>הוא</strong> ש<strong>לא צמית</strong> <small>[מצמת],</small> <strong>הא חמועי מחמעא</strong> <small>[הרי להחמיץ,</small> הוא עצמו <small>מחמיץ],</small> ולכן דבר שיש בו חומץ (כחרוסת) — יש לחשוש שהוא מחמיץ מיד.
 ודוחים: <strong>לא,</strong> אין מכאן הוכחה; <strong>דילמא</strong> <small>[שמא]</small> הוא <strong>לא מצמת צמית</strong> <small>[מצמת],</small> <strong>ו</strong>אף <strong>לא חמועי מחמע</strong> <small>[מחמיץ]</small> ואין להוכיח מכאן לעניננו.
 שנינו במשנה ש<strong>אין מבשלין</strong> את הפסח במשקים. <strong>תנו רבנן: </strong>להסברת הענין מביאים את הכתוב "אל תאכלו ממנו נא ובשל מבושל במים כי אם צלי אש ראשו על כרעיו ועל קרבו" (שמות יב, ט), ומדרש הכתוב <strong>"במים" — אין לי אלא</strong> שאסור לבשלו <strong>במים,</strong> שאסור לבשלו בתוך <strong>שאר משקין מנין?</strong>
 <strong>אמרת: קל וחומר</strong> הדברים, <strong>ומה מים שאין מפיגין טעמן</strong> של הדברים המתבשלים בהם — <strong>אסורין, שאר משקין</strong> שלהם טעם משלהם <strong>שמפיגין טעמן</strong> של הדברים שמבשלים בהם <strong>לא כל שכן!</strong>
 <strong>רבי אומר</strong> לימוד אחר: <strong>"במים" — אין לי אלא מים, שאר משקין מניין</strong> שאסורים לבשל בהם את הפסח — <strong>תלמוד לומר "ובשל מבשל", מכל מקום</strong> כל סוג של בישול אסור.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה? ומשיבים: <strong>איכא בינייהו צלי קדר</strong> כלומר, צלי שצולים בתוך קדירה ואין מוסיפים בו מים, אבל הוא מתבשל בתוך הרוטב שלו עצמו. שלדעת רבי אסור הוא משום בישול, ולדעת חכמים כל עוד אין מוסיפים מין משקה, אינו קרוי בישול.
 ושואלים: <strong>ורבנן</strong> <small>[וחכמים]</small> <strong>האי</strong> <small>[</small>פסוק <small>זה]</small> <strong>"בשל מבשל", מאי עבדי להו</strong> <small>[מה עושים</small> הם <small>בו],</small> כיצד הם מבינים אותו? ומשיבים: <strong>מבעי ליה לכדתניא</strong> <small>[צריכים אותו לכמו ששנויה</small> הברייתא<small>]:</small> <strong>בשלו ואחר כך צלאו, או שצלאו ואחר כך בשלו — חייב</strong> משום בישול הפסח ולוקה.
 ושואלים: <strong>בשלמא</strong> <small>[נניח]</small> <strong>בשלו ואחר כך צלאו חייב, דהא בשליה</strong> <small>[שהרי בישלו]</small> וחייב על בישולו. <strong>אלא צלאו ואחר כך בשלו, הא</strong> <small>[הרי]</small> <strong>צלי אש הוא, אמאי</strong> <small>[מדוע]</small> חייב עליו?
 <strong>אמר רב כהנא: הא מני</strong> <small>[</small>ברייתא <small>זו</small> של <small>מי היא]?</small> שיטת <strong>ר' יוסי היא</strong> שבישול שלאחר צליה מבטל את הצליה. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>יוצאין</strong> ידי חובת מצה <strong>ברקיק השרוי</strong> במים או ברקיק <strong>מבושל</strong> שעדיין <strong>לא נימוח,</strong> אלו <strong>דברי ר' מאיר. ר' יוסי אומר: יוצאין ברקיק השרוי</strong> בתבשיל, <strong>אבל לא במבושל, אף על פי שלא נימוח.</strong> הרי שדעתו: שדבר שנאפה ואחר כך נתבשל איננו קרוי עוד אפוי אלא מבושל.
 <strong>עולא אמר: אפילו תימא</strong> <small>[תאמר]</small> שההלכה במצה מבושלת היא כ<strong>ר' מאיר,</strong> אין מקום להשוות, כי <strong>שאני הכא</strong> <small>[שונה כאן]</small> בפסח, ש<strong>אמר קרא</strong> <small>[המקרא]</small> <strong>"ובשל מבשל",</strong> משמע <strong>מכל מקום</strong> בכל דרך בישול אסור, מה שאין כן במצה.
 <big>ב</big> <strong>תנו רבנן</strong> <small>[שנו חכמים]:</small> <strong>יכול צלאו כל צורכו יהא חייב — תלמוד לומר "אל תאכלו ממנו נא ובשל מבשל במים"</strong> (שמות יב, ט). <strong>נא ובשל מבושל אמרתי לך</strong> שאסור, <strong>ולא שצלאו כל צורכו.</strong>
 ושואלים: <strong>היכי דמי</strong> <small>[כיצד בדיוק</small> מדובר כאן<small>]</small> <strong>אמר רב אשי: דשויא חרוכא</strong> <small>[שעשה</small> אותו <small>חרוך],</small> כלומר, אפילו צלאו יותר מן הצורך אינו עובר עליו.
 <strong>תנו רבנן</strong> <small>[שנו חכמים]:</small> <strong>יכול אכל כזית</strong> מקרבן הפסח כשהוא <strong>חי יהא חייב — תלמוד לומר "אל תאכלו ממנו נא ובשל מבשל", נא ובשל אמרתי לך</strong> בו איסור <strong>ולא חי.</strong>
 <strong>יכול יהא מותר</strong> לאוכלו חי אף מלכתחילה — <strong>תלמוד לומר "כי אם צלי אש"</strong> (שמות יב, ט), שמצות עשה מלכתחילה לאוכלו צלי אש. ושואלים: <strong>היכי דמי</strong> <small>[כיצד הוא</small> בדיוק<small>]</small> <strong>נא? אמר רב:</strong> זוהי דרגת צלי <strong>כדאמרי פרסאי</strong> <small>[כמו שאומרים הפרסים]:</small> <strong>אברנים</strong> <small>[</small>צלוי <small>למחצה].</small>
 <big>ג</big> <strong>אמר רב חסדא: המבשל בחמי טבריא,</strong> אם בישל <strong>בשבת</strong> — הרי הוא <strong>פטור.</strong> שבישול שלא על האש, אינו נקרא בישול גמור לענין שבת. ו<strong>פסח שבשלו בחמי טבריא — חייב</strong> עליו משום בישול.
 ושואלים: <strong>מאי שנא</strong> <small>[</small>ב<small>מה שונה]</small> לענין <strong>שבת</strong> ש<strong>לא,</strong> שבחמי טבריא אינו קרוי בישול, כי אש או <strong>תולדות אש</strong> (דבר המוחם מן האש) <strong>בעינן</strong> <small>[צריכים אנו]</small> <strong>וליכא</strong> <small>[ואין כאן],</small> שחמי טבריא אין חומם בא מכוח האש. ואם כן <strong>פסח נמי</strong> <small>[גם כן],</small> <strong>לאו</strong> <small>[לא]</small> <strong>תולדות אש הוא,</strong> ואין לקרוא לבישול זה בישול גמור!
 <strong>אמר רבא: מאי</strong> <small>[מהו]</small> <strong>"חייב" דקתני</strong> <small>[ששנינו]</small> פה הכוונה <strong>דקא עבר משום "צלי אש"</strong> כלומר, שלא קיים את מצות העשה שבתורה שיהא הפסח צלי אש אף שלא עבר על בישול.
 ואכן <strong>רב חייא בריה</strong> <small>[בנו]</small> של <strong>רב נתן מתני לה להא</strong> <small>[היה שונה את</small> ההלכה <small>הזו]</small> של <strong>רב חסדא בהדיא</strong> <small>[במישרין],</small> <strong>אמר רב חסדא: המבשל בחמי טבריא בשבת — פטור, ופסח שבשלו בחמי טבריא — חייב, שעבר משום "צלי אש".</strong>
 <big>ד</big> <strong>אמר רבא: אכלו נא</strong> —
## דף מא:
 <strong>לוקה שתים,</strong> משום שעבר על "אל תאכלו ממנו נא" (שמות יב, ט) וגם עבר על האמור "אל תאכלו ממנו וגו' כי אם צלי אש" (שמות יב, ט), ואם אכלו <strong>מבושל — לוקה שתים,</strong> משום שהוא "ובשל מבושל" (שמות יב, ט), ומשום "כי אם צלי אש". אם אכלו לאחר שהיה הקרבן <strong>נא ו</strong>אחר כך <strong>מבושל — לוקה שלש</strong> משום נא, משום מבושל, ומשום "כי אם צלי אש".
 <strong>אביי אמר: אין לוקין על לאו שבכללות,</strong> כי האיסור של "כי אם צלי אש" כולל סוגי בישול שונים, ואין לוקים על לאו שאינו מיוחד לאיסור אחד.
 ובביאור דברי אביי אלה נחלקו; <strong>איכא דאמרי</strong> <small>[יש שאומרים]:</small> <strong>תרתי</strong> <small>[שתי</small> מלקיות<small>]</small> <strong>הוא</strong> ש<strong>לא לקי</strong> <small>[לוקה]</small> שאין הלאו של "כי אם צלי אש" מתווסף על האיסור הפרטי של נא או מבושל, אבל <strong>חדא מיהת לקי</strong> <small>[אחת מכל מקום לוקה].</small> שאם עשה את הפסח בדרך שאינו מבושל כדרכו או נא וגם אינו צלי — לוקה עליו, שהרי עבר רק משום "כי אם צלי אש".
 <strong>איכא דאמרי</strong> <small>[יש שאומרים]:</small> <strong>חדא נמי לא לקי</strong> <small>[אחת גם כן אינו לוקה]</small> <strong>דלא מייחד לאויה כלאו דחסימה</strong> <small>[שאין הלאו שלו מיוחד</small> לענין אחד <small>כמו הלאו של חסימה]</small> שאת ההלכה שעונש ביטול מצות לא תעשה הוא מלקות, למדים מן הלאו של "לא תחסום שור בדישו" שנסמך בתורה לדין המלקות. וממנו למדים שכל איסור לאו שאיננו מיוחד לענין אחד כאיסור זה של חסימה — אין לוקים עליו, וכיון שהלאו שלא לאכול מן הבשר אלא צלי איננו מיוחד לדין אחד בלבד — אין לוקים עליו כלל. מחלוקת דומה לזו היתה גם בדין אחר.
 <strong>רבא אמר:</strong> נזיר ש<strong>אכל זג</strong> (קליפה) של ענב — <strong>לוקה שתים,</strong> שנאמר בתורה "כל ימי נזרו מכל אשר יעשה מגפן היין מחרצנים ועד זג לא יאכל" (במדבר ו, ד), ולוקה הן משום אכילת הזג שנתפרש איסורה והן משום שאכל מדבר שנעשה מגפן היין. וכן אם אכל <strong>חרצן — לוקה שתים,</strong> משום איסור אכילת חרצן שנתפרש איסורו, ומשום אשר יעשה מגפן היין. אכל <strong>זג וחרצן — לוקה שלש,</strong> משום זג, משום חרצן, ומשום "אשר יעשה מגפן היין".
 <strong>אביי אמר</strong> כשיטתו בפסח: <strong>אין לוקין על לאו שבכללות. איכא דאמרי</strong> <small>[יש שאומרים]:</small> <strong>תרתי</strong> <small>[שתי</small> מלקיות<small>]</small> <strong>הוא</strong> ש<strong>לא לקי</strong> <small>[לוקה],</small> <strong>חדא מיהת לקי</strong> <small>[</small>על <small>אחת מכל מקום לוקה].</small> <strong>איכא דאמרי</strong> <small>[יש שאומרים]:</small> <strong>חדא נמי לא לקי, דלא מייחד לאויה כלאו דחסימה</strong> <small>[אחת גם כן אינו לוקה, שאין הלאו שלו מיוחד</small> לענין אחד <small>כמו הלאו של חסימה].</small>
 <big>א</big> <strong>תנו רבנן</strong> <small>[שנו חכמים]:</small> <strong>אכל כזית נא</strong> מקרבן פסח <strong>מבעוד יום</strong> בארבעה עשר בניסן — <strong>פטור,</strong> אכל <strong>כזית נא משחשיכה — חייב. אכל כזית צלי</strong> מקרבן פסח <strong>מבעוד יום — לא פסל עצמו מבני חבורה</strong> שלו. שאף שאין אדם אוכל פסח בשתי חבורות, והאוכל מפסח אחד פסל עצמו מכל קרבן פסח אחר. אבל כיון שהיה זה לפני זמן חובת אכילת הפסח — אינו פוסל. אבל אכל <strong>כזית צלי משחשיכה,</strong> שכבר חלה חובת אכילת הפסח — <strong>פסל עצמו מבני החבורה</strong> שנמנה עמה קודם לכן.
 <strong>תניא אידך</strong> <small>[שנויה</small> ברייתא <small>אחרת]:</small> <strong>יכול אכל כזית נא</strong> מקרבן הפסח <strong>מבעוד יום יהא חייב</strong> על כך, <strong>ודין</strong> (קל וחומר] <strong>הוא: ומה בשעה שישנו בקום אכול צלי</strong> כלומר, משחשיכה, שיש מצות עשה לאכול את הפסח — <strong>ישנו</strong> עם זאת <strong>ב"בל תאכל נא". בשעה שאינו בקום אכול צלי,</strong> מבעוד יום — <strong>אינו דין שישנו ב"בל תאכל נא"?</strong>
 <strong>או לא</strong> נאמר כך, ונטען: <strong>בשעה שאינו בקום אכול צלי — ישנו בבל תאכל נא,</strong> אבל משחשיכה <strong>בשעה שישנו בקום אכול צלי — אינו בבל תאכל נא,</strong> שאין איסור אכילת נא חל אלא לפני הזמן הראוי לאכילת הפסח.
 <strong>ואל תתמה</strong> על סברה זו, <strong>שהרי הותר מכללו אצל צלי,</strong> שכן לפני חשיכה אסור היה לאכול מן הפסח כלל, אפילו צלי, ומשחשכה הותר. ושמא בדיעבד אף באכילת נא אינו עובר?
 <strong>תלמוד לומר: "אל תאכלו ממנו נא ובשל מבשל במים כי אם צלי אש"</strong> (שמות יב, ט), <strong>שאין תלמוד לומר "כי אם צלי אש",</strong> שהרי כבר נאמר "ואכלו את הבשר בלילה הזה צלי אש" וגו' (שמות יב, ח), <strong>ומה תלמוד לומר "כי אם צלי אש"? לומר לך בשעה שישנו בקום אכול צלי — ישנו בבל תאכל נא, בשעה שאינו בקום אכול צלי — אינו בבל תאכל נא.</strong>
 <strong>רבי אומר: אקרא אני "בשל"</strong> ודי במקרא זה, <strong>מה תלמוד לומר</strong> החזרה <strong>"מבשל" — שיכול אין לי אלא שבישלו משחשיכה</strong> שהוא עיקר זמנו יהא חייב עליו, אבל <strong>בשלו מבעוד יום מנין</strong> שחייב עליו — <strong>תלמוד לומר "בשל מבשל" מכל מקום.</strong>
 ותוהים: <strong>והאי</strong> <small>[ו</small>הרי <small>זה]</small> <strong>"בשל מבשל" אפקיה</strong> <small>[הוציאו]</small> <strong>רבי</strong> עצמו ללמוד ממנו הלכה אחרת לענין איסור <strong>צלי קדר</strong> (בשר המתבשל בקדירה בלא תוספת נוזלים כלשהם, פרט לאלו הנפלטים ממנו), <strong>ו</strong>כן <strong>ל</strong>בישול הפסח ב<strong>שאר משקין.</strong> וכיצד הוא לומד עתה מכאן הלכה שונה לגמרי?
 ומשיבים: <strong>אם כן,</strong> אילו בא כתוב זה ללמדנו רק ענין אחד — <strong>לימא קרא</strong> <small>[שיאמר הכתוב]</small> <strong>או "בשל בשל" או "מבשל מבשל",</strong> ותהא זו לשון ריבוי פשוטה, <strong>מאי</strong> <small>[מה]</small> לשון כפולה וזרה של <strong>"בשל מבשל" — שמעת מינה תרתי</strong> <small>[לומד אתה מכאן שתים]</small> הן לדרך הבישול והן לזמן הבישול.
 <strong>תנו רבנן</strong> <small>[שנו חכמים]:</small> <strong>אכל צלי</strong> מקרבן הפסח <strong>מבעוד יום</strong> — <strong>חייב, וכזית נא משחשיכה</strong> — <strong>חייב.</strong>
 <strong>קתני</strong> <small>[שנה]</small> <strong>צלי דומיא</strong> <small>[בדומה]</small> ל<strong>נא: מה נא</strong> אם אכלו עבר <strong>בלאו, אף צלי,</strong> אם אכלו מבעוד יום — עבר <strong>בלאו.</strong>
 ושואלים: <strong>בשלמא</strong> <small>[נניח]</small> לענין <strong>נא</strong> שחייבים עליו, <strong>דכתיב</strong> <small>[שנאמר]</small> במקרא: <strong>"אל תאכלו ממנו נא", אלא צלי מנלן</strong> <small>[מנין לנו]</small> שעוברים עליו אם אכלו לפני זמנו?
 ומשיבים: <strong>דכתיב</strong> <small>[ש</small>הרי <small>נאמר]</small> <strong>"ואכלו את הבשר בלילה הזה</strong> צלי אש ומצות על מרורים יאכלוהו<strong>"</strong> (שמות יב, ח), ומכאן למדים: <strong>בלילה — אין</strong> <small>[כן]</small> אוכלים, <strong>ביום — לא,</strong> הרי שאסור באכילה לפני הלילה.
 ושואלים: ועדיין <strong>האי</strong> <small>[</small>איסור <small>זה]</small> <strong>לאו הבא מכלל עשה הוא,</strong> שלא נתפרש בתורה בלשון שלילה, <strong>ו</strong>יודעים אנו כי <strong>כל לאו הבא מכלל עשה</strong> שנובע רק ממשמעות הלשון ממצות עשה — <strong>עשה</strong> הוא, והעובר עליו נקרא עובר על מצות עשה, ולא על מצות לא תעשה!
 <strong>אמר רב חסדא: הא מני</strong> <small>[</small>ברייתא <small>זו</small> כשיטת <small>מי היא]</small>
## דף מב.
 <strong>ר' יהודה היא, דתניא</strong> <small>[שכן שנינו</small> בברייתא<small>]:</small> <strong>"</strong>ו<strong>שור ושה שרוע וקלוט נדבה תעשה אתו</strong> ולנדר לא ירצה<strong>"</strong> (ויקרא כב, כג), ולמד מכאן: <strong>אותו</strong> — את בעל המום שאינו ראוי לקרבן, <strong>אתה מתפיס</strong> (יכול להקדיש) <strong>לבדק הבית</strong> במקדש, <strong>ואי</strong> (ואין) <strong>אתה מתפיס תמימים לבדק הבית,</strong> שבהמה הראויה לקרבן אין להקדישה לנדבת בדק הבית. <strong>מכאן אמרו</strong> חכמים: <strong>כל המתפיס תמימים לבדק הבית — עובר</strong> על מצות <strong>עשה.</strong>
 <strong>אין לי אלא</strong> ללמוד מכאן שעובר <strong>בעשה,</strong> שאף עובר <strong>בלא תעשה מנין — תלמוד לומר "וידבר ה' אל משה לאמר"</strong> (ויקרא כב, יז), <strong>לימד על כל הפרשה כולה שיהא בלא תעשה</strong> כל העובר עליה, אלה <strong>דברי ר' יהודה.</strong>
 ומוסיפים, <strong>אמר לו רבי לבר קפרא: מאי</strong> <small>[מה]</small> <strong>משמע?</strong> כלומר כיצד מבין ר' יהודה מהכתוב "וידבר ה' אל משה לאמור" שכל הפרשה כולה בלא תעשה?
 <strong>אמר לו: דכתיב</strong> <small>[ש</small>כן <small>נאמר]</small> <strong>"לאמר".</strong> והוא דורשו כמו: לא-אמור, <strong>"לא" נאמר בדברים,</strong> שיש גם איסור לאו בדברים האמורים שם.
 <strong>בי</strong> <small>[</small>ב<small>בית</small> מדרשו<small>]</small> של <strong>רב אמרי</strong> <small>[היו אומרים]</small> בשינוי מועט: <strong>"לאמר" — לאו אמור,</strong> שיש לומר לישראל שיש כאן מצוות לא תעשה בדבר זה. ומכל מקום למדנו לעניננו שלשיטת ר' יהודה לאו הבא מכלל "לאמור" נידון כלאו. ומתוך שנאמר בפסח "ויאמר ה' אל משה ואל אהרן בארץ מצרים לאמור" (שמות יב, א), הרי שכל שנאמר בפרשה נידון אף בלאו.
 <big>א</big> שנינו במשנה כי <strong>מי תשמישו של נחתום</strong> נשפכים ואין משתמשים בהם משום חמץ שבהם. <strong>תני חדא</strong> <small>[שנויה</small> ברייתא <small>אחת]:</small> <strong>שופכין</strong> אותם <strong>במקום מדרון, ואין שופכין</strong> אותם <strong>במקום האישבורן</strong> (מקום שהמים נקוים בו). <strong>ותניא אידך</strong> <small>[ושנויה</small> ברייתא <small>אחרת]:</small> <strong>שופכין במקום האישבורן!</strong>
 ומתרצים: <strong>לא קשיא</strong> <small>[קשה]</small> מברייתא לברייתא; <strong>הא</strong> <small>[זה]</small> שאסרו באישבורן — <strong>דנפישי, דקוו</strong> <small>[</small>כשהמים <small>מרובים,</small> והם <small>נקוים]</small> במקומם ואינם נבלעים בקרקע ומחמיצים. <strong>הא</strong> <small>[זה]</small> שהתירו — כשהם <strong>לא נפישי</strong> <small>[מרובים],</small> ו<strong>לא קוו</strong> <small>[נקוים],</small> ונבלעים בקרקע לפני שמספיקים להחמיץ.
 ב<strong>אמר רב יהודה: אשה לא תלוש</strong> את המצות <strong>אלא במים שלנו,</strong> שהיו בבית במשך הלילה והתקררו בבית. כי אם יקחו מים פושרים כפי שהם נשאבים, יזרזו אלה את חימוצה של העיסה.
 ומסופר: <strong>דרשה רב מתנה בפפוניא</strong> להלכה זו. <strong>למחר אייתו כולי עלמא חצבייהו ואתו לגביה</strong> <small>[למחרת</small> בערב פסח <small>הביאו הכל את כדיהם ובאו לפניו],</small> <strong>ואמרו ליה</strong> <small>[לו]:</small> <strong>הב לן מיא</strong> <small>[תן לנו מים].</small> כי הם הבינו "מים שלנו" — מים ששייכים לנו, לבית החכם, ולכן באו כולם אליו לקבל מהמים שלו. <strong>אמר להו</strong> <small>[להם]:</small> <strong>אנא במיא דביתו אמרי</strong> <small>[אני במים שלנו</small> בלילה בבית <small>אמרתי].</small>
 <strong>דרש רבא: אשה לא תלוש</strong> את המצה <strong>בחמה</strong> אלא בבית, <strong>ולא בחמי חמה</strong> במים שהתחממו מחום השמש, <strong>ולא במים הגרופין מן המולייר</strong> (ממיחם שיש בו גחלים), <strong>ולא תגביה ידה מן התנור,</strong> כלומר לא תפסיק להתעסק באפיה <strong>עד שתגמור את כל הפת</strong> מן העיסה שלא תחמיץ בינתים. <strong>וצריך</strong> שיהיו לה <strong>שני כלים, אחד שמקטפת בו</strong> כלומר, שנותנת את המים על העיסה, <strong>ואחד שמצננת בו את ידיה</strong> לאחר הקיטוף, כדי שלא יחמיץ חום ידיה את העיסה.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>עברה ולשה</strong> במים חמים, <strong>מהו? מר זוטרא אמר: מותר, רב אשי אמר: אסור.</strong>
 <strong>אמר מר זוטרא: מנא אמינא לה</strong> <small>[מנין אומר אני אותה]</small> את הלכתי זו? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין לותתין השעורין בפסח. ואם לתת,</strong> אם <strong>נתבקעו — אסורים, לא נתבקעו — מותרין.</strong> הרי שגם מי שעובר על דברי חכמים ועושה שלא כדין, כל עוד שלא החמיץ ממש אין חכמים אוסרים. אף כאן לעניננו, כל עוד לא החמיצה העיסה ממש אין חכמים אוסרים אותה.
 <strong>ורב אשי אמר: אטו כולהו חדא מחיתא מחיתינהו</strong> <small>[וכי</small> את <small>כולם אורג אתה באריגה אחת]?!</small> וכי כל ההלכות כולן שוות זו לזו? <strong>היכא דאיתמר</strong> <small>[</small>ב<small>מקום שנאמר] —</small> <strong>איתמר</strong> <small>[נאמר]</small> שלא קנסו חכמים, <strong>והיכא</strong> <small>[ובמקום]</small> ש<strong>לא איתמר</strong> <small>[נאמר] —</small> <strong>לא איתמר</strong> <small>[נאמר],</small> ויש מקום לקנוס את האשה שעברה על דברי חכמים ולאסור את עיסתה.
 
 <big>א משנה</big> <strong>ואלו עוברין</strong> עליהם <strong>בפסח</strong> משום "בל יראה" ו"בל ימצא", אף על פי שלא כולם הם דברי מאכל ממש; <strong>כותח הבבלי</strong> שהוא תבלין חריף שנותנים בו גם קמח, <strong>ושכר המדי, וחומץ האדומי, וזיתום</strong> (מין שיכר) <strong>המצרי, וזומן של צבעים, ועמילן של טבחים, וקולן</strong> (דבק) <strong>של סופרים.</strong>
 <strong>ר' אליעזר אומר: אף תכשיטי נשים</strong> שיש בהם חמץ.
 <strong>זה הכלל: כל שהוא ממין דגן</strong> והחמיץ, אף שאינו לחם חמץ ממש — <strong>הרי זה עובר</strong> עליו <strong>בפסח</strong> משום "בל יראה" ו"בל ימצא". <strong>הרי אלו</strong> שנמנו קודם <strong>באזהרה</strong> (באיסור לא תעשה), <strong>ו</strong>אולם <strong>אין בהם משום כרת</strong> אם אוכל אותם.
 <big>ב גמרא</big> כיון שהוזכר כותח במשנה מביאים ברייתא הדנה בכותח. <strong>תנו רבנן</strong> <small>[שנו חכמים],</small> <strong>שלשה דברים נאמרים בכותח הבבלי: מטמטם</strong> <small>[סותם]</small> <strong>את הלב, ומסמא את העינים, ומכחיש</strong> (מחליש, גורם חולי) <strong>את הגוף.</strong>
 ומבארים: <strong>מטמטם את הלב — משום נסיובי דחלבא</strong> <small>[נסיוב החלב]</small> הנוזל הנותר כשמפרישים את הגבינה מן החלב, שכן היו נותנים בכותח את הנסיוב, והוא מאכל תפל וגרוע. <strong>ומסמא את העינים — משום מילחא</strong> <small>[מלח]</small> שיש בו, העשוי להיות סכנה לעינים. <strong>ומכחיש את הגוף</strong> — <strong>משום קומניתא דאומא</strong> <small>[עיפוש הפת],</small> שמכניסים בכותח פירורי פת שהחמיצה מאד, כמעט עד כדי עיפוש.
 וכיון שהובאה ברייתא זו מביאים עוד דברים שנאמרו בעניני בריאות הגוף ובמאכלים; <strong>תנו רבנן</strong> <small>[שנו חכמים]:</small> <strong>שלשה דברים מרבין</strong> את <strong>הזבל, וכופפין את הקומה</strong> של אדם, <strong>ונוטלין אחד מחמש מאות ממאור עיניו של אדם</strong> אם רגיל לאוכלם, <strong>אלו הם: פת קיבר</strong> (העשויה מקמח לא משובח), <strong>ושכר חדש, וירק חי.</strong>
 וכן <strong>תנו רבנן</strong> <small>[שנו חכמים]</small> בברייתא אחרת: <strong>שלשה דברים ממעטין את הזבל, וזוקפין את הקומה, ומאירין את העינים, אלו הם: פת נקייה</strong> שנעשית מקמח סולת, <strong>בשר שמן, ויין ישן.</strong> ומבארים: <strong>פת נקייה</strong> —
## דף מב:
 <strong>דסמידא</strong> <small>[של סולת],</small> <strong>בשר שמן — דצפירתא</strong> <small>[של עז]</small> שעדיין <strong>לא אפתח</strong> <small>[נפתחה,</small> ילדה<small>],</small> <strong>יין ישן — עתיק עתיקי</strong> <small>[ישן נושן]</small> לפחות בן שלוש שנים.
 ואומרים כלל: <strong>כל מילי</strong> <small>[דבר]</small> רפואה <strong>דמעלי להאי</strong> <small>[שמועיל לזה]</small> לחולי או לאבר — <strong>קשה להאי</strong> <small>[לזה],</small> <strong>ו</strong>כל <strong>דבר ש</strong><strong>קשה להאי — מעלי להאי</strong> <small>[מועיל לזה],</small> <strong>בר</strong> <small>[חוץ]</small> <strong>מזנגבילא רטיבא, ופילפלי אריכתא</strong> <small>[זנגביל לח, ופלפלים ארוכים],</small> <strong>ופת נקייה, ובשר שמן, ויין ישן, דמעלי לכולי גופיה</strong> <small>[שמועילים לכל</small> איברי <small>הגוף].</small>
 <big>א</big> מעתה מבארים קצת את פרטי הדברים שהוזכרו במשנה. <strong>שכר המדי</strong> מפני מה אסור בפסח, <strong>דרמו ביה מי שערי</strong> <small>[שמטילים</small> מכניסים <small>בו</small> בני מדי <small>מי שעורים].</small>
 <big>ב</big> <strong>"וחומץ האדומי"</strong> אסור מפני <strong>דשדו בי שערי</strong> <small>[שמשליכים בתוכו שעורים].</small>
 <strong>אמר רב נחמן בר יצחק: בתחלה</strong> כשבית המקדש היה קיים ו<strong>היו מביאים נסכים מיהודה</strong> היתה הברכה שולטת ביינם והיה משתמר. ו<strong>לא היה יינן של יהודה מחמיץ, עד שנותנים לתוכם שעורים</strong> להחמיצו. <strong>והיו קורין</strong> (קוראים) <strong>אותו חומץ סתם,</strong> כי יין שלא עשו מעשה להחמיצו, לא הגיע מעצמו לידי חימוץ.
 <strong>ועכשיו</strong> לאחר החורבן <strong>אין יינם של אדומיים מחמיץ עד שנותנים לתוכם שעורין, וקורין אותו חומץ האדומי, לקיים מה שנאמר</strong> בצור, והוא הדין בשונאי ישראל אחרים <strong>"</strong>יען אשר אמרה צור על ירושלים האח נשברה דלתות העמים נסבה אלי <strong>אמלאה החרבה"</strong> (יחזקאל כו, ב). ודרשו: <strong>אם מלאה זו</strong> ירושלים — <strong>חרבה זו</strong> אויבתה, <strong>ואם מלאה זו</strong> האויבת — <strong>חרבה זו.</strong> ולכן כאשר יש זמן נפילה לישראל, האויבים מגיעים להצלחה וגדולה שהיתה קודם נחלת ישראל. <strong>רב נחמן בר יצחק אמר: מהכא</strong> <small>[מכאן]</small> אפשר ללמוד דבר זה, שנאמר בעשו ויעקב <strong>"ולאם מלאם יאמץ"</strong> (בראשית כה, כג), שכאשר עם זה עולה השני יורד, ששניהם כאחד אינם יכולים להיות בתוקפם.
 <strong>תניא</strong> <small>[שנינו</small> בברייתא<small>],</small> <strong>אמר ר' יהודה: ביהודה, בראשונה הלוקח חומץ מעם הארץ</strong> החשוד שאינו מפריש מעשרות כדין, <strong>אינו צריך לעשר, מפני שחזקה</strong> שסתם חומץ <strong>אינו בא</strong> לא היה נעשה <strong>אלא מהתמד</strong> מפסולת הענבים. שלאחר סינון היין מן השמרים היו שופכים שוב מים עליהם וממצים את המשקה ואותו היו מחמיצים, שכן מתוך חוזקו של היין לא היה הוא עצמו מחמיץ, ומשקה זה הקרוי תמד, אין צריך להפריש ממנו מעשר. <strong>ו</strong>אילו <strong>עכשיו, הלוקח חומץ מעם הארץ צריך לעשר,</strong> שעכשיו היין ממהר להחמיץ, <strong>שחזקתו</strong> של חומץ <strong>אינו בא אלא מן היין.</strong>
 ושואלים: <strong>וסבר ר' יהודה: תמד לאו בר עשורי</strong> <small>[לא בן עישור]</small> <strong>הוא? והא תניא</strong> <small>[והרי שנינו</small> בברייתא<small>]:</small> <strong>המתמד ונתן מים במדה</strong> מסויימת <strong>ומצא</strong> משקה <strong>כדי מדתו</strong> ולא יותר — <strong>פטור</strong> מלעשר, משום שרואים שהענבים הוסיפו בהם רק טעם בלבד ולא כמות יין. <strong>ור' יהודה מחייב</strong> אפילו בכך. וכיצד אם כן אמר קודם שאפשר לקחת תמד מעם הארץ? והרי תמד זה צריך לעשרו!
 ומשיבים: <strong>הכי קאמר</strong> <small>[כך אמר,</small> התכוון<small>]</small> ר' יהודה: לא שהתמד פטור ממעשר, אלא <strong>לא נחשדו עמי הארץ על התמד</strong> שכיון שהוא זול ביותר, מן הסתם אין חוסכים בו ומעשרים אותו. <strong>אי בעית אימא</strong> <small>[אם תרצה אמור]</small> גם אם תאמר שאף על התמד <strong>נחשדו. ולא קשיא</strong> <small>[קשה]:</small> <strong>הא</strong> <small>[זה]</small> כשהוציא את התמד — <strong>בדרווקא</strong> <small>[בשמרי היין],</small> שיין כלשהו מעורב בו, ועל כך אמר ר' יהודה שחייב לעשר. <strong>הא</strong> <small>[זה] —</small> <strong>בדפורצני</strong> <small>[בחרצנים],</small> שהוציא את התמד מחרצני הגפנים בלבד שאין בהם כל תערובת יין ואינו צריך לעשר.
 <big>ג</big> במשנה נאמר כי <strong>זיתום המצרי</strong> יש בו משום חמץ, ושאלו: <strong>מאי</strong> <small>[מהו]</small> <strong>זיתום המצרי?</strong>
 <strong>תנא</strong> <small>[שנה]</small> <strong>רב יוסף</strong> מתוך ברייתא: <strong>תלתא שערי, תלתא קורטמי, ותלתא מלחא</strong> <small>[שליש שעורים, שליש כרכום, ושליש מלח].</small>
 <strong>רב פפא מפיק שערי ומעייל חיטי</strong> <small>[היה מוציא שעורים ומכניס חיטים].</small> כלומר, לדעתו זיתום המצרי לא נעשה משעורים אלא מחיטים. ומעירים: <strong>וסימניך</strong> הכלי הקרוי <strong>סיסני.</strong> כלומר, אם רצונך לזכור מי מן החכמים אמר שיש שעורים בזיתום יהא סימנך המלה <strong>סיסני,</strong> שמופיעה בה פעמיים האות ס', ותזכור כי רב יוסף שיש בשמו את האות ס' אמר שעורים (שהאות ש' הריהי כאות ס'), פעמיים ס'.
 <strong>ותרו להו וקלו להו וטחני להו</strong> <small>[ושורים אותם</small> יחד <small>ו</small>אחר כך <small>קולים אותם</small> באש <small>וטוחנים אותם</small> יחד<small>]</small> <strong>ושתו להו מדיבחא ועד עצרתא</strong> <small>[ושותים אותם מ</small>זמן <small>הפסח ועד העצרת],</small> <strong>דקמיט מרפי ליה, ודרפי מקמיט ליה</strong> <small>[</small>שמי <small>ש</small>הוא <small>עצור</small> הרי הוא <small>מרפה</small> את מעיו, <small>ו</small>זה <small>ש</small>הוא <small>מרופה</small> הרי הוא <small>מחזק</small> את מעיו<small>],</small> <strong>לחולה ולאשה עוברה</strong> <small>[מעוברת]</small> <strong>סכנתא</strong> <small>[סכנה]</small> הוא לשתות ממשקה זה.
 <big>ד</big> במשנה הוזכר <strong>זומן של צבעים</strong> שהוא חמץ. ומסבירים: <strong>הכא תרגימו</strong> <small>[כאן</small> בבבל, <small>הסבירו]</small> שזהו <strong>מיא דחיורי דצבעי בהו לבא</strong> <small>[מים של סובין שצובעים בהם את העור].</small>
 <big>ה</big> עוד הוזכר במשנה <strong>ועמילן של טבחים</strong> שאף הוא חמץ. ומסבירים מה טיבו: <strong>פת תבואה שלא הביאה שליש</strong> בישולה, שקוטפים את המלילות בוסר ועושין מהם כעין ככר <strong>שמניחה על פי קדירה ושואבת</strong> את <strong>הזוהמא</strong> שבמרק.
 <big>ו</big> עוד הוזכר במשנה <strong>קולן של סופרים</strong> שהרי הוא חמץ. ומסבירים: <strong>הכא תרגומא</strong> <small>[כאן</small> בבבל, <small>הסבירו]</small> שזהו <strong>פרורא דאושכפי</strong> <small>[דבק של סנדלרים]</small> העשוי מקמח.
 <strong>רב שימי מחוזנאה אמר: זה טיפולן</strong> (מריחתם) <strong>של בנות עשירים, שמשיירות אותו לבנות עניים.</strong> כלומר, נוהגות היו הנשים כדי להשיר שיער ממקומות שונים בגוף למרוח באותם מקומות חומרים שונים, וביניהם מעורב גם קמח. ו"קולן של סופרים", הכוונה שאת שיירי המריחה (הטפילה) של בנות העשירים היו נותנות לבנות הסופרים (מלמדי התינוקות) שעניות היו, כדי שגם הן תוכלנה להשתמש בהם.
 ותוהים: <strong>איני</strong> <small>[וכי כן הוא]?</small> <strong>והא תנא</strong> <small>[והרי שנה]</small> <strong>ר' חייא</strong> לסימן, שהדברים במשנתנו יש ביניהם <strong>ארבעה מיני מדינה,</strong> כלומר דברים שכל בני המדינה משתמשים בהם והם: כותח, שכר, חומץ, וזיתום. <strong>ו</strong>כן <strong>שלשה מיני אומנות,</strong> דברים השייכים לבעלי מקצוע, והם: זומן, קולן, ועמילן. <strong>ואי אמרת</strong> <small>[ואם אומר אתה]</small> שקולן של סופרים הוא <strong>טיפולן של בנות עשירים,</strong> אם כן <strong>מאי</strong> <small>[איזה]</small> <strong>מיני אומנות איכא</strong> <small>[יש כאן]?</small> הלוא אין זה דבר השייך לבעלי מקצוע!
 ומשיבים בשאלה: <strong>ואלא מאי</strong> <small>[מה]</small> תאמר שכאן מדובר ב<strong>פרורא דאושכפי</strong> <small>[דבק של סנדלרים],</small> אם כן, <strong>אמאי קרי ליה האי</strong> <small>[מדוע קורא לזה]</small> <strong>קולן של סופרים? קולן של רצענים</strong> (סנדלרים) <strong>מיבעיא ליה</strong> <small>[היה צריך]</small> לקרוא <small>לו!</small> <strong>אמר רב אושעיא: לעולם</strong> תפרש שקולן הוא <strong>פרורא דאושכפי</strong> <small>[דבק של סנדלרים],</small> <strong>ומאי קרי ליה</strong> <small>[ומדוע קורא לו]</small> <strong>קולן של סופרים?</strong> משום ש<strong>סופרים נמי</strong> <small>[גם כן]</small> <strong>מדבקין בהו ניירותיהן,</strong> ובזמן המשנה קראו לכך דבק הסופרים.
 <big>ז</big> במשנתנו נאמר כי <strong>ר' אליעזר אומר אף תכשיטי נשים</strong> אסורים. ותוהים: <strong>תכשיטי נשים סלקא דעתך</strong> <small>[עולה על דעתך]</small> לאסור, תכשיטים העשויים כסף וזהב או אריגים, מה חמץ יש בהם? <strong>אלא אימא</strong> <small>[אמור]</small> שהכוונה היא: <strong>אף טיפולי נשים</strong> כלומר דברים שטופלות (מורחות) הנשים על עצמן לתיקון העור. ש<strong>אמר רב יהודה אמר רב בנות ישראל</strong>
## דף מג.
 <strong>שהגיעו לפרקן</strong> שצומחות להן שערות כבוגרות, <strong>ו</strong>אולם <strong>לא הגיעו</strong> עדיין <strong>לשנים</strong> של בגרות, והן מתביישות בשל כך, ורוצות להשיר שערות אלה, מה הן עושות, <strong>בנות עניים טופלות</strong> (מורחות) <strong>אותן בסיד</strong> המשיר את השיער, <strong>בנות עשירים טופלות אותן בסולת, בנות מלכים בשמן המור,</strong> והוא <strong>שנאמר:</strong> "כי כן ימלאו ימי מרוקיהן <strong>ששה חדשים בשמן המור</strong> וששה חדשים בבשמים ובתמרוקי הנשים" (אסתר ב, יב).
 ושואלים: <strong>מאי</strong> <small>[מהו]</small> <strong>"שמן המור"? רב הונא בר ירמיה אומר: סטכת</strong> (סוג של שמן המעורב בתמצית בושם). <strong>רב ירמיה בר אבא אמר:</strong> זהו <strong>שמן זית שלא הביא שליש</strong> שמתמצה מזיתים שעדיין לא נתבשלו והוא חריף ביותר.
 <strong>תניא</strong> <small>[שנויה</small> ברייתא<small>]</small> <strong>ר' יהודה אומר: אנפיקנין</strong> שאסרו חכמים להביאו למנחות זהו <strong>שמן זית שלא הביא שליש, ולמה סכין אותו? מפני שמשיר את השיער ומעדן את הבשר.</strong>
 <big>א</big> נאמר במשנה <strong>"זה הכלל כל שהוא ממין דגן</strong> אסור בפסח". <strong>תניא</strong> <small>[שנויה</small> ברייתא<small>],</small> <strong>אמר ר' יהושע: וכי מאחר ששנינו כל שהוא מין דגן הרי זה עובר בפסח, למה מנו חכמים את אלו</strong> בפרט? הרי היו יכולים להסתפק בכלל! אלא <strong>כדי שיהא רגיל בהן ובשמותיהן,</strong> וידע שדברים אלה יש בהם משהו דגן.
 מסופר: <strong>כי הא דההוא בר מערבא איקלע</strong> <small>[כגון זה שאחד בן המערב,</small> ארץ ישראל <small>הזדמן]</small> <strong>לבבל, הוה בישרא בהדיה</strong> <small>[היה בשר עמו],</small> <strong>אמר להו</strong> <small>[להם]</small> למארחיו: <strong>קריבו</strong> <small>[הביאו]</small> <strong>לי מתכילתא</strong> <small>[תבלין]</small> לאכול עם הפת. <strong>שמע דקאמרי</strong> <small>[שאומרים]:</small> <strong>קריבו ליה</strong> <small>[תנו לו]</small> <strong>כותח. כיון</strong> ש<strong>שמע כותח — פירש,</strong> שידע שבכותח יש חלב ואין לאוכלו עם הבשר. ומכאן שיש תועלת לאדם לדעת שמות המאכלים וממה הם עשויים, כדי שיוכל להיזהר מהם, גם כשאינו יודע כיצד הם נראים.
 <big>ב</big> נאמר אף במשנה על הדברים השנויים שם <strong>"הרי אלו באזהרה"</strong> באיסור לאו, אבל לא בכרת.
 ושואלים: <strong>מאן תנא</strong> <small>[מי</small> הוא <small>התנא]</small> הסבור ש<strong>חמץ דגן גמור,</strong> אם הוא <strong>על ידי תערובות ו</strong>כן חמץ <strong>נוקשה</strong> שהוא חמץ גרוע שאינו ראוי לאכילה, כשהוא <strong>בעיניה</strong> <small>[בעינו]</small> אסור <strong>בלאו?</strong>
 <strong>אמר רב יהודה אמר רב:</strong> שיטת <strong>ר' מאיר היא, דתניא</strong> <small>[ש</small>הרי <small>שנינו</small> בברייתא<small>]:</small> <strong>שיאור</strong> כלומר, בצק שלא החמיץ לגמרי והוא רק בתחילת חימוץ והוא חמץ נוקשה — <strong>ישרף, ונותנו לכלבו, והאוכלו</strong> — לוקה <strong>בארבעים.</strong>
 לפני שדנים בברייתא זו לעניננו, מעירים תחילה על סתירה המצויה בה: <strong>הא גופא קשיא</strong> <small>[</small>ברייתא <small>זו עצמה קשה],</small> <strong>אמרת</strong> מצד אחד <strong>"שיאור ישרף", אלמא</strong> <small>[מכאן]</small> ש<strong>אסור בהנאה, והדר תני</strong> <small>[וחזר</small> ו<small>שנה]:</small> <strong>ונותנו לפני כלבו, אלמא</strong> <small>[מכאן]</small> ש<strong>מותר בהנאה!</strong>
 ומשיבים: <strong>הכי קאמר</strong> <small>[כך אמר,</small> לכך התכוון<small>]:</small> <strong>שיאור ישרף,</strong> כוונתו לאותו שיאור של שיטת <strong>ר' מאיר</strong> בשיאור, שלדעת <strong>ר' מאיר</strong> הוא חמץ גמור, או שיאור בדרך שקבע <strong>ר' יהודה</strong> על פי שיטת <strong>ר' יהודה</strong> שהוא חמץ גמור לדעתו, ולשיטת כל אחד מהם הוא אסור בהנאה. <strong>ונותנו לפני כלבו</strong> הכוונה היא: אותו שיאור שלדעת <strong>ר' מאיר</strong> חמץ גמור הוא, ולדעת <strong>ר' יהודה</strong> אינו חמץ גמור אלא חמץ נוקשה בלבד הוא, שיכול לתיתו לפני כלבו, שאמנם אסור הוא באכילה אבל מותר בהנאה.
 ומה שאמרו <strong>והאוכלו</strong> לוקה <strong>בארבעים</strong> הרי בכך <strong>אתאן</strong> <small>[באנו]</small> <strong>ל</strong>שיטת <strong>ר' מאיר,</strong> שאותו חמץ שמותר בהנאה לשיטת ר' יהודה — האוכלו לוקה ארבעים,
 ואם כן <strong>שמעינן ליה</strong> <small>[שמענו אותו]</small> את <strong>ר' מאיר</strong> שסבור שחמץ <strong>נוקשה</strong> שהוא <strong>בעיניה</strong> <small>[בעינו]</small> ללא תערובת, הוא <strong>בלאו</strong> ועונשו מלקות. <strong>וכל שכן חמץ דגן גמור על ידי תערובת,</strong> שאין חייב עליו כרת משום שאינו אוכלו לעצמו, אבל חייב עליו באיסור לא תעשה שבאכילת חמץ.
 <strong>רב נחמן אמר:</strong> שיטה זו שבמשנתנו שיטת <strong>ר' אליעזר היא, דתניא</strong> <small>[ש</small>הרי <small>שנינו</small> בברייתא<small>]:</small> <strong>על חמץ דגן גמור — ענוש כרת, על עירובו — ענוש בלאו,</strong> אלו <strong>דברי ר' אליעזר. וחכמים אומרים: על חמץ דגן גמור — ענוש כרת, על עירובו — בלא כלום</strong> שאין חייבים על התערובת כלל. <strong>ושמעינן ליה</strong> <small>[ושמענו אותו]</small> את <strong>ר' אליעזר</strong> ש<strong>אמר חמץ דגן גמור על ידי תערובת בלאו, וכל שכן</strong> חמץ <strong>נוקשה בעיניה</strong> <small>[בעינו].</small>
 ושואלים: <strong>ורב נחמן, מאי טעמא</strong> <small>[מה טעם]</small> <strong>לא אמר כ</strong>שיטת <strong>רב יהודה</strong> שמשנה זו היא כדעת ר' מאיר?
 <strong>אמר לך</strong> <small>[</small>יכול היה <small>לומר לך]</small> כי יש להבחין: <strong>דילמא</strong> <small>[שמא]</small> <strong>עד כאן לא קאמר</strong> <small>[שאמר]</small> <strong>ר' מאיר התם</strong> <small>[שם]</small> <strong>אלא נוקשה בעיניה</strong> <small>[בעינו],</small> <strong>אבל חמץ דגן גמור</strong> גם <strong>על ידי תערובת לא,</strong> ושמא לדעתו חייב עליו כרת.
 ולהיפך, <strong>רב יהודה מאי טעמא</strong> <small>[מה הטעם]</small> <strong>לא אמר כרב נחמן</strong> שמשנה זו כשיטת ר' אליעזר?
 <strong>אמר לך: עד כאן לא</strong> שמענו <strong>קאמר</strong> <small>[שאמר]</small> <strong>ר' אליעזר התם</strong> <small>[שם]</small> <strong>אלא חמץ דגן גמור,</strong> שאם הוא <strong>על ידי תערובת</strong> חייבים עליו בלאו. אבל <strong>נוקשה בעיניה</strong> <small>[בעינו],</small> שאין כאן חמץ גמור <strong>לא אמר,</strong> ויהא פטור לגמרי.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יהודה</strong> שהלכה זו כשיטת ר' מאיר היא. שעל הכתוב <strong>"כל מחמצת לא תאכלו</strong> בכל מושבותיכם תאכלו מצות<strong>"</strong> (שמות יב, כ) דרשו חכמים: <strong>לרבות כותח הבבלי, ושכר המדי, וחומץ האדומי, וזיתום המצרי. יכול יהא</strong> האוכל מאלה <strong>ענוש כרת? תלמוד לומר: "כי כל אכל חמץ ונכרתה</strong> הנפש ההיא מישראל<strong>"</strong> (שמות יב, טו), ללמדנו: <strong>על חמץ דגן גמור — ענוש כרת, ועל עירובו</strong> — ענוש <strong>בלאו</strong> בלבד.
 ונדייק: <strong>מאן</strong> <small>[</small>את <small>מי]</small> <strong>שמעת ליה</strong> <small>[אותו]</small> ש<strong>אמר על עירובו</strong> של חמץ שחייב <strong>בלאו? ר' אליעזר היא, ואילו נוקשה בעיניה</strong> <small>[בעינו]</small> <strong>לא קאמר</strong> <small>[אמר],</small> שהרי מנה כאן רק את מיני המאכל והמשקה שיש בהם תערובת חמץ גמור, אבל לא מנה את החומרים האחרים (זומן, עמילן וקולן) שהם חמץ נוקשה בלבד, <strong>שמע מינה</strong> <small>[למד מכאן]:</small> חמץ <strong>נוקשה לר' אליעזר לית ליה</strong> <small>[אין לו</small> בו איסור<small>].</small>
 ושואלים: <strong>ור' אליעזר,</strong> דין זה שעל <strong>עירובו</strong> של חמץ <strong>בלאו, מנא ליה</strong> <small>[מנין לו]?</small> ומשיבים: <strong>דכתיב</strong> <small>[שנאמר]</small> <strong>"כל מחמצת לא תאכלו"</strong> (שמות יב, כ).
 ומקשים: <strong>אי הכי</strong> <small>[אם כך]</small> שהוא סבור כי "מחמצת" פירושה תערובת חמץ, אם כן <strong>כרת נמי לחייב</strong> <small>[גם כן שיתחייב],</small> <strong>דהא כתיב</strong> <small>[שהרי נאמר]</small> "שבעת ימים שאור לא ימצא בבתיכם <strong>כי כל אכל מחמצת ונכרתה</strong> הנפש ההיא מעדת ישראל בגר ובאזרח הארץ" (שמות יב, יט), ומפורש שיש באכילת מחמצת עונש כרת!
 ומשיבים: <strong>ההוא מיבעי ליה לכדתניא</strong> <small>[אותה</small> "מחמצת" <small>נצרכה לו</small> ללימוד אחר, <small>לכפי ששנויה</small> ברייתא<small>],</small> <strong>"מחמצת" — אין לי אלא שנתחמץ</strong> הדבר <strong>מאליו</strong> שהוא הקרוי מחמצת, אם נתחמץ <strong>מחמת דבר אחר, מנין</strong> שהוא כחמץ שחייב עליו כרת? — <strong>תלמוד לומר "כל... מחמצת ונכרתה",</strong> שאפילו דבר שלא נתחמץ מעצמו, בכלל חמץ הוא.
 ותוהים: <strong>אי הכי</strong> <small>[אם כך]</small> ש"כל מחמצת" פירושה לרבות דבר שנתחמץ מחמת דבר אחר, אם כן "כל מחמצת" שבאיסור ה<strong>לאו נמי להכי</strong> <small>[גם כן לכך]</small> <strong>הוא דאתא</strong> <small>[שבא ללמד]</small> ולא לענין תערובת!
 <strong>אלא</strong> אומרים: <strong>טעמא</strong> <small>[הטעם]</small> של <strong>ר' אליעזר מ"כל",</strong> שלא למד מן המלה "מחמצת" אלא מלשון הריבוי "כל מחמצת" הכתוב שם.
 ומקשים: <strong>התם נמי</strong> <small>[שם גם כן]</small> בפסוק שיש בו כרת, <strong>הכתיב</strong> <small>[הרי נאמר]</small> "כי <strong>כל</strong> אוכל חמץ ונכרתה"? ומשיבים: <strong>ההוא</strong> <small>[אותו]</small> "כל" <strong>מיבעי ליה</strong> <small>[נצרך לו]</small> ללימוד אחר — <strong>לרבות את הנשים,</strong> שאף הן אסורות באכילת חמץ.
 ותוהים: וכי יש צורך ללימוד זה להלכה זו? הלוא ריבוי זה <strong>מ</strong>דברי <strong>רב יהודה אמר רב נפקא</strong> <small>[</small>הוא <small>יוצא],</small> שכן <strong>אמר רב יהודה אמר רב, וכן תנא דבי</strong> <small>[שנה</small> חכם <small>בית</small> מדרשו של<small>]</small> <strong>ר' ישמעאל: אמר קרא</strong> <small>[הכתוב]</small> "דבר אל בני ישראל <strong>איש או אשה כי יעשו מכל חטאת האדם</strong> למעול מעל בה' ואשמה הנפש ההיא" (במדבר ה, ו), <strong>השוה הכתוב איש לאשה לכל עונשין שבתורה,</strong> הרי שלגבי כרת שהוא בין שאר עונשים שבתורה אין צורך בריבוי מיוחד לאשה.
 ומשיבים: אף על פי כן, בכל זאת בענין חמץ <strong>איצטריך</strong> <small>[נצרך</small> הדבר<small>]</small>
## דף מג:
 <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"לא תאכל עליו חמץ שבעת ימים תאכל עליו מצות</strong> לחם עוני<strong>"</strong> (דברים טז, ג), נלמד מכאן: <strong>כל שישנו ב</strong>מצוה זו של <strong>קום אכול מצה — ישנו</strong> גם <strong>ב</strong>איסור זה של <strong>"בל תאכל חמץ", והני נשי</strong> <small>[ונשים אלה]</small> <strong>הואיל וליתנהו</strong> <small>[ואינן]</small> <strong>ב</strong>מצות <strong>קום אכול מצה, דהויא ליה</strong> <small>[שהרי היא]</small> <strong>מצות עשה שהזמן גרמא היא,</strong> וכרגיל פטורות נשים ממצוות אלה, <strong>אימא</strong> <small>[אמור]</small> כי <strong>בבל תאכל חמץ נמי ליתנהו</strong> <small>[גם כן אינן],</small> על כן <strong>קא משמע לן</strong> <small>[השמיע לנו]</small> הכתוב וחידש שאף נשים חייבות שלא לאכול חמץ.
 ומעירים: <strong>והשתא דאתרבו להו</strong> <small>[ועכשיו שהתרבו</small> שנלמד ריבוי <small>להן</small> לנשים] שחייבות <strong>בבל תאכל חמץ — איתרבי נמי</strong> <small>[התרבו גם כן]</small> <strong>ל</strong>ענין חיוב <strong>אכילת מצה,</strong> אף שהוא מצות עשה שהזמן גרמא, <strong>כ</strong>שיטת <strong>ר' אליעזר,</strong> ש<strong>אמר ר' אליעזר: נשים חייבות</strong> במצות עשה של <strong>אכילת מצה</strong> מ<strong>דבר תורה, שנאמר "לא תאכל עליו חמץ</strong> שבעת ימים תאכל עליו מצות <strong>",</strong> שהשווה הכתוב את שני הדברים הללו ללמדנו: <strong>כל שישנו ב</strong>איסור של <strong>בל תאכל חמץ, ישנו ב</strong>חובת <strong>אכילת מצה. והני נשי נמי</strong> <small>[ואותן נשים גם כן]</small> <strong>הואיל וישנן בבל תאכל חמץ ישנן</strong> אף <strong>בקום אכול מצה.</strong>
 על לימוד זה שואלים: <strong>ומאי חזית</strong> <small>[ומה ראית]</small> <strong>דהאי</strong> <small>[שזה]</small> <strong>"כל"</strong> שנאמר <strong>לרבויי</strong> <small>[לרבות]</small> <strong>נשים</strong> הוא שבא, <strong>ומפקת</strong> <small>[ואתה מוציא]</small> את ענין <strong>ערובו</strong> של החמץ? <strong>אימא</strong> <small>[אמור]</small> להיפך: <strong>לרבויי</strong> <small>[לרבות]</small> <strong>עירובו</strong> שגם על תערובת החמץ חייבים בכרת!
 ומשיבים על כך: <strong>מסתברא</strong> <small>[מסתבר]</small> הדבר באופן זה, כאשר <strong>קאי</strong> <small>[עומד,</small> עוסק<small>]</small> הפסוק <strong>ב</strong>אנשים ה<strong>אוכלין</strong> הוא <strong>מרבה אוכלין,</strong> שנאמר "כי כל אוכל חמץ ונכרתה הנפש ההיא", ולכן מסתבר לרבות על ידי ההדגשה "כי כל" לא מיני חמץ אחרים אלא סוגים נוספים של אנשים שחייבים כרת על אכילת החמץ. אבל כאשר <strong>קאי</strong> <small>[עומד,</small> עוסק<small>]</small> הפסוק המדבר מענין אזהרת לאו <strong>באוכלין</strong> (מיני מאכל) <strong>מרבה</strong> על ידי המלה "כל" את ה<strong>נאכלים,</strong> כלומר סוגי חמץ חדשים? אין הדבר מסתבר.
 ומעירים על כך: <strong>מתקיף לה</strong> <small>[מקשה עליה]</small> <strong>רב נתן אבוה</strong> <small>[אביו]</small> של <strong>רב הונא בריה</strong> <small>[בנו]</small> של <strong>רב נתן:</strong> והאמנם כן הוא? <strong>ו</strong>כי <strong>בכל היכא דקאי</strong> <small>[מקום שעומד,</small> עוסק<small>]</small> הפסוק באנשים ה<strong>אוכלין לא מרבה נאכלין? והתניא</strong> <small>[והרי שנינו</small> בברייתא<small>]</small> שיטת לימוד שונה, שעל הפסוק <strong>"כי כל אכל חלב מן הבהמה אשר יקריב</strong> ממנה אשה לה' ונכרתה הנפש האוכלת מעמיה<strong>"</strong> (ויקרא ז, כה) דרשו: <strong>אין לי אלא</strong> ללמוד מכאן שהאיסור הוא על <strong>חלב</strong> בעלי חיים <strong>תמימין שראוי ליקרב</strong> להקריבם למזבח, <strong>חלב בעלי מומין</strong> שאינם ראויים למזבח והוקדשו, <strong>מנין</strong> הדבר שאסור? <strong>תלמוד לומר: "מן הבהמה". חלב חולין</strong> שלא הוקדשו כלל למזבח <strong>מנין</strong> שאסור לאוכלו? <strong>תלמוד לומר: "כי כל</strong> אוכל חלב <strong>". והא הכא</strong> <small>[והרי כאן]</small> בפסוק זה <strong>דקאי</strong> <small>[שעומד,</small> עוסק<small>]</small> <strong>באוכלין</strong> באוכלי החלב, <strong>ו</strong>בכל זאת <strong>קא מרבה נאכלין,</strong> שאינו לומד מ"כי כל אוכל חלב" סוגי אנשים נוספים האסורים באכילה אלא מינים אחרים של חלב!
 ומשיבים: <strong>התם</strong> <small>[שם]</small> <strong>דליכא</strong> <small>[שאין]</small> מקום לרבות ב<strong>אוכלין</strong> אחרים, שהכל אסורים באיסור זה, <strong>מרבה</strong> הכתוב בלשון ייתור זו <strong>נאכלין</strong> אחרים, אבל <strong>הכא</strong> <small>[כאן]</small> בענין חמץ <strong>דאיכא</strong> <small>[שיש]</small> <strong>אוכלין</strong> נוספים שאפשר לרבותם כגון נשים, <strong>לא שביק להו</strong> <small>[יעזוב אותם]</small> את ה<strong>אוכלין ומרבה נאכלין,</strong> שמסתבר שהפסוק בא לרבות כענין הכתוב בו, ורק במקום שאי אפשר ללמדו לענינו למדים ממנו אפילו דבר שונה במקצת.
 ומסבירים: <strong>ורבנן דלית להו</strong> <small>[וחכמים שאין להם</small> שאינם מקבלים<small>]</small> את האיסור ב<strong>עירוב</strong> (תערובת חמץ) והם "<strong>כל</strong>" <strong>לא דרשי</strong> <small>[דורשים]</small> ואינם סבורים ש"כל" זה בא לרבות את התערובת, אם כן אף "כל" שנאמר בכרת אינם דורשים. ושואלים: <strong>אלא</strong> אם כן <strong>נשים מנא להו</strong> <small>[מנין להם]</small> שהן אסורות לאכול חמץ?
 ומשיבים: אמנם <strong>"כל"</strong> — <strong>לא דרשי</strong> <small>[דורשים],</small> ואולם <strong>"כי כל"</strong> — <strong>דרשי</strong> <small>[דורשים</small> הם<small>],</small> שנראה להם שלשון "כי כל" האמורה בענין "כי כל אוכל מחמצת" שונה היא ובאה כדי לרבות.
 ושואלים: אם כן, שלשון "כי כל" היא לשון ריבוי יותר מאשר "כל" בלבד, אף ל<strong>ר' אליעזר</strong> נלמד מכאן ריבוי כפול, ו<strong>אימא</strong> <small>[נאמר]</small> לשיטתו: <strong>"כל</strong> אוכל מחמצת <strong>"</strong>משמעו: <strong>לרבות את הנשים, "כי כל</strong> אוכל <strong>"</strong>— <strong>לרבות את עירובו</strong> של החמץ, ויהיו חייבים כרת אף על תערובת חמץ!
 <strong>וכי תימא</strong> <small>[ואם תאמר]</small> <strong>"כי כל" ר' אליעזר לא דריש</strong> <small>[דורש],</small> שאינו מוצא בכך לשון ריבוי יתירה, <strong>והתניא</strong> <small>[והרי שנויה</small> ברייתא<small>]</small> באותו ענין על הכתוב "כי כל שאור וכל דבש לא תקטירו ממנו אשה לה'", ולמדים: אילו היה כתוב <strong>"שאר בל תקטירו" — אין לי</strong> איסור <strong>אלא</strong> כשמקטיר את השאור <strong>כולו, מקצתו מנין? תלמוד לומר: "כל</strong> שאור<strong>"</strong>— שחייבים אף בחלק ממנו. <strong>עירובו מנין</strong> שחייבים על הקטרתו? <strong>תלמוד לומר: "כי כל</strong> שאור<strong>".</strong> ונדייק: <strong>מאן</strong> <small>[מי]</small> הוא החכם ש<strong>שמעת ליה דדריש</strong> <small>[אותו ש</small>הוא <small>דורש]</small> לשון ריבוי מהמלה <strong>"כל "? ר' אליעזר</strong> הוא, <strong>וקא דריש</strong> <small>[ו</small>הרי <small>הוא דורש]</small> <strong>"כי כל"</strong> לריבוי נוסף!
 ומסכמים: אמנם כן, <strong>קשיא</strong> <small>[קשה]</small> הדבר וצריך עיון, ולא מצאנו תירוץ מספיק מדוע אין ר' אליעזר דורש כן אף לענין תערובת חמץ.
 <big>א</big> כיון שעסקנו בדין תערובת איסור, מביאים הלכה כללית יותר. <strong>אמר ר' אבהו אמר ר' יוחנן: כל איסורין שבתורה אין היתר מצטרף לאיסור,</strong> שאם אוכל אדם מן ההיתר, והאיסור יחד כדי השיעור שמתחייבים בו באיסור זה — פטור עליו. <strong>חוץ מאיסורי נזיר,</strong> שחייבים גם על תערובתם, <strong>שהרי אמרה תורה</strong> בנזיר "מיין ושכר יזיר חומץ יין וחומץ שכר לא ישתה וכל <strong>משרת</strong> ענבים לא ישתה" (במדבר ו, ג), משמע שחייב לא רק על יין ושכר עצמם, אלא גם על דברים השרויים ביין ובשכר.
 <strong>וזעירי אמר: אף שאור בל תקטירו,</strong> שנאמר בתורה "כל שאור וכל דבש לא תקטירו ממנו אשה לה'" (ויקרא ב, יא), חייבים עליו לא רק אם הקטיר שאור בלבד אלא גם על תערובת שאור.
 ושואלים: <strong>כמאן</strong> <small>[כמי]</small> אמר זעירי את הדברים הללו? ומשיבים: <strong>כ</strong>שיטת <strong>ר' אליעזר, דדריש</strong> <small>[ש</small>הוא <small>דורש]</small> את המלה <strong>"כל"</strong> לאסור תערובת איסור בכל שהוא. 
 ומקשים: <strong>אי הכי</strong> <small>[אם כן]</small>
## דף מד.
 <strong>לענין חמץ בפסח נמי</strong> <small>[גם כן]</small> צריך שיחייב כאשר היתר מצטרף לאיסור.
 ומשיבים: <strong>אין הכי נמי</strong> <small>[כן, כך הוא גם כן]</small> הדין. ומה שהזכיר שאור בהקטרה היה כדי <strong>לאפוקי מדאביי</strong> <small>[להוציא מ</small>שיטת <small>אביי]</small> ש<strong>אמר: יש הקטרה לפחות מכזית</strong> כלומר, שלוקים על הקטרת שאור אף אם מקטיר שיעור פחות מזית, על כן <strong>קא משמע לן</strong> <small>[השמיע לנו]</small> כאשר דיבר על כך שהיתר מצטרף לאיסור שאיסור <strong>הקטרה לאו לפחות</strong> <small>[אינו בפחות]</small> <strong>מכזית, ש</strong>בכל זאת יש צורך בכמות מינימום מסויימת כדי להתחייב עליה.
 <big>א</big> <strong>יתיב</strong> <small>[ישב]</small> <strong>רב דימי וקאמר לה להא שמעתא</strong> <small>[ואמר את ההלכה הזו]</small> של ר' יוחנן שבכל איסורי התורה אין היתר מצטרף לאיסור פרט לאיסורי נזיר. <strong>אמר ליה</strong> <small>[לו]</small> <strong>אביי לרב דימי: וכל איסורין שבתורה</strong> חוץ מאיסורי נזיר אכן <strong>אין היתר מצטרף לאיסור?</strong>
 <strong>והתנן</strong> <small>[והרי שנינו</small> במשנה<small>]:</small> <strong>המקפה</strong> (מרק סמיך) <strong>של תרומה</strong> והיו <strong>השום והשמן</strong> שבו <strong>של חולין ונגע טבול יום במקצתן — פסל את כולן</strong> משום מקפת התרומה. ולהיפך אם היתה ה<strong>מקפה של חולין והשום והשמן של תרומה ונגע טבול יום במקצתן — לא פסל אלא מקום מגעו בלבד,</strong>
 <strong>והוינן בה</strong> <small>[והיינו עסוקים</small> בבעיה <small>זו]</small> <strong>מקום מגעו אמאי</strong> <small>[מדוע]</small> <strong>פסולה, הא בטלי להו</strong> <small>[הרי בטלו להם]</small> ה<strong>תבלין ברוב!</strong> וכיון שהרוב חולין הוא אין חולין אלה נפסלים עוד ממגעו של טבול יום. ועל כך <strong>אמר רבה בר בר חנה: מה טעם</strong> אמרו שנפסלו — <strong>הואיל וזר לוקה עליהן בכזית</strong> על המקפה המעורבת אם אכלה, שכל דבר שמעורבת בו תרומה — שם תרומה עליו מן התורה. <strong>והיכי דמי</strong> <small>[וכיצד בדיוק</small> הענין<small>]</small> <strong>לאו</strong> <small>[האם לא]</small> <strong>משום</strong> ש<strong>היתר מצטרף לאיסור?</strong>
 ודחה רב דימי: <strong>לא, מאי</strong> <small>[מהו]</small> <strong>כזית</strong> שאמרנו <strong>דאיכא</strong> <small>[שיש]</small> שיעור <strong>כזית</strong> תרומה בתוך כמות שאפשר לאכול <strong>בכדי אכילת פרס,</strong> והוא חייב על אכילת כזית התרומה אף שלא אכלו בבת אחת.
 ושאל אותו אביי: <strong>וכזית בכדי אכילת פרס דאורייתא היא</strong> <small>[מן התורה הוא]</small> שמתחייבים עליו? <strong>אמר ליה</strong> <small>[לו]:</small> <strong>אין</strong> <small>[כן].</small>
 ושאל אביי: <strong>אי הכי, אמאי פליגי רבנן עליה</strong> <small>[אם כן מדוע חולקים חכמים עליו]</small> על <strong>ר' אליעזר בכותח הבבלי</strong> (תבלין חריף שמעורב בו קמח) בפסח, שהם אמרו שאין בתערובת חמץ עונש מן התורה. ואף שאין לחייבו מהריבוי של "כל" לרבות אף את התערובת, יחייבוהו משום שבתוך כדי אכילת פרס בא הוא לאכול כזית איסור?
 אמר רב דימי: <strong>אלא מאי</strong> <small>[מה</small> תאמר<small>]</small> שהטעם הוא באוכל תרומה <strong>משום</strong> ש<strong>היתר מצטרף לאיסור, סוף סוף</strong> מאותו טעם עצמו <strong>אמאי פליגי רבנן עליה</strong> <small>[מדוע חלקו חכמים</small> עצמם <small>על]</small> <strong>ר' אליעזר בכותח הבבלי? אלא: הנח לכותח הבבלי דלית ביה</strong> <small>[שאין בו]</small> <strong>כזית בכדי אכילת פרס</strong> שלא יכול להיות שיאכלו כזית חמץ שבו בזמן כה קצר, שהרי אינו אלא תבלין ורק חלקו הוא חמץ. <strong>אי בעיניה דקשריף וקאכיל ליה</strong> <small>[אם</small> כשאוכל <small>בעינו שהוא גומע ואוכל אותו]</small> לא כתבלין אלא כאוכל, אם כן <strong>בטלה דעתיה אצל כל אדם,</strong> שאין מנהג אדם לאכול תבלין חריף בפני עצמו ובמהירות כה מרובה, ואין מחייבים אדם על דבר שיוצא ממנהג הבריות. <strong>ואי משטר קשטר ואכיל</strong> <small>[ואם מטבל ואוכל]</small> <strong>לית ביה</strong> <small>[אין בו]</small> <strong>כזית בכדי אכילת פרס</strong> שמחמת חריפותו מתבלים בו רק במעט.
 <strong>איתיביה</strong> <small>[הקשה לו]</small> אביי ממקור אחר, שנינו: היו <strong>שתי קדירות, אחת של חולין ואחת של תרומה, ולפניהן שתי מדוכות</strong> שדכו בהן מאכל או תבלין, <strong>אחת</strong> המדוכות היתה <strong>של חולין ואחת של תרומה, ונפלו אלו</strong> (הדברים שבמדוכות) <strong>לתוך אלו</strong> (הקדרות) ואין אנו יודעים מה נפל לתוך מה, פוסקים כי הכל <strong>מותרין</strong> וחולין לעצמן ותרומה לעצמה ונאכלים החולין לזר. <strong>שאני אומר</strong> כיון שאין לי הוכחה שאירע אחרת: ודאי <strong>תרומה לתוך התרומה נפלה וחולין לתוך חולין נפלו,</strong>
 <strong>ואי אמרת</strong> <small>[ואם אומר אתה]</small> אכילת <strong>כזית</strong> איסור אף בתערובת <strong>בכדי אכילת פרס דאורייתא</strong> <small>[מן התורה הוא]</small> <strong>אמאי אמרינן</strong> <small>[מדוע אומרים אנו]</small> <strong>שאני אומר תרומה לתוך תרומה</strong> נפלה, שהרי אם נפל מן התבלין של תרומה לתוך החולין ואם יאכלם נמצא שאוכל כזית תרומת תבלין תוך כדי אכילת פרס מן הקדירה, הרי עובר על דברי תורה, ואם בכל זאת התירו הרי זו לכאורה ראיה שכזית באכילת פרס אינו אסור מן התורה. אלא חכמים הם שאסרוהו, ובמקרה כזה לא גזרו. <strong>אמר ליה</strong> <small>[לו]</small> רב דימי: <strong>הנח לתרומת תבלין דרבנן</strong> <small>[שמדברי סופרים]</small> היא, שמן התורה אין חובת הפרשת תרומה אלא על מיני דגן, יין ושמן. ורק מדברי סופרים חייבו לתרום מן התבלין, לכן מקילים במקרה כזה.
 <strong>איתיביה</strong> <small>[הקשה לו]</small> אביי עוד ממקור דומה: <strong>היו שתי קופות</strong> (סלים גדולים) מלאים דגן, <strong>אחת של חולין ואחת של תרומה, ולפניהם שתי סאין</strong> (מידות בנות סאה) <strong>אחת של חולין ואחת של תרומה</strong> שאף בהן דגן, <strong>ונפלו אלו לתוך אלו — מותרין, שאני אומר: חולין לתוך חולין נפלו תרומה לתוך תרומה נפלה,</strong> ואם כך יש להקשות: הרי פה מדובר בדגן שתרומתו מן התורה <strong>ואי אמרת</strong> <small>[ואם אומר אתה]</small> <strong>כזית בכדי אכילת פרס דאורייתא</strong> <small>[מן התורה]</small> <strong>אמאי אמרינן</strong> <small>[מדוע אומרים אנו]</small> <strong>"שאני אומר",</strong> הרי היינו צריכים לחשוש שמא יש כזית תרומה בכדי אכילת פרס ואסור?
 <strong>אמר ליה</strong> <small>[לו]:</small> <strong>הנח לתרומה בזמן הזה</strong> שהיא <strong>דרבנן</strong> <small>[מדברי סופרים]</small> כיון שלאחר שגלו ישראל מארצם ולא חזרו כולם אין דיני תרומות ומעשרות נוהגים מן התורה אלא רק מדברי סופרים, ולכן מקילים בספיקם ובתערובתם.
 <big>ב</big> לעיקר דברי ר' אבהו שדן במלה "משרת" האמורה בנזיר שלמדים לצירוף היתר לאיסור, שואלים: <strong>והאי "משרת" להכי הוא דאתא</strong> <small>[וכי "משרת" זה לכך הוא שבא</small> ללמדנו<small>]?</small> הרי <strong>האי מיבעי ליה</strong> <small>[זה נצרך לו]</small> <strong>לכדתניא</strong> <small>[למה ששנינו</small> בברייתא<small>]</small> במקום אחר: <strong>"משרת"</strong>
## דף מד:
 <strong>ליתן טעם כעיקר</strong> כלומר, שחייב על דבר שנבלע בו טעם של איסור כאילו היה הוא עצמו אסור. <strong>שאם שרה ענבים במים ויש בהן</strong> במים <strong>טעם יין — חייב</strong> הנזיר על שתייתם, שנעשים המים כיין.
 <strong>מכאן אתה דן לכל התורה כולה,</strong> שטעם איסור כאיסור עצמו, כיצד: <strong>ומה נזיר שאין איסורו איסור עולם</strong> שכשסיים תקופת נזרו מותר שוב ביין, <strong>ואין איסורו</strong> בענבים וביין <strong>איסור הנאה</strong> אלא איסור אכילה ושתיה בלבד, <strong>ויש היתר לאיסורו</strong> שאם ירצה יוכל לבוא לחכם, ולהישאל על נדר נזירותו ולהתירו, ובכל זאת <strong>עשה בו</strong> הכתוב <strong>טעם כעיקר, כלאים</strong> בכרם <strong>שאיסורו איסור עולם, ואיסורו איסור הנאה, ואין היתר לאיסורו — אינו דין שיעשה טעם כעיקר?</strong>
 <strong>והוא הדין</strong> יש ללמוד קל וחומר דומה <strong>לערלה בשתים</strong> כלומר בשתי דרכים, שאיסורו איסור הנאה, ואין היתר לאיסורו (בתוך שלוש שני ערלה) אף על פי שאינו איסור עולם שלאחר שנות הערלה מותר ליהנות מפירות העץ, ואפשר ללמוד איפוא גם כאן טעם כעיקר מקל וחומר. וכן אפשר לומר ברוב איסורי התורה שהם חמורים בפרט זה או אחר מאיסור נזיר. ועל כל פנים קשה לר' יוחנן שדרש "משרת" להלכה אחרת!
 ומשיבים: <strong>הא מני</strong> <small>[</small>דרשה <small>זו</small> כשיטת <small>מי היא]</small> כשיטת <strong>רבנן</strong> <small>[חכמים]</small> <strong>היא</strong> הלומדים "משרת" לצורך הלכה זו, ואילו <strong>ר' יוחנן דאמר</strong> <small>[שאמר]</small> שהיתר מצטרף לאיסור, סבר <strong>כר' עקיבא.</strong>
 ושואלים: <strong>הי</strong> <small>[איזה]</small> <strong>ר' עקיבא</strong> כלומר, לאיזה מדברי ר' עקיבא מתכוון ר' יוחנן? <strong>אילימא</strong> <small>[אם נאמר]</small> שהכוונה לשיטת <strong>ר' עקיבא דמתניתין</strong> <small>[שבמשנתנו]</small> <strong>דתנן</strong> <small>[ש</small>הרי <small>שנינו</small> בה<small>]:</small> <strong>ר' עקיבא אומר: נזיר ששרה פתו ביין, ויש בו לצרף כדי כזית — חייב,</strong> אולם <strong>ממאי</strong> <small>[מנין]</small> שהכוונה שיש לצרף <strong>מפת ומיין</strong> ושכזית שחציו פת וחציו יין חייב עליו. <strong>דילמא</strong> <small>[שמא]</small> הכוונה ש<strong>מיין לחודיה</strong> <small>[לחוד]</small> אפשר לצרף כזית,
 <strong>וכי תימא</strong> <small>[ואם תאמר]:</small> אם <strong>מיין לחודיה מאי למימרא</strong> <small>[לחוד מהו לומר]</small> מה החידוש שבדבר? אולם יש בכך חידוש <strong>הא קא משמע לן</strong> <small>[</small>דבר <small>זה השמיע לנו]</small> <strong>דאף על גב</strong> <small>[שאף על פי]</small> שהאיסור ב<strong>תערובת</strong> ואינו בעין, חייבים עליו. ואין איפוא להוכיח מכאן שיטת ר' עקיבא בצירוף היתר ואיסור.
 אלא יש לומר שהכוונה לדברי <strong>ר' עקיבא דברייתא. דתניא</strong> <small>[ש</small>הרי <small>שנינו</small> בברייתא<small>],</small> <strong>ר' עקיבא אומר: נזיר ששרה פתו ביין ואכל כזית מפת ומיין</strong> כאחד — <strong>חייב,</strong> ומכאן נתבררה שיטת ר' עקיבא בצירוף היתר ואיסור.
 ושואלים לגוף השיטה: <strong>ור' עקיבא</strong> עצמו <strong>טעם כעיקר מנא ליה</strong> <small>[מנין לו]</small> שהוא אסור? ומשיבים: <strong>יליף</strong> <small>[למד</small> דבר זה<small>]</small> מאיסור <strong>בשר</strong> שנתבשל <strong>בחלב,</strong> שהרי <strong>לאו טעמא בעלמא</strong> <small>[האם לא טעם בלבד]</small> <strong>הוא</strong> שנותן החלב בבשר <strong>ואסור, הכא נמי לא שנא</strong> <small>[כאן גם כן</small> בשאר איסורים <small>אינו שונה].</small>
 ושואלים: <strong>ורבנן</strong> <small>[וחכמים]</small> מה הם אומרים על כך? ומשיבים שלדעתם מאיסור <strong>בשר בחלב לא גמרינן</strong> <small>[אין אנו לומדים]</small> לאיסורים אחרים משום שאיסור בשר בחלב <strong>חידוש הוא.</strong>
 ושואלים: <strong>ומאי</strong> <small>[ומהו]</small> צד ה<strong>חידוש</strong> שבו? <strong>אילימא דהאי לחודיה והאי לחודיה שרי ובהדי הדדי אסור</strong> <small>[אם תאמר שזה לעצמו</small> הבשר <small>וזה לעצמו</small> החלב <small>מותר וזה עם זה אסור],</small> אולם זה אינו חידוש שכן <strong>כלאים נמי האי לחודיה והאי לחודיה שרי ובהדדי אסור</strong> <small>[גם כן זה לחוד וזה לחוד מותר וביחד אסור],</small>
 <strong>אלא</strong> כך יש לומר: <strong>דאי תרו ליה כולי יומא בחלבא — שרי</strong> <small>[אם ישרו</small> את הבשר <small>כל היום בחלב —</small> <small>מותר]</small> מן התורה, אף שמן הסתם נבלע משהו מטעם החלב בבשר, ואם <strong>בשיל ליה בשולי</strong> <small>[יבשלנו] —</small> <strong>אסור</strong> מן התורה.
 ושואלים: <strong>ור' עקיבא נמי</strong> <small>[גם כן]</small> הלוא <strong>בשר בחלב ודאי חידוש הוא,</strong> וכיצד לומד הוא מדבר חידוש?
 <strong>אלא יליף</strong> <small>[למד</small> הלכה זו<small>]</small> מענין <strong>גיעולי גוים,</strong> שלמדנו בתורה בפרשת שלל מדין שכלי שבישל בו הגוי אוכל יש להביאו באש כדי לטהרו לישראל. <strong>גיעולי גוים לאו טעמא בעלמא</strong> <small>[האם אינו טעם בלבד]</small> <strong>הוא</strong> ובכל זאת <strong>אסור</strong> כלומר, שכלים אלו אין איסורם אלא בטעם האיסור שנבלע בהן אגב בישול, <strong>הכא נמי לא שנא</strong> <small>[כאן גם כן אינו שונה].</small>
 ושואלים: <strong>ורבנן</strong> <small>[וחכמים]</small> שאינם למדים משם, לדעתם <strong>גיעולי גוים נמי</strong> <small>[גם כן]</small> הן עצמן <strong>חידוש הוא.</strong> ומה החידוש בדבר — <strong>דהא</strong> <small>[שהרי]</small> <strong>כל נותן טעם לפגם מותר</strong> כלומר, אם האיסור איננו נותן טעם שיש בו כדי להשביח את ההיתר וטעם זה רק פוגם בו אינו אוסר, <strong>דגמרינן</strong> <small>[שלמדנו]</small> דבר זה <strong>מנבילה,</strong> שנבילה שאיננה ראויה לאכילה שוב אינה קרויה נבילה ואינה אסורה. <strong>והכא</strong> <small>[וכאן]</small> בדין גיעולי גוים אמרה תורה שאפילו נותן טעם לפגם <strong>אסור.</strong> ומוחזק בידינו שדבר שנבלע בכלי ושהה בו למעלה מעשרים וארבע שעות מזמן בישולו — טעם שהוא נותן הוא תמיד טעם לפגם. ואילו אותם כלי הגוים אסורים היו כולם אפילו לאחר זמן רב, אף שהם נותנים טעם לפגם במאכל.
 <strong>ור' עקיבא</strong> הלמד בכל זאת מגיעולי גוים סבור כדברי <strong>רב חייא בריה</strong> <small>[בנו]</small> של <strong>רב הונא</strong> ש<strong>אמר: לא אסרה תורה</strong> בגיעולי גוים <strong>אלא בקדירה בת יומא</strong> שבישלו בה בו ביום, <strong>הלכך</strong> <small>[על כן]</small> <strong>לאו</strong> <small>[אינו]</small> <strong>נותן טעם לפגם הוא.</strong>
 <strong>ורבנן</strong> <small>[וחכמים]</small> מה הם אומרים? לדעתם: <strong>קדירה בת יומא נמי לא אפשר דלא פגמה פורתא</strong> <small>[קדירה בת יומה גם כן אי אפשר שלא פגמה</small> טעמה <small>במקצת]</small> אם שהתה בלא תבשיל, וכיון שכן לא היה ראוי לחשוש לאיסור זה, ונמצא שהלכה בגיעולי גוים היא חידוש, ואין למדים ממנה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי: מדרבנן</strong> <small>[מ</small>דברי <small>חכמים]</small> בענין זה <strong>נשמע</strong> ונוכל לפרש את שיטת <strong>ר' עקיבא, מי לא אמרי רבנן</strong> <small>[האם לא אמרו חכמים]</small> כי <strong>"משרת"</strong> בא ללמד <strong>ליתן טעם כעיקר</strong> לענין איסור יין לנזיר, <strong>ומכאן אתה דן לכל איסורין שבתורה.</strong> אם כן <strong>לר' עקיבא נמי</strong> <small>[גם כן]</small> <strong>"משרת"</strong> בא ללמד <strong>להיתר מצטרף לאיסור</strong> אצל נזיר, <strong>מכאן אתה דן לכל איסורין שבתורה כולה,</strong> ושלא כר' יוחנן המקבל את ההלכה הזו רק לאיסורי נזיר בלבד!
 <strong>אמר ליה</strong> <small>[לו]</small> רב אשי: אין להוכיח מכאן,
## דף מה.
 <strong>משום דהוה</strong> <small>[שהיו]</small> <strong>נזיר</strong> וקרבן <strong>חטאת שני כתובין הבאין כאחד</strong> ללמד אותו דין עצמו, וכלל בידינו ש<strong>אין מלמדין</strong> כלומר, אין למדים מהם הלכה כללית לשאר דינים.
 ומפרשים: <strong>נזיר</strong> — <strong>הא דאמרן</strong> <small>[זה שאמרנו].</small> <strong>חטאת מאי היא</strong> <small>[מה הוא]</small> ענינה — <strong>דתניא</strong> <small>[ש</small>הרי <small>שנינו</small> בברייתא<small>]:</small> נאמר <strong>"כל אשר יגע בבשרה יקדש"</strong> (ויקרא ו, כ), <strong>יכול</strong> תהא אסורה <strong>אפילו לא בלעה</strong> אותה חתיכה שנגעה בחטאת שום דבר מן החטאת, <strong>תלמוד לומר "בבשרה" יקדש — עד שיבלע בבשר.</strong>
 <strong>"יקדש"</strong> משמעו — <strong>להיות כמוה</strong> כמו החטאת, <strong>שאם פסולה היא</strong> החטאת — <strong>תיפסל</strong> גם אותה חתיכה שבלעה ממנה. <strong>ואם כשירה היא</strong> החטאת — <strong>תאכל</strong> החתיכה שנגעה בה <strong>כחמור שבה</strong> כחטאת, כלומר תיאכל ככל החומרות שיש בחטאת (מבחינת המקום ומבחינת הזמן). הרי אף כאן דנים טעם כעיקר, ומשום כך אין למדים מהלכות אלה לכל התורה כולה.
 ושואלים: <strong>ורבנן נמי</strong> <small>[ו</small>לשיטת <small>חכמים גם כן]</small> <strong>ניהוי</strong> <small>[שיהיו]</small> <strong>נזיר וחטאת שני כתובין הבאין כאחד, ואין מלמדין</strong> שייאסר טעם כעיקר בשאר דינים שבתורה!
 ומשיבים: <strong>אמרי</strong> <small>[אומרים]:</small> <strong>הנהו מיצריך צריכי</strong> <small>[אלה צריכים</small> כל אחד לעצמו<small>]</small> וכיון שכך אין לראותם כשני כתובים הבאים כאחת ואפשר ללמוד מהם.
 ושואלים: <strong>ור' עקיבא</strong> שבכל זאת אינו לומד מכאן אינו סבור כן, כי <strong>מאי צריכי</strong> <small>[ל</small>שם <small>מה נצרכו]</small> <strong>בשלמא</strong> <small>[נניח]</small> <strong>אי כתב רחמנא</strong> <small>[אם הכתוב אומר]</small> רק <strong>בחטאת לא גמר נזיר מינה</strong> <small>[לא היה לומד נזיר ממנה]</small> משום ש<strong>חולין מקדשים לא גמרינן</strong> <small>[אין אנו למדים],</small> שהרי ידוע שיש בקדשים חומרות ודינים מיוחדים. <strong>אלא, לכתוב רחמנא</strong> <small>[שתכתוב התורה]</small> <strong>בנזיר, ותיתי</strong> <small>[ותבוא]</small> ה<strong>חטאת ותגמור מיניה</strong> <small>[ותלמד ממנה]</small> <strong>דהא</strong> <small>[שהרי]</small> <strong>כל איסורין שבתורה קא גמר</strong> <small>[למד]</small> <strong>מנזיר,</strong> וכיון שבכל זאת כתובים בתורה שניהם, הרי כאן שני כתובים הבאים כאחד ואין מלמדים.
 ושואלים: <strong>ורבנן</strong> <small>[וחכמים]</small> שאינם לומדים כן <strong>אמרי לך</strong> <small>[אומרים לך]</small> <strong>מיצרך צריכי</strong> <small>[צריכים הם]</small> שניהם ואין ללמוד זה מזה, כי הדין הנזכר ב<strong>חטאת</strong> ללמדנו הלכה ש<strong>היתר מצטרף לאיסור, וחולין מקדשים לא גמר</strong> <small>[אינו לומד]</small> <strong>ו"משרת"</strong> הכתובה בנזיר — <strong>ליתן טעם כעיקר,</strong> ומכיון שנצרכים שניהם הרי שאינם שני כתובים הבאים כאחד ויכולים ללמד, <strong>ומכאן אתה דן לכל התורה כולה.</strong>
 ולשיטת <strong>ר' עקיבא — תרוייהו</strong> <small>[שניהם]</small> באו ללמדנו כי <strong>היתר מצטרף לאיסור, והוו להו</strong> <small>[ונעשו להם]</small> <strong>שני כתובין הבאין כאחד</strong> באותו נושא <strong>וכל שני כתובין הבאין כאחד אין מלמדין.</strong>
 <strong>אמר ליה</strong> <small>[לו]</small> <strong>רב אשי לרב כהנא: אלא הא דתניא</strong> <small>[זו ששנינו</small> בברייתא<small>]</small> על הכתוב: <strong>"מכל אשר יעשה מגפן היין מחרצנים ועד זג</strong> לא יאכל<strong>"</strong> (במדבר ו, ד), <strong>לימד על איסורי נזיר שמצטרפים זה עם זה,</strong> שגם אם לא אכל כדי שיעור שלם מאחד מהם אלא מאחדים יחד — חייב. <strong>השתא</strong> <small>[עכשיו]</small> אפשר לשאול: הרי לשיטת <strong>ר' עקיבא איסור והיתר מצטרפין, איסור ואיסור מיבעיא</strong> <small>[נצרך</small> לומר<small>]</small> שהם מצטרפים?! ולשיטה זו הרי כל הפסוק מיותר!
 <strong>אמר ליה</strong> <small>[לו]</small> בכל זאת יש צורך בפסוק זה כי אין הדברים זהים זה לזה, כי <strong>איסור והיתר</strong> מצטרפים רק כאשר אוכלים את שניהם <strong>בבת אחת,</strong> ואילו <strong>איסור ואיסור</strong> מצטרפים גם <strong>בזה אחר זה</strong> כלומר, שאם אכל כחצי זית חרצנים וכחצי זית זג מצטרפים האיסורים לשיטת ר' עקיבא.
 <big>א משנה</big> <strong>בצק</strong> שנמצא <strong>בסידקי עריבה</strong> (כלי גדול שלשים בו), <strong>אם יש כזית</strong> בצק <strong>במקום אחד — חייב לבער, ואם לא — בטל</strong> הבצק <strong>במיעוטו.</strong>
 <strong>וכן לענין</strong> דיני <strong>הטומאה</strong> והטהרה, <strong>אם מקפיד עליו</strong> על הבצק שבסדקים להסירו — <strong>חוצץ</strong> שהוא חומר זר, ואין לעריבה טהרה בטבילה וכיוצא בה כשנשאר דבוק, <strong>ואם רוצה בקיומו</strong> של הבצק באותו מקום — <strong>הרי הוא</strong> נדון <strong>כעריבה</strong> עצמה ואינו חוצץ.
 <big>ב גמרא</big> <strong>אמר רב יהודה אמר שמואל: לא שנו</strong> שכזית חמץ במקום אחד חייב לבער <strong>אלא במקום שאין עשויין</strong> פירורי הבצק <strong>לחזק</strong> את העריבה, <strong>אבל במקום שעשויין לחזק</strong> ומן הסתם ישאירם לצורך זה — <strong>אינו חייב לבער</strong> שכן הוא מבטלו.
 ומסיקים מכאן: <strong>מכלל</strong> הדברים נלמד כי <strong>פחות מכזית אפילו במקום שאין עשוי לחזק — אינו חייב לבער.</strong>
 <strong>איכא דמתני לה אסיפא</strong> <small>[יש ששונים את</small> הערת ר' יהודה <small>על סופה</small> של המשנה<small>]</small> שנאמר בה: <strong>"ואם לאו בטל במיעוטו". אמר רב יהודה אמר שמואל: לא שנו</strong> שפחות מכזית במקום אחד אינו חייב לבער <strong>אלא</strong> כשהוא <strong>במקום העשוי לחזק, אבל</strong> כשהוא <strong>במקום שאין עשוי לחזק — חייב לבער,</strong> ומכאן נסיק <strong>מכלל</strong> הדברים נלמד כי <strong>כזית, אפילו במקום העשוי לחזק — חייב לבער.</strong>
 ומעירים: <strong>תניא כלישנא קמא, תניא כלישנא בתרא</strong> <small>[שנוייה</small> ברייתא <small>כלשון ראשונה שנוייה</small> ברייתא <small>כלשון אחרונה].</small> <strong>תניא כלישנא קמא</strong> <small>[שנויה</small> ברייתא <small>כלשון ראשונה]:</small> <strong>בצק שבסידקי עריבה במקום העשוי לחזק — אינו חוצץ</strong> לטהרה מטומאה <strong>ואינו עובר</strong> עליו משום חמץ בפסח. <strong>ובמקום שאין עשוי לחזק — חוצץ ועובר. במה דברים אמורים — בכזית, אבל בפחות מכזית אפילו במקום שאין עשוי לחזק — אינו חוצץ ואינו עובר.</strong>
 <strong>ותניא כלישנא בתרא</strong> <small>[ושנויה</small> ברייתא <small>כלשון אחרונה]:</small> <strong>בצק שבסידקי עריבה, במקום העשוי לחזק</strong> —
## דף מה:
 <strong>אינו חוצץ</strong> לטהרה <strong>ואינו עובר</strong> בפסח, ואילו אם היה החמץ <strong>במקום שאין עשוי לחזק — חוצץ ועובר. במה דברים אמורים</strong> — כשהיה פירור החמץ <strong>בפחות מכזית, אבל בכזית, אפילו במקום העשוי לחזק — חוצץ ועובר.</strong>
 ומעירים: מכל מקום, <strong>קשיין אהדדי</strong> <small>[קשות הן</small> הברייתות <small>זו על זו].</small> <strong>אמר רב הונא: סמי קילתא מקמי חמירתא</strong> <small>[מחוק</small> את <small>המקילה</small> שבהן, <small>מפני המחמירה]</small> ואמור שהברייתא הראשונה אינה מדוייקת.
 <strong>רב יוסף אמר:</strong> האם את <strong>תנאי שקלת מעלמא</strong> <small>[התנאים נוטל אתה מן העולם]?!</small> מחלוקת <strong>תנאי</strong> <small>[תנאים]</small> <strong>היא,</strong> ואין ברייתא אחת משובשת אלא אך מבטאה דעתו של חכם אחד. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>הפת שעיפשה,</strong> ושוב אינה ראויה למאכל — <strong>חייב לבער, מפני שראוי לשוחקה ולחמע</strong> (להחמיץ) <strong>בה כמה עיסות אחרות,</strong> משמע שאף חמץ שאינו ראוי לאכילה חייב לבערו.
 ואילו <strong>ר' שמעון בן אלעזר אומר: במה דברים אמורים</strong> — <strong>ב</strong>זמן שאותה פת <strong>מקויימת לאכילה, אבל כופת</strong> (גוש) <strong>שאור שייחדה לישיבה</strong> ולא לאכילה — <strong>בטלה.</strong> ונדייק: <strong>מ</strong>מה ש<strong>אמר ר' שמעון בן אלעזר בטלה, מכלל</strong> הדברים נבין ש<strong>תנא קמא סבר לא בטלה, אלמא</strong> <small>[מכאן]</small> כי <strong>קסבר</strong> <small>[הוא,</small> התנא הראשון, <small>סבר]:</small> <strong>כל כזית, אף על גב</strong> <small>[אף על פי]</small> ש<strong>מבטל</strong> אותו — הוא <strong>לא בטיל</strong> <small>[בטל],</small> וכמחלוקת זו, כן גם לעניננו.
 <strong>אמר ליה</strong> <small>[לו]</small> <strong>אביי: תרצת בכזית,</strong> שאת הסתירה בין הברייתות לגבי כזית חמץ תרצת על פי מחלוקת התנאים, שלדעת תנא קמא אין לכזית ביטול כלל, ולדעת ר' שמעון בן אלעזר יש לו ביטול. ואולם <strong>פחות מכזית מי</strong> <small>[האם]</small> <strong>תרצת?</strong> הרי הברייתות מחולקות לא רק בכזית, אלא גם בפחות מכזית במקום שאינו עשוי לחזק, וכיצד מסביר אתה סתירה זו? <strong>אלא הא והא</strong> <small>[זו וזו</small> ברייתות אלו<small>]</small> שיטת <strong>ר' שמעון בן אלעזר היא, ולא קשיא</strong> <small>[קשה</small> הסתירה<small>],</small> <strong>הא</strong> <small>[כאן]</small> שאסר — הרי זה <strong>במקום לישת</strong> הבצק, שהעיסה נוגעת בחמץ שבסדק. <strong>הא</strong> <small>[זה]</small> שהתיר — <strong>שלא במקום לישה.</strong>
 <strong>אמר רב אשי: לא תימא</strong> <small>[תאמר]</small> שזה שנאמר כי אפילו פחות מכזית חוצץ <strong>שלא במקום לישה</strong> הוא דווקא, <strong>דתניא</strong> <small>[ש</small>הרי <small>שנינו</small> בברייתא<small>]:</small> הוא דווקא <strong>אגבה דאגנא</strong> <small>[על גב האגן</small> מבחוץ<small>]</small> <strong>אלא אשיפתא דאגנא</strong> <small>[על שפת האגן]</small> גם כן אינו נקרא מקום לישה, שהרי אין הבצק מגיע לשם.
 ותוהים: <strong>פשיטא</strong> <small>[פשוט,</small> מובן מאליו<small>]</small> ולשם מה לומר זאת? ומשיבים: <strong>מהו דתימא</strong> <small>[שתאמר]</small> <strong>זמנא דאטיף ומטי להתם</strong> <small>[פעמים ש</small>הוא <small>נוטף ומגיע לשם],</small> <strong>קא משמע לן</strong> <small>[השמיע לנו]</small> שאינו קרוי מקום לישה קבוע, ולכן משם אינו חייב לבער.
 <strong>אמר רב נחמן אמר רב: הלכה כר' שמעון בן אלעזר</strong> בענין כופת שאור שייחדה לישיבה.
 ותוהים: <strong>איני</strong> <small>[וכי כן הוא]?</small> והרי <strong>אמר רב יצחק בר אשי אמר רב: אם טח פניה של</strong> כופת השאור <strong>בטיט — בטלה.</strong> ונדייק: אם <strong>טח — אין</strong> <small>[כן]</small> בטלה, <strong>לא טח — לא,</strong> וסותרים דברי רב אלה את אלה!
 ומשיבים: <strong>מאן דמתני הא</strong> <small>[מי ששונה</small> את <small>זאת]</small> <strong>לא מתני הא</strong> <small>[שונה</small> את <small>זו].</small> כלומר, חלוקים שני האמוראים בשיטתו של רב.
 <strong>איכא דאמרי</strong> <small>[יש שאומרים]</small> בלשון אחרת, <strong>אמר רב נחמן אמר רב: אין הלכה כר' שמעון בן אלעזר,</strong> וראיה לדבר ש<strong>אמר ר' יצחק בר אשי אמר רב: אם טח פניה בטיט — בטלה,</strong> משמע שאם לא טח — לא בטלה, וכדברי תנא קמא.
 <big>א</big> <strong>אמר רב נחמן אמר שמואל: היו שני חצאי זיתים</strong> של חמץ <strong>וחוט של בצק ביניהן</strong> המחברם יחד, <strong>רואין: כל שאילו ינטל החוט</strong> ויוגבה, <strong>וניטלין עמו</strong> שני חצאי הזית — <strong>חייב לבער,</strong> שהחוט מחברם לכזית שלם אחד. <strong>ואם לאו — אינו חייב לבער.</strong>
 <strong>אמר עולא: לא אמרן</strong> <small>[אמרנו]</small> הגבלה זו <strong>אלא</strong> בשני זיתים המצויים <strong>בעריבה</strong> שהם דבוקים בדפנותיה, <strong>אבל</strong> אם היו מונחים <strong>בבית</strong> — <strong>חייב לבער,</strong> אף אם אין החוט מצרפם,
 <strong>מאי טעמא</strong> <small>[מה הטעם],</small> <strong>דזימנין דכניש להו</strong> <small>[שפעמים שאוסף אותם]</small> כאשר מנקה את הבית <strong>ונפלי גבי הדדי</strong> <small>[ונופלים זה אל זה],</small> ונמצא כזית חמץ במקום אחד.
 <strong>אמר עולא: בעו במערבא</strong> <small>[שאלו בארץ ישראל]</small> כהמשך לענין זה, <strong>בית ועלייה מהו,</strong> אם היה חצי זית בבית וחצי זית בעלייה, מה יהא הדין? או <strong>בית ואכסדרה מהו?</strong> וכן <strong>שני בתים זה לפנים מזה מהו?</strong>
 ולא נמצאה תשובה לשאלה ונשארה ב<strong>תיקו.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>הפת שעיפשה ונפסלה מלאכול לאדם, ו</strong>אולם <strong>הכלב</strong> עדיין <strong>יכול לאוכלה — מטמאה טומאת אוכלין ב</strong>שיעור <strong>כביצה,</strong> שלא בטלה ממנה מכל וכל תורת מאכל, ודין טומאה. ואם היתה פת זו של תרומה טהורה — <strong>נשרפת עם</strong> התרומה <strong>הטמאה בפסח,</strong> שכיון שנפסלה מאכילת אדם שוב אין איסור לטמאה. <strong>משום</strong> <small>[בשם]</small> <strong>ר' נתן אמרו: אינה מטמאה.</strong>
 ושואלים: <strong>כמאן אזלא הא דתנן</strong> <small>[כ</small>שיטת <small>מי הולכת זו ששנינו</small> במשנה<small>],</small> <strong>כלל אמרו בטהרות: כל</strong> מאכל <strong>המיוחד לאוכל אדם — טמא עד שיפסל מלאכול לכלב. כמאן</strong> <small>[כ</small>שיטת <small>מי]</small> — ש<strong>לא כ</strong>דברי <strong>ר' נתן,</strong> שהרי מדבריו יוצא שהמיוחד לאוכל אדם, אם נפסל לאכילת אדם נטהר.
 <strong>תנו רבנן</strong> <small>[שנו חכמים]:</small> <strong>עריבת העבדנין</strong> (מעבדי העורות) <strong>שנתן לתוכה קמח</strong> לסייע בעיבוד העור, אם חל פסח <strong>תוך שלשה ימים</strong> לנתינת הקמח — <strong>חייב לבער,</strong> שעדיין הוא בבחינת חמץ הניתן לאכילה. <strong>קודם שלשה ימים — אינו חייב לבער,</strong> שכבר התקלקל הקמח ונפסל לגמרי לאכילה. <strong>אמר ר' נתן: במה דברים אמורים</strong> שיעור זמן זה — ש<strong>לא נתן לתוכה</strong> לעריבה <strong>עורות, אבל נתן לתוכה עורות — אפילו תוך שלשה</strong> ימים <strong>אין חייב לבער,</strong> שהעורות שריחם רע בוודאי הפסידו לגמרי את הקמח לאכילת אדם.
 <strong>אמר רבא: הלכה כר' נתן</strong> בענין זה. ואין שיעור זמן קצוב לכך, <strong>ואפילו</strong> היו העורות <strong>יום אחד ואפילו שעה אחת,</strong> פסלו את הקמח מאכילה.
 <big>ג</big> שנינו במשנה: <strong>וכן לענין טומאה אם מקפיד עליו</strong> על החמץ להסירו — <strong>חוצץ, ואם רוצה בקיומו</strong> — <strong>הרי הוא כעריבה.</strong>
 ותוהים: <strong>מי דמי</strong> <small>[האם דומים]</small> דיני פסח וטומאה זה לזה? הרי <strong>התם</strong> <small>[שם]</small> בענין חמץ — <strong>בשיעורא תליא מילתא</strong> <small>[בשיעור תלוי הדבר],</small> שכזית חמץ יש בו איסור. <strong>הכא</strong> <small>[כאן]</small> בדין טומאה — <strong>בקפידא תליא מילתא</strong> <small>[בהקפדה תלוי הדבר],</small> שאין שיעור קבוע בכך, ודנים אם הדבר נחשב כחלק מן העריבה רק לפי הדרך בה הוא מתייחס ומקפיד בדבר.
 <strong>אמר רב יהודה: אימא</strong> <small>[אמור]</small> ותקן בלשון המשנה: <strong>ולענין הטומאה אינו כן,</strong> שאין הדבר תלוי בשיעור אלא בהקפדה.
 <strong>אמר ליה</strong> <small>[לו]</small> <strong>אביי: הא</strong> <small>[הרי]</small> <strong>"וכן לענין טומאה" קתני</strong> <small>[שנינו]</small> ואין לשבש לשון המשנה רק משום שאיננו יודעים לתרצה! <strong>אלא אמר אביי</strong> יש לחזור מתירוץ זה ו<strong>הכי קאמר</strong> <small>[כך אמר]</small> כך יש להבין: <strong>וכן</strong>
## דף מו.
 <strong>לענין צירוף טומאה</strong> של שני דברים <strong>בפסח</strong> הדין תלוי בשיעור, <strong>ו</strong>אילו <strong>בשאר ימות השנה איכא פלוגתא</strong> <small>[יש חילוק]</small> בין מקפיד לשאינו מקפיד.
 ומסבירים: <strong>היכי דמי</strong> <small>[כיצד</small> בדיוק <small>היה</small> הדבר<small>],</small> <strong>כגון דאיכא</strong> <small>[שהיה]</small> <strong>פחות מכביצה אוכלין</strong> שנטמאו, <strong>ונגעו בהאי</strong> <small>[בזה]</small> ה<strong>בצק</strong> שבעריבה ואחר כך נגעו בו אוכלים טהורים. <strong>בפסח,</strong> ש<strong>איסורו</strong> של אותו בצק <strong>חשוב,</strong> אף על פי ששיעורו קטן — <strong>מצטרף</strong> הוא ומשלים את השיעור לכביצה אוכלים ומטמא. ואילו <strong>בשאר ימות השנה,</strong> שאין איסורו מחשיבו אלא <strong>בקפידא תליא מילתא</strong> <small>[בהקפדה</small> עליו <small>תלוי הדבר],</small> <strong>אם מקפיד עליו</strong> להסירו — <strong>מצטרף</strong> שעדיין תורת אוכל עליו, ו<strong>אם רוצה בקיומו</strong> באותו מקום — <strong>הרי הוא</strong> נחשב <strong>כעריבה</strong> עצמה, ושוב אינו כאוכל.
 <strong>מתקיף לה</strong> <small>[מקשה עליה]</small> <strong>רבא: מי קתני</strong> <small>[האם שנינו</small> במשנה<small>]</small> <strong>"מצטרף"? והא</strong> <small>[והרי]</small> <strong>"חוצץ" קתני</strong> <small>[שנינו],</small> ואין דברי אביי מסבירים זאת. <strong>אלא אמר רבא,</strong> כך יש להבין את המשנה: <strong>וכן</strong> הדין לגבי <strong>להעלות טהרה</strong> (לטהר) <strong>לעריבה.</strong>
 ומסבירים: <strong>היכי דמי</strong> <small>[כיצד</small> בדיוק <small>היה</small> הדבר<small>],</small> <strong>כגון דאיטמי הך</strong> <small>[שנטמאה זו]</small> ה<strong>עריבה, ובעי לאטבולי</strong> <small>[ורוצה להטבילה].</small> <strong>בפסח,</strong> ש<strong>איסורו</strong> של אותו כזית חמץ <strong>חשוב — חוצץ</strong> הוא בעריבה, <strong>ולא סלקא</strong> <small>[עלתה]</small> <strong>לה</strong> לעריבה <strong>טבילה</strong> זו. ואילו <strong>בשאר ימות השנה בקפידא תליא מילתא</strong> <small>[בהקפדה תלוי הדבר]</small> <strong>אי</strong> <small>[אם]</small> <strong>מקפיד עליו</strong> על בצק זה להסירו — <strong>חוצץ, ואם רוצה בקיומו — הרי הוא כעריבה.</strong>
 <strong>מתקיף לה</strong> <small>[מקשה עליה]</small> <strong>רב פפא: מי קתני</strong> <small>[האם שנינו</small> במשנה<small>]</small> <strong>"וכן לענין טהרה"? הא</strong> <small>[הרי]</small> <strong>"לענין טומאה" קתני</strong> <small>[שנינו]!</small> <strong>אלא אמר רב פפא: וכן לענין להוריד טומאה</strong> (לטמא) <strong>לעריבה</strong> על ידי בצק זה.
 ומסבירים: <strong>היכי דמי</strong> <small>[כיצד</small> בדיוק <small>היה</small> הדבר<small>],</small> <strong>כגון</strong> ש<strong>נגע שרץ</strong> מת <strong>בהאי</strong> <small>[בזה]</small> ה<strong>בצק. בפסח</strong> ש<strong>איסורו</strong> של כזית חמץ <strong>חשוב — חוצץ,</strong> ונחשב כדבר לעצמו, <strong>ולא נחתה</strong> <small>[ירדה]</small> <strong>לה</strong> ה<strong>טומאה</strong> לעריבה אגב הבצק, שהרי הוא נחשב כדבר לעצמו ולא כחלק מן העריבה. <strong>בשאר ימות השנה דבקפידא תליא</strong> <small>[שבקפידתו</small> של האדם <small>תלוי</small> הדבר<small>],</small> <strong>אם מקפיד עליו</strong> על הבצק להסירו אף בפחות מכזית — <strong>חוצץ</strong> ואינו מטמא את העריבה, ו<strong>אם רוצה בקיומו — הרי הוא</strong> כחלק מן <strong>העריבה</strong> ונטמאה כל העריבה כאשר נגעה טומאה בבצק זה.
 <big>א משנה</big> <strong>בצק החרש</strong> שהוא כחרש שאינו מדבר ואין יודעים מה בליבו, כלומר, בצק שאין ניכרים בו סימנים ברורים אם החמיץ או לא, <strong>אם יש כיוצא בו</strong> בצק אחר שהטילו בו מים באותה שעה עצמה <strong>שהחמיץ — הרי זה אסור,</strong> שמן הסתם אף הבצק הזה, למרות שאין בו סימנים גלויים החמיץ אף הוא.
 <big>ב גמרא</big> לאור הנאמר במשנה מבררים: <strong>אם אין שם כיוצא בו מהו,</strong> כיצד בודקין אותו? <strong>אמר ר' אבהו אמר ר' שמעון בן לקיש:</strong> נתנו חכמים שיעור זמן של חימוץ, והוא <strong>כדי שילך אדם ממגדל נוניא</strong> ועד <strong>טבריא,</strong> שהוא שיעור <strong>מיל.</strong> ותוהים על הלשון: לשם מה הוא מזכיר את המרחק בין המקומות?
 <strong>ונימא</strong> <small>[ושיאמר]</small> רק <strong>מיל!</strong> ומסבירים: <strong>הא קא משמע לן</strong> <small>[זה השמיע לנו]</small> בדרך אגב <strong>דשיעורא</strong> <small>[ששיעור]</small> <strong>מיל</strong> הוא כמו המרחק <strong>ממגדל נוניא ועד טבריא.</strong>
 <strong>אמר ר' אבהו אמר ר' שמעון בן לקיש: לגבל</strong> כלומר, לאדם המגבל עיסתם של אחרים, שראוי לו להקפיד על טהרת העיסה שהוא מגבל. <strong>ו</strong>כן על נטילת ידים <strong>לתפלה</strong> (ערוך), <strong>ו</strong>כן <strong>לנטילת ידים</strong> שלפני האוכל, שיעור הזמן הראוי לו לאדם ללכת למצוא מקוה מים כדי לטבול את הכלי בו הוא מגבל את העיסה, וכן מים לטהר ידיו הוא <strong>ארבעה מילין.</strong>
 <strong>אמר רב נחמן בר יצחק: אייבו אמרה</strong> להלכה זו, <strong>וארבעה</strong> דברים <strong>אמר בה</strong> ולא שלושה בלבד, <strong>וחדא מינייהו</strong> <small>[ואחד מהם]</small> <strong>עבוד</strong> עורות שיש להם שיעור כדי הליכת ארבעה מילין. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>וכולן</strong> כל מיני העורות הרכים, שמשום רכותם דינם לענין טומאה כבשר, <strong>שעיבדן</strong> לעשות מהם עור, <strong>או שהילך בהן</strong> לדורסם, שהוא חלק מעיבודם, כדי שיעור <strong>עבודה</strong> — <strong>טהורין,</strong> שדינם מעתה כעור ואינם עוד כבשר, <strong>חוץ מעור האדם</strong> שאינו יוצא מידי טומאתו מיד. ושאלו: <strong>וכמה</strong> הוא <strong>כדי עבודה? אמר ר' אינייא אמר ר' ינאי: כדי הילוך ארבעה מילין.</strong>
 <strong>אמר ר' יוסי בר' חנינא: לא שנו</strong> שיעור זה שצריך לחזר אחרי מים לנטילת ידים שלפני האוכל ולתפילה <strong>אלא לפניו,</strong> כשמקום המים הוא בתוך דרך הילוכו, <strong>אבל לאחריו</strong> — <strong>אפילו מיל אינו חוזר. אמר רב אחא: ומינה</strong> <small>[וממנה]</small> משמועה זו נלמד: <strong>מיל</strong> — <strong>הוא</strong> ש<strong>אינו חוזר, הא</strong> <small>[הרי]</small> אם היה המרחק <strong>פחות ממיל — חוזר.</strong>
 <big>ג משנה</big> <strong>כיצד מפרישין חלה בטומאה ביום טוב</strong> של פסח, כי חלה טהורה יכול להפרישה מן העיסה ולתתה מיד לכהן, ויאכלנה. ואולם חלה טמאה שאינה ראויה לכהן שצריכים להפרישה ולשורפה, ולשורפה אי אפשר — משום שאסור לשרוף דבר שאינו ראוי לאכילה ביום טוב. ולהמתין בשריפתה עד מוצאי החג אינו יכול — שמא תחמיץ.
 <strong>ר' אליעזר אומר: לא תקרא לה</strong> האשה שם, כלומר, לא תקדיש אותה בתור חלה <strong>עד שתאפה.</strong> כלומר, תמתין עד שתאפה כל העיסה, ואחר כך תפריש חלה, ואז ישאירו את חלק החלה האפויה עד מוצאי יום טוב ולא יחמיץ, ואז ישרפוהו. <strong>בן בתירא אומר:</strong> תפריש קודם אפיה, ו<strong>תטיל</strong> את עיסת החלה <strong>בצונן</strong> כדי שלא תחמיץ עד למוצאי החג. <strong>אמר ר' יהושע:</strong>
## דף מו:
 <strong>לא זה הוא חמץ שמוזהרין עליו בבל יראה ובבל ימצא</strong> לפי שהחלה אינה שלו אלא כהקדש היא ואין לחשוש. <strong>אלא</strong> כך יש לעשות: <strong>מפרישתה</strong> האשה <strong>ומניחתה עד הערב, ואם החמיצה — החמיצה.</strong>
 <big>א גמרא</big> מציעים בגמרא: <strong>לימא</strong> <small>[</small>האם <small>נאמר]</small> שבשאלת מהותה של <strong>טובת הנאה קמיפלגי</strong> <small>[נחלקו],</small> כי החלה עצמה אינה שייכת למפריש אותה, אלא לכהן שיקבל אותה. ואולם בידי הבעלים יש טובת הנאה כלשהי. שכן כיון שהבעלים יכולים לתת את החלה ושאר מתנות כהונה למי שירצו, יכולים הם לקבל עבור נתינת החלה לכהן מסויים טובת הנאה ידועה. ונחלקו האם טובת הנאה זו יכולה להיחשב ממון השייך למפריש החלה או לא. ונאמר ש<strong>ר' אליעזר סבר:</strong> כי <strong>טובת הנאה</strong> הריהי נחשבת <strong>ממון,</strong> ולכן יש לו צד ממון בחלה וצריך להיזהר שלא תחמיץ. <strong>ו</strong>אילו <strong>ר' יהושע סבר: טובת הנאה אינה</strong> נחשבת <strong>ממון,</strong> ולכן יכול להניחה שתחמיץ.
 ודוחים: <strong>לא, דכולי עלמא סברי</strong> <small>[הכל סבורים]</small> ש<strong>טובת הנאה אינה</strong> נחשבת <strong>ממון, והכא</strong> <small>[וכאן]</small> <strong>ב</strong>שאלה של <strong>"הואיל" קמיפלגי</strong> <small>[נחלקו].</small> כיצד? ש<strong>ר' אליעזר סבר: אמרינן</strong> <small>[אומרים,</small> משתמשים <small>אנו]</small> בנימוק של <strong>"הואיל".</strong> והואיל <strong>ואי בעי איתשיל עלה</strong> <small>[ואם היה רוצה להישאל עליה</small> על הפרשת החלה<small>]</small> ולהתחרט על כך — היה יכול לבטל את הקדשו כדין שאר הקדשות, הרי נמצא ש<strong>ממוניה</strong> <small>[ממונו]</small> <strong>הוא.</strong> ואף שלא עשה כן, הואיל ויכול לעשות זאת — יש כאן צד ממון שלו. <strong>ו</strong>אילו <strong>ר' יהושע סבר: לא אמרינן</strong> <small>[אומרים,</small> משתמשים <small>אנו]</small> בנימוק של <strong>"הואיל"</strong> ויכול להישאל על הפרשתו יכול לשהותה לערב, ואין לחשוש מאיסור החמץ.
 <big>ב</big> כיון שהוזכרה בעיה זו של "הואיל", מביאים מחלוקת אמוראים הקשורה בנושא זה. <strong>איתמר</strong> <small>[נאמר]</small> שנחלקו אמוראים בדין <strong>האופה</strong> לחם <strong>מיום טוב ל</strong>צורך אכילת יום <strong>חול, רב חסדא אמר: לוקה</strong> משום שחילל את יום טוב, <strong>רבה אמר: אינו לוקה.</strong>
 ומבארים, <strong>רב חסדא אמר: לוקה</strong> וטעם הדבר — <strong>לא אמרינן</strong> <small>[אומרים אנו]:</small> <strong>הואיל ו</strong>אם <strong>מיקלעי ליה</strong> <small>[מזדמנים לו]</small> <strong>אורחים</strong> ביום טוב עצמו <strong>חזי ליה</strong> <small>[ראוי לו]</small> איפוא הלחם ליום טוב עצמו. ונמצא שבשעת אפיה אין זה הכרחי לומר שאותו לחם שאפה הוא לצורך החול. ואפילו לא יבואו אליו אורחים, מכל מקום אם בשעת אפיה היה מקום להניח שיכולים לבוא, יש להתיר. ורב חסדא אינו מקבל נימוק זה. <strong>רבה אמר: אינו לוקה,</strong> כי לשיטתו <strong>אמרינן</strong> <small>[אומרים אנו]</small> <strong>"הואיל".</strong>
 <strong>אמר ליה</strong> <small>[לו]</small> <strong>רבה לרב חסדא: לדידך</strong> <small>[לשיטתך],</small> <strong>דאמרת</strong> <small>[שאומר אתה]</small> ש<strong>לא אמרינן</strong> <small>[אומרים אנו]</small> נימוק זה של <strong>"הואיל", היאך</strong> אם כן מתירים ו<strong>אופין מיום טוב לשבת? אמר ליה</strong> <small>[לו]:</small> <strong>משום עירובי תבשילין,</strong> שעל ידי שמניחים עירובי תבשילין כתקנת חכמים — מותר לאפות מיום טוב לשבת.
 <strong>אמר ליה</strong> <small>[לו]:</small> וכי <strong>משום עירובי תבשילין שרינן איסורא דאורייתא</strong> <small>[מתירים אנו איסור מן התורה]?</small> שהרי עירובי תבשילין תקנת חכמים היא, וכיצד יכולים הם להתיר איסור מן התורה? <strong>אמר ליה</strong> <small>[לו]:</small> <strong>מדאורייתא</strong> <small>[מ</small>דין <small>תורה]</small> <strong>צורכי שבת נעשים ביום טוב</strong> ואיסור מלאכה ביום טוב לא חל על כך, ואולם <strong>רבנן הוא</strong> <small>[חכמים הם]</small> ש<strong>גזרו ביה</strong> <small>[בו]</small> <strong>גזירה שמא יאמרו אופין מיום טוב אף לחול. וכיון דאצרכוה רבנן</strong> <small>[שהצריכו חכמים]</small> <strong>עירובי תבשילין —</strong> ממילא <strong>אית ליה היכירא</strong> <small>[יש לו היכר]</small> ויודע שלשבת שעושים עירוב תבשילין — מותר לבשל, ואילו לחול — אסור.
 <strong>איתיביה</strong> <small>[הקשה לו]</small> ממה ששנינו: <strong>בהמה המסוכנת</strong> העומדת למות מחמת סיבה כלשהי, ורוצה לשוחטה כדי שלא תמות מעצמה ותיאסר משום נבילה, <strong>לא ישחוט</strong> ביום טוב <strong>אלא כדי שיכול לאכול הימנה כזית צלי מבעוד יום,</strong> שאז ניתן לומר ששחט את הבהמה לצורך החג. ונדייק: <strong>יכול לאכול — אף על גב</strong> <small>[אף על פי]</small> ש<strong>לא בעי למיכל</strong> <small>[צריך לאכול].</small> <strong>בשלמא לדידי, דאמרי</strong> <small>[נניח לי</small> לשיטתי, <small>שאני אומר]</small> נימוק זה של <strong>"הואיל",</strong> אפשר לומר: <strong>"הואיל ואי בעי למיכל</strong> <small>[ואם היה רוצה לאכול] —</small> <strong>מצי אכיל</strong> <small>[היה יכול לאכול]</small> <strong>"</strong>, <strong>משום הכי</strong> <small>[כך]</small> <strong>ישחוט. אלא לדידך, דאמרת לא אמרינן</strong> <small>[לך,</small> לשיטתך, <small>שאומר אתה שאין אנו אומרים]</small> <strong>"הואיל", אמאי</strong> <small>[מדוע]</small> אם כן <strong>ישחוט?</strong>
 <strong>אמר ליה</strong> <small>[לו]</small> רב חסדא: הטעם שהתירו לו לשחוט אינו משום "הואיל", אלא <strong>משום הפסד ממונו.</strong> ותהה רבה: <strong>ומשום הפסד ממונו שרינן איסורא דאורייתא</strong> <small>[מתירים אנו איסור מן התורה]?!</small>
 <strong>אמר ליה</strong> <small>[לו]:</small> <strong>אין</strong> <small>[כן]</small> ולא בדיוק, אלא יש לומר: <strong>משום הפסד ממונו גמר בלבו לאכול כזית</strong> צלי, שכיון שהבהמה עומדת למות ויפסיד את כולה, החליט שכדאי לו לפחות לאכול כזית ממנה, אף שכבר אינו צריך לאכילה זו, <strong>ו</strong>כיון ש<strong>אי אפשר</strong> אפילו <strong>לכזית</strong> אחד של <strong>בשר בלא שחיטה,</strong> ממילא שוחט את הבהמה כולה אף שאינו יכול לאכול הכל.
 <strong>איתיביה</strong> <small>[הקשה לו]</small> עוד רבה: שנינו כי <strong>לחם הפנים</strong> שהיה בבית המקדש
## דף מז.
 <strong>נאכל לתשעה</strong> ימים מזמן אפייתו, או <strong>לעשרה, ו</strong>כן <strong>לאחד עשר — לא פחות ולא יותר. כיצד? כדרכו,</strong> כלומר כרגיל <strong>לתשעה.</strong> כיצד? <strong>נאפה בערב שבת — נאכל בשבת</strong> הבאה <strong>לתשעה,</strong> הרי שעוברים תשעה ימים מאפייתו עד אכילתו. ואם <strong>חל יום טוב להיות בערב שבת</strong> — אין אופים אותו ביום טוב, אלא מקדימים לאפותו יום קודם לכן, ו<strong>נאכל לשבת</strong> שבשבוע הבא, <strong>לעשרה</strong> ימים. אם היו <strong>שני ימים טובים של ראש השנה,</strong> לפני השבת — <strong>נאכל לשבת</strong> הבאה, <strong>לאחד עשר</strong> ימים, <strong>לפי שאינו</strong> (אין עשייתו) <strong>דוחה לא את השבת ולא את היום טוב. ואי אמרת</strong> <small>[ואם אומר אתה]</small> <strong>צורכי שבת נעשין ביום טוב, אמאי</strong> <small>[מדוע]</small> <strong>לא דחי</strong> <small>[דוחה]</small> את <strong>יום טוב?</strong> שהרי לחם הפנים נאכל בשבת ונחשב כצורכי שבת!
 <strong>אמר ליה</strong> <small>[לו]</small> רב חסדא: <strong>שבות קרובה,</strong> צד חילול קדושת החג שנעשה עבור שבת הקרובה לחג — <strong>התירו.</strong> ואולם <strong>שבות רחוקה,</strong> עבור השבת שבשבוע הבא — <strong>לא התירו.</strong>
 ושואלים: <strong>ול</strong>דעת <strong>רבן שמעון בן גמליאל</strong> ש<strong>אמר משום</strong> (בשם) <strong>ר' שמעון בן הסגן</strong> כי אפיית לחם הפנים <strong>דוחה את יום טוב ואינו דוחה את יום צום</strong> הכיפורים, <strong>מאי איכא למימר</strong> <small>[מה יש לומר]?</small> שכן רואים שיש מחלוקת תנאים בכך שר' שמעון בן הסגן סבור שמותר לעשות בחג צורכי שבת וחכמים אוסרים.
 ומשיבים: לא בעיקרון היסודי נחלקו אלא <strong>בהא פליגי</strong> <small>[ב</small>דבר <small>זה נחלקו],</small> <strong>מר</strong> <small>[חכם זה,</small> התנא הראשון<small>]</small> <strong>סבר</strong> כי <strong>שבות קרובה התירו, שבות רחוקה לא התירו,</strong> ולכן אין אפיית לחם הפנים דוחה יום טוב. <strong>ומר</strong> <small>[וחכם זה,</small> ר' שמעון<small>]</small> <strong>סבר: שבות רחוקה נמי</strong> <small>[גם כן]</small> <strong>התירו.</strong>
 <strong>מתיב</strong> <small>[מקשה]</small> <strong>רב מרי: שתי הלחם</strong> שאופים לחג השבועות <strong>אינן נאכלות</strong> לכהנים <strong>לא פחות משנים, ולא יותר על שלשה</strong> ימים. <strong>כיצד? נאפות</strong> כרגיל ב<strong>ערב יום טוב — נאכלות ליום טוב לשנים. חל יום טוב להיות אחר השבת,</strong> ונאפות בערב שבת — <strong>נאכלות ליום טוב לשלשה. לפי שאינה דוחה</strong> אפיית שתי הלחם <strong>לא את השבת ולא את היום טוב. ואי אמרת</strong> <small>[ואם אומר אתה]</small> ש<strong>צורכי שבת נעשין ביום טוב, השתא</strong> <small>[עכשיו]</small> שצורכי <strong>שבת ביום טוב שרי</strong> <small>[מותר],</small> צורכי <strong>יום טוב ביום טוב מיבעיא</strong> <small>[נצרכה</small> לומר<small>]</small> שמותר לאפות ביום טוב עצמו? ואם כן, מדוע אין אופים לצורכי יום טוב בו ביום?!
 ודוחים: <strong>שאני התם</strong> <small>[שונה שם]</small> בענין שתי לחם ש<strong>אמר קרא</strong> <small>[הכתוב]</small> <strong>"</strong>אך אשר יאכל לכל נפש הוא לבדו יעשה <strong>לכם"</strong> (שמות יב, טז), ולמדים: <strong>"לכם" — ולא לגבוה,</strong> כלומר ההיתר לאפות ולבשל ביום טוב הוא רק לצורכי אדם ולא לצורך הקודש.
 ושואלים: <strong>ולרבן שמעון בן גמליאל</strong> ש<strong>אמר משום</strong> (בשם) <strong>ר' שמעון בן הסגן</strong> שאפיית לחם הפנים <strong>דוחה את יום טוב, מאי איכא למימר</strong> <small>[מה יש לומר]?</small> כלומר, כיצד מבין הוא את ה"לכם". ומשיבים: <strong>סבר לה</strong> <small>[סבור הוא]</small> <strong>כ</strong>שיטת <strong>אבא שאול</strong> ש<strong>אמר</strong> שיש להבין בדרך זו: <strong>"לכם" ולא לגוים,</strong> אבל לצורך הקדש — מותר.
 <strong>שלח ליה</strong> <small>[לו]</small> <strong>רב חסדא לרבה</strong> קושיה <strong>ביד רב אחא בר רב הונא: מי אמרינן</strong> <small>[האם אומרים אנו]</small> <strong>"הואיל"? והא תנן</strong> <small>[והרי שנינו</small> במשנה<small>]:</small> <strong>יש חורש תלם אחד וחייבין עליה</strong> על חרישה זו <strong>משום שמונה לאוין,</strong> שעשה בכך שמונה איסורים. ומסבירים כיצד יכול דבר זה להיות: אם היה <strong>חורש בשור וחמור,</strong> ועבר על "לא תחרוש בשור ובחמור יחדיו" (דברים כב, י). <strong>והן מוקדשים,</strong> ונמצא שמעל בהקדש על ידי חרישה זו. <strong>ו</strong>אם עשה זאת לסייע בעיבוד <strong>כלאים בכרם,</strong> עובר אף משום גידול כלאים
## דף מז:
 <strong>ו</strong>אם היה הדבר בשנה ה<strong>שביעית</strong> (בשמיטה), שהוא עובר משום עבודת קרקע בשמיטה. <strong>ו</strong>היה הדבר <strong>ביום טוב,</strong> ועבר משום עושה מלאכה ביום טוב. <strong>ו</strong>היה החורש <strong>כהן, ו</strong>נוסף לזה גם קיבל על עצמו גם להיות <strong>נזיר, ו</strong>אותו מקום היה <strong>בית הטומאה</strong> מקום הטמא בטומאת המת שיש איסור מן התורה לכהן וכן לנזיר להיות בו ועובר בשני לאוים. ונמצא שעובר שמונה לאוין כאחד. <strong>ואי אמרינן</strong> <small>[ואם אומרים אנו]</small> <strong>"הואיל"</strong> להתיר ביום טוב, אם כן על <strong>חרישה</strong> ביום טוב ש<strong>לא ליחייב</strong> <small>[יתחייב],</small> <strong>הואיל וחזי</strong> <small>[וראויה]</small> חרישה זאת <strong>לכיסוי דם ציפור.</strong> שהשוחט ציפור או חיה חייב מן התורה לכסות את הדם בעפר, ויתכן שיזדמנו לידו מספר רב של ציפורים או חיות ויחסר לו עפר לכסות את הדם, ואם כן נמצא שחרש כדי להשיג לעצמו עפר לכיסוי הדם, ואין בכך מלאכה אסורה!
 <strong>אמר רב פפא בר שמואל:</strong> כאן מדובר שחרש <strong>באבנים מקורזלות,</strong> כלומר בגושי אדמה נוקשים שאינם ראויים לכיסוי.
 ושואלים: והרי אבנים מקורזלות אף הן <strong>ראויות לכותשן</strong> לעפר! ודוחים: <strong>וכתישה ביום טוב מי שרי</strong> <small>[האם מותרת]?</small> ושואלים: והרי <strong>ראויות</strong> הן <strong>לכותשן כלאחר יד,</strong> שלא יעשה מלאכה כדרכו אלא בשינוי ובאופן שאינו אסור מן התורה. ודוחים: מדובר כאן כשחרש <strong>בצונמא</strong> (באדמת טרשים קשה).
 ותוהים: <strong>ו</strong>כי <strong>צונמא בר</strong> <small>[בן,</small> ראויה<small>]</small> ל<strong>זריעה</strong> היא?! והרי אמרנו שאותו אדם עושה באותה שעה מלאכה בזרעים ובכרם! ומשיבים: היה כאן <strong>צונמא מלמעלה ועפר תיחוח מלמטה,</strong> ובו צומחים הזרעים. ודוחים: <strong>ו</strong>אם כן, <strong>תיפוק ליה</strong> <small>[תצא לו]</small> <strong>משום עפר תיחוח,</strong> שהרי בעפר תיחוח זה יכול לכסות את דם הציפור!
 <strong>אלא אמר מר בר רב אשי:</strong> מדובר כאן <strong>בטינא</strong> <small>[בטיט],</small> שאינו ראוי לכיסוי. ושואלים: <strong>ו</strong>כי <strong>טינא בר</strong> <small>[בן,</small> ראוי<small>]</small> ל<strong>זריעה הוא?!</strong> ומשיבים: <strong>במתונתא</strong> <small>[באדמה לחה],</small> שאינה טיט גמור וראויה לזריעה, אבל עכשיו אי אפשר לפורר את הרגבים שלה ולעשותם עפר לכיסוי הדם.
 <big>א</big> <strong>איתיביה</strong> <small>[הקשה לו]</small> <strong>אביי</strong> לרבה על שיטתו שהוא מתיר משום "הואיל" ממה ששנינו: <strong>המבשל</strong> את <strong>גיד הנשה בחלב ביום טוב ואוכלו — לוקה חמש.</strong> כיצד? <strong>לוקה משום מבשל גיד ביום טוב,</strong> שבישל דבר שאינו ראוי לאכילה. <strong>ולוקה משום אוכל גיד,</strong> בניגוד לאיסור המפורש בתורה. <strong>ולוקה משום מבשל בשר בחלב, ולוקה משום אוכל בשר בחלב. ולוקה משום הבערה,</strong> שהבעיר אש ביום טוב שלא לצורך. <strong>ואי אמרינן</strong> <small>[ואם אומרים אנו]</small> <strong>"הואיל"</strong> — אם כן, על ה<strong>הבערה</strong> ש<strong>לא ליחייב</strong> <small>[יתחייב],</small> <strong>הואיל דחזי ליה</strong> <small>[שראוי לו]</small> הבערה זו <strong>לצרכו,</strong> שהרי יכול להשתמש לבישול שלצורך החג!
 <strong>אמר ליה</strong> <small>[לו]</small> רבה: <strong>אפיק</strong> <small>[הוצא]</small> מרשימה זו <strong>הבערה ועייל</strong> <small>[והכנס]</small> במקומה איסור אחר, כגון שהיה זה <strong>גיד הנשה של נבילה,</strong> שחייב אף משום אכילת נבילה.
 הקשה לו אביי: <strong>והתני</strong> <small>[והרי שנה]</small> <strong>ר' חייא</strong> כהסבר למשנה זו: <strong>לוקין שתים על אכילתו</strong> של גיד זה (גיד, ובשר בחלב), <strong>ושלוש על בישולו</strong> (הבערה ובישול ביום טוב, בישול בשר בחלב). <strong>ואי איתא</strong> <small>[ואם יש</small> לומר<small>]</small> שמדובר בגיד הנשה של נבילה, הרי נמצא <strong>שלש על אכילתו מיבעי ליה</strong> <small>[צריך היה לו</small> לומר<small>]:</small> משום גיד, משום בשר בחלב, ומשום נבילה!
 <strong>אלא</strong> אמר רבה: <strong>אפיק</strong> <small>[הוצא]</small> מכאן מלאכת <strong>הבערה, ועייל</strong> <small>[והכנס]</small> איסור אחר, כגון שבישל ב<strong>עצי מוקצה</strong> שמוקצים משימוש ביום טוב מפני שלא הוכנו לכך.
 ותוהים: <strong>ו</strong>כי איסור <strong>מוקצה דאורייתא</strong> <small>[מן התורה]</small> <strong>הוא</strong> שילקו עליו? <strong>אמר ליה</strong> <small>[לו]:</small> <strong>אין</strong> <small>[כן],</small> <strong>דכתיב</strong> <small>[שנאמר]:</small> <strong>"והיה ביום הששי והכינו את אשר יביאו"</strong> (שמות טז, ה). ומכאן אפשר ללמוד שכל דבר שאינו מוכן מבעוד יום — הריהו מוקצה, ואסור. ואף שמכאן למדים אנו שיש איסור בשימוש במוקצה, מכל מקום איסור זה לא נתפרש בלשון "לאו". ולכן יש להוסיף <strong>ואזהרתה</strong> של עבירה זו שמפורש שיש מצוות לא תעשה בדבר, <strong>מהכא</strong> <small>[מכאן],</small> <strong>מ</strong>מה שנאמר בשבת <strong>"לא תעשה כל מלאכה"</strong> (שמות כ, י) שנאסרה באופן כולל כל מלאכה האסורה בשבת, ובכלל זה גם שימוש בדברים שלא הכין מבעוד יום.
 <strong>אמר ליה</strong> <small>[לו]</small> אביי: <strong>והא</strong> <small>[והרי]</small> <strong>את</strong> <small>[אתה]</small> <strong>הוא</strong> ש<strong>אמרת: בעאי מיניה</strong> <small>[שאלתי אותו]</small> את <strong>רב חסדא, ואמרי לה</strong> <small>[ויש אומרים]</small> שאמר: <strong>בעאי מיניה</strong> <small>[שאלתי אותו]</small> את <strong>רב הונא:</strong> אם <strong>הביא שה מאפר</strong> (מן המרעה) שהוא מוקצה, מתוך שלא זימנוהו ובדקוהו מבעוד יום, <strong>ושחטו</strong> לצורך <strong>תמיד ביום טוב, מהו?</strong> האם אפשר להקריבו.
 <strong>ואת אמרת לן</strong> <small>[ואתה אמרת לנו]</small> ש<strong>אמר לי עלה</strong> <small>[עליה,</small> על כך<small>],</small> שדבר זה נלמד מן הכתוב ביחזקאל בדיני הקרבנות: "ושה אחת מן הצאן מן המאתים ממשקה ישראל" (יחזקאל מה, טו), ופסוק זה נדרש כך: <strong>"שה"</strong> הכוונה לכל שה בין זכר בין נקבה ששניהם קרויים שה — <strong>ולא הבכור,</strong> שהוא מיוחד שאינו אלא מן הזכרים.
 <strong>"אחת"</strong> — <strong>ולא מעשר,</strong> שצריך להיות שה שאפשר שיהיה אחד בפני עצמו ולאו דווקא כאחד בין עשרה, ושה המעשר היא תמיד העשירית במנין השיות היוצאות מן הדיר, ולכן אינה בכלל הראויים לקרבן.
 <strong>"מן הצאן",</strong> המלה "מן" משמעותה לשון צמצום, להוציא מן הכלל — <strong>ולא הפלגס,</strong> כלומר שלא יביא כבש שעבר את גיל שנה ועדיין לא הגיע להיות קרוי איל.
## דף מח.
 <strong>"מן המאתים"</strong> — נדרש לענין הבאת יין לנסכים: <strong>ממותר שתי מאות שנשתיירו</strong> בבור, שרק אם נשארו בבור שתי מאות כנגד אותה מידה שניטלה — אפשר לקחת ממנו לצורך הנסכים. ומתוך שהצריך מאתים ודאי הוא משום איסור ערלה שנתערב ביין זה והריהו בטל במאתים, <strong>מכאן לערלה שבטילה במאתים,</strong> כגון שענבי ערלה נתערבו ועשו מהם יין, והיו בבור היין מאתים שיעורים של היתר כנגדם — מתבטלת הערלה ברוב.
 <strong>"ממשקה ישראל"</strong> — משמעו: <strong>מן המותר לישראל,</strong> שאין מעלים למזבח דבר שיש בו איסור לישראל. <strong>מכאן אמרו: אין מביאין נסכין מן הטבל,</strong> שכן הטבל אסור לישראל.
 <strong>יכול לא יביא</strong> קרבן מן <strong>המוקצה</strong> בשבת או ביום טוב. <strong>אמרת: מה טבל מיוחד שאיסור גופו גרם לו — אף כל שאיסור גופו גרם לו</strong> הוא נאסר משום שאסור לישראל. <strong>יצא מוקצה שאין איסור גופו גרם לו, אלא איסור דבר אחר גרם לו,</strong> הוא איסור שבת. <strong>ואי אמרת</strong> <small>[ואם אומר אתה]</small> <strong>איסור מוקצה דאורייתא</strong> <small>[שמן התורה]</small> הוא, <strong>מה לי איסור גופו מה לי איסור דבר אחר?</strong> ומה טעם לחלק ביניהם? שאם הדבר אסור, אסור הוא מכל מקום. אלא ודאי איסור מוקצה הוא רק מדברי סופרים, ולכן אינו נאסר במקדש, משום שלא גזרו בו חכמים דיני שבות.
 <strong>ועוד</strong> אפשר להקשות על אותה ברייתא מצד אחר: <strong>הא את</strong> <small>[הרי אתה]</small> <strong>הוא</strong> ש<strong>אמרת</strong> במסכת מכות <strong>חילוק מלאכות לשבת,</strong> שאדם חייב להביא שני קרבנות אם עושה שתי מלאכות איסור בהעלם אחד, או מלאכה אחת בשתי העלמות. <strong>ו</strong>אולם <strong>אין חילוק מלאכות ליום טוב,</strong> שאין מתחייבים פעמיים במלקות אם עושה שתי מלאכות שונות בהעלם אחד ביום טוב, כי ביום טוב יש איסור מלאכה כללי שאינו מתחלק לאיסורי מלאכה נפרדים שיהא איסור על כל סוג מלאכה לעצמו. ואם כן, איך אתה מחייבו על איסור מוקצה ועל בישול גיד ביום טוב בנפרד.
 <strong>אלא</strong> כדי לתקן את הברייתא לשיטת רבה <strong>אפיק</strong> <small>[הוצא]</small> איסור <strong>הבערה, ועייל</strong> <small>[והכנס]</small> איסור <strong>עצי אשירה,</strong> שמשתמש כאן בעצי אשירה. <strong>ואזהרה</strong> כלומר, מקור האיסור בלשון "לאו" שיש בכך, נלמד <strong>מהכא</strong> <small>[מכאן]</small> מכתוב זה, שנאמר בעיר הנשרפת בשל עבודה זרה שבה <strong>"ולא ידבק בידך מאומה מן החרם"</strong> (דברים יג, יח).
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לאביי:</strong> אם כן, <strong>ונלקי נמי</strong> <small>[ושילקה גם כן]</small> אם משתמש בעצי אשירה <strong>משום</strong> איסור נוסף המפורש בעבודה זרה: <strong>"ולא תביא תועבה אל ביתך"</strong> (דברים ז, כו). ואי אפשר לומר כן, שהרי הוא מוסיף לאו יתר על המנוי בברייתא.
 <strong>אלא</strong> יש לומר: <strong>אפיק</strong> <small>[הוצא]</small> איסור <strong>הבערה, ועייל</strong> <small>[והכנס]</small> במקומו איסור אחר, וכגון שמשתמש ב<strong>עצי הקדש. ואזהרה,</strong> מקור לאיסור זה בלשון לאו הוא <strong>מהכא</strong> <small>[מכאן]</small> מכתוב זה שנאמר <strong>"ואשריהם תשרפון באש... לא תעשון כן לה' אלהיכם"</strong> (דברים יב, ג-ד), שהשורף דבר של קודש בדרך השחתה — לוקה. ובסיכומם של דברים לא הצליחו להביא הוכחה לסתור לטענה של "הואיל".
 <big>א</big> <strong>אמר רמי בר חמא: הא</strong> <small>[</small>המחלוקת <small>הזו]</small> בין <strong>רב חסדא ורבה</strong> ביחס ל"הואיל" <strong>מחלוקת</strong> של <strong>ר' אליעזר ור' יהושע</strong> במשנתנו <strong>היא.</strong> ש<strong>ר' אליעזר</strong> האומר שלא תפריש חלתה אלא לאחר אפייה <strong>סבר: אמרינן</strong> <small>[אומרים אנו]</small> <strong>"הואיל",</strong> ולכן מותר לאפות את העיסה כולה בלא להפריש ממנה חלה מלכתחילה, הואיל וכל חלק שבה ראוי לאכילה כשלעצמו, שמא לא ממנו יפרישו חלה. <strong>ור' יהושע סבר: לא אמרינן</strong> <small>[אומרים אנו]</small> <strong>"הואיל".</strong>
 <strong>אמר רב פפא:</strong> אפשר לדחות באופן זה, <strong>ודילמא</strong> <small>[ושמא]</small> <strong>עד כאן לא</strong> שמענו <strong>קאמר</strong> <small>[שאמר]</small> <strong>ר' אליעזר התם</strong> <small>[שם]</small> לגבי הפרשת חלה <strong>דאמרינן</strong> <small>[שאומרים אנו]</small> <strong>"הואיל", אלא דבעידנא דקא עיילי לתנורא, כל חדא וחדא חזיא ליה לדידיה</strong> <small>[שבזמן שנכנסות לתנור, כל אחת ואחת ראויה לו עצמו]</small> ואין ראיה שמעיסה זו דוקא יפריש לחלה, <strong>אבל הכא</strong> <small>[כאן]</small> בענין האופה ביום טוב שההיתר הוא משום ש<strong>לאורחין הוא דחזי</strong> <small>[שראוי],</small> <strong>לדידיה</strong> <small>[לעצמו]</small> <strong>לא חזי</strong> <small>[ראוי]</small> <strong>אימא הכי נמי דלא אמרינן</strong> <small>[אמור כך גם כן שאין אנו אומרים]</small> <strong>"הואיל".</strong>
 ובאופן אחר דוחה את ההשוואה, <strong>אמר רב שישא בריה</strong> <small>[בנו]</small> של <strong>רב אידי: ודילמא</strong> <small>[ושמא]</small> <strong>לא היא</strong> ההשוואה; כי <strong>עד כאן לא</strong> שמענו <strong>קאמר</strong> <small>[שאמר]</small> <strong>ר' יהושע התם דלא אמרינן</strong> <small>[שם שאין אנו אומרים]</small> <strong>"הואיל", אלא דאיכא חדא דלא חזיא</strong> <small>[שיש</small> חתיכה <small>אחת שאינה ראויה]</small> <strong>לא לדידיה</strong> <small>[לו]</small> <strong>ולא לאורחין,</strong> שהרי החלה הזו שבסופו של דבר תופרש אינה ראויה לשום אדם. <strong>אבל הכא</strong> <small>[כאן]</small> באופה מיום טוב לחול, <strong>דחזי מיהת</strong> <small>[שראויה היא על כל פנים]</small> <strong>לאורחין, אימא הכי נמי אמרינן</strong> <small>[אמור</small> ש<small>כך גם כן אומרים אנו]</small> <strong>"הואיל".</strong>
 במקרה זה מסופר: <strong>אמרוה רבנן</strong> <small>[אמרו חכמים]</small> את דברי רמי בר חמא <strong>קמיה</strong> <small>[לפני]</small> <strong>ר' ירמיה ור' זירא, ר' ירמיה קיבלה</strong> את הסברו של רמי בר חמא, <strong>ר' זירא לא קיבלה. אמר ליה</strong> <small>[לו]</small> <strong>ר' ירמיה לר' זירא: מילתא דקשיא לן ואתיא כמה שני במאי פליגי</strong> <small>[דבר שקשה לנו במשך כמה שנים במה חלוקים]</small> <strong>ר' אליעזר ור' יהושע, השתא אמרוה משמיה דגברא רבה, ולא ניקבלה</strong> <small>[עכשיו אמרו</small> את הסברה <small>משמו של אדם גדול, ולא נקבל אותה]?</small>
 <strong>אמר ליה</strong> <small>[לו]:</small> <strong>היכי</strong> <small>[כיצד]</small> <strong>אקבלה</strong> את ההסבר הזה, <strong>דתנינא</strong> <small>[ששנינו</small> בברייתא<small>]</small> שנמשך הויכוח, <strong>אמר ליה</strong> <small>[לו]</small> <strong>ר' יהושע</strong> לר' אליעזר: <strong>לדבריך, הרי הוא עובר משום "לא תעשה כל מלאכה"</strong> (שמות כ, י), <strong>ושתיק ליה</strong> <small>[ושותק לו]</small> ולא השיב לו ר' אליעזר. <strong>ואי איתא</strong> <small>[ואם יש]</small> מקום לומר כדברי רמי בר חמא, <strong>לימא ליה</strong> <small>[שיאמר לו]:</small> <strong>טעמא דידי</strong> <small>[הטעם שלי]</small> <strong>משום "הואיל",</strong> ולכן אין בו משום חילול יום טוב.
 <strong>אמר ליה</strong> <small>[לו]</small> ר' ירמיה: <strong>וליטעמיך, הא דתנינא</strong> <small>[ולשיטתך, זו ששנינו]</small> <strong>בברייתא</strong> באותו ענין ש<strong>אמר לו ר' אליעזר: לדבריך, הרי הוא עובר משום "בל יראה ובל ימצא", ושתיק ליה</strong> <small>[ושתק לו]</small> ולא נתפרש שם שענה לו ר' יהושע. <strong>הכי נמי דלא אהדר ליה? הא קא מהדר ליה במתניתין</strong> <small>[האם כך גם כן</small> תאמר <small>שלא השיב לו? הרי השיב לו במשנתנו]</small> <strong>דתנן</strong> <small>[ש</small>הרי <small>שנינו</small> במשנה<small>]</small> שאמר ר' יהושע: <strong>לא זהו חמץ שמוזהרין עליו משום "בל יראה ובל ימצא", אלא</strong> בעל כרחך אתה מפרש: <strong>שתיק ליה</strong> <small>[שתק לו]</small> <strong>בברייתא,</strong> כלומר לא הביא תשובתו בברייתא, <strong>ומהדר ליה במתניתין</strong> <small>[והחזיר</small> השיב <small>לו במשנה].</small> <strong>הכי נמי, אימור שתיק ליה במתניתין, ואהדר ליה במכילתא אחריתי</strong> <small>[כך גם כן, אמור שתק לו במשנתנו, והחזיר לו</small> דברים <small>במסכת אחרת].</small>
 <strong>תניא</strong> <small>[שנויה</small> ברייתא<small>],</small> <strong>רבי אומר: הלכה</strong> בענין הפרשת חלה מעיסה טמאה בפסח <strong>כר' אליעזר, ור' יצחק אמר: הלכה כבן בתירא.</strong>
 <big>ב</big> שאלו: <strong>וכמה שיעור עיסה,</strong> מהו השיעור שראוי ללוש ללא חשש חימוץ בפסח? <strong>ר' ישמעאל בנו של ר' יוחנן בן ברוקה אומר: בחיטין</strong> — כמות קמח הנעשית משני <strong>קבין, ובשעורין — שלשת קבין. ר' נתן אומר משום</strong> (בשם) <strong>ר' אליעזר: חילוף הדברים,</strong> בחיטים — שלוש, ובשעורים — שניים.
 ומקשים: <strong>והתניא</strong> <small>[והרי שנינו</small> בברייתא אחרת<small>]</small> ש<strong>ר' ישמעאל בנו של ר' יוחנן בן ברוקה אומר: בחטין — שלשת קבין, ובשעורין — ארבעה קבין!</strong> ומתרצים: <strong>לא קשיא</strong> <small>[אין זה קשה]</small> <strong>הא</strong> <small>[זה] —</small> <strong>בחסיכתא</strong> <small>[בגרועות],</small> <strong>הא</strong> <small>[זה] —</small> <strong>במעלייתא</strong> <small>[בטובות],</small> כי מן הגרועות אין מוציאים אלא כמות קטנה של קמח, ומן הטובות אפשר להוציא יותר קמח.
 <strong>אמר רב פפא: שמע מינה</strong> <small>[למד מכאן]</small> <strong>גריעין חיטי חסיכתא מחיטי מעלייתא, טפי מדגריען שערי חסיכתא משערי מעלייתא</strong> <small>[גרועות חיטים פחותות מחיטים טובות, יותר משגרועות שעורים פחותות משעורים טובות].</small> ש<strong>אילו התם תילתא</strong> <small>[שם</small> בחיטים <small>שליש]</small> יורד, שזהו ההבדל בין קביים ושלושה קבין, <strong>והכא ריבעא</strong> <small>[וכאן</small> בשעורים <small>רבע]</small> בלבד יורד, שזהו ההבדל בין שלושה לארבעה קבין.
 <strong>אמר רב: קבא מלוגנאה לפיסחא</strong> <small>[קב</small> של המקום <small>מלוגנא</small> הוא שיעור הראוי ללוש עיסה <small>לפסח],</small> <strong>וכן לחלה,</strong> כלומר: והוא שיעור שממנו יש חובת הפרשת חלה. ושואלים: <strong>והתניא</strong> <small>[ו</small>הרי <small>שנינו</small> בברייתא<small>]</small>
## דף מח:
 <strong>חמשת רבעים</strong> (רבעי הקב) <strong>קמח ועוד</strong> משהו <strong>חייבין בחלה,</strong> שאין מפרישים חלה אלא מעיסה בגודל זה, שהוא שיעור "עריסותיכם" האמור בתורה. ומשיבים: <strong>הכי קאמר</strong> <small>[כך אמר],</small> <strong>קבא מלוגנאי נמי אהאי שיעורא קאי</strong> <small>[הקב המלוגנאי גם כן על שיעור זה הוא עומד].</small> כלומר, קב זה אינו קב רגיל אלא קב גדול ומיוחד.
 <strong>אמר רב יוסף: הני נשי דידן נהוג למיפא קפיזא קפיזא לפיסחא</strong> <small>[אלו הנשים שלנו</small> בנות משפחתנו <small>נוהגות לאפות</small> בזה אחר זה <small>מידה</small> של שלושת רבעי הקב <small>לפסח],</small> משום שעיסות קטנות אפשר להשגיח עליהן שלא תחמצנה. <strong>אמר ליה</strong> <small>[לו]</small> <strong>אביי: מאי דעתיך, לחומרא</strong> <small>[מה דעתך</small> שאתה אומר להן לעשות כן, כדי <small>להחמיר],</small> והרי <strong>חומרא דאתי</strong> <small>[שבאה]</small> <strong>לידי קולא הוא,</strong> משום <strong>דקא מפקע ליה</strong> <small>[ש</small>הרי <small>הוא מפקיע אותה</small> את העיסה<small>]</small> מחובת הפרשת <strong>חלה,</strong> שכן הוא פחות משיעור החייב בחלה.
 <strong>אמר ליה</strong> <small>[לו]:</small> איני מפקיען מחובת חלה, משום <strong>דעבדן</strong> <small>[ש</small>הן <small>עושות]</small> ומפרישות <strong>כ</strong>שיטת <strong>ר' אליעזר, דתניא</strong> <small>[ש</small>הרי <small>שנינו</small> בברייתא<small>],</small> <strong>ר' אליעזר אומר: הרודה</strong> ככרות לחם מן התנור <strong>ונותן לסל — הסל מצרפן לחלה,</strong> אף אם אין באחת מן הככרות בפני עצמה כשיעור חלה. וכן היו נוהגות בנות ביתו של רב יוסף להפריש חלה מן המצות שבסל, <strong>ו</strong>כבר <strong>אמר רב יהודה אמר שמואל: הלכה כר' אליעזר.</strong>
 <strong>אמר ליה</strong> <small>[לו]</small> אביי: <strong>והא איתמר עלה</strong> <small>[והרי נאמר עליה]</small> על קביעת הלכה זו <strong>אמר ר' יהושע בן לוי: לא שנו</strong> שהסל מצרפן לחיוב חלה <strong>אלא</strong> ב<strong>ככרות של בבל שנושכות</strong> (דבוקות מעט) <strong>זו מזו, אבל כעכין</strong> שאופים כל אחד לעצמו — <strong>לא,</strong> והוא הדין אם כן לחלות. השיב רב יוסף: <strong>הא איתמר עלה</strong> <small>[הרי</small> כבר <small>נאמר עליו],</small> <strong>אמר ר' חנינא:</strong> הלכה כר' אליעזר <strong>אפילו</strong> ב<strong>כעכין,</strong> ולפי זה נהגו הלכה למעשה.
 בעקבות אותה שאלה <strong>בעי</strong> <small>[שאל]</small> <strong>ר' ירמיה: טבלא שאין לה לבזבזין</strong> (שוליים) <strong>מהו,</strong> האם נחשבת היא כלי לענין צירוף לחובת הפרשת חלה? וצדדי השאלה: האם <strong>תוך כלי בעינן</strong> <small>[צריכים אנו],</small> <strong>והא ליכא</strong> <small>[וזה אינו],</small> שאין בטבלה חלקה כדי קיבול. <strong>או דילמא</strong> <small>[שמא]</small> <strong>אויר</strong> <small>(</small>חלל) <strong>כלי בעינן, והא איכא</strong> <small>[צריכים אנו, והרי ישנו].</small> שאלה זו לא נפתרה ונשארה ב<strong>תיקו</strong> <small>[תעמוד]</small> הבעיה במקומה.
 <strong>תניא</strong> <small>[שנינו</small> בברייתא<small>]</small> <strong>ר' אליעזר אומר: הסל מצרפן</strong> ומחייבן בחלה. <strong>ר' יהושע אומר: תנור מצרפן. רבן שמעון בן גמליאל אומר: ככרות של בבל שנושכות זו מזו — מצטרפות</strong> יחד לחלה, ולא אחרות.
 <big>א משנה</big> <strong>רבן גמליאל אומר: שלש נשים לשות כאחת</strong> את הבצק <strong>ואופות בתנור אחד, זו אחר זו.</strong> ואין לחשוש שתוך הזמן שממתינות שתיאפנה מצותיה של אחת מהן יחמיץ בצקן של האחרות.
 <strong>וחכמים אומרים: שלש נשים עוסקות בבצק כאחת</strong> בזו אחר זו, כדי שלא להביא לחימוץ, <strong>אחת לשה ואחת עורכת</strong> (מתקנת את הלישה ונותנת לה צורת לחם), <strong>ואחת אופה.</strong>
 <strong>ר' עקיבא אומר: לא כל הנשים ולא כל העצים ולא כל התנורים שוין,</strong> וממילא אין לקבוע מידה קבועה. אלא <strong>זה הכלל: תפח</strong> (עומד להתנפח וקרוב להחמיץ) — <strong>תלטוש</strong> (תמרח) עליו <strong>בצונן</strong> במים צוננים שטובלת בהם ידיה.
 <big>ב גמרא</big> <strong>תנו רבנן</strong> <small>[שנו חכמים</small> בברייתא<small>]</small> להסביר את דברי חכמים שבמשנה. אותה אשה שהיתה <strong>לשה</strong> ראשונה, <strong>היא</strong> עכשיו לאחר גמר לישה <strong>מקטפת, וחבירתה לשה תחתיה</strong> (במקומה). וזו שהיתה <strong>מקטפת</strong> וסיימה את מלאכת הקיטוף, <strong>היא</strong> עכשיו <strong>אופה, וחבירתה מקטפת תחתיה, והשלישית לשה</strong> תחתיה. <strong>אופה היא</strong> הראשונה וסיימה מלאכתה, <strong>לשה</strong> השלישית, <strong>וחבירתה</strong> השניה <strong>אופה תחתיה, והשלישית מקטפת, וחוזרת חלילה</strong> (חוזרות סביב סביב). ש<strong>כל זמן שעוסקות בבצק אינו בא לידי חימוץ.</strong>
 <big>ג</big> על דברי המשנה <strong>ר' עקיבא אומר לא כל הנשים</strong> שוות ולא כל העצים ולא כל התנורים שווים, <strong>תניא</strong> <small>[שנינו</small> בברייתא<small>]:</small> <strong>אמר ר' עקיבא: דנתי לפני רבן גמליאל, ילמדינו רבינו</strong> האם <strong>בנשים זריזות</strong> אמרו <strong>או בנשים שאין זריזות? בעצים לחים</strong> אמרו <strong>או בעצים יבשים</strong> אמרו? <strong>בתנור חם</strong> אמרו <strong>או בתנור צונן</strong> אמרו? <strong>אמר לי</strong> רבן גמליאל עצמו: <strong>אין לך אלא מה ששנו חכמים: זה הכלל תפח</strong> (עומד להתנפח וקרוב להחמיץ) — <strong>תלטוש</strong> (תמרח) עליו <strong>בצונן</strong> מים צוננים למניעת החימוץ.
 <big>ד משנה</big> <strong>שיאור</strong> כלומר, כאשר עיסה החמיצה רק במקצת — <strong>ישרף, והאוכלו פטור</strong> משום שעדיין אינו חמץ גמור. <strong>סידוק</strong> כלומר, בצק שהתנפח עד כדי כך שנסדקו פניו — <strong>ישרף, והאוכלו</strong> במזיד <strong>חייב כרת</strong> כאוכל חמץ בפסח.
 <strong>איזהו שיאור?</strong> — כאשר נראו על פני הבצק סדקים <strong>כקרני חגבים, סידוק — שנתערבו סדקין זה בזה,</strong> אלו <strong>דברי ר' יהודה. וחכמים אומרים: זה וזה האוכלו</strong> במזיד <strong>— חייב כרת,</strong> שאם נסדק מלמעלה ודאי שהחמיץ מבפנים. <strong>ואיזהו שיאור שפטור על אכילתו — כל שהכסיפו פניו,</strong> הלבין צבע הבצק כגוון פניו של <strong>אדם שעמדו שערותיו</strong> מחמת פחד.
 <big>ה גמרא</big> <strong>תנו רבנן</strong> <small>[שנו חכמים]:</small> <strong>איזהו שיאור — כל שהכסיפו פניו כאדם שעמדו שערותיו. סידוק</strong> — הרי הוא <strong>כקרני חגבים,</strong> אלו <strong>דברי ר' מאיר. וחכמים אומרים: איזהו שיאור — כקרני חגבים, סידוק — שנתערבו סדקין זה בזה. וזה וזה האוכלו</strong> במזיד — <strong>חייב כרת.</strong>
 ומקשים: <strong>והאנן תנן</strong> <small>[והרי אנו שנינו</small> במשנתנו<small>]</small> <strong>שיאור ישרף, והאוכלו פטור, דברי ר' יהודה.</strong> והרי שיטת חכמים שבברייתא הלוא היא שיטת ר' יהודה שבמשנתנו, ולשיטתו האוכל את השיאור פטור! ומשיבים: <strong>אימא</strong> <small>[אמור,</small> והבן בברייתא<small>]</small> כך: <strong>לר' מאיר</strong> שהזכרנו דבריו קודם <strong>זה וזה, האוכלו</strong> במזיד <strong>חייב כרת,</strong> ולשיטת חכמים אכן פטור.
 <strong>אמר רבא: מאי טעמא</strong> <small>[מה הטעם]</small> של <strong>ר' מאיר — אין לך כל סדק וסדק מלמעלה שאין לו כמה סדקים מלמטה.</strong> ואם יש סידוק מלמעלה, ודאי שכל הבצק מבפנים מלא כולו סדקים והחמיץ הרבה.
## דף מט.
 <big>א משנה</big> <strong>ארבעה עשר</strong> בניסן <strong>שחל להיות בשבת — מבערין את הכל</strong> כל החמץ, בין חולין בין תרומה, <strong>מלפני השבת,</strong> חוץ ממה שצריך לאכול ביום השבת עצמו, שהרי בשבת אינו יכול לבער כמו בשאר ערבי פסחים. אלו <strong>דברי ר' מאיר. וחכמים אומרים:</strong> כל דבר מבערים בזמנו, סמוך לפסח, ויבערנו על ידי זריקה או הפקר. <strong>ר' אליעזר בר צדוק אומר: תרומה</strong> — מבערים <strong>מלפני השבת,</strong> משום שאין רבים יכולים לאוכלה, ומן הסתם לא יימצאו לה אוכלים נוספים, <strong>וחולין — בזמנן.</strong>
 <big>ב גמרא</big> <strong>תניא</strong> <small>[שנינו</small> בתוספתא<small>],</small> <strong>ר' אליעזר בר' צדוק אומר: פעם אחת שבת אבא</strong> (הוא ר' צדוק) <strong>ביבנה, וחל ארבעה עשר</strong> בניסן <strong>להיות בשבת. ובא זונין</strong> שהיה <strong>ממונה של רבן גמליאל ואמר: הגיע עת לבער את החמץ, והלכתי אחר אבא וביערנו את החמץ,</strong> משמע שנהגו כן למעשה, לבערו בזמנו.
 <big>ג משנה</big> <strong>ההולך לשחוט את</strong> קרבן <strong>פסחו</strong> בערב פסח, <strong>ו</strong>כן <strong>למול את בנו, ו</strong>כן <strong>לאכול סעודת אירוסין בבית חמיו, ונזכר שיש לו חמץ בתוך ביתו. אם יכול לחזור</strong> מיד לביתו <strong>ולבער</strong> את החמץ <strong>ו</strong>אחר כך <strong>לחזור למצותו — יחזור ויבער, ואם לאו</strong> שלא יספיק לחזור ולבער — <strong>מבטלו בלבו,</strong> שהרי מן התורה ביטול בלבד מועיל.
 ואם הלך <strong>להציל</strong> ישראל <strong>מן הגוים</strong> המתנפלים עליהם, <strong>ומן הנהר</strong> שגאה ושטף, <strong>ומן הלסטים, ומן הדליקה, ומן המפולת</strong> — אינו צריך אף לנסות לחזור, אלא <strong>יבטל</strong> החמץ <strong>בלבו,</strong> אפילו כשברור שיכול לחזור ולבער בזמנו. <strong>ו</strong>אם הלך <strong>לשבות שביתת הרשות,</strong> שלא הלך למקום שיש בו צד מצוה — <strong>יחזור מיד</strong> ויבער את החמץ.
 <strong>וכן</strong> כיוצא בהלכות אלה שבביעור חמץ, אמרו לגבי <strong>מי שיצא מירושלים ונזכר שיש בידו בשר קדש</strong> שנפסל עם יציאתו מחוץ לתחומי ירושלים, ויש לשורפו ליד המקדש. <strong>אם עבר</strong> את כפר <strong>צופים</strong> שממנו עדיין ניתן לראות את ירושלים, ומשעבר שוב אינו יכול לראותה — <strong>שורפו במקומו</strong> (במקום שנזכר בו). <strong>ואם לאו,</strong> שלא הרחיק ללכת כל כך — <strong>חוזר ושורפו לפני הבירה</strong> (המקדש) <strong>מעצי המערכה</strong> שמספקים לצורך שריפת קדשים שנפסלו.
 <strong>ו</strong>שואלים: <strong>עד כמה הן חוזרין,</strong> מהו שיעור חמץ או בשר קודש שיש לחזור עבורו? <strong>ר' מאיר אומר: זה וזה בכביצה, ר' יהודה אומר: זה וזה בכזית. וחכמים אומרים</strong> שיש לחלק: <strong>בשר קדש</strong> — חוזרים עליו <strong>בכזית, וחמץ</strong> — חוזרים עליו אם גודלו <strong>בכביצה.</strong>
 <big>ד גמרא</big> <strong>ורמינהו</strong> <small>[ומשליכים,</small> מראים סתירה<small>]</small> ממקור אחר, ששנינו: <strong>ההולך לאכול סעודת אירוסין בבית חמיו ולשבות שביתת הרשות — יחזור מיד,</strong> ואילו במשנתנו נאמר שיכול אף לבטלה בליבו, ומשום שהיא נחשבת כסעודת מצוה!
 <strong>אמר ר' יוחנן: לא קשיא</strong> <small>[קשה]</small> כי יש בכך מחלוקת תנאים, <strong>הא</strong> <small>[זו]</small> הברייתא — כשיטת <strong>ר' יהודה,</strong> ו<strong>הא</strong> <small>[זו]</small> המשנה — כשיטת <strong>ר' יוסי, דתניא</strong> <small>[ש</small>הרי <small>שנינו</small> בברייתא<small>]:</small> <strong>סעודת אירוסין — רשות, דברי ר' יהודה. ר' יוסי אומר: מצוה</strong> היא.
 <strong>והשתא</strong> <small>[ועכשיו]</small> ש<strong>אמר ר' חסדא: מחלוקת</strong> ר' יהודה ור' יוסי היא דוקא <strong>בסעודה שניה</strong> של אירוסין, שחוזר החתן לאחר האירוסין לסעוד עם משפחת ארוסתו. <strong>אבל בסעודה ראשונה — דברי הכל מצוה.</strong> אין צורך לישב את הסתירה בין המשנה לברייתא כפי שפירשנו אלא <strong>אפילו תימא</strong> <small>[תאמר]</small> <strong>הא והא</strong> <small>[זו וזו</small> המשנה והברייתא<small>]</small> הן כ<strong>ר' יהודה, ולא קשיא</strong> <small>[קשה]:</small> <strong>הא</strong> <small>[זו]</small> המשנה שרואה זאת כסעודת מצוה — מדובר בה <strong>בסעודה ראשונה</strong> שהיא מצוה, <strong>הא</strong> <small>[זו]</small> הברייתא המחייבת לחזור — מדברת <strong>בסעודה שניה.</strong>
 <strong>תניא</strong> <small>[שנויה</small> ברייתא<small>]</small> <strong>אמר ר' יהודה: אני לא שמעתי</strong> שיש מצוה <strong>אלא</strong> ב<strong>סעודת אירוסין</strong> עצמה <strong>אבל לא</strong> סעודת <strong>סבלונות</strong> (מתנות), שכאשר בא החתן ומביא מתנות לכלה ועושים סעודה חגיגית — אין בכך כל מצוה. <strong>אמר לו ר' יוסי: אני שמעתי</strong> גם <strong>סעודת אירוסין ו</strong>גם סעודת <strong>סבלונות.</strong>
 <big>ה</big> כיון שהוזכרה סעודת מצוה ודנו בהגדרתה, מביאים ברייתא בנושא קרוב. <strong>תניא</strong> <small>[שנינו</small> בברייתא<small>],</small> <strong>ר' שמעון אומר: כל סעודה שאינה של מצוה — אין תלמיד חכם רשאי להנות ממנה.</strong>
 ושואלים: <strong>כגון מאי</strong> <small>[מה</small> היא<small>]</small> סעודה שאינה של מצוה, אף שהיה מקום להגדירה ככזאת? <strong>אמר ר' יוחנן: כגון בת כהן</strong> הנישאת <strong>לישראל, ו</strong>כן <strong>בת תלמיד חכם</strong> הנישאת <strong>לעם הארץ.</strong> שאף שסעודת נישואין בכלל מצוה היא — אבל כאן אין מצוה, ש<strong>אמר ר' יוחנן: בת כהן לישראל — אין זווגן עולה יפה,</strong> שגנאי הוא לכהונה שתינשא בת כהן לישראל.
 ושאלו: <strong>מאי היא</strong> <small>[מה הוא]</small> מה פירוש שאין זיווגם עולה יפה? <strong>אמר רב חסדא:</strong> שמתקיים בהם כלשון הפסוק המדבר במקרה של בת כהן הנישאת לישראל וחוזרת לבית אביה <strong>"או אלמנה או גרושה או זרע אין לה"</strong> (ויקרא כב, יג). <strong>במתניתא תנא</strong> <small>[בברייתא שנינו]:</small> <strong>קוברה</strong> בעלה <strong>או קוברתו</strong> היא בצעירותם, <strong>או מביאתו לידי עניות.</strong>
 ותוהים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>אמר ר' יוחנן</strong> עצמו: <strong>הרוצה שיתעשר — ידבק בזרעו של אהרן, כל שכן</strong> שזכות <strong>תורה</strong> שלו <strong>ו</strong>זכות ה<strong>כהונה</strong> שלה <strong>מעשרתן.</strong> ומשיבים: <strong>לא קשיא</strong> <small>[קשה],</small> <strong>הא</strong> <small>[זה]</small> שמעשיר — <strong>בתלמיד חכם</strong> הנושא בת כהן, ששבח לכהונה שנדבק בה תלמיד חכם וזיווגם עולה יפה. <strong>הא</strong> <small>[זה]</small> שאינו עולה יפה — מדובר <strong>בעם הארץ</strong> הנושא בת כהן.
 מסופר: <strong>ר' יהושע נסיב כהנתא</strong> <small>[נשא כהנת],</small> ו<strong>חלש</strong> <small>[חלה].</small> <strong>אמר:</strong> בודאי <strong>לא ניחא ליה</strong> <small>[נוח לו]</small> <strong>לאהרן</strong> הכהן ש<strong>אדבק בזרעיה</strong> <small>[בזרעו],</small> <strong>דהוי ליה חתנא כי אנא</strong> <small>[שיהיה לו חתן כמוני].</small>
 ומסופר גם: <strong>רב אידי בר אבין נסיב כהנתא</strong> <small>[נשא כהנת],</small> <strong>נפקו מיניה תרי בני סמיכי</strong> <small>[יצאו ממנו שני בנים סמוכים</small> להוראה<small>],</small> והם: <strong>רב ששת בריה</strong> <small>[בנו]</small> של <strong>רב אידי, ור' יהושע בריה</strong> <small>[בנו]</small> של <strong>רב אידי.</strong> וכן <strong>אמר רב פפא: אי</strong> <small>[אם]</small> <strong>לא נסיבנא כהנתא</strong> <small>[הייתי נושא כהנת],</small> <strong>לא איעתרי</strong> <small>[הייתי מתעשר].</small>
 ולצד אחר <strong>אמר רב כהנא</strong> (שלא היה כהן): <strong>אי</strong> <small>[אם]</small> <strong>לא נסיבנא כהנתא</strong> <small>[הייתי נושא כוהנת],</small> <strong>לא גלאי</strong> <small>[הייתי גולה],</small> שהוכרח רב כהנא לברוח מבבל לארץ ישראל. <strong>אמרו ליה</strong> <small>[לו]:</small> <strong>והא</strong> <small>[והרי]</small> <strong>למקום תורה גלית</strong> ואין זה עונש כלל! והשיב: <strong>לא גלאי כדגלי אינשי</strong> <small>[גליתי כמו שגולים בני אדם]</small> למקום תורה, אלא ברחתי מפני אימת המלכות.
 <big>ו</big> <strong>אמר ר' יצחק: כל הנהנה מסעודת הרשות</strong> שאין בה מצוה, <strong>לסוף גולה, שנאמר "ואכלים כרים מצאן ועגלים מתוך מרבק"</strong> (עמוס ו, ד), <strong>וכתיב</strong> <small>[ונאמר]</small> <strong>"לכן עתה יגלו בראש גלים</strong> וסר מירזח סרוחים<strong>"</strong> (עמוס, ו, ז). 
 ועוד לענין תלמיד חכם הנהנה מסעודה שאינה של מצוה <strong>תנו רבנן</strong> <small>[שנו חכמים]:</small> <strong>כל תלמיד חכם המרבה סעודתו בכל מקום,</strong> גנאי הוא לו, ו<strong>סוף</strong> דרכו נמצא שצרות רבות באות עליו בשל הנהגתו זו: <strong>מחריב את ביתו, ומאלמן את אשתו, ומייתם את גוזליו</strong> (ילדיו), <strong>ותלמודו משתכח ממנו, ומחלוקות רבות באות עליו, ודבריו אינם נשמעים, ומחלל שם שמים ושם רבו ושם אביו, וגורם שם רע לו ולבניו ולבני בניו עד סוף כל הדורות.</strong>
 ושואלים: <strong>מאי היא</strong> <small>[מה הוא]</small> אותו שם רע שגורמת הנהגתו זו לו ולבניו? <strong>אמר אביי: קרו ליה בר מחים תנורי</strong> <small>[קוראים לו</small> לבנו של איש כזה <small>בן מחמם התנורים]</small> כלומר, בן האיש שתמיד מצוי היה ליד תנור הבישול. <strong>רבא אמר: בר מרקיד בי כובי</strong> <small>[בן המרקד בפונדק]</small> שנראה שמוזמן לכל סעודה, וחייב לשעשע את הקהל. <strong>רב פפא אמר: בר מלחיך פינכי</strong> <small>[בן מלקק הקערות].</small> <strong>רב שמעיה אמר: בר מך רבע</strong> <small>[בן מקפל</small> הלבוש ו<small>רובץ</small> וישן<small>]</small> בכל מקום מתוך שיכרות.
 <big>ז</big> כיון שמדובר בנישואין הראויים מביאים מה ש <strong>תנו רבנן</strong> <small>[שנו חכמים]:</small> <strong>לעולם ימכור אדם כל מה שיש לו וישא בת תלמיד חכם, שאם</strong> יזדמן <strong>מת או גולה</strong> בצעירותו — <strong>מובטח לו שבניו תלמידי חכמים</strong> משום שאמם תחנכם לכך. <strong>ואל ישא בת עם הארץ, שאם מת או גולה — בניו עמי הארץ.</strong>
 ועוד <strong>תנו רבנן</strong> <small>[שנו חכמים]:</small> <strong>לעולם ימכור אדם כל מה שיש לו וישא</strong> אדם <strong>בת תלמיד חכם</strong> וידאג <strong>להשיא בתו לתלמיד חכם, משל ל</strong>נישואין שכאלה הוא <strong>ענבי הגפן</strong> המסתבכות <strong>בענבי הגפן,</strong> שהוא <strong>דבר נאה ומתקבל</strong> בעיני אלוקים ואדם. <strong>ולא ישא בת עם הארץ, משל ל</strong>נישואין שכאלה הוא <strong>ענבי הגפן בענבי הסנה,</strong> שהוא <strong>דבר כעור</strong>
## דף מט:
 <strong>ואינו מתקבל.</strong>
 <big>א</big> <strong>תנו רבנן</strong> <small>[שנו חכמים]:</small> <strong>לעולם ימכור אדם כל מה שיש לו, וישא בת תלמיד חכם. לא מצא בת תלמיד חכם — ישא בת גדולי הדור,</strong> שהם חסידים וצדיקים אף שאינם תלמידי חכמים. <strong>לא מצא בת גדולי הדור</strong> — <strong>ישא בת ראשי כנסיות</strong> (הממונים על בתי הכנסת). <strong>לא מצא בת ראשי כנסיות — ישא בת גבאי צדקה. לא מצא בת גבאי צדקה — ישא בת מלמדי תינוקות. ו</strong>אולם <strong>לא ישא</strong> כלל <strong>בת עמי הארץ, מפני שהן שקץ</strong> מפני היותם שקועים באיסורים, <strong>ונשותיהן שרץ, ועל בנותיהן הוא אומר: "ארור שכב עם כל בהמה"</strong> (דברים כז, כא), שאין בהן לא מוסר ולא דעת.
 ועוד בגנות עמי הארץ, <strong>תניא</strong> <small>[שנויה</small> ברייתא<small>],</small> <strong>רבי אומר: עם הארץ אסור לאכול בשר, שנאמר: "זאת תורת הבהמה והעוף"</strong> (ויקרא יא, מו), ודרש: <strong>כל העוסק בתורה — מותר לאכול בשר בהמה ועוף, וכל שאינו עוסק בתורה — אסור לאכול בשר בהמה ועוף.</strong>
 ועוד אמרו חכמים דברי גנאי חריפים על עמי הארץ אותם הבורים שהם גם רשעים, והפליגו והגזימו (גאונים) בגנותם הרבה: <strong>אמר ר' אלעזר: עם הארץ מותר לנוחרו</strong> (להורגו בנעיצת סכין) <strong>ביום הכיפורים שחל להיות בשבת. אמרו לו תלמידיו: רבי, אמור</strong> לפחות זאת שאפשר <strong>לשוחטו! אמר להם:</strong> בכוונה אמרתי לנוחרו, כי <strong>זה</strong> (השחיטה) <strong>טעון ברכה</strong> עליה, <strong>וזה</strong> (הנחירה) <strong>אינו טעון ברכה.</strong>
 <strong>אמר ר' אלעזר: עם הארץ אסור להתלוות עמו בדרך</strong> מפני הסכנה שבדבר, <strong>שנאמר</strong> בתורה: <strong>"כי הוא חייך וארך ימיך"</strong> (דברים ל, כ), ועם הארץ שלא למד תורה מראה שאף <strong>על חייו</strong> שלו <strong>לא חס</strong> אינו חושש, <strong>על חיי חבירו לא כל שכן</strong> שאינו חושש.
 <strong>אמר ר' שמואל בר נחמני אמר ר' יוחנן: עם הארץ מותר לקורעו כדג. אמר ר' שמואל בר יצחק: ומגבו,</strong> שהוא גורם למותו המיידי, שקורע גם את חוט השדרה ולא רק את בטנו.
 <strong>תניא</strong> <small>[שנויה</small> ברייתא<small>],</small> <strong>אמר ר' עקיבא: כשהייתי עם הארץ אמרתי: מי יתן לי תלמיד חכם ואנשכנו כחמור. אמרו לו תלמידיו: רבי, אמור</strong> אנשכנו <strong>ככלב! אמר להם:</strong> בכוונה אמרתי כחמור, כי <strong>זה</strong> החמור <strong>נושך ושובר עצם, וזה</strong> הכלב <strong>נושך ואינו שובר עצם.</strong>
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: כל המשיא בתו לעם הארץ, כאילו כופתה ומניחה לפני</strong> ה<strong>ארי.</strong> ומפני מה? <strong>מה ארי דורס ואוכל, ואין לו בושת פנים</strong> על מה שעשה, <strong>אף עם הארץ מכה</strong> את אשתו קודם, <strong>ו</strong>אחר כך <strong>בועל</strong> אותה, <strong>ואין לו בושת פנים,</strong> לפחות לפייסנה קודם.
 <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: אילמלא אנו צריכים</strong> (נחוצים) <strong>להם</strong> לעמי הארץ <strong>ל</strong>צורך <strong>משא ומתן, היו הורגין אותנו.</strong>
 ומאידך לגבי עמי הארץ שיש בהם צד של רגישות (מאירי) <strong>תנא</strong> <small>[שנה]</small> <strong>ר' חייא: כל העוסק בתורה לפני עם הארץ,</strong> והרי הוא מביישו ומצערו בכך, שכן אין עם הארץ יכול לעסוק בה כמותו, ו<strong>כאילו בועל ארוסתו בפניו, שנאמר: "תורה צוה לנו משה מורשה</strong> קהילת יעקב<strong>"</strong> (דברים לג, ד), <strong>אל תקרי</strong> <small>[תקרא]</small> <strong>"מורשה" אלא מאורסה,</strong> שהתורה נמשלת כארוסה לכלל ישראל, ותלמיד חכם העוסק בה נחשב כבעלה של התורה, ואילו עם הארץ אינו יכול לעסוק בה ומרוחק ממנה אף שהיא שלו.
 ועוד אמר: <strong>גדולה שנאה ששונאים עמי הארץ לתלמיד חכם יותר משנאה ששונאים אומות העולם את ישראל, ונשותיהם</strong> של עמי הארץ שונאות <strong>יותר מהן. תנא</strong> <small>[שנה</small> בתוספתא<small>]</small> מי ש<strong>שנה</strong> (למד תורה) <strong>ופירש</strong> מן הלימוד, שונא <strong>יותר מכולן.</strong>
 <strong>תנו רבנן</strong> <small>[שנו חכמים]:</small> <strong>ששה דברים נאמרו בעמי הארץ: אין מוסרין להן עדות,</strong> שאין להביאם כדי שיראו ויעידו על הדבר שנעשה. <strong>ואין מקבלין ממנו עדות,</strong> שאינו נאמן. <strong>ואין מגלין להן סוד,</strong> שוודאי יגלוהו לכל. <strong>ואין ממנין אותן אפוטרופוס על היתומים,</strong> שמא ימעלו באימון, ויעשו שימוש שאינו הוגן בכספי היתומים. <strong>ואין ממנין אותן אפוטרופוס על קופה של צדקה,</strong> מאותו טעם. <strong>ואין מתלוין עמהם בדרך,</strong> מפני הסכנה שבדבר. <strong>ויש אומרים: אף אין מכריזין על אבידתו,</strong> שאם אבידה נפלה מעם הארץ, אינו צריך להשתדל להחזירה (מאירי).
 ושואלים: <strong>ותנא קמא</strong> <small>[והתנא הראשון]</small> שאינו סבור כן, מה טעמו? ומשיבים: <strong>זימנין דנפיק מיניה זרעא מעליא ואכיל ליה</strong> <small>[פעמים</small> יש <small>שיוצא ממנו זרע,</small> בנים, <small>מעולים ויאכלו הם</small> מן הנכסים<small>],</small> <strong>ש</strong>הרי <strong>נאמר: "יכין וצדיק ילבש"</strong> (איוב כז, יז), שייתכן שהרשע מכין דברים לעצמו, ולבסוף משתמש בהם הצדיק.
 <big>ב</big> ומעתה שבים אנו לפירוש המשנה. שנינו: <strong>וכן מי ש</strong>שכח ו<strong>יצא</strong> מירושלים ובשר קודש בידו, צריך לחזור כשם שחוזרים לבטל את החמץ. ונחלקו ר' מאיר ור' יהודה בשיעור שעליו חוזרים, אם כזית כדברי ר' יהודה, או כביצה כדברי ר' מאיר.
 ושואלים: <strong>למימרא</strong> <small>[האם לומר]</small> ש<strong>ר' מאיר סבר כביצה הוא דחשיב</strong> <small>[שחשוב],</small> <strong>ור' יהודה סבר כזית נמי חשיב</strong> <small>[גם כן חשוב].</small> <strong>ורמינהו</strong> <small>[משליכים</small> מראים סתירה<small>]:</small> <strong>עד כמה הן מזמנין,</strong> מהו שיעור האוכל שחייבים אחריו בברכת המזון וברכת זימון? <strong>עד כזית</strong> לדעת סתם משנה, שהיא כרגיל כר' מאיר, <strong>ור' יהודה אומר: עד כביצה</strong> הפך דעותיהם כאן!
 <strong>אמר ר' יוחנן: מוחלפת השיטה</strong> כלומר, יש להחליף את השיטות באחד המקורות.
 <strong>אביי אמר: לעולם לא תיפוך</strong> <small>[אל</small> תזדקק <small>להפוך]</small> <strong>התם</strong> <small>[שם] —</small> <strong>בקראי פליגי</strong> <small>[במקראות הם חלוקים],</small> <strong>הכא</strong> <small>[כאן] —</small> <strong>בסברא פליגי</strong> <small>[הם חלוקים],</small> כיצד? <strong>התם בקראי פליגי</strong> <small>[שם במקראות הם חלוקים]</small> כי <strong>ר' מאיר סבר</strong> שהכתוב "ואכלת ושבעת וברכת את ה' אלהיך" (דברים ח, י) מתפרש: <strong>"ואכלת" — זו אכילה, "ושבעת" — זו שתיה, ו</strong>סתם <strong>אכילה</strong> האמורה בתורה שיעורה <strong>בכזית. ור' יהודה סבר: "ואכלת ושבעת"</strong> הוא ענין אחד, <strong>באכילה שיש בה שביעה, ואיזו זו? בכביצה.</strong>
 ואילו <strong>הכא בסברא פליגי</strong> <small>[כאן בסברה נחלקו]</small> ש<strong>ר' מאיר סבר: חזרתו</strong> לירושלים כדי לשורפו — <strong>כטומאתו, מה טומאתו</strong> של דבר מאכל אינו פחות מ<strong>בכביצה, אף חזרתו בכביצה. ור' יהודה סבר: חזרתו</strong>
## דף נ.
 <strong>כאיסורו, מה איסורו</strong> של חמץ ושל בשר קודש שנפסל שאסור באכילה שיעורו <strong>בכזית, אף חזרתו בכזית.</strong>
 <strong>תניא</strong> <small>[שנויה</small> ברייתא<small>]</small> ובה דעה נוספת, <strong>ר' נתן אומר: זה וזה</strong> שיעורו <strong>כשתי ביצים, ולא הודו לו חכמים.</strong>
 <big>א</big> כיון שדנו כאן בענין היציאה מירושלים למקומות הסמוכים לה, מביאים כמה דרשות בנושא קרוב. נאמר: <strong>"והיה ביום ההוא לא יהיה אור יקרות וקפאון"</strong> (זכריה יד, ו), ותוהים: <strong>מאי</strong> <small>[מהו]</small> <strong>"יקרות וקפאון"?</strong>
 <strong>אמר ר' אלעזר: זה אור שיקר</strong> (חשוב) <strong>בעולם הזה אור החמה, וקפוי</strong> (קל ומזולזל) <strong>לעולם הבא,</strong> שאז יהא אור הלבנה כאור החמה ואור החמה יהיה שבעתיים.
 ו<strong>ר' יוחנן אמר: אלו</strong> הלכות <strong>נגעים ואהלות, שיקרים הם</strong> ונחשבות מן ההלכות הקשות ביותר עתה <strong>בעולם הזה, וקפויין</strong> (קלים) <strong>הן לעולם הבא,</strong> שאנשים יחכימו הרבה.
 <strong>ור' יהושע בן לוי אמר: אלו בני אדם שיקרים הן בעולם הזה, וקפויים הן</strong> (אינם נחשבים) <strong>לעולם הבא. כי הא</strong> <small>[כמו זה]</small> המעשה שאירע ש<strong>רב יוסף בריה</strong> <small>[בנו]</small> של <strong>ר' יהושע בן לוי חלש ואיתנגיד</strong> <small>[חלה ו</small>עמד <small>לגווע],</small> <strong>כי הדר</strong> <small>[כאשר חזר</small> לבריאותו<small>]</small> <strong>אמר ליה אבוה</strong> <small>[לו אביו]:</small> <strong>מאי חזית</strong> <small>[מה ראית]</small> בזמן שהיית קרוב לגסיסה? <strong>אמר ליה</strong> <small>[לו]:</small> <strong>עולם הפוך ראיתי, עליונים</strong> כלומר, אנשים שהם חשובים כאן, שם הם נמצאים <strong>למטה, ותחתונים למעלה. אמר לו: בני, עולם ברור ראית.</strong> שהעולם שראית הוא הוא עולם האמת, ובו היחסים בין הבריות הם כראוי להם. ועוד שאל: <strong>ואנן היכי התם</strong> <small>[ואנחנו</small> תלמידי החכמים <small>איך</small> אנו <small>שם]?</small> ענה לו: <strong>כי היכי דאיתו אנן הכא, הכי איתינן התם</strong> <small>[כמו שאנו כאן, כך אנו שם].</small>
 ועוד סיפר לו: <strong>ושמעתי שהיו אומרים</strong> באותו עולם: <strong>אשרי מי שבא לכאן ותלמודו בידו. ושמעתי</strong> עוד <strong>שהיו אומרים</strong> שם: <strong>הרוגי מלכות אין אדם יכול לעמוד במחיצתן</strong> מפני קדושתם.
 ושואלים: <strong>ומאן נינהו</strong> <small>[ומי הם]</small> הרוגי מלכות אלה? <strong>אילימא</strong> <small>[אם תאמר]</small> <strong>ר' עקיבא וחביריו</strong> שנהרגו על קידוש השם — אין הדבר מסתבר, וכי מעלתם <strong>משום</strong> שהם <strong>הרוגי מלכות ותו</strong> <small>[ויותר]</small> <strong>לא?!</strong> והרי גדולים היו משאר אנשים בחסידות ובקדושה בחייהם! <strong>אלא:</strong> אלה שני <strong>הרוגי לוד</strong> פפוס ולוליינוס שמסרו את עצמם להריגה בשביל כלל ישראל, והודו בהריגת בת המלך, אף שלא הם הרגוה, כדי למנוע גזירה על הכלל. ואף שמקודם לא היו חשובים, כיון שמתו על קידוש ה', מעלתם יתרה מאד.
 ועוד במדרשם של אותם פסוקי נבואה, שבספר זכריה נאמר <strong>"ביום ההוא יהיה על מצלות הסוס קדש לה'</strong> והיה הסירות בבית ה' כמזרקים לפני המזבח<strong>"</strong> (זכריה יד, כ). ושאלו: <strong>מאי</strong> <small>[מה</small> פירוש<small>]</small> <strong>"מצלות הסוס"?</strong>
 <strong>אמר ר' יהושע בן לוי: עתיד הקדוש ברוך הוא להוסיף על ירושלים עד</strong> כדי השיעור <strong>שהסוס רץ ומציל</strong> (עושה צל), כלומר, כמשך מרוצת הסוס מן הבוקר עד מחצית היום, שבו כמעט נעלם הצל.
 <strong>ר' אלעזר אמר: כל מצילות</strong> (פעמונים) <strong>שתולין לסוס בין עיניו</strong> לנוי <strong>יהיה קדש לה',</strong> שינדבו אותם ישראל למקדש.
 <strong>ור' יוחנן אמר: כל ביזה שבוזזים ישראל</strong> את העמים שיבואו עליהם למלחמה <strong>עד שעה שהסוס רץ ומציל כלומר, עד חצות היום — יהיה קדש לה'.</strong>
 ושואלים: <strong>בשלמא למאן</strong> <small>[נניח למי]</small> ש<strong>אמר כל ביזה שבזזו ישראל — היינו דכתיב</strong> <small>[זהו שנאמר]</small> בסוף הכתוב: <strong>"והיה הסירות בבית ה' כמזרקים לפני המזבח",</strong> שהפסוק מדבר בתוספת שפע וכסף שיהיה בבית המקדש. <strong>אלא למאן</strong> <small>[למי]</small> ש<strong>אמר בהנך תרתי, מאי</strong> <small>[באותם השניים</small> האחרים, <small>מה]</small> פירוש <strong>"והיה הסירות בבית ה'"?</strong> ומשיבים: לדעתם, <strong>מילתא אחריתי קאמר</strong> <small>[דבר אחר אמר]</small> ובישר כי לעתיד יהיה <strong>דמתעתרי</strong> <small>[שיתעשרו]</small> <strong>ישראל ומתנדבי ומייתי</strong> <small>[ויתנדבו ויביאו]</small> למקדש.
 ועוד שואלים: <strong>בשלמא</strong> <small>[נניח]</small> <strong>למאן</strong> <small>[למי]</small> ש<strong>אמר</strong> שמדובר כאן ב<strong>ביזה — היינו דכתיב</strong> <small>[זהו שנאמר]:</small> <strong>"ולא יהיה כנעני עוד בבית ה' צבאות</strong> ביום ההוא<strong>"</strong> (זכריה יד, כא), שלא יהיו זקוקים עוד לו, <strong>אלא למאן</strong> <small>[למי]</small> ש<strong>אמר הנך תרתי, מאי</strong> <small>[אלו השנים, מה</small> פירוש<small>]</small> <strong>"ולא יהיה כנעני"? אמר ר' ירמיה:</strong> "כנעני" לשון נוטריקון: <strong>אין כאן עני.</strong> כלומר, לא יהיו עוד עניים, ולא יצטרכו עוד לסוחרים.
 <strong>וכנעני מנלן דאיקרי</strong> <small>[מנין לנו שהוא</small> השם <small>שנקרא בו]</small> כל <strong>תגר?</strong> שנאמר: <strong>"וירא שם יהודה בת איש כנעני...</strong> ויקחה ויבוא אליה<strong>"</strong> (בראשית לח, ב), <strong>מאי</strong> <small>[מה</small> פירוש<small>]</small> <strong>"כנעני"</strong> בפסוק זה? <strong>אילימא</strong> <small>[אם תאמר]</small> <strong>כנעני ממש, אפשר בא אברהם והזהיר את יצחק</strong> שלא ישא מבנות הארץ, <strong>בא יצחק והזהיר</strong> כן <strong>את יעקב, ויהודה אזיל ונסיב</strong> <small>[הולך נושא]</small> מבנות כנען?! <strong>אלא אמר ר' שמעון בן לקיש: בת גברא תגרא</strong> <small>[איש סוחר],</small> שנאמר: <strong>"כנען בידו מאזני מרמה</strong> לעשוק אהב<strong>"</strong> (הושע יב, ח). <strong>ואיבעית אימא מהכא</strong> <small>[ואם תרצה אמור מכאן</small> ממקרא זה<small>]</small> שנאמר בצור: <strong>"אשר סחריה שרים כנעניה נכבדי ארץ"</strong> (ישעיה כג, ח).
 ועוד נאמר בנבואות שבסוף ספר זכריה: <strong>"והיה ה' למלך על כל הארץ ביום ההוא יהיה ה' אחד ושמו אחד"</strong> (זכריה יד, ט). ושואלים: <strong>אטו האידנא לאו</strong> <small>[וכי עכשיו לא]</small> <strong>אחד הוא?</strong>
 <strong>אמר ר' אחא בר חנינא: לא כעולם הזה העולם הבא, העולם הזה</strong> נהוג בו כי <strong>על בשורות טובות אומר: "ברוך הטוב והמטיב", ועל בשורות רעות אומר: "ברוך דיין האמת". לעולם הבא, כולו "הטוב והמטיב".</strong> שיקרא ה' באופן אחד של ברכה.
 עוד נאמר באותו פסוק <strong>"ושמו אחד".</strong> ושואלים: <strong>מאי</strong> <small>[מה</small> פירוש<small>]</small> <strong>"אחד"? אטו האידנא לאו</strong> <small>[וכי עכשיו אין]</small> <strong>שמו אחד הוא?</strong>
 <strong>אמר רב נחמן בר יצחק: לא כעולם הזה העולם הבא, העולם הזה</strong> השם <strong>נכתב ביו"ד ה"י ונקרא באל"ף דל"ת,</strong> שאין מבטאים את השם ככתבו. <strong>אבל לעולם הבא כולו אחד,</strong> ויהא <strong>נקרא ביו"ד ה"י</strong> כשם ש<strong>נכתב ביו"ד ה"י.</strong>
 <strong>סבר רבא למדרשה בפירקא</strong> <small>[לדורשה בדרשת הרגל]</small> את דרך קריאתו וניקודו של השם המפורש, <strong>אמר ליה</strong> <small>[לו]</small> <strong>ההוא סבא</strong> <small>[זקן אחד]:</small> <strong>"לעלם" כתיב</strong> <small>[נאמר]</small> שכן נאמר "זה שמי לעלם" ובמקרא נכתב הדבר חסר (לשון העלם), משמע צריך השם להיות נעלם.
 <strong>ר' אבינא רמי</strong> <small>[השליך</small> הראה סתירה<small>]:</small> <strong>כתיב</strong> <small>[נאמר]</small> <strong>"זה שמי לעלם"</strong> שהוא לשון העלם, ונאמר <strong>"וזה זכרי לדר דר"</strong> (שמות ג, טו), ו"זכרי" מורה על זכירה, והרי זו משמעות מנוגדת להעלמה. ויש איפוא לכאורה סתירה בין "שמי לעלם" ו"זכרי". אלא <strong>אמר הקדוש ברוך הוא: לא כשאני נכתב, אני נקרא. נכתב אני ביו"ד ה"א, ונקרא אני באל"ף דל"ת.</strong>
 
 <big>א משנה</big> <strong>מקום שנהגו לעשות מלאכה בערבי פסחים עד חצות</strong> היום — <strong>עושין</strong> בו מלאכה. <strong>מקום שנהגו שלא לעשות — אין עושין.</strong> שאין בדבר זה איסור מן התורה, והדבר תלוי במנהג. אדם <strong>ההולך ממקום שעושין</strong> מלאכה בערב פסח <strong>למקום שאין עושין, או ממקום שאין עושין למקום שעושין — נותנין עליו חומרי</strong> (החומרות) של <strong>מקום שיצא משם וחומרי מקום שהלך לשם,</strong> שבכל מקרה אל יעשה מלאכה.
## דף נ:
 <strong>וכלל אמרו חכמים: אל ישנה אדם</strong> ממנהג המקום <strong>מפני המחלוקת. כיוצא בו. המוליך פירות שביעית</strong> (של שנת השמיטה) <strong>ממקום שכלו</strong> לחיה מן השדה, שפירות שביעית מותרים לאכילה לבעלי בתים המחזיקים את הפירות בבתיהם — כל עוד אותם הפירות מצויים עדיין בשדה כהפקר לכל, ואם כלו מן השדה יש לבערם מן הבית. אם הוליך פירות כאלה ממקום שכבר כלו מן השדה <strong>למקום שלא כלו, או ממקום שלא כלו למקום שכלו</strong> — הוא <strong>חייב לבער</strong> כחומרי שני המקומות. <strong>ר' יהודה אומר</strong> בכגון זה אינו צריך, ש<strong>אומר</strong> לו לבן המקום: <strong>צא והבא לך אף אתה</strong> ממקום שמצויים בו עדיין פירות אלה בשדה.
 <big>א גמרא</big> ושואלים: <strong>מאי איריא</strong> <small>[מה שייך,</small> מדוע דוקא<small>]</small> שנה איסור זה ב<strong>ערבי פסחים? אפילו ערבי שבתות וערבי ימים טובים נמי</strong> <small>[גם כן]</small> אסורים במלאכה! <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>העושה מלאכה בערבי שבתות וימים טובים מן</strong> זמן <strong>המנחה ולמעלה</strong> (והלאה) <strong>אינו רואה סימן ברכה לעולם!</strong> ומשיבים, יש בכל זאת הבדל: <strong>התם</strong> <small>[שם]</small> בערב שבת או חג אחר <strong>מן המנחה ולמעלה — הוא</strong> ש<strong>אסור,</strong> ואילו <strong>סמוך למנחה — לא. הכא</strong> <small>[כאן]</small> בערב פסח האיסור הוא כבר <strong>מחצות</strong> היום. <strong>אי נמי</strong> <small>[או גם כן]</small> אפשר להראות הבדל אחר, <strong>התם</strong> <small>[שם]</small> בערב שבת וחג <strong>סימן ברכה הוא דלא חזי</strong> <small>[שאינו רואה],</small> <strong>אבל שמותי לא משמתינן ליה</strong> <small>[לנדות אין מנדים אותו],</small> <strong>הכא שמותי נמי משמתינן ליה</strong> <small>[כאן</small> בערב פסח <small>לנדות גם כן מנדים אותו]</small> כי בערב פסח יש איסור ממש בדבר.
 <strong>גופא,</strong> לגופה של אותה הלכה שהזכרנו מביאים אנו את המקור בשלמותו: <strong>העושה מלאכה בערבי שבתות וערבי ימים טובים מן המנחה ולמעלה,</strong> וכן מקדים לעשות <strong>במוצאי שבת ובמוצאי יום טוב ובמוצאי יום הכפורים, ובכל מקום שיש שם נידנוד עבירה</strong> שאם מקדים או מאחר יכול להיכשל בעשיית מלאכה ביום האסור. ומעירים: <strong>לאתויי</strong> <small>[להביא</small> להוסיף<small>]</small> <strong>תענית ציבור</strong> מאותן תעניות (כתשעה באב ותעניות על הגשמים) שיש בהן איסור מלאכה, <strong>אינו רואה סימן ברכה לעולם</strong> במלאכתו שעושה, מפני שהוא קרוב לעבור עבירה.
 כהמשך להלכות אלה מביאים מן התוספתא מה ש<strong>תנו רבנן</strong> <small>[שנו חכמים]:</small> <strong>יש</strong> פעמים שאדם הוא <strong>זריז ונשכר</strong> בזריזותו, <strong>ויש זריז ונפסד, יש שפל</strong> (עצלן) <strong>ונשכר, ויש שפל ונפסד.</strong> כיצד? <strong>זריז ונשכר</strong> — <strong>דעביד כולי שבתא</strong> <small>[שעובד כל השבוע],</small> <strong>ולא עביד במעלי שבתא</strong> <small>[עובד בערב שבת].</small> <strong>זריז ונפסד — דעביד כולי שבתא, ועביד במעלי שבתא</strong> <small>[שעובד כל השבוע, ועובד גם בערב שבת].</small> <strong>שפל ונשכר</strong> כיצד? — זה ש<strong>לא עביד כולי שבתא</strong> <small>[עובד כל השבוע],</small> <strong>ולא עביד במעלי שבתא</strong> <small>[עובד בערב שבת],</small> <strong>שפל ונפסד — זה</strong> ש<strong>לא עביד כולי שבתא</strong> <small>[עובד כל השבוע],</small> <strong>ועביד במעלי שבתא</strong> <small>[ועובד בערב שבת]</small> להשלים מה שהחסיר. <strong>אמר רבא: הני נשי</strong> <small>[אותן נשים]</small> של העיר <strong>מחוזא, אף על גב</strong> <small>[אף על פי]</small> ש<strong>לא עבדן עבידתא במעלי שבתא</strong> <small>[עושות מלאכה בערב שבת]</small> רק <strong>משום מפנקותא</strong> <small>[פינוק]</small> <strong>הוא, דהא</strong> <small>[שהרי]</small> <strong>כל יומא נמי</strong> <small>[יום גם כן]</small> <strong>לא קא עבדן</strong> <small>[עושות הן],</small> <strong>אפילו הכי</strong> <small>[כך]</small> שאין הדבר נובע מתוך זהירות במצוה אלא מתוך עצלות — בכל זאת <strong>שפל ונשכר קרינן להו</strong> <small>[קוראים אנו להן]</small> שיש בכך צד מעולה.
 במאמר זה נפגשנו במושג של אדם המקבל שכר על מצוה שעשה שלא לשמה, ובאותו ענין <strong>רבא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> במקום אחד: <strong>"כי גדל עד שמים חסדך</strong> ועד שחקים אמיתך<strong>"</strong> (תהלים נז, יא), <strong>וכתיב</strong> <small>[ונאמר]</small> במקום אחר: <strong>"כי גדל מעל שמים חסדך</strong> ועד שחקים אמיתך<strong>"</strong> (תהלים קח, ה), <strong>הא כיצד?</strong> ומסביר: <strong>כאן</strong> שגדול מעל שמים <strong>בעושין</strong> את המצוה <strong>לשמה, וכאן</strong> (עד שמים) <strong>בעושין שלא לשמה</strong> שאף להם יש שכר. <strong>וכ</strong>פי שאמר בענין זה <strong>רב יהודה דאמר רב יהודה אמר רב: לעולם יעסוק אדם בתורה ומצות אף על פי שלא לשמה, שמתוך שלא לשמה</strong> בסופו של דבר יבין יותר והוא <strong>בא</strong> לקיום <strong>לשמה.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>המצפה לשכר אשתו</strong> העובדת או לשכר <strong>ריחים — אינו רואה סימן ברכה לעולם.</strong> ומסבירים: <strong>שכר אשתו</strong> הכוונה היא ל<strong>מתקולתא,</strong> שהיא עצמה טווה חוטים לאחרים לפי משקל (ר"ח) ששכרה מועט ובזיונה ברחוב מרובה. ו<strong>ריחייא</strong> הכוונה היא <strong>אגרתא</strong> <small>[דמי שכירות]</small> שהוא נוטל שכר מאלה הטוחנים בריחיים של יד שלו. <strong>אבל</strong> אם האשה <strong>עבדה ומזבנה</strong> <small>[עושה</small> מלאכת כפיים <small>ומוכרת]</small> <strong>אישתבוחי משתבח בה קרא</strong> <small>[משתבח בה הכתוב]</small> ומפאר את מעלותיה, שהרי נאמר באשת החיל <strong>"סדין עשתה ותמכר</strong> וחגור נתנה לכנעני" (משלי לא, כד).
 ועוד <strong>תנו רבנן</strong> <small>[שנו חכמים]</small> בענין סימן ברכה: <strong>המשתכר בקנים</strong> או <strong>בקנקנים</strong> שהוא מוכר — <strong>אינו רואה סימן ברכה לעולם. מאי טעמא</strong> <small>[מה הטעם]</small> <strong>כיון דנפיש אפחזייהו שלטא בהו עינא</strong> <small>[שמרובה נפחם שולטת בהם עין</small> הרע<small>],</small> שהכל סבורים שהוא מוכר הרבה בעוד שאין הדבר כן. וכיוצא בכך <strong>תנו רבנן</strong> <small>[שנו חכמים]:</small> <strong>תגרי סימטא</strong> המוכרים סחורתם בסימטות הסמוכות לרשות הרבים והכל רואים אותם, <strong>ומגדלי בהמה דקה</strong> שכרגיל גורמים נזק לשדות אחרים, <strong>וקוצצי אילנות טובות</strong> העושים פרי, אפילו עשו כן בהיתר, וכן <strong>נותנין עיניהן בחלק יפה,</strong> אנשים שכאשר הם מתחלקים בדברים הריהם מקפידים לקבל את החלק הטוב יותר, כל אחד מאלו <strong>אינו רואה סימן ברכה לעולם, מאי טעמא</strong> <small>[מה טעם</small> הדבר<small>]?</small> <strong>דתהו ביה אינשי</strong> <small>[שאנשים תוהים עליו]</small> ושמים לב למעשיהם ולכן אינם מתברכים בהם.
 ועוד כיוצא בדבר זה <strong>תנו רבנן</strong> <small>[שנו חכמים],</small> <strong>ארבע פרוטות אין בהן סימן ברכה לעולם: שכר כותבין</strong> של ספרי קודש, <strong>ושכר מתורגמנין</strong> שמסבירים ומתרגמים את דברי החכם הדורש לציבור בשבת, <strong>ושכר יתומים</strong> שמקבל אדם כשעושה שותפות עם אפוטרופוס של יתומים, <strong>ומעות הבאות ממדינת הים.</strong>
 ושואלים: <strong>בשלמא</strong> <small>[נניח]</small> <strong>שכר מתורגמנין</strong> אינם מצליחים בו <strong>משום דמיחזי</strong> <small>[שנראה]</small> <strong>כשכר שבת,</strong> שהם מקבלים שכר עבור עבודתם בשבת, ואף שאין בכך עבירה אינו נראה יפה. <strong>מעות יתומים נמי לאו בני מחילה נינהו</strong> <small>[גם כן אינם בני מחילה]</small> שהרי קטנים הם ואין בכוחם למחול על הפסדם, ואם נטל משהו מחלקם שלא כדין, כיון שאינם יכולים למחול לו כשאר שותפים המוחלים על הפסד זעיר — הרי הוא כגזלן. <strong>מעות הבאות ממדינת הים — משום דלאו כל יומא מתרחש ניסא</strong> <small>[שלא בכל יום מתרחש נס],</small> שהסיכון בסחורה המובאת ממרחקים הוא גדול מאד, ואם זכה והרויח הרי הוא מנכה לעצמו מזכויותיו.
 אולם <strong>שכר כותבין מאי טעמא</strong> <small>[מה טעם]</small> אינם מצליחים בו? <strong>אמר ר' יהושע בן לוי: עשרים וארבע תעניות</strong> (כנגד משמרות כהונה. מהרש"א) <strong>ישבו אנשי כנסת הגדולה על כותבי ספרים</strong> של תורה <strong>תפלין ומזוזות שלא יתעשרו</strong> במלאכתם, <strong>שאילמלי מתעשרים — אין כותבים</strong> עוד. וכן <strong>תנו רבנן</strong> <small>[שנו חכמים]:</small> <strong>כותבי ספרים ותפילין ומזוזות, הן ותגריהם</strong> כלומר, הסוחרים הקונים מהם <strong>ותגרי תגריהם, וכל העוסקים במלאכת שמים</strong> ומתפרנסים ממנה, <strong>לאיתויי</strong> <small>[להביא]</small> <strong>מוכרי תכלת</strong> לציצית שגם הם בכלל זה — <strong>אינן רואים סימן ברכה לעולם. ואם עוסקים לשמה</strong> להוסיף שיהיו חפצי קדושה ומצוה מצויים לאחרים — <strong>רואים.</strong>
 <big>ג</big> במשנתנו דובר בשמירתם של מנהגי המקום, ובקשר לכך מסופר: <strong>בני ביישן נהוג</strong> <small>[בית שאן היו נוהגים]</small> ש<strong>לא הוו אזלי</strong> <small>[היו הולכים]</small> <strong>מצור לצידון במעלי שבתא</strong> <small>[בערב שבת]</small> ליום השוק שהיה שם בערבי שבת. שהחמירו על עצמם שלא להתבטל מצורכי השבת, אף בנסיעה קצרה זו, מפני כבוד השבת. <strong>אתו בנייהו קמיה</strong> <small>[באו בניהם לפני]</small> <strong>ר' יוחנן</strong> לבקש שיתיר להם מנהג זה. <strong>אמרו לו: אבהתין</strong> <small>[אבותינו]</small> <strong>אפשר</strong> היה <strong>להו</strong> <small>[להם]</small> מחמת עושרם להתפרנס בלא יום שוק זה, <strong>אנן</strong> <small>[אנחנו]</small> <strong>לא אפשר לן</strong> <small>[לנו].</small> <strong>אמר להו</strong> <small>[להם]:</small> <strong>כבר קיבלו אבותיכם עליהם</strong> מנהג טוב זה והוא מחייב אף אתכם, <strong>שנאמר: "שמע בני מוסר אביך ואל תטש תורת אמך"</strong> (משלי א, ח). ואנו למדים מכאן שחייב אדם לשמור לא רק הלכות אלא אף מנהגי בית אבותיו.
 ועוד מסופר בענין מנהגים: <strong>בני</strong> העיר <strong>חוזאי נהגי דמפרשי</strong> <small>[היו נוהגים שהיו מפרישים]</small> <strong>חלה</strong> גם <strong>מ</strong>עיסה של <strong>ארוזא</strong> <small>[אורז],</small> <strong>אתו</strong> <small>[באו]</small> <strong>ואמרו ליה</strong> <small>[לו]</small> <strong>לרב יוסף</strong> על מנהגם זה. <strong>אמר להו</strong> <small>[להם]:</small> <strong>ניכלה</strong> <small>[שיאכל אותה]</small> את החלה הזו <strong>זר</strong> מי שאינו כהן <strong>באפייהו</strong> <small>[בפניהם],</small> להראות להם במפגיע שאין מנהגם זה מנהג. <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>דברים המותרים</strong> מצד הדין <strong>ואחרים נהגו בהן איסור</strong>
## דף נא.
 <strong>אי אתה רשאי להתירן בפניהם</strong> שלא יבואו לזלזל בשאר איסורים, שיאמרו: אם דבר זה הותר לנו אף איסורים אחרים אינם חמורים. וכיצד התיר להם רב יוסף? <strong>אמר לו: ולאו מי איתמר עלה</strong> <small>[והאם לא נאמר על</small> הלכה <small>זו]</small> <strong>אמר רב חסדא:</strong> דברים אלה נאמרו <strong>בכותאי</strong> <small>[בשומרונים]</small> ולא באחרים! ודוחים: <strong>כותאי מאי טעמא — משום דמסרכי מילתא</strong> <small>[השומרונים מה הטעם</small> אסור <small>משום שמושכים את הדבר]</small> ומצרפים אליו הקלות יתרות שלא כדין, <strong>הנך אינשי נמי סרכי מילתא</strong> <small>[אותם אנשים גם כן ימשכו</small> את ההיתר<small>]</small> ויתירו דברים אחרים, שהרי הם עמי הארץ.
 <strong>אלא אמר רב אשי: חזינן</strong> <small>[רואים אנו]</small> <strong>אי</strong> <small>[אם]</small> <strong>רובן</strong> של אנשי אותו מקום <strong>אורז אכלי</strong> <small>[אוכלים] —</small> <strong>לא ניכליה</strong> <small>[יאכלנה]</small> <strong>זר</strong> את החלה <strong>באפייהו</strong> <small>[בפניהם],</small> <strong>דילמא משתכחא</strong> <small>[שמא תשכח]</small> <strong>תורת</strong> הפרשת <strong>חלה מינייהו</strong> <small>[מהם],</small> <strong>ואי</strong> <small>[ואם]</small> <strong>רובן דגן אכלי</strong> <small>[אוכלים] —</small> <strong>ניכלה</strong> <small>[יאכלנה]</small> <strong>זר באפייהו</strong> <small>[בפניהם],</small> שאז חשוב לעשות זאת, <strong>דילמא אתי לאפרושי</strong> <small>[שמא יבואו להפריש]</small> <strong>מן החיוב על הפטור.</strong> שאם יחשבו שמפרישים חלה מאורז, אף יפרישו חלה מדגן עבור האורז, או <strong>מן הפטור על החיוב</strong> מן האורז על הדגן, ולא יצאו ידי חובתם.
 <big>א</big> כיון שהוזכרו הלכות בענין מנהגים והיתרם, דנים בו <strong>גופא</strong> <small>[עצמו],</small> אמרנו כי <strong>דברים המותרים ואחרים נהגו בהן איסור — אי אתה רשאי להתירם בפניהם. אמר רב חסדא: בכותאי עסקינן</strong> <small>[בכותים,</small> שומרונים <small>עוסקים אנו]</small> ולא בישראל. ותוהים: <strong>וכולי עלמא</strong> <small>[וכל העולם</small> שאר אנשים<small>]</small> <strong>לא? והתניא</strong> <small>[והרי שנויה</small> ברייתא<small>]:</small> <strong>רוחצים שני אחים כאחד</strong> ואין חוששים לחוסר צניעות והרהור עבירה, <strong>ואין רוחצים שני אחים</strong> בעיירה <strong>כבול</strong> ששם נהגו להחמיר בכך. <strong>ומעשה ביהודה והלל בניו של רבן גמליאל שרחצו שניהם כאחד בכבול, ולעזה</strong> (שוחחה, התרגשה) <strong>עליהם כל המדינה</strong> (העיר, המקום), <strong>אמרו: מימינו לא ראינו כך</strong> שירחצו שני אחים כאחד. <strong>ונשמט הלל ויצא לבית החיצון ולא רצה לומר להם: מותרים אתם,</strong> שהעדיף להישמע לדבריהם ולא להתיר בפניהם.
 וכן <strong>יוצאים בקורדקיסון</strong> (נעלים רחבות כעין נעלי בית) <strong>בשבת ואין יוצאים בקורדקיסון בשבת</strong> בעיירה <strong>בירי. ומעשה ביהודה והלל בניו של רבן גמליאל שיצאו בקורדקיסון בשבת בבירי, ולעזה עליהם כל המדינה. ואמרו: מימינו לא ראינו כך, ושמטום ונתנום לעבדיהם</strong> הגוים <strong>ולא רצו לומר להן מותרים אתם.</strong>
 וכן <strong>יושבים על ספסלי גוים</strong> המיועדים בדרך כלל להניח עליהם סחורה למכירה <strong>בשבת</strong> ואין חושדים בהם. <strong>ואינן יושבין על ספסלי גוים בשבת בעכו, ומעשה ברבן שמעון בן גמליאל שישב על ספסלי גוים בשבת</strong> בעיר <strong>עכו, ולעזה עליו כל המדינה, אמרו: מימינו לא ראינו כך, נשמט על גבי קרקע ולא רצה לומר להם מותרים אתם.</strong> ומשיבים: <strong>בני מדינת הים נמי</strong> <small>[גם כן]</small> <strong>כיון דלא שכיחי רבנן גבייהו</strong> <small>[שאין מצויים חכמים אצלם]</small> <strong>ככותים דמו</strong> <small>[כשומרונים הם נחשבים]</small> ואסור להתיר להם.
 כיון שהוזכרו הדברים דנים בענין מה היה הטעם לעיקר החומרה באותם מקומות; <strong>בשלמא</strong> <small>[נניח]</small> שאסרו באותם <strong>ספסלי גוים</strong> — <strong>משום דמחזי</strong> <small>[שנראה]</small> <strong>כמקח וממכר</strong> בשבת. <strong>בקורדקיסון נמי</strong> <small>[גם כן],</small> <strong>דילמא משתלפין ואתי לאיתויינהו</strong> <small>[שמא ישלפו</small> מרגליו <small>ויבוא להוליכם</small> בידו<small>]</small> <strong>ארבע אמות ברשות הרבים</strong> ונמצא עובר על דברי תורה.
 <strong>אלא רוחצין מאי טעמא</strong> <small>[מה הטעם]</small> <strong>לא?</strong> ומשיבים שיסוד ההלכה הזו מובן על פי מה <strong>דתניא</strong> <small>[ששנינו</small> בברייתא<small>]:</small> <strong>עם הכל אדם רוחץ חוץ מאביו וחמיו ובעל אמו ובעל אחותו</strong> משום קירבתם המשפחתית, שמתוך שהוא מהרהר בלבו על דרך קירבת המשפחה ביניהם שמא יבוא לידי הרהור עבירה בנשים ובגברים. <strong>ור' יהודה מתיר באביו מפני כבוד אביו,</strong> שאם יהא עמו יוכל לסייע לו ברחיצה. <strong>והוא הדין לבעל אמו.</strong>
 <strong>ואתו אינהו</strong> <small>[ובאו הם</small> אנשי כבול<small>]</small> <strong>וגזור</strong> <small>[וגזרו]</small> איסור <strong>בשני אחין משום בעל אחותו</strong> שנראה להם שבכך יש חשש והחמירו על עצמם. <strong>תנא</strong> <small>[שנינו</small> בתוספתא<small>]:</small> <strong>תלמיד לא ירחץ עם רבו</strong> מפני שאין זה כבוד לרב שתלמידו רואהו ערום, <strong>ואם רבו צריך לו</strong> שיסייענו בשעת רחיצה — <strong>מותר.</strong>
 <big>ב</big> מסופר: <strong>כי אתא</strong> <small>[כאשר בא]</small> <strong>רבה בר בר חנה</strong> מארץ ישראל לבבל <strong>אכל</strong> מן החלב המצוי <strong>דאייתרא</strong> <small>[על היתר</small> שבקיבה<small>],</small> שהחלב שעל הקיבה יש בו חלק פנימי הנקרא חלק היתר וחלק חיצון הנקרא חלק הקשת, ובחלב ה"יתר" יש חילוק מנהגים. שבני ארץ ישראל נהגו בו היתר ובני בבל אוסרים אותו. <strong>עול לגביה</strong> <small>[נכנסו אליו]</small> <strong>רב עוירא סבא</strong> <small>[הזקן]</small> <strong>ורבה בריה</strong> <small>[בנו]</small> של <strong>רב הונא, כיון דחזינהו כסייה מינייהו</strong> <small>[שראה אותם</small> באים <small>כיסה מהם]</small> מה שאכל. <strong>אתו ואמרו ליה</strong> <small>[באו ואמרו לו]</small> <strong>לאביי</strong> את המעשה. <strong>אמר להו</strong> <small>[להם]:</small> <strong>שווינכו ככותאי</strong> <small>[עשה אתכם כשומרונים]</small> שהרי יכול היה לומר במפורש "מותרים אתם" ולא עשה כן.
 ושואלים: <strong>ורבה בר בר חנה</strong> שנהג היתר בדבר האסור שם <strong>לית ליה הא דתנן</strong> <small>[האם אינו מקבל מה ששנינו</small> במשנתנו<small>]</small> שמי שהלך ממקום למקום <strong>נותנים עליו חומרי המקום שיצא משם וחומרי המקום שהלך לשם? אמר אביי: הני מילי</strong> <small>[דברים אלה]</small> אמורים כשהולך <strong>מבבל לבבל</strong> ממקום למקום, <strong>או מארץ ישראל לארץ ישראל, אי נמי</strong> <small>[או גם כן]</small> <strong>מבבל לארץ ישראל, אבל מארץ ישראל לבבל</strong> — אין סומכים על כלל זה. כי <strong>כיון דאנן כייפינן להו עבדינן כוותייהו</strong> <small>[שאנו</small> בני בבל <small>כפופים להם</small> מבחינת ההלכה <small>עושים אנו כמותם]</small> ואין איש ארץ ישראל צריך לנהוג כמנהג בבל.
 <strong>רב אשי אמר: אפילו תימא</strong> <small>[תאמר]</small> שגם <strong>מארץ ישראל לבבל</strong> צריך להחמיר כמנהג המקום שבא אליו, אולם <strong>הני מילי היכא</strong> <small>[דברים אלה</small> אמורים <small>במקום]</small> ש<strong>אין דעתו לחזור,</strong> אלא להשתקע במקום החדש, ואילו <strong>רבה בר בר חנה דעתו לחזור הוה</strong> <small>[היתה]</small> ולכן היה מותר בכך כמנהג ארץ ישראל ממנה הוא בא ואליה הוא חוזר. מספרים, <strong>אמר ליה</strong> <small>[לו]</small> <strong>רבה בר בר חנה לבריה</strong> <small>[לבנו]:</small> <strong>בני,</strong> אתה שהנך חי בבבל <strong>לא תאכל</strong> את החלב <strong>לא בפני ולא שלא בפני. אני שראיתי את ר' יוחנן שאכל</strong> — יכול אני לומר ש<strong>כדי</strong> (כדאי) <strong>הוא ר' יוחנן לסמוך עליו</strong> גם <strong>בפניו</strong> וגם <strong>שלא בפניו. אתה לא ראית אותו לא תאכל בין בפני בין שלא בפני,</strong> שאינך כדאי שתסמוך רק עלי בהיתר זה.
 ומעירים: <strong>ופליגא דידיה אדידיה</strong> <small>[וחלוקה</small> שיטתו <small>שלו על</small> דבריו <small>שלו]</small> ש<strong>אמר רבה בר בר חנה: סח לי ר' יוחנן בן אלעזר: פעם אחת נכנסתי אחר ר' שמעון בן ר' יוסי בן לקוניא לגינה</strong> שליד ביתו
## דף נא:
 <strong>ונטל ספיחי כרוב</strong> שצמחו שם בלא שנזרעו והיה הדבר בשנת השמיטה, <strong>ואכל ונתן לי, ואמר לי: בני, בפני — אכול, שלא בפני — לא תאכל</strong> ספיחי כרוב. וטעמו: <strong>אני שראיתי את ר' שמעון בן יוחי שאכל — כדי</strong> (כדאי) <strong>הוא ר' שמעון בן יוחי לסמוך עליו בפניו ושלא בפניו. אתה</strong> שלא ראית אותו אוכל — <strong>בפני אכול</strong> שיכול אתה לסמוך על מה שראיתי, אבל <strong>שלא בפני לא תאכל</strong> ואל תסמוך על עדותי זו. הרי שבמקרה זה סבר רבה בר בר חנה, שלא רק הרואה את החכם המתיר אלא אף תלמידיו יכולים לסמוך עליו לפחות בפניו.
 <big>א</big> ושואלים: <strong>מאי</strong> <small>[מה הם]</small> דברים אלה של <strong>ר' שמעון? דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' שמעון אומר: כל הספיחים אסורין,</strong> שכל ספיחי הירקות הצומחים מעצמם בשנה השביעית אסורים באכילה <strong>חוץ מספיחי כרוב, שאין כיוצא בהם בירק השדה</strong> ולא גזרו עליהם גזירה זו משום שאינם דומים לשאר ירקות, ומותר לאכלם כפירות האילן שצמחו מעצמם בשביעית. <strong>וחכמים אומרים: כל הספיחין אסורים</strong> ובכללם אף ספיחי הכרוב.
 <strong>ומעירים: ותרוייהו</strong> <small>[ושניהם]</small> גם ר' שמעון וחכמים החולקים עליו כאן הם <strong>אליבא</strong> <small>[על פי]</small> שיטת <strong>ר' עקיבא. דתניא</strong> <small>[ש</small>הרי <small>שנינו</small> בברייתא<small>]</small> במדרש הכתוב: <strong>"</strong>וכי תאמרו מה נאכל בשנה השביעית <strong>הן לא נזרע ולא נאסף את תבואתנו"</strong> (ויקרא כה, כ), <strong>אמר ר' עקיבא: וכי מאחר שאין זורעין מהיכא</strong> <small>[מהיכן]</small> <strong>אוספין?</strong> ולשם מה יש להזכיר בכתוב את האסיף? אלא <strong>מכאן לספיחין</strong> שלא זרעום וצמחו מעצמם <strong>שהם אסורין</strong> אפילו באסיפה בלבד. ועל סמך שיטה זו נחלקו.
 ושואלים: <strong>במאי קא מיפלגי</strong> <small>[באיזה</small> עקרון <small>נחלקו]?</small> ומשיבים: <strong>רבנן סברי</strong> <small>[חכמים</small> האוסרים <small>סוברים]</small> <strong>גזרינן</strong> <small>[גוזרים אנו]</small> <strong>על ספיחי כרוב אטו</strong> <small>[משום]</small> <strong>שאר ספיחי דעלמא</strong> <small>[הספיחים בכלל],</small> <strong>ור' שמעון סבר: לא גזרינן</strong> <small>[אין אנו גוזרים]</small> <strong>ספיחי כרוב אטו ספיחי דעלמא</strong> <small>[משום ספיחים בכלל].</small>
 <big>ב</big> שנינו במשנה בענין שביתה ממלאכה בערב פסח: <strong>ההולך ממקום</strong> שאין נוהגים לעשות מלאכה בערב פסח למקום שנוהגים ולהיפך — ינהג כמנהג המחמיר. ושואלים: <strong>בשלמא</strong> <small>[נניח]</small> <strong>ההולך ממקום שעושין למקום שאין עושין — נותנים עליו חומרי מקום שהלך לשם, ואל ישנה אדם מפני המחלוקת ולא ליעביד</strong> <small>[יעשה]</small> מלאכה.
 <strong>אלא</strong> אם הלך <strong>ממקום שאין עושין</strong> בו מלאכה <strong>למקום שעושין,</strong> אף שם <strong>אל ישנה אדם מפני המחלוקת ונעביד</strong> <small>[ויעשה]</small> מלאכה, וזה אי אפשר לומר <strong>הא</strong> <small>[הרי]</small> <strong>אמרת "נותנין עליו חומרי מקום שהלך לשם וחומרי מקום שיצא משם"</strong> שלא לעשות מלאכה!
 <strong>אמר אביי:</strong> שההלכה שלא ישנה מפני המחלוקת נאמרה <strong>ארישא</strong> <small>[על ההתחלה]</small> לענין הבא למקום שאין עושים, שצריך להחמיר כמנהגם. <strong>רבא אמר: לעולם</strong> יכול אתה לפרש שגם <strong>אסיפא</strong> <small>[על סוף</small> המשנה<small>]</small> מדובר, <strong>והכי קאמר</strong> <small>[וכך אמר]</small> <strong>אין בזו</strong> במניעה ממלאכה <strong>מפני שינוי המחלוקת, מאי קא אמרת</strong> <small>[מה אומר אתה]</small> <strong>הרואה</strong> שהוא בטל <strong>אומר</strong> ש<strong>מלאכה אסורה</strong> שלא כמנהג המקום? אין הדבר כן, שהרואה אדם שאינו עושה מלאכה אינו סבור בהכרח שעושה זאת מחמת איסור שבדבר אלא מטעם אחר, <strong>מימר אמרי</strong> <small>[אומרים]</small> הם לעצמם: <strong>כמה בטלני הוי בשוקא</strong> <small>[בטלנים יש בשוק]</small> שכל יום אינם עושים מלאכה, ואדם זה מן הסתם לא נזדמנה לו מלאכה היום.
 <big>ג</big> כיון שדובר בענין חומרות הבאות מתוך שמירת מנהגים, מנסים לברר מקצת מאיסורי יום טוב שני של גלויות, שאף הם תלויים במנהג הגולה שמחזיקה בשמירת שני ימים אלה. <strong>אמר ליה</strong> <small>[לו]</small> <strong>רב ספרא לר' אבא: כגון אנן דידעינן בקביעא דירחא</strong> <small>[אנו היודעים</small> כבר <small>את קביעות החודש</small> לפי החשבונות<small>]</small> ואין לחשוש לנו שמא נטעה ולא נעשה את החג בזמנו,
## דף נב.
 ברור כי <strong>ביישוב לא עבידנא</strong> <small>[אין אנו עושים]</small> מלאכה ביום טוב שני <strong>מפני שינוי המחלוקת,</strong> שהרי שאר אנשים בגולה נוהגים בו איסור. אולם <strong>במדבר מאי</strong> <small>[מה הדין]?</small> אם נמצא אדם שלא במקום ישוב ויודע את קביעות החודש כיצד ינהג? <strong>אמר ליה</strong> <small>[לו]</small> <strong>הכי</strong> <small>[כך]</small> <strong>אמר רב אמי: ביישוב — אסור, במדבר — מותר.</strong>
 ובדרך אגב מספרים כי <strong>רב נתן בר אסיא אזל</strong> <small>[הלך]</small> <strong>מבי</strong> <small>[מבית</small> המדרש<small>]</small> של <strong>רב לפומבדיתא ביום טוב שני של עצרת,</strong> שסמך על מה שידע בקביעות החודש, וחילל יום טוב שני על ידי יציאה מחוץ לתחום. <strong>שמתיה</strong> <small>[נידהו]</small> <strong>רב יוסף</strong> כעונש על כך. <strong>אמר ליה</strong> <small>[לו]</small> <strong>אביי: ולנגדיה מר נגידי</strong> <small>[ושידונו אדוני במלקות]</small> על עבירה חמורה זו! <strong>אמר ליה</strong> <small>[לו]:</small> <strong>עדיפא עבדי ליה</strong> <small>[</small>דבר <small>עדיף,</small> חמור יותר, <small>עשיתי לו]</small> <strong>דבמערבא מימנו אנגידא דבר בי רב ולא מימנו אשמתא</strong> <small>[שבארץ ישראל היו נמנים על מלקות לתלמיד חכם</small> שחטא <small>ולא היו נמנים לנדותו]</small> מפני כבוד התורה, ואם כן משמע שנידוי חמור יותר ממלקות.
 <strong>איכא דאמרי</strong> <small>[יש שאומרים]:</small> <strong>נגדיה</strong> <small>[ציוה]</small> <strong>רב יוסף</strong> שילקוהו. <strong>אמר ליה</strong> <small>[לו]</small> <strong>אביי: נשמתיה מר</strong> <small>[שינדהו אדוני]</small> שהרי <strong>רב ושמואל דאמרי תרוייהו</strong> <small>[שאמרו שניהם]</small> <strong>מנדים על שני ימים טובים של גליות</strong> אם חיללם! <strong>אמר ליה</strong> <small>[לו]:</small> <strong>הני מילי — איניש דעלמא</strong> <small>[דברים אלה</small> אמורים <small>בסתם</small> אדם<small>]</small> <strong>הכא צורבא מדרבנן</strong> <small>[כאן תלמיד חכם]</small> <strong>הוא, דטבא ליה עבדי</strong> <small>[מה שטוב יותר עבורו עשיתי],</small> <strong>דבמערבא מימנו אנגדתא דבר בי רב ולא מימנו אשמתא</strong> <small>[שבארץ ישראל נמנים להלקות תלמיד חכם ואין נמנים לנדותו]</small> ולא רצה להחמיר כל כך בדינו.
 <big>א</big> במשנה שנינו: <strong>"כיוצא בו המוליך פירות שביעית"</strong> ממקום למקום שצריך להחמיר כמנהג מקומו וכמקום שהלך אליו, ור' יהודה סובר שיכול הוא לומר לך אף אתה לאותו מקום שממנו הבאתי. ושואלים: <strong>ולית ליה לר' יהודה</strong> <small>[ואין לו</small> אין הוא מקבל<small>]</small> <strong>הא דתנן</strong> <small>[זה ששנינו</small> במשנתנו<small>]:</small> <strong>נותנין עליו חומרי המקום שיצא משם וחומרי המקום שהלך לשם?!</strong>
 <strong>אמר רב שישא בריה</strong> <small>[בנו]</small> של <strong>רב אידי: מילתא אחריתי קאמר</strong> <small>[דבר אחר אמר]</small> <strong>ר' יהודה, והכי קאמר</strong> <small>[וכך אמר,</small> כך התכוון<small>]:</small> <strong>או</strong> הלך אדם <strong>ממקום שלא כלו</strong> הפירות <strong>למקום שלא כלו ושמע שכלו במקומו — חייב לבער, ר' יהודה אומר:</strong> אינו חייב לבער ויכול לומר <strong>צא והבא לך אף אתה מהיכא דאייתינהו</strong> <small>[מהיכן שהבאתים],</small> <strong>והא</strong> <small>[והרי]</small> <strong>לא כלו להו</strong> <small>[להם]</small> עדיין ומותר לי להמשיך לאכול מהם.
 ושואלים: <strong>למימרא</strong> <small>[האם לומר]</small> ש<strong>ר' יהודה לקולא</strong> <small>[להקל]</small> חולק על חכמים שבמשנה? <strong>והאמר</strong> <small>[והרי אמר]</small> <strong>ר' אלעזר: לא אמר ר' יהודה אלא לחומרא! אלא איפוך</strong> <small>[הפוך]</small> נוסח המשנה, שלפיו יובן שהבא ממקום שלא כלו למקום שלא כלו ושמע שכלו במקומו — <strong>אינו חייב לבער,</strong> ו<strong>ר' יהודה אומר: צא והבא לך אף אתה מהיכא דאייתינהו</strong> <small>[מהיכן שהבאתים אני]</small> <strong>והא כלו להו</strong> <small>[והרי כלו להם]</small> ולכן חייב לבער.
 <strong>אביי אמר: לעולם כדקתני</strong> <small>[לעולם</small> ניישב את המשנה <small>כפי ששנינו]</small> <strong>והכי קאמר</strong> <small>[וכך אמר]:</small> <strong>או</strong> שהביאום <strong>ממקום שלא כלו למקום שכלו והחזירן למקומן ועדיין לא כלו — אינו חייב לבער,</strong> ו<strong>ר' יהודה אומר: צא והבא לך אף אתה מהיכא דאייתינהו</strong> <small>[מהיכן שהבאתי אותם]</small> <strong>והא כלו להו</strong> <small>[והרי כלו להם]</small> כי כשהביאם בחזרתו הביאם ממקום שכלו, וחייב לבערם.
 <strong>מתקיף לה</strong> <small>[מקשה על כך]</small> <strong>רב אשי:</strong> ולשיטת <strong>ר' יהודה אטו אגבא דחמרא קלטינהו</strong> <small>[על גב החמור קלט אותם]?!</small> כלומר: וכי משום שרק העביר את הפירות על גב החמור דרך מקום שכלו בו פירות ולקחם משם, ולא גדל שם ואינו אוכלם שם, יחול עליהם איסור?! <strong>אלא אמר רב אשי:</strong> מחלוקת ר' יהודה וחכמים קשורה <strong>בפלוגתא דהני תנאי דתנן</strong> <small>[כפי מחלוקתם של תנאים אלה ששנינו]</small> במשנה: <strong>הכובש שלשה כבשין</strong> משלושה מיני ירקות <strong>בחבית אחת</strong> בשביעית, <strong>ר' אליעזר אומר: אוכלין על הראשון</strong> כלומר, מותר לאכול מכל הכבשים רק כל זמן שהמין הראשון מצוי עדיין בשדה, וכשנגמר — צריך לבער הכל, כי יש כאן תערובת של המותר והאסור.
 <strong>ר' יהושע אומר: אוכלים</strong> את כולם <strong>אף על האחרון</strong> אף עד שיכלה מין זה מן השדה, ו<strong>רבן גמליאל אומר: כל</strong> מין <strong>שכלה מינו מן השדה — יפריד אותו מן השאר ואחר כך יבער מינו מן החבית, והלכה כדבריו.</strong> והקשר עם מחלוקת ר' יהודה וחכמים הוא מעין זה: סתם משנתינו סבורה כר' יהושע, שכל עוד יש צד היתר — יש להתיר הכל, ור' יהודה סבור כר' אליעזר (ר"ח), שאם יש צד להחמיר — מחמירים.
 <strong>רבינא אמר:</strong> מחלוקתם של ר' יהודה וחכמים קשורה <strong>בפלוגתא דהני תנאי</strong> <small>[במחלוקתם של תנאים אלה]</small> <strong>דתנן</strong> <small>[שהרי שנינו</small> במשנה<small>]:</small> <strong>אוכלין בתמרין</strong> בכל ארץ יהודה <strong>עד שיכלה</strong> הדקל <strong>האחרון שבצוער</strong> שהיא בגבול יהודה ובה התמרים האפילים ביותר. <strong>רבן שמעון בן גמליאל אומר:</strong>
## דף נב:
 <strong>אוכלין על של בין הכיפין</strong> כל זמן שיש תמרים שנפלו מן העץ והם תקועים בין ענפי הדקל. <strong>ואין אוכלים על</strong> סמך התמרים שנפלו <strong>בין השיצין</strong> (בין קוצי הדקל), שאין החיות יכולות להגיע וליטלם משם. ואם כן נלמד מכאן שלדעת תנא קמא של ר' שמעון בן גמליאל אם יש רק אפשרות כלשהי לחיה להגיע לתמרים — מותרים עדיין הכל באכילתם, וכשיטת תנא קמא לענין ביעור. ושיטת רבן שמעון בן גמליאל היא כשיטת ר' יהודה — שאם אין הכל יכולים לבוא ולקחת מאותו מקום חייבים לבער.
 <big>א</big> כיון שהובאו דברים בענין ביעור פירות שביעית ממקום למקום, מביאים מדברי המשנה בשביעית העוסקת בנושא קרוב. <strong>תנן התם</strong> <small>[שנינו</small> במשנה <small>שם]:</small> <strong>שלש ארצות לביעור,</strong> שלגבי דיני ביעור רואים את ארץ ישראל מחולקת לשלושה חלקים, ואלו הן: <strong>יהודה, ועבר הירדן, וגליל. ושלש ארצות בכל אחת ואחת;</strong> עמק, הר ושפלה שדיניהם שונים לענין הביעור. <strong>ולמה אמרו שלש ארצות לביעור אם הן עצמן מחולקות לשלוש — שיהיו אוכלים בכל אחת ואחת</strong> מהן <strong>עד שיכלה האחרון שבה,</strong> שגם אם כלו הפירות ממקום אחד מתוך השלוש שבאותה ארץ עדיין מותר לאכול כל עוד מצויים פירות אלה במקום אחר מאותם שלוש.
 ושואלים: <strong>מנא הני מילי</strong> <small>[מנין דברים הללו]</small> להתיר את פירות חלק ארץ אחד כשכלו מן האחר, ואילו כשכלו מארץ אחת שוב אין אוכלים בה אף שעדיין לא כלו מן האחרת? <strong>אמר רב חמא בר עוקבא אמר ר' יוסי בר חנינא: אמר קרא</strong> <small>[הכתוב]</small> שבשנת השמיטה <strong>"ולבהמתך ולחיה אשר בארצך</strong> תהיה כל תבואתה לאכול<strong>"</strong> (ויקרא כה, ז), ולמדים מכאן: <strong>כל זמן שחיה אוכלת מן השדה</strong> שהפירות עדיין מצויים וגדלים בחוץ — <strong>האכל לבהמה שבבית</strong> מותר לכל ליהנות מפירות אלה, ואם כבר <strong>כלה לחיה אשר בשדה</strong> — <strong>כלה לבהמתך מן הבית.</strong>
 <strong>וגמירי</strong> <small>[ולומדים]</small> אנו במסורת: ש<strong>אין חיה שביהודה גדילה על פירות שבגליל, ואין חיה שבגליל גדילה על פירות שביהודה,</strong> שבכל איזור יש תנאים מיוחדים המתאימים לבעלי חיים מיוחדים (שפת אמת) והחיות עוברות מאיזור לאיזור בארץ יהודה לחפש לעצמן אוכל, אבל אינן יוצאות לחלק ארץ אחר.
 <big>ב</big> <strong>תנו רבנן</strong> <small>[שנו חכמים]:</small> <strong>פירות</strong> שביעית <strong>שיצאו מארץ ישראל לחוצה לארץ — מתבערין בכל מקום שהן. ר' שמעון בן אלעזר אומר:</strong> לא כן, אלא <strong>יחזרו</strong> הפירות <strong>למקומן</strong> בארץ ישראל <strong>ויתבערו</strong> שם, ואין להם תקנה בחוץ לארץ <strong>משום שנאמר "בארצך"</strong> — משמע שחובה זו היא בארץ ישראל בלבד. ושואלים: <strong>הא אפיקתיה</strong> <small>[הרי הוצאת אותו]</small> ללמד שאין סומכין בני יהודה אלא על ארצם ולא על של גליל?
 <strong>קרי ביה בארץ בארצך</strong> שהיה יכול לכתוב "בארץ", ממה שכתוב "בארצך" הוי כאילו כתוב "בארץ בארצך", ויש בה משמעות כפולה, הן של הארץ בכלל והן של המקום המיוחד בה, ולמדים ממנה שני דברים, <strong>אי נמי</strong> <small>[או גם כן]</small> נלמד <strong>מ"אשר בארצך"</strong> שביטוי זה במקום לומר רק "בארצך" בא ללמד דבר נוסף.
 מסופר: <strong>רב ספרא נפק</strong> <small>[יצא]</small> <strong>מארץ ישראל לחוצה לארץ, הוה בהדיה גרבא דחמרא</strong> <small>[היה עמו קנקן יין]</small> של <strong>שביעית, לוו בהדיה</strong> <small>[נתלוו אתו]</small> <strong>רב הונא בריה</strong> <small>[בנו]</small> של <strong>רב איקא ורב כהנא, אמר להו</strong> <small>[להם]:</small> <strong>איכא דשמיע ליה מיניה</strong> <small>[האם יש מי ששמע ממנו]</small> מ<strong>ר' אבהו</strong> האם <strong>הלכה כר' שמעון בן אלעזר או לא?</strong> ולפי זה חייבים להחזיר את קנקן היין לארץ! <strong>אמר ליה</strong> <small>[לו]</small> <strong>רב כהנא הכי</strong> <small>[כך]</small> <strong>אמר ר' אבהו: הלכה כר' שמעון בן אלעזר</strong> וחייב אתה לחזור ולבערו בארץ ישראל. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב איקא</strong> לא כן אלא <strong>הכי</strong> <small>[כך]</small> <strong>אמר ר' אבהו: אין הלכה כר' שמעון בן אלעזר</strong> ויכול אתה לבערו בכל מקום.
 <strong>אמר רב ספרא: נקוט הא כללא</strong> <small>[החזק כלל זה]</small> של <strong>רב הונא בידך</strong> שעליו אפשר לסמוך יותר, <strong>דדייק וגמר שמעתתא מפומיה דרביה</strong> <small>[שהוא מדייק ולומד הלכה מפי רבו]</small> באותו דיוק <strong>כרחבה דפומבדיתא</strong> (מפומבדיתא) שהיה מפורסם בדיוק שמועותיו. כפי הדוגמה המפורשת ש<strong>אמר רחבה אמר רב יהודה: הר הבית סטיו</strong> (שורת איצטבאות) <strong>כפול היה</strong> בבית המקדש <strong>סטיו לפנים מסטיו,</strong> שמדייק רחבה למסור את הדברים בדיוק בלשון רבו בלא כל שינוי. על אותו מעשה שרב ספרא סמך לבסוף על דברי רב הונא המיקל <strong>קרי עליה</strong> <small>[קרא עליו]</small> <strong>רב יוסף</strong> בהיתול את הפסוק: <strong>"עמי בעצו ישאל ומקלו יגיד לו"</strong> (הושע ד, יב), ודרש: <strong>כל המיקל לו — מגיד לו</strong> שהוא מקשיב רק לדעת החכם המיקל, והוא זה המגיד לו הלכה.
 <big>ג</big> ועוד בדיני שביעית מסופר: <strong>ר' אילעאי קץ כפנייתא</strong> <small>[קצץ</small> דקל שהיו בו <small>תמרי בוסר]</small> של השנה ה<strong>שביעית.</strong> ושואלים: <strong>היכי עביד הכי</strong> <small>[כיצד עשה כן]?!</small> והלוא נאמר "והיתה שבת הארץ לכם לאכלה" (ויקרא כה, ו), <strong>"לאכלה" אמר רחמנא</strong> <small>[הכתוב]</small> <strong>ולא להפסד,</strong> שאיסור הוא להפסיד פירות שביעית ואין היתר להשתמש בהם אלא בדרך אכילה בלבד. <strong>וכי תימא: הני מילי היכא דנחית לפירא</strong> <small>[ואם תאמר: דברים אלה</small> אמורים <small>כאשר הגיע</small> הדבר <small>ל</small>דרגת <small>פרי],</small> <strong>אבל היכא דלא נחית לפירא</strong> <small>[</small>ב<small>מקום שלא הגיע</small> לדרגת <small>פרי] —</small> <strong>לא.</strong> והרי <strong>אמר רב נחמן אמר רבה בר אבוה: הני מתחלי</strong> <small>[אותם עטיפי</small> פירות הדקל<small>]</small> של <strong>ערלה — אסירי</strong> [<small>אסורים]</small> באכילה כשאר פירות הערלה, ואינם נידונים כעץ סתם המותר באכילה בשנות ערלה. כי אף שאינם ראויים לאכילה כשלעצמם, <strong>הואיל ונעשו שומר לפירי</strong> <small>[לפירות]</small> בזמן גידולו הריהם נידונים כפירות עצמם.
 ונדקדק: <strong>ושומר לפירי אימת הוה</strong> <small>[לפירות מתי הם]</small> <strong>בכופרי</strong> <small>[</small>כשהתמרים עדיין <small>בוסר]</small> ובכל זאת <strong>וקא קרי להו פירי</strong> <small>[קורא להם</small> כבר <small>פירות],</small> משמע שתמרים אף בעודם קטנים ביותר קרויים כבר פרי, ולכן כשם שחל עליהם איסור ערלה כך גם אסור להפסידם בשביעית! ומשיבים: <strong>רב נחמן</strong> ש<strong>אמר</strong> דעתו בזה לא כדברי הכל היא אלא כשיטת יחיד של <strong>ר' יוסי</strong> שאין הלכה כמותו. <strong>דתנן</strong> <small>[ש</small>הרי <small>שנינו</small> במשנה<small>],</small> <strong>ר' יוסי אומר: סמדר</strong> שהוא פרי הבוסר הקטן שבגפנים <strong>אסור</strong> בארץ משום ערלה, <strong>מפני שהוא פירי,</strong> אולם <strong>פליגי רבנן עליה</strong> <small>[חלוקים חכמים עליו]</small> שלדעתם פרי הוא רק מה שהגיע לדרגה ידועה של הבשלה, ולא קודם לכן.
 <strong>מתקיף לה</strong> <small>[מקשה על כך]</small> <strong>רב שימי מנהרדעא: ומי פליגי רבנן עליה</strong> <small>[והאם חלוקים חכמים עליו]</small> על <strong>ר' יוסי</strong> אף <strong>בשאר אילנות</strong> שלא נחלקו על ר' יוסי בגפנים בלבד. <strong>והא תנן</strong> <small>[והרי שנינו</small> במשנה<small>]:</small> <strong>מאימתי אין קוצצים את האילנות בשביעי</strong> (בשנה השביעית) ולא יבואו לידי הפסד? <strong>בית שמאי אומרים: כל האילנות משיוציאו</strong> פרי כל שהוא, <strong>ובית הלל אומרים:</strong> יש לחלק: <strong>החרובין</strong> זמנן <strong>משישרשרו</strong> משנראות בפרי החרוב בליטות קטנות כעין שרשרת, <strong>והגפנים</strong>
## דף נג.
 <strong>משיגריעו</strong> שיגדלו מעט, <strong>והזיתים משיניצו</strong> ותיראה מקצת דמות הפרי מהם, <strong>ושאר כל האילנות משיוציאו</strong> תחילת פרי. <strong>ואמר רב אסי: הוא</strong> שיעור <strong>בוסר, הוא גירוע, הוא פול הלבן,</strong> ותחילה תוהים על הלשון: <strong>פול הלבן סלקא דעתך</strong> <small>[עולה על דעתך]</small> וכי מה לפול הלבן על הגפנים?! <strong>אלא אימא</strong> <small>[אמור,</small> ותקן<small>]:</small> <strong>שיעורו כפול הלבן.</strong>
 <strong>ומאן שמעת ליה</strong> <small>[ומי שמעת אותו]</small> ש<strong>אמר בוסר — אין</strong> <small>[כן]</small> נחשב כפרי, <strong>סמדר — לא,</strong> הלוא הם <strong>רבנן</strong> <small>[חכמים]</small> ולא ר' יוסי, <strong>וקתני</strong> <small>[ושנו]</small> אף הם <strong>שאר כל האילנות משיוציאו.</strong> משמע שבדקלים גם תמרי הבוסר דקלים הם! <strong>אלא</strong> חוזרים אנו מהתירוץ הקודם ואומרים כי <strong>ר' אילעאי בדניסחני קץ</strong> <small>[בתמרים גרועים קצץ],</small> שתמרים אלה לעולם אינם מתבשלים על העץ ואין להם תקנה אלא בהבחלה בקרקע בלבד, ומשום כך אינו עובר כשקוצצם.
 <big>א</big> <strong>תנו רבנן</strong> <small>[שנו חכמים]:</small> <strong>אוכלין בענבים</strong> בשביעית <strong>עד שיכלו דליות</strong> (ענפי) הגפנים <strong>של</strong> המקום <strong>אוכל.</strong> ו<strong>אם יש מאוחרות מהן — אוכלים עליהם,</strong> שלא נאמר שם מקום זה אלא מתוך ההנחה שהוא האחרון, אבל לא לקבוע הלכה באופן זה דוקא.
 וכן <strong>אוכלים בזיתים עד שיכלה</strong> זית <strong>אחרון שבתקוע,</strong> ואילו <strong>ר' אליעזר אומר: עד שיכלה אחרון של גוש חלב.</strong> ומה משמעו שיכלה — <strong>כדי שיהא עני יוצא</strong> לחפש <strong>ואינו מוצא לא בנופו</strong> (בענפיו) <strong>ולא בעיקרו</strong> (בגזעו) מן הזיתים שנפלו כדי שיעור <strong>רובע</strong> הקב. <strong>אוכלין בגרוגרות</strong> (תאנים יבשות) <strong>עד שיכלו פגי בית היני.</strong>
 <strong>אמר ר' יהודה: לא הוזכרו פגי בית היני</strong> לשם ענין זה <strong>אלא</strong> שכבר נחשבים הם כפירות <strong>לענין מעשר. דתנן</strong> <small>[ש</small>הרי <small>שנינו</small> במשנה<small>]:</small> <strong>פגי בית היני ואהיני דטובינא</strong> (ותמרי טובינא) שאינם מגיעים לבישול גמור — בכל זאת טובים הם למדי, וחשובים עד שהם <strong>חייבים במעשר.</strong>
 שנינו כי <strong>אוכלים בתמרים עד שיכלה האחרון שבצוער. רבן שמעון בן גמליאל אומר: אוכלין</strong> תמרים <strong>על של בין הכיפין</strong> שנמצאים עדיין בין ענפי הדקל <strong>ואין אוכלין על של בין השיצין</strong> (הקוצים).
 <strong>ורמינהי</strong> <small>[משליכים,</small> מראים סתירה<small>]</small> ממה ששנינו בברייתא אחרת: <strong>אוכלין בענבים עד הפסח, בזיתים עד העצרת</strong> (שבועות), <strong>בגרוגרות עד החנוכה,</strong> ו<strong>בתמרים עד הפורים, ואמר רב ביבי: ר' יוחנן תרתי בתרייתא</strong> <small>[שתים אחרונות]</small> — <strong>מחליף.</strong> כלומר, שהיה גורס בגרוגרות עד הפורים, ובתמרים עד החנוכה, ושיעור זה נבדל ממה שאמרנו שמותר לאכול תמרים עד שיכלה האחרון בצוער. ומשיבים: <strong>אידי ואידי חד שיעורא</strong> <small>[זה וזה שיעור אחד]</small> <strong>הוא,</strong> אלא שהחכם הראשון קבע לפי המקומות בהם גדלים תמרים והאחר לפי סדר הזמנים. <strong>ואי בעית אימא</strong> <small>[ואם תרצה אמור]</small> <strong>הא קתני בהדיא</strong> <small>[הרי שנינו במפורש]</small> <strong>אם יש מאוחרות מהן — אוכלים עליהן,</strong> משמע שלא נקבעו המקומות אלא לסימן והכל נקבע למעשה לפי המציאות, וכן גם לענין קביעות הזמנים.
 <big>ב</big> <strong>תניא</strong> <small>[שנויה</small> תוספתא<small>]</small> כהמשך לדברים שהובאו קודם משם <strong>רבן שמעון בן גמליאל אומר: סימן להרים</strong> שצומחים בהם <strong>עצי מילין</strong> (עפצים המשמשים להכנת דיו), <strong>סימן לעמקים — דקלים, סימן לנחלים — קנים, סימן לשפלה — שקמה. ואף על פי שאין ראיה לדבר</strong> שזהו הסימן, מכל מקום יש <strong>זכר לדבר</strong> ורמז לו בכתוב <strong>שנאמר: "ויתן המלך את הכסף בירושלים כאבנים ואת הארזים נתן כשקמים אשר בשפלה לרב"</strong> (מלכים א י, כז).
 ומבארים את פרטי תוספתא זו: <strong>"סימן להרים מילין סימן לעמקים דקלים".</strong> לשם מה זקוקים לסימנים אלה? <strong>נפקא מינה</strong> <small>[יוצא מזה]</small> שינוי הלכה למעשה לענין <strong>בכורים. דתנן</strong> <small>[ש</small>הרי <small>שנינו</small> בברייתא<small>]:</small> <strong>אין מביאים בכורים אלא משבעת המינים</strong> ודווקא מן המשובחים שביניהם, ולכן <strong>לא</strong> מביאים <strong>מדקלים שבהרים</strong> שכיון שאינם המקום הראוי לדקלים אין פירותיהם משובחים, ואף <strong>לא מפירות שבעמקים</strong> שאין פירות ההר גדלים שם כראוי.
 <strong>"סימן לנחלים קנים" נפקא מינה</strong> <small>[יוצא מזה</small> הבדל למעשה<small>]</small> לענין <strong>נחל איתן</strong> האמור בתורה, שיש לערוף בו את העגלה שמביאים על רצח שלא נודע רוצחו אל הנחל וסימנו של נחל — מקום גידול קנים. <strong>"סימן לשפלה שקמה"</strong> מסבירים <strong>נפקא מינה</strong> <small>[יוצא מזה</small> להלכה<small>]</small> לענין <strong>מקח וממכר,</strong> שאם היתנה אדם שהוא קונה אדמה בשפלה הגדרת הדבר היא למקום המגדל שיקמים. ומעירים: <strong>השתא דאתית להכי</strong> <small>[עכשיו שהגעת לכך]</small> להסביר שהדבר נוגע להגדרת טיב הקרקעות ולמקח וממכר <strong>כולהו נמי</strong> <small>[כולם גם כן]</small> שאר הסימנים יפים <strong>למקח וממכר,</strong> לדעת מה נקרא איזור הרים ומה נקרא מקום עמקים.
 <big>ג משנה</big> כיון שדובר במשנה הראשונה בדבר מקומות שנהגו בהם מנהגים שונים, מביאים עוד הלכות שונות הקשורות בחילוקי מנהגי המקומות. <strong>מקום שנהגו למכור בהמה דקה לגוים — מוכרין, מקום שלא נהגו למכור</strong> מפני כמה חששות וגזרות שיש בדבר — <strong>אין מוכרין.</strong> אבל <strong>בכל מקום אין מוכרין להם בהמה גסה</strong> כפרות וגמלים וגם לא <strong>עגלים וסייחים,</strong> בין שהיו בעלי החיים <strong>שלמים</strong> בין שהיו <strong>שבורים</strong> (בעלי מומים). משום שאסרו חכמים מכירה זו שמא יקרה שלא תגמר המכירה או יתחרט אחד הצדדים, ונמצא למפרע שעבדו בבהמתו של ישראל בשבת בניגוד לאמור במפורש בתורה. <strong>ר' יהודה מתיר בשבורה</strong> שהרי אינה בת מלאכה. <strong>בן בתירא מתיר בסוס</strong> רכיבה, כי רכיבה על סוס אינה מלאכה שנאסרה מן התורה. 
 ועוד מנהג הקשור בדיני פסח. <strong>מקום שנהגו לאכול צלי בלילי פסחים</strong> אף מחוץ למקדש ולאחר חורבנו — <strong>אוכלין, מקום שנהגו שלא לאכול</strong> שמא ייראה כאוכל קרבן פסח בחוץ — <strong>אין אוכלין.</strong>
 <big>ד גמרא</big> <strong>אמר רב יהודה אמר רב: אסור לו לאדם</strong> בזמן הזה <strong>שיאמר "בשר זה לפסח הוא" מפני שנראה כמקדיש בהמתו</strong> לקרבן פסח ולבסוף <strong>אוכל קדשים בחוץ. אמר רב פפא:</strong> האיסור לומר "דבר זה לפסח" — הכוונה היא <strong>דוקא</strong> למיני <strong>בשר,</strong> שהם דומים לקדשים, <strong>אבל חיטי</strong> <small>[חיטים]</small> — <strong>לא,</strong> כי כאן אין טועים, ויודעים כי <strong>דמינטר לפסחא קאמר</strong> <small>[שנשמר</small> הקמח <small>לפסח אמר,</small> התכוון<small>].</small>
 ושואלים: <strong>ובשר לא?</strong> וכי באמת אסור לומר על בשר שהוא לצורך פסח? <strong>מיתיבי</strong> <small>[מקשים]</small> <strong>אמר ר' יוסי: תודוס איש רומי הנהיג את בני רומי,</strong> בני קהילתו, <strong>לאכול גדיים מקולסים</strong> (צלויים בשלמותם) <strong>בלילי פסחים</strong> כעין צליית הפסח במקדש. <strong>שלחו לו</strong> חכמי ישראל: <strong>אילמלא תודוס אתה</strong> שאתה אדם חשוב <strong>גזרנו עליך נדוי שאתה מאכיל את ישראל קדשים בחוץ.</strong> ותוהים על הלשון: <strong>"קדשים" סלקא דעתך</strong> <small>[עולה על דעתך]</small> הרי ודאי שלא היו אלה קדשים! <strong>אלא אימא</strong> <small>[אמור</small> תקן<small>]</small>
## דף נג:
 <strong>קרוב להאכיל את ישראל קדשים בחוץ</strong> שנראה צלי זה כפסח ממש ושמא יבואו אנשים לטעות. ונדייק: גדי <strong>מקולס</strong> — <strong>אין</strong> <small>[כן]</small> הוא שנאמר בו איסור זה, גדי <strong>שאין מקולס</strong> — <strong>לא!</strong> וקשה לרב האוסר אף בבשר סתם. <strong>אמרי</strong> <small>[אומרים]</small> כך יש להבין: גדי <strong>מקולס, לא שנא</strong> <small>[שונה]</small> אם <strong>אמר</strong> שהוא לפסח, <strong>לא שנא</strong> <small>[שונה]</small> אם <strong>לא אמר</strong> שהוא לפסח, כיון שנראה כעשוי לשם קרבן — אסור. גדי <strong>שאינו מקולס,</strong> אם <strong>פירש</strong> שהוא לפסח — <strong>אין</strong> <small>[כן],</small> יש לחשוש שמא נראה כמקדישו לקרבן, <strong>לא פירש — לא.</strong>
 <strong>רב אחא מתני לה להא מתניתא</strong> <small>[היה שונה את הברייתא הזו</small> של תודוס<small>]</small> <strong>כר' שמעון</strong>. <strong>מתקיף לה</strong> <small>[מקשה עליה]</small> <strong>רב ששת: בשלמא למאן דתני לה</strong> <small>[נניח למי ששונה אותה]</small> <strong>כר' יוסי — ניחא</strong> <small>[נוח</small> הדבר<small>]</small> <strong>אלא למאן דמתני</strong> <small>[למי ששונה</small> אותה<small>]</small> <strong>כר' שמעון מי ניחא</strong> <small>[האם נוח]?</small>
 <strong>והתנן</strong> <small>[והרי שנינו</small> במשנה<small>]</small> שנחלקו חכמים באדם המקדיש דבר שאינו ראוי להקדש ידוע, כגון מי שרצה להביא מנחה מן השעורים (ואין מנחה אלא משל חיטים), שחכמים אומרים שהוא חייב להביא מנחה, שהרי בכל אופן בתחילת דבריו נדר להביא מנחה — אבל אינו מביא אלא מנחת חיטים. ו<strong>ר' שמעון פוטר</strong> משום שלדעתו אותו אדם <strong>לא התנדב כדרך המתנדבים,</strong> שהוא סבור שיש לראות את המשפט בשלמותו: "מנחה מן השעורים", ומנחת שעורים אינה קיימת כלל. ואף כאן לענין הפסח, כיון שאין אדם מקדיש לקרבן הפסח אלא בהמה חיה ואינו מקדיש בשר, וכיון שאומר "בשר זה לפסח" שוב אינו דומה להקדש, ואין שם הקדש חל עליו.
 <strong>אמר ליה</strong> <small>[לו]</small> <strong>רבינא לרב אשי: ומאן דמתני לה</strong> <small>[ומי ששונה אותה]</small> <strong>כר' יוסי מי ניחא</strong> <small>[האם נוח]?</small> <strong>והא</strong> <small>[והרי]</small> <strong>אמר רבא: ר' שמעון</strong> בענין מנחת שעורין <strong>בשיטת ר' יוסי אמרה,</strong> ש<strong>אמר: אף בגמר דבריו אדם נתפס.</strong> שנחלקו חכמים בדיני הקדשות, כאשר מקדיש אדם בהמה לשתי מטרות כאחת, כגון שאומר עליה שהיא עולה ושלמים, שלדעת ר' מאיר "אדם נתפס בתחילת דבריו", וכיון שהוציא מפיו בתחילה שם עולה — ממילא הוקדשה הבהמה לעולה. ואילו ר' יוסי אומר שאדם נתפס בכל דבריו, ובמקרה זה יש לדון באותה בהמה כמוקדשת לשני דברים, ולאחר שיפול בה מום יפדוה ויקנו בדמיה עולה ושלמים. ור' שמעון סבור כר' יוסי בענין מנחה מן השעורים, שלדעתו אין לקבל רק את המלה הראשונה "מנחה" שהזכיר אלא גם מה שהוסיף "מן השעורים" ועל ידי כך ביטל למעשה את דבריו הראשונים.
 <strong>מאי לאו</strong> <small>[האם לא]</small> <strong>מדר' שמעון סבר לה</strong> <small>[כיון שר' שמעון סבור]</small> כשיטת <strong>ר' יוסי,</strong> אף <strong>ר' יוסי נמי סבר לה</strong> <small>[גם כן סבור]</small> <strong>כר' שמעון</strong> שמי שמתנדב שלא כדרך המתנדבים לא אמר כלום, ואם כן הקשה לר' שמעון — קשה אף לר' יוסי! ודוחים: <strong>לא,</strong> אמנם <strong>ר' שמעון סבר לה כר' יוסי,</strong> אבל <strong>לא ר' יוסי סבר לה כר' שמעון</strong> ולא קיבל את שיטתו שמי שהתנדב שלא כדרך המתנדבים אין בדבריו ממש.
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> בעיה בסיפור זה שהזכרנו, אותו <strong>תודוס איש רומי, גברא רבה הוה</strong> <small>[אדם גדול היה]</small> בתורה, ומפני חשש לכבוד התורה לא נידוהו, <strong>או בעל אגרופים הוה</strong> איש תקיף במקומו שקשה להטיל עליו עונש.
 ומביאים ראיה, <strong>תא שמע</strong> <small>[בוא</small> ו<small>שמע],</small> ששנינו: <strong>עוד זו דרש תודוס איש רומי: מה ראו חנניה מישאל ועזריה שמסרו עצמם על קדושת השם לכבשן האש</strong> בימי נבוכדנצר ולא עבדו עבודה זרה מפני היראה?
 <strong>נשאו קל וחומר בעצמן מצפרדעים</strong> במכות מצרים. <strong>ומה צפרדעים שאין מצווים על קדושת השם, כתיב בהו</strong> <small>[נאמר בהם]</small> <strong>"</strong>ושרץ היאר צפרדעים ועלו <strong>ובאו בביתך</strong> ובחדר משכבך ועל מטתך ובבית עבדיך ובעמך <strong>ובתנוריך ובמשארותיך"</strong> (שמות ז, כח), <strong>אימתי משארות מצויות אצל תנור — הוי אומר בשעה שהתנור חם,</strong> ובכלל זאת כיון שנצטוו מה' להציק למצרים באו ונכנסו לתוך התנורים הלוהטים. <strong>אנו שמצווים על קדושת השם — על אחת כמה וכמה</strong> שצריכים למסור נפשנו על כך ולהכנס לשם כך אף לכבשן האש. ולפי דרכנו למדנו שתודוס דרש בדברי תורה ברבים ומכאן שאדם גדול היה.
 <strong>ר' יוסי בר' אבין אמר:</strong> חשיבותו של תודוס היתה ש<strong>מטיל מלאי לכיס של תלמידי חכמים היה</strong> שהיה מלוה כסף לתלמידי חכמים ומשתתף עמם כדי שיוכלו לפתוח עסקים ובזה כחו. ש<strong>אמר ר' יוחנן: כל המטיל מלאי לכיס של תלמידי חכמים זוכה ויושב בישיבה של מעלה שנאמר "כי בצל החכמה בצל הכסף"</strong> (קהלת ז, יב), שמתפרש שנותן הכסף לחכמים זוכה להיות עמם בשל כך "בצל החכמה".
 <big>ב משנה</big> ועוד ממשיכים להביא דברים על הבדלי מנהגים בין מקומות שונים. <strong>מקום שנהגו להדליק את הנר</strong> בבית <strong>בלילי יום הכפורים — מדליקין</strong> אותו. <strong>מקום שנהגו שלא להדליק — אין מדליקין, ומדליקין</strong> במקום שלא נהגו להדליק בבית <strong>בבתי כנסיות ובבתי מדרשות</strong> מפני כבוד המקום. <strong>ובמבואות האפלים</strong> שלא ינזקו הבריות שם, <strong>ועל גבי</strong> (ליד) <strong>החולים.</strong>
 <big>ג גמרא</big> <strong>תנא</strong> <small>[שנינו</small> בתוספתא<small>]</small> <strong>בין</strong> במקום <strong>שאמרו להדליק ובין</strong> במקום <strong>שאמרו שלא להדליק — שניהן לדבר אחד נתכוונו</strong> — להרחיק את האדם מן העבירה. שכן יום הכיפורים אסור בתשמיש, ואלה שאמרו להדליק סברו כי בודאי לא ישמש אדם מיטתו לאור הנר ונמצא האור מסייע להפרישם. והאחרים סברו להיפך שאם איננו רואה את אשתו לא יבוא לחשוב על עניני תשמיש עמה ולכן לא ידליק ביום הכיפורים. ומכל מקום — לאותה מטרה עצמה נתכוונו. <strong>אמר רב יהושע דרש רבא: "ועמך כלם צדיקים לעולם יירשו ארץ</strong> נצר מטעי מעשה ידי להתפאר<strong>"</strong> (ישעיה ס, כא), <strong>בין שאמרו להדליק ובין שאמרו שלא להדליק — שניהם לא נתכוונו אלא לדבר אחד</strong> ולשם מצוה. נמצא שכל ישראל מתכוונים אף בשעת שינוי המנהגים לאותן כוונות שבקדושה.
 <big>ד</big> מענין לענין בדיני הדלקת הנר, וכפי שלהלן יבואר שהענין קשור בדיני יום הכיפורים, מביאים מה ש <strong>אמר רב יהודה אמר שמואל: אין מברכין על הנר</strong> (ברכת "בורא מאורי האש") <strong>אלא במוצאי שבת, הואיל ותחלת ברייתו הוא</strong> שהאש הראשונה נבראה ונוצרה במוצאי שבת. <strong>אמר ליה ההוא סבא</strong> <small>[אמר לו זקן אחד]</small> <strong>ואיתימא</strong> <small>[ויש אומרים]</small> שהיה זה <strong>רבה בר בר חנה: ישר</strong> (נכון), <strong>וכן אמר ר' יוחנן.</strong> מסופר: <strong>עולא הוה רכיב חמרא ואזיל והוה שקיל ואזיל</strong> <small>[היה רוכב על החמור והולך והיה מהלך]</small> <strong>ר' אבא מימיניה</strong> <small>[מימינו]</small> <strong>ורבה בר בר חנה משמאליה</strong> <small>[משמאלו],</small> <strong>אמר ליה</strong> <small>[לו]</small> <strong>ר' אבא לעולא:</strong> האם <strong>ודאי</strong> (נכון ומדוייק) הוא מה <strong>דאמריתו</strong> <small>[שאמרתם,</small> מה שמוסרים בשמך<small>]</small> <strong>משמיה</strong> <small>[משמו]</small> של <strong>ר' יוחנן: אין מברכין על האור אלא במוצאי שבת, הואיל ותחלת ברייתו הוא</strong> למעט מוצאי יום הכיפורים, שאין לברך על הנר במוצאי יום הכיפורים.
 וכיון שעולא מעולם לא מסר שמועה זו, הבין עולא שמן הסתם נתגלגלה שמועה זו על ידי רבה בר בר חנה שהביא מארץ ישראל דבר זה, מסופר: <strong>הדר</strong> <small>[החזיר]</small> <strong>עולא</strong> פניו, <strong>חזא ביה</strong> <small>[וראה את]</small> <strong>רבה בר בר חנה בישות</strong> <small>[בעין זעומה]</small> שכעס עליו על שאמר דבר שלא אמרו ר' יוחנן, אבל לא אמר דבר. אבל רבה בר בר חנה הבין מה כוונתו, <strong>אמר ליה</strong> <small>[לו]:</small> <strong>אנא לאו אהא אמרי אלא אהא אמרי</strong> <small>[אני לא על</small> דבר <small>זה אמרתי אלא על זה</small> דבר אחר <small>אמרתי]</small> שהיה מעשה כי <strong>תני תנא קמיה</strong> <small>[שנה התנא</small> חוזר המשניות <small>לפני]</small> <strong>ר' יוחנן</strong> ברייתא זו, <strong>ר' שמעון בן אלעזר אומר: יום הכפורים שחל להיות בשבת אף במקום שאמרו שלא להדליק</strong> ביום הכיפורים <strong>מדליקין</strong> בו נר <strong>מפני כבוד השבת. ועני</strong> <small>[וענה]</small> <strong>ר' יוחנן בתריה</strong> <small>[אחריו]</small> להשלים דבריו: <strong>וחכמים אוסרים</strong> אפילו כשחל בשבת. <strong>אמר</strong> לו: <strong>עדא תהא</strong> <small>[זו תהא]</small> כך מתקבל ומסתבר שזה היה הדבר שאמר ר' יוחנן.
 <strong>קרי עליה</strong> <small>[קרא עליו]</small> <strong>רב יוסף</strong> על מאורע זה את הפסוק <strong>"מים עמקים עצה בלב איש</strong>
## דף נד.
 <strong>ואיש תבונה ידלנה"</strong> (משלי כ, ה); <strong>"מים עמקים עצה בלב איש" — זה עולא</strong> שחשב דבר בלבבו אבל לא אמרו, <strong>"ואיש תבונה ידלנה" — זה רבה בר בר חנה</strong> שהבין ברמז אף שלא נאמר לו במפורש. ושואלים: <strong>ואינהו</strong> <small>[והם]</small> עולא ורבה בר בר חנא שלא הודו לדברי ר' אבא <strong>כמאן סברוה</strong> <small>[כפי מי סברו]?</small> ומשיבים: <strong>כי הא</strong> <small>[כפי זו]</small> ש<strong>אמר ר' בנימין בר יפת, אמר ר' יוחנן: מברכין על האור, בין במוצאי שבת בין במוצאי יום הכפורים. וכן עמא דבר</strong> <small>[העם נוהג].</small>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>אין מברכין על האור אלא במוצאי שבת, הואיל ותחלת ברייתו הוא</strong> שבמוצאי שבת נבראה אש ראשונה. <strong>וכיון שרואה</strong> אותו — <strong>מברך מיד.</strong> ואילו <strong>ר' יהודה אומר</strong> אינו מברך מיד אלא ממתין, ו<strong>סודרן</strong> את ברכת האש וברכת הבשמים <strong>על הכוס</strong> של הבדלה. <strong>ואמר ר' יוחנן: הלכה כר' יהודה,</strong> ואם כן מדוע מברכים גם במוצאי יום הכיפורים!
 ומשיבים: <strong>לא קשיא</strong> <small>[אינו קשה]</small> <strong>כאן</strong> שמברכים אף במוצאי יום הכיפורים מדובר <strong>באור ששבת, וכאן</strong> שאין מברכים עליו במוצאי יום הכיפורים מדובר <strong>באור היוצא מן העצים והאבנים</strong> שיצרוהו במוצאי שבת, שאור כזה ראוי לברך עליו רק במוצאי שבת לפי שאז היתה תחילת ברייתו.
 <strong>תני חדא</strong> <small>[שנויה</small> ברייתא <small>אחת]:</small> <strong>אור היוצא מן העצים ומן האבנים מברכין עליו, ותני חדא</strong> <small>[ושנויה</small> ברייתא <small>אחת]:</small> <strong>אין מברכין עליו.</strong> ויש ליישב כי <strong>לא קשיא</strong> <small>[אינו קשה],</small> <strong>כאן</strong> שאמרו שמברכים עליו — הרי זה <strong>במוצאי שבת, כאן</strong> שאסרו לברך עליו מדובר <strong>במוצאי יום הכפורים.</strong>
 מסופר, כי <strong>רבי</strong> היה <strong>מפזרן,</strong> שהיה אומר את הברכות על האש והבשמים כל אחת כפי שנזדמנה לו. ו<strong>ר' חייא</strong> היה <strong>מכנסן,</strong> שהיה אומרן יחד בהבדלה. <strong>אמר ר' יצחק בר אבדימי: אף על פי שרבי מפזרן</strong> ומברך מיד ויוצא ידי חובתו — <strong>חוזר וסודרן על הכוס, כדי להוציא בניו ובני ביתו.</strong>
 <big>א</big> הוזכר קודם שהאש נבראה במוצאי שבת. ושואלים: <strong>ואור</strong> (אש) <strong>במוצאי שבת איברי</strong> <small>[נברא]?</small> <strong>והא תניא</strong> <small>[והרי שנינו</small> בברייתא<small>]:</small> <strong>עשרה דברים נבראו בערב שבת בין השמשות</strong> שבכל אחד מהם יש צד של נס ופלא, ו<strong>אלו הן: באר</strong> של מרים, <strong>והמן</strong> שירד במדבר, <strong>וקשת, כתב</strong> של הלוחות, <strong>ומכתב</strong> בו נחקק כתב הלוחות, <strong>והלוחות</strong> עצמן, <strong>וקברו של משה, ומערה שעמד בו משה ואליהו, פתיחת פי האתון ופתיחת פי הארץ לבלוע את הרשעים</strong> בזמן קורח.
 <strong>ר' נחמיה אומר משום אביו: אף האור</strong> (האש) <strong>והפרד</strong> שהוא כלאים, נברא אז. <strong>ר' יאשיה אומר משום אביו: אף האיל</strong> ששחט אברהם אבינו במקום יצחק, ותולעת <strong>השמיר</strong> שחתכו בו את אבני המזבח. <strong>ר' יהודה אומר: אף הצבת. הוא היה אומר: צבתא בצבתא מתעבדא, וצבתא קמייתא מאן עבד</strong> <small>[צבת בצבת עשויה, וצבת ראשונה מי עשה]?</small> שהרי ליצירת צבת אחת חייבים להיעזר בצבת אחת! <strong>הא לאי</strong> <small>[הרי מכאן]</small> כי צבת ראשונה <strong>בריה בידי שמים היא. אמר ליה</strong> <small>[לו]:</small> <strong>אפשר יעשנה</strong> תבנית צבת <strong>בדפוס ויקבענה כיון</strong> (ישר) ביציקה בלבד ואין צורך לעשותה דווקא על ידי צבת אחרת. <strong>הא לאי</strong> <small>[הרי מכאן]</small> ש<strong>בריה בידי אדם היא.</strong> על כל פנים שנינו שם שהאש נבראה בערב שבת!
 ומשיבים: <strong>לא קשיא</strong> <small>[קשה]</small> <strong>הא</strong> <small>[זה]</small> <strong>באור</strong> (אש) <strong>דידן</strong> <small>[שלנו],</small> <strong>הא</strong> <small>[זה]</small> <strong>באור</strong> של <strong>גיהנם.</strong> ומסבירים: <strong>אור דידן</strong> <small>[שלנו]</small> <strong>במוצאי שבת</strong> נברא, <strong>אור</strong> של <strong>גיהנם בערב שבת</strong> נברא. ושואלים עוד: <strong>ואור</strong> של <strong>גיהנם בערב שבת איברי</strong> <small>[נברא],</small> <strong>והא תניא</strong> <small>[והרי שנינו</small> בברייתא<small>]:</small> <strong>שבעה דברים נבראו קודם שנברא העולם ואלו הן: תורה, ותשובה, וגן עדן, וגיהנם, וכסא הכבוד, ובית המקדש, ושמו של משיח.</strong>
 וראיה לכל דבר: <strong>תורה, דכתיב</strong> <small>[שנאמר</small> בה<small>]:</small> <strong>"ה' קנני ראשית דרכו</strong> קדם מפעליו מאז<strong>"</strong> (משלי ח, כב), שלפני שנבראו שאר דברים נבראה התורה וכן מפורש בהמשכם של אותם כתובים. <strong>תשובה, דכתיב</strong> <small>[שנאמר]:</small> <strong>"בטרם הרים ילדו</strong> ותחולל ארץ ותבל ומעולם עד עולם אתה אל <strong>", וכתיב</strong> <small>[ונאמר]</small> מיד אחר כך: <strong>"תשב אנוש עד דכא ותאמר שובו בני אדם"</strong> (תהילים צ, ב-ג).
 <strong>גן עדן, דכתיב</strong> <small>[שנאמר]:</small> <strong>"ויטע ה' אלהים גן בעדן מקדם"</strong> (בראשית ב, ח), ומתפרש מקדם במשמעות מקודם, כלומר קודם שנברא העולם. <strong>גיהנם, דכתיב</strong> <small>[שנאמר]:</small> <strong>"כי ערוך מאתמול תפתה"</strong> (ישעיהו ל, לג), כלומר עוד קודם מאתמול של העולם כבר היה ערוך הגיהנום.
 <strong>כסא הכבוד ובית המקדש, דכתיב</strong> <small>[שנאמר]:</small> <strong>"כסא כבוד מרום מראשון מקום מקדשנו"</strong> (ירמיהו יז יב), כלומר כסא הכבוד ומקום מקדשנו עוד קודם ראשית העולם נבראו. <strong>שמו של משיח, דכתיב</strong> <small>[שנאמר]</small> בפרק המדבר במלך המשיח: <strong>"יהי שמו לעולם לפני שמש ינון שמו"</strong> (תהילים עב, יז), כלומר לפני שנברא העולם (ובכללו השמש) כבר היה קיים שמו של משיח. ומכל מקום נאמר כאן שגיהנום נברא עוד לפני העולם!
 <strong>אמרי</strong> <small>[אומרים]</small> <strong>חללה</strong> של גיהנום <strong>הוא</strong> ש<strong>נברא קודם שנברא העולם, ואור דידיה</strong> <small>[והאש שלו]</small> <strong>בערב שבת איברי</strong> <small>[נבראה].</small>
 ועוד שואלים <strong>ואור</strong> (אש) <strong>דידיה</strong> <small>[שלו]</small> <strong>בערב שבת איברי</strong> <small>[נברא]?</small> <strong>והתניא</strong> <small>[והרי שנינו</small> בברייתא<small>],</small> <strong>ר' יוסי אומר: אור שברא הקדוש ברוך הוא בשני בשבת — אין לו כבייה לעולם, שנאמר: "ויצאו וראו בפגרי האנשים הפשעים בי כי תולעתם לא תמות ואשם לא תכבה</strong> והיו דראון לכל בשר<strong>"</strong> (ישעיה סו, כד). <strong>ואמר ר' בנאה בריה</strong> <small>[בנו]</small> של <strong>ר' עולא: מפני מה לא נאמר "כי טוב"</strong> בסוף מעשה היצירה של יום ה<strong>שני בשבת</strong> כמו בשאר הימים — <strong>מפני שנברא בו אור של גיהנם. ואמר ר' אלעזר: אף על פי שלא נאמר בו "כי טוב" — חזר וכללו</strong> ביום ה<strong>ששי שנאמר: "וירא אלהים את כל אשר עשה והנה טוב מאד"</strong> (בראשית א, לא).
 <strong>אלא</strong> כך יש לומר: <strong>חללה</strong> של גיהנום <strong>קודם שנברא העולם ואור דידיה</strong> <small>[והאש שלו]</small> <strong>בשני בשבת</strong> נברא <strong>ואור דידן</strong> <small>[והאש שלנו]</small> <strong>במחשבה עלה ליבראות בערב שבת, ולא נברא</strong> בפועל <strong>עד מוצאי שבת.</strong> וראיה לדבר <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>ר' יוסי אומר: שני דברים עלו במחשבה ליבראות בערב שבת, ולא נבראו</strong> בפועל <strong>עד מוצאי שבת, ובמוצאי שבת נתן הקדוש ברוך הוא דיעה באדם הראשון מעין דוגמא של מעלה</strong> שיש בה כוח בריאה ויצירה, <strong>והביא שני אבנים וטחנן זו בזו</strong> כלומר, שפשף אותן זו בזו עד ש<strong>יצא מהן אור</strong> (אש) ראשונה, <strong>והביא שתי בהמות</strong> סוס וחמור <strong>והרכיב זו בזו ויצא מהן פרד. רבן שמעון בן גמליאל אומר: פרד</strong> ראשון <strong>בימי ענה היה, שנאמר:</strong> "ואלה בני צבעון ואיה וענה <strong>הוא ענה אשר מצא את הימם במדבר</strong> ברעותו את החמרים לצבעון אביו" (בראשית לו, כד),
 <strong>דורשי חמורות</strong> שהיו דורשים דברים סתומים בצורה מיוחדת, <strong>היו אומרים: ענה פסול היה, לפיכך</strong> אף הוא <strong>הביא פסול לעולם, שנאמר: "אלה בני שעיר החרי</strong> יושבי הארץ לוטן ושובל וצבעון וענה<strong>"</strong> (בראשית לו, כ), <strong>וכתיב</strong> <small>[ו</small>עוד <small>נאמר]</small> <strong>"ואלה בני צבעון ואיה וענה"</strong> (בראשית לו, כד), נמצא איפוא שענה וצבעון היו בניו של שעיר, ובפסוק אחר נאמר שענה היה בנו של צבעון! <strong>אלא מלמד שבא צבעון על אמו</strong> אשת שעיר <strong>והוליד ממנה ענה,</strong> ואם כן באמת הוא בן צבעון, והוא קרוי בנו של שעיר.
 ושואלים: <strong>ודילמא</strong> <small>[ושמא]</small> <strong>תרי ענה הוו</strong> <small>[שני ענה היו]?!</small> אחד בן צבעון ואחד בן שעיר! <strong>אמר רבא: אמינא מילתא</strong> <small>[אומר אני דבר]</small> שאפילו <strong>שבור מלכא</strong> <small>[המלך]</small> <strong>לא אמרה</strong> <small>[אמרו],</small> והכוונה ודאי אינה לשבור מלך פרס אלא הוא כינוי, <strong>ומנו</strong> <small>[ומי הוא]?</small> <strong>שמואל,</strong> שדעתו בדינים נתקבלה להלכה וחשובים היו כדבריו של המלך לנתיניו. <strong>איכא דאמרי</strong> <small>[יש שאומרים]</small> בגרסה אחרת: <strong>אמר רב פפא: אמינא מילתא</strong> <small>[אומר אני דבר]</small> ש<strong>שבור מלכא</strong> <small>[המלך]</small> <strong>לא אמרה</strong> <small>[אמרו]</small> <strong>ומנו</strong> <small>[ומי הוא]?</small> הרי זה כינוי ל<strong>רבא, אמר קרא "הוא ענה</strong> אשר מצא את הימים <strong>"</strong>— <strong>הוא ענה דמעיקרא</strong> <small>[שמתחילה]</small> המוזכר בפרשה זו קודם לכך.
 <big>ב</big> <strong>תנו רבנן</strong> <small>[שנו חכמים]:</small> <strong>עשרה דברים נבראו בערב שבת בין השמשות, ואלו הן: באר, ומן, וקשת, הכתב, והמכתב, והלוחות, קברו של משה, ומערה שעמד בה משה ואליהו, פתיחת פי האתון, ופתיחת פי הארץ לבלוע את הרשעים. ויש אומרים: אף מקלו של אהרן שקדיה ופרחיה</strong> נבראו בערב שבת בין השמשות, <strong>ויש אומרים: אף המזיקים, ויש אומרים:</strong> אף
## דף נד:
 <strong>בגדו של אדם הראשון,</strong> שנאמר: "ויעש ה' אלהים לאדם ולאשתו כתנות עור וילבישם" (בראשית ג, כא).
 <big>א</big> אגב עניינים שהבאנו קודם מביאים מה ש<strong>תנו רבנן</strong> <small>[שנו חכמים]:</small> <strong>שבעה דברים מכוסים</strong> (נעלמים) <strong>מבני אדם, אלו הן: יום המיתה</strong> מתי יהא, <strong>ויום הנחמה</strong> שבו יתנחם מצרותיו, <strong>ועומק הדין</strong> לדעת מהי האמת בסכסוך מסויים, <strong>ואין אדם יודע מה בלבו של חבירו, ואין אדם יודע במה משתכר</strong> כלומר, באיזה דבר ירויח ובאיזה יפסיד, <strong>ומלכות בית דוד מתי תחזור</strong> לישראל, <strong>ומלכות</strong> רומי <strong>חייבת</strong> (הרשעה) <strong>מתי תכלה.</strong>
 ועוד <strong>תנו רבנן</strong> <small>[שנו חכמים]</small> בדומה לכך: <strong>שלושה דברים עלו במחשבה ליבראות, ואם לא עלו — דין</strong> (ראוי) <strong>הוא שיעלו,</strong> כי הם חלק מבניינו של עולם: <strong>על המת שיסריח</strong> שיצטרכו לקוברו, ולא יראוהו קרוביו תמיד ויצטערו. <strong>ועל המת שישתכח מן הלב. ועל התבואה שתרקב,</strong> ואי אפשר לאצור אותה לעולם, ולכן חייבים למוכרה לאחרים. <strong>ויש אומרים: על המטבע שיצא,</strong> כלומר, שיקבלו אנשים את הכסף כאמצעי תשלום.
 <big>ב משנה</big> ועוד בחילוק מנהגים: <strong>מקום שנהגו לעשות מלאכה בתשעה באב — עושין, מקום שנהגו שלא לעשות מלאכה</strong> — <strong>אין עושין, ובכל מקום תלמידי חכמים בטלים</strong> ממלאכה בתשעה באב מפני אבל החורבן. <strong>רבן שמעון בן גמליאל אומר: לעולם יעשה אדם עצמו תלמיד חכם</strong> לענין זה, ויבטל ממלאכה ואין בכך משום גאוה יתירה.
 <big>ג גמרא</big> <strong>אמר שמואל: אין תענית ציבור בבבל</strong> בכל החומרות הנוהגות בתענית ציבור יותר מבתענית יחיד <strong>אלא תשעה באב בלבד.</strong> ושואלים: <strong>למימרא</strong> <small>[האם תאמר]</small> ש<strong>סבר שמואל</strong> משום השוואת תשעה באב לתענית ציבור, ש<strong>תשעה באב בין השמשות שלו אסור</strong> בכל העינויים שנאמרו בו, משום שהחמירו בו חומרה יתירה? והרי <strong>אמר שמואל: תשעה באב בין השמשות שלו מותר</strong> שלא גזרו חכמים בו איסור. <strong>וכי תימא</strong> <small>[ואם תאמר]</small> <strong>קסבר שמואל: כל תענית ציבור בין השמשות שלו מותר, והאנן תנן</strong> <small>[והרי אנו שנינו</small> במשנה<small>]</small> בענין תענית צבור: <strong>"אוכלין ושותין מבעוד יום".</strong> ומדייקים: "מבעוד יום" <strong>למעוטי מאי</strong> <small>[למעט מה</small> נאמר הדבר<small>],</small> <strong>לאו למעוטי</strong> <small>[האם לא למעט]</small> <strong>בין השמשות</strong> של תענית ציבור, שאסור? ודוחים: <strong>לא, למעוטי</strong> <small>[למעט]</small> <strong>משחשיכה</strong> שאז ודאי אסור.
 ומציעים: <strong>נימא מסייע ליה</strong> <small>[האם נאמר</small> שאפשר <small>לסייע לו]</small> ממה ששנינו: <strong>אין בין תשעה באב ליום הכפורים</strong> מלכתחילה, <strong>אלא</strong> ש<strong>זה</strong> יום הכיפורים <strong>ספיקו אסור</strong> כיון שהוא מן התורה, <strong>וזה</strong> תשעה באב <strong>ספיקו מותר.</strong>
 ונברר: <strong>מאי</strong> <small>[מה</small> פירוש<small>]</small> <strong>ספיקו מותר — לאו</strong> <small>[האם לא]</small> הכוונה ל<strong>בין השמשות</strong> שהוא ספק יום ספק לילה? ודוחים: <strong>לא</strong> הכוונה <strong>כ</strong>פי ש<strong>אמר רב שישא בריה</strong> <small>[בנו]</small> של <strong>רב אידי:</strong> לענין <strong>קביעא דירחא</strong> <small>[קביעות החודש],</small> אם אנו חוששים שמא איננו יודעים מתי נקבע ראש החודש ונצטרך לעשות יומיים מספק. <strong>הכא נמי</strong> <small>[כאן גם כן]</small> הכוונה שאין חוששים לספק בתשעה באב — הרי זה לענין <strong>קביעא דירחא.</strong>
 <strong>דרש רבא: עוברות</strong> (נשים הרות) <strong>ומניקות — מתענות ומשלימות</strong> (צמות עד סוף היום) <strong>בו</strong> בתשעה באב, <strong>כדרך שמתענות ומשלימות ביום הכיפורים, ובין השמשות שלו אסור. וכן אמרו משמיה</strong> <small>[משמו]</small> של <strong>ר' יוחנן.</strong> ושואלים: <strong>ומי אמר</strong> <small>[והאם אמר]</small> <strong>ר' יוחנן הכי</strong> <small>[כך]?</small> והרי <strong>אמר ר' יוחנן: תשעה באב אינו כתענית ציבור. מאי לאו</strong> <small>[האם לא]</small> כוונתו לענין <strong>בין השמשות?</strong> ומשיבים <strong>לא,</strong> אלא לענין <strong>מלאכה</strong> בתשעה באב שונה דינו משאר תעניות ציבור.
 ותוהים: <strong>מלאכה?</strong> הלוא <strong>תנינא</strong> <small>[שנינו]</small> כבר במפורש במשנה: <strong>מקום שנהגו לעשות מלאכה בתשעה באב — עושין, ובמקום שנהגו שלא לעשות — אין עושין,</strong> משמע שבתשעה באב אין איסור מלאכה אלא רק מנהג מקומות מסויימים שלא לעשות מלאכה. <strong>ואפילו רבן שמעון בן גמליאל לא אמר אלא</strong> כהמלצה שיעשה אדם עצמו כתלמיד חכם לענין זה, <strong>דכי יתיב</strong> <small>[שאם יושב]</small> <strong>ולא עביד</strong> <small>[עושה]</small> מלאכה, <strong>לא מיחזי כיוהרא</strong> <small>[נראה כגאוה]</small> שמתגאה ועושה עצמו כחכם, <strong>אבל מיסר</strong> <small>[לאסור]</small> את המלאכה <small>—</small> <strong>לא אסר.</strong>
 <strong>אלא</strong> יש לחזור מפירוש זה ולומר: <strong>מאי</strong> <small>[מה</small> פירוש<small>]</small> <strong>אינו כתענית ציבור</strong> — לענין <strong>תפלת נעילה.</strong> שבתענית ציבור וביום הכיפורים מתפללים חמש תפילות (ערבית, שחרית, מוסף, מנחה, ונעילה), ואילו בתשעה באב אין מתפללין אלא שלוש, כביום חול אחר. ואולם <strong>האמר</strong> <small>[הרי אמר]</small> <strong>ר' יוחנן: ולואי שיתפלל אדם והולך כל היום כולו,</strong> משמע שאם מוסיף אדם תפילה, לדעת ר' יוחנן הרשות בידו!
 ומשיבים: <strong>התם</strong> <small>[שם]</small> בתענית ציבור <strong>חובה</strong> היא להתפלל חמש תפילות, <strong>הכא</strong> <small>[כאן]</small> בתשעה באב אמר ר' יוחנן ש<strong>רשות</strong> היא בלבד, ואם רצונו להוסיף — יוסיף. <strong>ואיבעית אימא</strong> <small>[ואם תרצה אמור]:</small> <strong>מאי</strong> <small>[מה</small> פירוש<small>]</small> <strong>אינו כתענית ציבור</strong> לענין <strong>עשרים וארבע</strong> ברכות שהיו נאמרות בתענית ציבור, שהוסיפו שש ברכות על שמונה עשרה שבכל יום, ובתשעה באב אין אומרים אלא שמונה עשרה ברכות בלבד.
 <strong>רב פפא אמר: מאי</strong> <small>[מה</small> פירוש<small>]</small> <strong>"אינו כתענית ציבור"</strong> הכוונה היא להחמיר, שתעניות הציבור שעל הגשם היו בהן הבדלים, שלוש תעניות ראשונות היו קלות יותר, שלוש נוספות חמורות מהן ושבע נוספות חמורות יותר, שתשעה באב <strong>אינו</strong> דינו כתעניות ציבור <strong>ראשונות</strong> בהן הקלו בכמה דברים כגון שאין מקפידים על שעת בין השמשות, <strong>אלא כאחרונות</strong> ובאחרונות <strong>אסורה</strong> אף בבין השמשות.
 <strong>מיתיבי</strong> <small>[מקשים]:</small> הלוא כבר שנינו ש<strong>אין בין תשעה באב ליום הכיפורים אלא שזה ספיקו אסור וזה ספיקו מותר, מאי</strong> <small>[מה</small> פירוש<small>]</small> <strong>ספיקו מותר — לאו</strong> <small>[האם לא]</small> הכוונה <strong>בין השמשות שלו</strong> שהוא מותר, ובניגוד לדברי רב פפא! <strong>אמר רב שישא בריה</strong> <small>[בנו]</small> של <strong>רב אידי: לא,</strong> הכוונה היא <strong>לקביעא דירחא</strong> <small>[לקביעות החודש],</small> שאין אנו עושים יום שני של תשעה באב בגלויות ואין חוששים לטעות. ומדייקים: <strong>הא</strong> <small>[הרי]</small> <strong>לכל</strong> שאר <strong>דברים זה וזה שוין.</strong>
 ומעירים: <strong>מסייע</strong> הדבר לשיטת <strong>ר' אלעזר,</strong> ש<strong>אמר ר' אלעזר: אסור לו לאדם שיושיט אצבעו במים בתשעה באב, כדרך שאסור להושיט אצבעו ביום הכיפורים.</strong>
 <strong>מיתיבי</strong> <small>[מקשים]:</small> <strong>אין בין תשעה באב לתענית ציבור אלא שזה אסור בעשיית מלאכה וזה מותר בעשיית מלאכה במקום שנהגו</strong> לעשות. <strong>הא</strong> <small>[הרי]</small> <strong>לכל דבריהם</strong> האחרים — <strong>זה וזה שוין. ואילו גבי תענית ציבור תניא</strong> <small>[שנינו</small> בברייתא<small>]:</small> <strong>כשאמרו</strong> בתענית ציבור <strong>אסור ברחיצה — לא אמרו אלא כל גופו</strong> אסור ברחיצה, <strong>אבל פניו ידיו ורגליו — לא,</strong> ומותר לרחוץ אותם אף בתענית ציבור, הרי שהחמיר בתשעה באב יותר מבתענית ציבור!
 <strong>אמר רב פפא:</strong>
## דף נה.
 <strong>תנא קולי קולי קתני</strong> <small>[קולות קולות הוא שונה]</small> כלומר, התנא שנה רק אותם דברים שבהם תשעה באב קל מתענית ציבור, אבל לא שנה דברים שבהם חמור הוא יותר, ולא מיצה את כל ההבדלים.
 <big>א</big> שנינו במשנה: <strong>ובכל מקום תלמידי חכמים</strong> אינם עושים מלאכה בתשעה באב, ולדעת רבן שמעון בן גמליאל הכל צריכין לעשות עצמם לענין זה כתלמידי חכמים. ושואלים: <strong>למימרא</strong> <small>[האם לומר]</small> ש<strong>רבן שמעון בן גמליאל סבר</strong> כי <strong>לא חיישינן ליוהרא</strong> <small>[חוששים אנו לגאוה]</small> שנוהג אדם מנהג גדולים כשאינו ראוי לכך. <strong>ורבנן סברי: חיישינן ליוהרא</strong> <small>[וחכמים סבורים: חוששים אנו לגאוה].</small> <strong>והא איפכא שמעינן להו</strong> <small>[והרי ההיפך שמענו אותם</small> אומרים<small>]</small> <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>חתן</strong> פטור מלקרות קריאת שמע בלילה הראשון של חתונתו מפני שטרוד במחשבה על ביאת מצוה. ו<strong>אם ירצה</strong> להחמיר על עצמו <strong>לקרות קריאת שמע לילה הראשון — קורא. רבן שמעון בן גמליאל אמר: לא כל הרוצה ליטול את השם</strong> שהוא ירא שמים מופלג <strong>יטול.</strong> הפך שיטותיהם כאן!
 <strong>אמר ר' יוחנן: מוחלפת השיטה,</strong> כלומר, יש להחליף את הדעות באחד המקורות. <strong>רב שישא בריה</strong> <small>[בנו]</small> של <strong>רב אידי אמר: לא תיפוך</strong> <small>[אל תהפוך],</small> ויש דרך ליישב את הסתירה: <strong>דרבנן אדרבנן</strong> <small>[</small>שיטת <small>חכמים על</small> שיטת <small>חכמים]</small> <strong>לא קשיא</strong> <small>[קשה],</small> <strong>הכא</strong> <small>[כאן]</small> <strong>כיון דכולי עלמא עבדי</strong> <small>[שכל העולם עושים]</small> <strong>מלאכה, ואיהו</strong> <small>[והוא]</small> <strong>לא עביד</strong> <small>[עושה] —</small> <strong>מיחזי כיוהרא</strong> <small>[נראה</small> הדבר <small>כגאוה]</small> שהינו יוצא דופן במקומו, <strong>אבל התם</strong> <small>[שם]</small> בחתונה, <strong>כיון דכולי עלמא קרי ואיהו נמי קרי</strong> <small>[שכל העולם קוראים</small> קריאת שמע <small>והוא גם כן קורא</small> עמם<small>] —</small> <strong>לא מיחזי כיוהרא</strong> <small>[נראה כגאוה]</small> שאינו יוצא דופן בציבור שלו.
 ש<strong>רבן שמעון בן גמליאל</strong> על שיטת <strong>רבן שמעון בן גמליאל</strong> גם כן <strong>לא קשיא</strong> <small>[אינו קשה],</small> <strong>התם</strong> <small>[שם]</small> <strong>הוא</strong> בקריאת שמע <strong>דבעינן</strong> <small>[שצריכים]</small> <strong>כוונה, ואנן סהדי</strong> <small>[ואנו עדים]</small> כלומר, הכל יודעים ש<strong>לא מצי כווני דעתיה</strong> <small>[יכול לכוון דעתו],</small> <strong>מיחזי כיוהרא</strong> <small>[נראה כגאוה]</small> שהרי הוא כמכריז: אני אוכל לכוון דעתי שלא כאחרים, <strong>אבל הכא</strong> <small>[כאן]</small> בבטלה ממלאכה בתשעה באב <strong>לא מיחזי כיוהרא</strong> <small>[אינו נראה כיוהרה],</small> <strong>אמרי</strong> <small>[אומרים</small> הבריות<small>]:</small> <strong>מלאכה הוא דלית ליה</strong> <small>[שאין לו],</small> <strong>פוק חזי</strong> <small>[צא ראה]</small> <strong>כמה בטלני איכא בשוקא</strong> <small>[בטלנים יש בשוק]</small> בכל יום שאינם עושים מלאכה.
 <big>ב משנה</big> בפרק זה הובאו אגב חילוקי המנהגים בענין עשיית מלאכה בערב הפסח כמה חילוקי מנהגים אחרים, ומעתה שבים לענין ראשון, כהמשך ישיר לאמור שם. <strong>וחכמים אומרים: ביהודה היו עושין מלאכה בערבי פסחים עד חצות, ובגליל לא היו עושין</strong> מלאכה בערב פסח <strong>כל עיקר. הלילה</strong> כלומר, אור לארבעה עשר בניסן, <strong>בית שמאי אוסרים</strong> במלאכה, <strong>ובית הלל מתירין עד הנץ החמה.</strong>
 <big>ג גמרא</big> על גוף המשנה תוהים: <strong>מעיקרא תנא מנהגא</strong> <small>[מתחילה</small> בתחילת הפרק <small>שנה מנהג]</small> לומר שיש מקומות שנהגו שלא לעשות מלאכה, <strong>ולבסוף</strong> במשנה שלפנינו <strong>תנא איסורא</strong> <small>[שנה איסור]</small> שבית שמאי אוסרים — משמע שאין הדבר תלוי במנהג אלא אסור מן הדין!
 <strong>אמר ר' יוחנן: לא קשיא</strong> <small>[קשה],</small> <strong>הא</strong> <small>[זו]</small> המשנה הראשונה בפרק — כשיטת <strong>ר' מאיר, הא</strong> <small>[זו]</small> משנתנו — כשיטת <strong>ר' יהודה. דתניא</strong> <small>[ש</small>הרי <small>שנינו</small> בברייתא<small>]:</small> <strong>אמר ר' יהודה: ביהודה היו עושין מלאכה בערבי פסחים עד חצות, ובגליל אינן עושין כל עיקר. אמר לו ר' מאיר: מה ראייה יהודה וגליל לכאן</strong> כלומר, מה מקום יש לדבר על חילוקי דין בין יהודה וגליל? <strong>אלא, מקום שנהגו לעשות מלאכה — עושין, ומקום שנהגו שלא לעשות — אין עושין.</strong> ומדייקים: <strong>מדקאמר</strong> <small>[ממה שאמר]</small> <strong>ר' מאיר</strong> שהדבר הוא <strong>מנהגא</strong> <small>[מנהג]</small> <strong>מכלל</strong> <small>[מכאן]</small> ש<strong>ר' יהודה</strong> התכוון לומר ש<strong>איסורא קאמר</strong> <small>[איסור יש]</small> בעשיית מלאכה בגליל.
 ומקשים: <strong>וסבר ר' יהודה ארבעה עשר מותר בעשיית מלאכה</strong> בכל מקום פרט לגליל? <strong>והתניא</strong> <small>[והרי שנויה</small> ברייתא<small>],</small> <strong>ר' יהודה אומר: המנכש</strong> את השדה ביום <strong>שלשה עשר</strong> בניסן <strong>ונעקרה</strong> השבולת <strong>בידו — שותלה במקום הטיט</strong> שתיקלט ותשריש עוד לפני הבאת העומר בששה עשר בניסן, ועל ידי כך תותר באכילה בשנה זו, <strong>ואין שותלה במקום הגריד</strong> (היבש) שמן הסתם לא תיקלט שם מיד, ואם תיקלט אותה נטיעה ותחל לצמוח לאחר העומר, אסור יהיה לאכול פירותיה עד הבאת העומר בשנה הבאה.
 ומלשונו של ר' יהודה נדייק: אם אותו אדם היה מנכש <strong>בשלשה עשר — אין</strong> <small>[כן]</small> הדין, אבל <strong>בארבעה עשר — לא,</strong> אין אפשרות לעשות זאת, <strong>מכדי שמעינן ליה</strong> <small>[הלוא שמענו אותו]</small> את <strong>ר' יהודה</strong> ש<strong>אמר: כל הרכבה שאינה קולטת לשלשה ימים — שוב אינה קולטת, ואי סלקא דעתך</strong> <small>[ואם עולה על דעתך]</small> ש<strong>ארבעה עשר מותר בעשיית מלאכה — למה לי</strong> לשנות שהיה מעשה ביום <strong>שלשה עשר?</strong> הרי אפשר לחדש יותר ולומר שהיה הדבר בארבעה עשר, ועדיין יש שלושה ימים לקליטה! כיצד, <strong>האיכא ארביסר, וחמיסר ומקצת שיתסר</strong> <small>[הרי יש</small> יום <small>ארבעה עשר וחמשה עשר</small> בניסן, <small>ומקצת ששה עשר]</small> ואלה שלושה ימים של קליטה! <strong>אמר רבא: בגליל שנו</strong> הלכה זו, וכבר אמר ר' יהודה שבגליל אין עושים מלאכה כל היום.
 ושואלים: אף שם <strong>והאיכא ליליא</strong> <small>[והרי יש לילה]</small> אור לארבעה עשר שגם בגליל (לדעת בית הלל שהלכה כמותם) מותר לעשות מלאכה ויכול איפוא לשנות שניכש בליל ארבעה עשר! <strong>אמר רב ששת: כבית שמאי</strong> אמר ר' יהודה דברים אלה. <strong>רב אשי אמר:</strong> אין צורך להידחק בתירוץ זה אלא <strong>לעולם</strong> סבר <strong>כבית הלל,</strong> ומדוע לא שנה ליל ארבעה עשר — <strong>לפי שאין דרכן של בני אדם לנכש בלילה,</strong> שהרי הניכוש נועד להוציא עשבים רעים ואין עושים זאת בחשיכה.
 <strong>רבינא אמר: לעולם</strong> יכול אתה לפרש שמדובר אפילו <strong>ביהודה,</strong> אולם לענין <strong>השרשה חד</strong> <small>[</small>פעם <small>אחת]</small> <strong>"מקצת היום ככולו" אמרינן</strong> <small>[אומרים אנו],</small> לענין יום ששה עשר <strong>תרי</strong> <small>[שתי</small> פעמים<small>]</small> <strong>"מקצת היום ככולו" — לא אמרינן</strong> <small>[אומרים אנו]</small> גם מקצת יום ארבעה עשר וגם מקצת יום ששה עשר, שלצורך ההשרשה דרוש זמן קצוב ואין ללכת כאן על פי העקרון הפורמאלי הקבוע בהלכה שמקצת היום נידון כיום שלם.
 <big>ד משנה</big> <strong>ר' מאיר אומר: כל מלאכה שהתחיל בה קודם לארבעה עשר בניסן — גומרה בארבעה עשר, אבל לא יתחיל בה בתחלה</strong> (מלכתחילה) <strong>בארבעה עשר, אף על פי שיכול לגומרה. וחכמים אומרים:</strong> רק <strong>שלש אומניות עושין מלאכה,</strong> ומתחילים בה בכל מקום אף <strong>בערבי פסחים עד חצות, ואלו הן: החייטין, והספרים, והכובסין,</strong> שמלאכתם נחוצה לצורך המועד. <strong>ר' יוסי בר' יהודה אומר: אף רצענין</strong> (סנדלרים) מותרים במלאכתם.
 <big>ה גמרא</big> <strong>איבעיא להו</strong> <small>[נשאלה להם</small> השאלה<small>]</small> האם מה שהתיר ר' מאיר לגמור בארבעה עשר <strong>לצורך המועד תנן</strong> <small>[שנינו],</small> <strong>אבל שלא לצורך המועד אפילו מיגמר נמי</strong> <small>[לגמור גם כן]</small> <strong>לא, או דילמא</strong> <small>[שמא]</small> <strong>שלא לצורך המועד תנן</strong> <small>[שנינו],</small> <strong>אבל לצורך</strong> המועד — <strong>אתחולי מתחלינן</strong> <small>[</small>אפילו <small>להתחיל מתחילין],</small> <strong>או דילמא</strong> <small>[שמא]</small> כך נאמר: <strong>בין לצורך המועד בין שלא לצורך, מיגמר</strong> <small>[לגמור] —</small> <strong>אין</strong> <small>[כן],</small> <strong>אתחולי</strong> <small>[להתחיל] —</small> <strong>לא.</strong>
 כדי לפתור את הבעיה מביאים ראיה ממקום אחר, <strong>תא שמע</strong> <small>[בוא</small> ו<small>שמע]</small> ממה ששנינו: <strong>אבל לא יתחיל בתחלה בארבעה עשר אפילו צלצול</strong> (שרוך) <strong>קטן</strong> וכן <strong>אפילו שבכה</strong> (רשת על הראש) <strong>קטנה. מאי</strong> <small>[מה</small> לשון<small>]</small> <strong>"אפילו"</strong> האמורה כאן? <strong>לאו</strong> <small>[האם לא]</small> <strong>אפילו הני</strong> <small>[אלה]</small> ש<strong>לצורך המועד</strong> הם <strong>מיגמר</strong> <small>[לגמור] —</small> <strong>אין</strong> <small>[כן],</small> <strong>אתחולי</strong> <small>[להתחיל] —</small> <strong>לא, מכלל</strong> <small>[מכאן]</small> שאם עושה הוא מלאכה <strong>שלא לצורך</strong> המועד — <strong>מיגמר נמי לא גמרינן</strong> <small>[לגמור גם כן איננו גומרים]!</small>
 ודוחים: <strong>לא, לעולם</strong> הכוונה היא שדבר שהוא <strong>שלא לצורך</strong> המועד — <strong>מיגמר נמי גמרינן</strong> <small>[לגמור גם כן גומרים],</small> <strong>ומאי</strong> <small>[ומהו]</small> <strong>אפילו — אפילו הני נמי, דזוטרי נינהו</strong> <small>[אלו גם כן, שקטנים הם],</small> <strong>דסלקא דעתך אמינא</strong> <small>[שיעלה על דעתך לומר]</small> שמפני שהם קטנים <strong>התחלתן זו היא גמר מלאכתם,</strong> אם כן <strong>נתחיל בהו נמי</strong> <small>[שיתחיל בהם גם כן]</small> <strong>לכתחילה. קמשמע לן</strong> <small>[השמיע לנו]</small> שאסור להתחיל אף במלאכה כזו, ואם כן אין למצוא בברייתא זו פתרון חד משמעי לשאלתנו.
 <strong>תא שמע</strong> <small>[בוא</small> ו<small>שמע]</small> ראיה לכך ממקום אחר, שנינו: <strong>ר' מאיר אומר: כל מלאכה שהיא לצורך המועד</strong> —
## דף נה:
 <strong>גומרה בארבעה עשר, אימתי? בזמן שהתחיל בה קודם ארבעה עשר, אבל לא התחיל בה קודם ארבעה עשר לא יתחיל בה בארבעה עשר אפילו</strong> היה זה <strong>צילצול</strong> (שרוך) <strong>קטן אפילו שבכה</strong> (רשת על הראש) <strong>קטנה.</strong> ונדייק: <strong>לצורך המועד — אין</strong> <small>[כן],</small> <strong>שלא לצורך המועד — לא.</strong> את הדיוק הזה דוחים: <strong>הוא הדין</strong> ש<strong>אפילו שלא לצורך</strong> המועד <strong>נמי גמרינן</strong> <small>[גם כן אנו גומרים],</small> <strong>והא קא משמע לן</strong> <small>[ו</small>דבר <small>זה השמיע לנו]</small> <strong>אפילו לצורך המועד מיגמר</strong> <small>[לגמור] —</small> <strong>אין</strong> <small>[כן],</small> <strong>אתחולי</strong> <small>[להתחיל] —</small> <strong>לא,</strong> ומקצת שאלתנו נפתרה, אבל לא כולה.
 <strong>תא שמע</strong> <small>[בוא</small> ו<small>שמע]</small> ראיה ממקום אחר: שנינו, <strong>ר' מאיר אומר: כל מלאכה שהיא לצורך המועד — גומרה בארבעה עשר, ושאינה לצורך המועד — אסור, ועושין מלאכה בערבי פסחים עד חצות במקום שנהגו.</strong> ונדייק: <strong>מקום שנהגו — אין</strong> <small>[כן],</small> <strong>לא נהגו — לא! ושמע מינה</strong> <small>[ולמד מכאן]</small> כמו שאמרנו: <strong>לצורך המועד — אין</strong> <small>[כן],</small> <strong>שלא לצורך המועד — לא.</strong> ומסכמים: אכן, <strong>שמע מינה</strong> <small>[למד ממנה]</small> שכן הוא.
 <big>א</big> במשנה שנינו כי <strong>חכמים אומרים שלש אומניות</strong> יכולות להתחיל וממשיכות לעבוד ביום ארבעה עשר בניסן עד חצות. <strong>תנא</strong> <small>[שנו]</small> בדרך ביאור: <strong>החייטים</strong> מותרים לעשות מלאכה בערב פסח, <strong>שכן</strong> אף <strong>הדיוט</strong> (מי שאינו אומן) מותר לו להיות <strong>תופר כדרכו בחולו של מועד,</strong> וכיון שמצאנו היתר מסוים למלאכה זו בחול המועד שאיסורו חמור יותר, למדנו מכאן להקל במלאכה זו בערב הפסח. וכן <strong>הספרים והכובסים, שכן הבא ממדינת הים</strong> ולא הספיק להסתפר ולכבס קודם החג או <strong>היוצא מבית האסורים מספרים ומכבסים בחולו של מועד. ר' יוסי בר' יהודה אומר: אף הרצענין שכן עולי רגלים מתקנים נעליהם בחולו של מועד,</strong> ואם כן אף לסנדלרים יש מקצת היתר.
 ושואלים: <strong>במאי קמיפלגי</strong> <small>[במה</small> באיזה עקרון <small>נחלקו]?</small> ומשיבים: <strong>מר</strong> <small>[חכם זה,</small> ר' יוסי בר' יהודה<small>]</small> <strong>סבר: למידין תחילת מלאכה מסוף מלאכה</strong> ואם התירו תיקון מנעלים אף התירו לעשותן לכתחילה בערב הפסח, <strong>ומר</strong> <small>[וחכם זה,</small> חכמים<small>]</small> <strong>סבר: אין למידין תחילת מלאכה מסוף מלאכה</strong> ותיקון מותר, אך עשיית מנעל מלכתחילה אסורה.
 <big>ב משנה</big> ועוד מדיני ערב הפסח. <strong>מושיבים שובכים לתרנגולים</strong> ביום <strong>ארבעה עשר</strong> בניסן. כלומר, מותר להושיב יונים ותרנגולים לדגור על הביצים בערב הפסח, <strong>ותרנגולת שברחה</strong> מלדגור — <strong>מחזירין אותה למקומה, ואם מתה</strong> הדוגרת — <strong>מושיבים אחרת תחתיה.</strong> וכן <strong>גורפין</strong> את הזבל <strong>מתחת רגלי בהמה</strong> ביום <strong>ארבעה עשר ובמועד</strong> (חול המועד) <strong>מסלקין</strong> אותו <strong>לצדדין.</strong> וכן <strong>מוליכין כלים</strong> (בגדים גמורים) <strong>ומביאין מבית האומן</strong> אחרים לתיקון <strong>אף על פי שאינם לצורך המועד.</strong>
 <big>ג גמרא</big> על מה ששנינו כאן לגבי התרנגולת תוהים: <strong>השתא</strong> <small>[</small>הרי <small>עכשיו]</small> למדנו <strong>אותובי מותבינן</strong> <small>[להושיב</small> את התרנגולת מלכתחילה <small>מושיבים]</small> <strong>אהדורי</strong> <small>[להחזיר]</small> אותה למקום הדגירה <strong>מיבעיא</strong> <small>[נצרכה</small> לומר<small>]?!</small> <strong>אמר אביי: סיפא אתאן</strong> <small>[בסוף</small> המשנה <small>הגענו]</small> <strong>לחולו של מועד,</strong> שמה שהותר להחזיר תרנגולת שברחה הוא אפילו בחולו של מועד שיש הפסד אם לא יעשה כן, וביום ארבעה עשר אף מושיבים אותה מלכתחילה.
 <strong>אמר רב הונא: לא שנו</strong> היתר זה <strong>אלא תוך שלשה</strong> ימים <strong>למרדה</strong> לבריחתה מן הדגירה. <strong>דאכתי</strong> <small>[שעדיין]</small> <strong>לא פרח צימרא מינה</strong> <small>[נסתלק החום ממנה]</small> והתרנגולת יכולה עדיין לדגור, וכן אם היה הדבר ל<strong>אחר שלשה</strong> ימים <strong>לישיבתה כבר — דפסדא לה ביעי</strong> <small>[שמפסידה את הביצים]</small> <strong>לגמרי, אבל לאחר שלשה</strong> ימים <strong>למרדה דפרח לה צימרא מינה</strong> <small>[שנסתלק החום ממנה],</small> <strong>ותוך שלשה</strong> ימים <strong>לישיבתה, דאכתי</strong> <small>[שעדיין]</small> <strong>לא פסידי ביעי</strong> <small>[נפסדו הביצים]</small> <strong>לגמרי</strong> — <strong>לא מהדרינן</strong> <small>[מחזירים אנו]</small> <strong>ר' אמי אמר: אפילו תוך שלשה</strong> ימים <strong>לישיבתה מהדרינן</strong> <small>[מחזירים אנו].</small>
 ושואלים: <strong>במאי קמיפלגי</strong> <small>[במה</small> באיזה עקרון <small>נחלקו]?</small> ומשיבים: <strong>מר</strong> <small>[חכם זה,</small> רב הונא<small>]</small> <strong>סבר: להפסד מרובה</strong> של הביצים <strong>חששו, להפסד מועט</strong> שברחה בתוך שלושה ימים ואפשר למצוא בדוחק מי שירצה לקנות ביצים אלה בזול — <strong>לא חששו</strong> ולא התירו, <strong>ומר</strong> <small>[וחכם זה,</small> ר' אמי<small>]</small> <strong>סבר: להפסד מועט נמי</strong> <small>[גם כן]</small> <strong>חששו,</strong> ולכן התירו טירחה זו בחול המועד.
 שנינו במשנה: <strong>גורפין</strong> את הזבל ביום ארבעה עשר <strong>מתחת</strong> רגלי הבהמה. <strong>תנו רבנן</strong> <small>[שנו חכמים]</small> בתוספתא בהרחבה: <strong>הזבל שבחצר מסלקין אותו לצדדין, שברפת ושבחצר מוציאים אותו לאשפה</strong> מחוץ לבית.
 ושואלים: <strong>הא גופא קשיא</strong> <small>[זו עצמה קשה],</small> <strong>אמרת</strong> מצד אחד ש<strong>זבל שבחצר מסלקין אותו לצדדין</strong> ולא לאשפה, <strong>והדר תני</strong> <small>[וחזר ושנה]</small> <strong>שברפת ושבחצר מוציאים אותו לאשפה! אמר אביי: לא קשיא</strong> <small>[אינו קשה],</small> <strong>כאן</strong> שהתירו להוציאו לאשפה מדובר ביום <strong>ארבעה עשר</strong> בניסן, <strong>כאן</strong> הסילוק לצדדים הוא <strong>בחולו של מועד. רבא אמר: הא והא</strong> <small>[זו וזו]</small> <strong>בחולו של מועד, והכי קאמר</strong> <small>[וכך אמר]</small> סתם חצר רק מסלקים את הזבל לצדדים, אבל <strong>אם נעשה חצר</strong> מלוכלכת <strong>כרפת</strong> — אף <strong>מוציאים אותו לאשפה.</strong>
 <big>ד</big> שנינו במשנה: <strong>מוליכין כלים ומביאין</strong> אותם <strong>מבית האומן. אמר ר' פפא: בדיק לן</strong> <small>[בחן אותנו]</small> <strong>רבא</strong> בשאלה. <strong>תנן</strong> <small>[שנינו</small> במשנה<small>]:</small> <strong>מוליכין ומביאין כלים מבית האומן, אף על פי שאינן לצורך המועד. ורמינהו</strong> <small>[ומשליכים,</small> ומראים סתירה ממקום אחר<small>],</small> ששנינו: <strong>אין מביאין כלים מבית האומן, ואם חושש להן שמא יגנבו — מפנן לחצר אחרת</strong> של האומן, אבל לא לביתו!
 <strong>ומשנינן</strong> <small>[ותירצנו]</small> לו: <strong>לא קשיא</strong> <small>[קשה]</small> <strong>כאן</strong> שמביאין כלים מבית האומן — מדובר ביום <strong>ארבעה עשר, כאן</strong> שאין מביאין — מדובר <strong>בחולו של מועד. ואיבעית אימא</strong> <small>[ואם תרצה אמור]</small> <strong>הא והא</strong> <small>[זו וזו]</small> מדובר אפילו <strong>בחולו של מועד, ולא קשיא</strong> <small>[קשה],</small> <strong>כאן</strong> שאינו מביא לביתו — מדובר <strong>במאמינו</strong> (כשמאמין לאומן) שלא יעכב את החפץ בידו ולא ירצה למוסרו, <strong>כאן</strong> שהתירו להביא לביתו — מדובר <strong>בשאינו מאמינו.</strong>
 <strong>והתניא</strong> <small>[והרי שנינו</small> בברייתא<small>]:</small> <strong>מביאים כלים מבית האומן כגון הכד מבית הכדר והכוס מבית הזגג, אבל לא צמר מבית הצבע ולא כלים</strong> אחרים <strong>מבית האומן</strong> שאינם נחוצים למועד, <strong>ואם אין לו</strong> לאומן <strong>מה יאכל — נותן לו</strong> לאומן <strong>שכרו ומניחו אצלו</strong> (אצל האומן). <strong>ואם אינו מאמינו</strong> שיתן לו את החפץ אחרי שקיבל שכרו — <strong>מניחן בבית הסמוך לו. ואם חושש שמא יגנבו</strong> משם — <strong>מביאן בצינעה בתוך ביתו.</strong>
 ומעירים: <strong>תרצת</strong> על ידי כך <strong>מביאין</strong> אולם <strong>מוליכין</strong> מביתו לבית האומן <strong>קשיא</strong> <small>[קשה],</small> <strong>דקתני</strong> <small>[ששנינו]:</small> <strong>אין מביאין וכל שכן</strong> ש<strong>אין מוליכין</strong> לתיקון! <strong>אלא מחורתא כדשנינן מעיקרא</strong> <small>[מחוור כפי שתירצנו קודם]</small> שהברייתא מדברת בחולו של מועד, ומשנתנו בערב פסח.
 <big>ה משנה</big> ועוד בדיני ערב הפסח, ואגב כך במנהגי מקום: <strong>ששה דברים עשו אנשי יריחו</strong> הישראלים שלא כמנהג כל ישראל, <strong>על שלשה מיחו</strong> חכמים <strong>בידם ועל שלשה לא מיחו בידם. ואלו הן שלא מיחו בידם: מרכיבין דקלים כל היום</strong> של ארבעה עשר בניסן, <strong>וכורכין את שמע</strong> (כפי שיבואר בגמרא), <strong>וקוצרין וגודשין</strong> את התבואה עוד <strong>לפני</strong> הקרבת <strong>העומר. ואלו שמיחו בידם:</strong> היו <strong>מתירין</strong> להשתמש ב<strong>גמזיות</strong> (ענפים שצמחו מעצי חרוב ושקמה) <strong>של הקדש,</strong> שהקדישו את העצים לבדק הבית לאחר שנקצצו ולא היו בהם ענפים ולאחר שהוקדשו הצמיחו ענפים חדשים.
## דף נו.
 <strong>ואוכלין מתחת הנשרים</strong> (דקלים המשירים פירותיהם) <strong>בשבת,</strong> שהיו אוכלים מן הפירות הנושרים מן העץ בשבת, <strong>ונותנין פאה</strong> מן ה<strong>ירק</strong> שפטור מפאה אפילו מדברי חכמים. <strong>ומיחו בידם חכמים</strong> באלה, שאין עושין כהוגן.
 <big>א גמרא</big> אגב המדובר בדברים שמיחו ושלא מיחו בהם חכמים מביאים ברייתא דומה. <strong>תנו רבנן</strong> <small>[שנו חכמים]</small>: <strong>ששה דברים עשה חזקיה המלך, על שלשה הודו לו</strong> חכמים בדורו, <strong>ועל שלשה לא הודו לו: גירר עצמות אביו</strong> אחז לאחר מותו <strong>על מטה של חבלים,</strong> ולא קברו בכבוד כשאר מלכים, מפני רשעותו — <strong>והודו לו</strong> חכמי דורו. <strong>כיתת נחש הנחשת</strong> שעשה משה לנס, משום שעשאוהו ישראל עבודה זרה — <strong>והודו לו</strong> חכמי דורו. <strong>גנז ספר רפואות — והודו לו.</strong>
 <strong>ועל שלשה</strong> דברים שעשה <strong>לא הודו לו: קיצץ דלתות של היכל ושגרן למלך אשור</strong> — <strong>ולא הודו לו,</strong> שביזה את הקודש ללא צורך. <strong>סתם מי גיחון העליון</strong> כדי להכניס את המים לעיר במחילה מתחת לקרקע — <strong>ולא הודו לו,</strong> שהזיק לבני הסביבה והיה לו להישען על ה' (מאירי). <strong>עיבר ניסן בניסן</strong> כמבואר שביום א' בניסן נמלך והוסיף חודש נוסף, וקבע שאותו יום הוא ל' באדר ראשון (ראה דברי הימים ב, ל) — <strong>ולא הודו לו.</strong>
 <big>ב</big> מעתה באים לפירוש המשנה. שנינו שהיו <strong>מרכיבין דקלים</strong> ביום ארבעה עשר בניסן <strong>כל היום.</strong> ושואלים: <strong>היכי עבדי</strong> <small>[כיצד עושים]</small> הרכבה כזו? <strong>אמר ר' יהודה: מייתי אסא דרא ושיכרא דדפנא וקימחא דשערי דרמי במנא דלא חלפי עליה ארבעין יומין</strong> <small>[מביאים הדס לח ושיכר של דפנה, וקמח שעורים המונח בכלי שלא עברו עליו</small> משעת טחינתו <small>ארבעים יום],</small> <strong>ומרתחי להו, ושדו להו לדיקלא בליביה</strong> <small>[ומרתיחים אותם, ומכניסים אותם לדקל לתוך ליבתו],</small> <strong>וכל</strong> עץ <strong>דקאי</strong> <small>[שעומד]</small> <strong>בארבע אמות דידיה</strong> <small>[שלו],</small> <strong>אי</strong> <small>[אם]</small> <strong>לא עבדי ליה הכי</strong> <small>[עושים לו</small> גם כן <small>כך],</small> <strong>צאוי לאלתר</strong> <small>[מתיבש מיד].</small> משום שהעץ שטיפלו בו באופן זה גדל במהירות רבה על חשבון האחרים. <strong>רב אחא בריה</strong> <small>[בנו]</small> של <strong>רבא אמר: מנחי כופרא דיכרא לנוקבתא</strong> <small>[מניחים ענף דקל זכר לנקבה]</small> ועל ידי כך דקל הנקיבה עושה פירות.
 <big>ג</big> ועוד שנינו שאנשי יריחו היו <strong>כורכין את שמע.</strong> ושואלים: <strong>היכי עבדי</strong> <small>[כיצד היו עושים],</small> כלומר, מהי כריכת שמע זו? <strong>אמר ר' יהודה:</strong> היו <strong>אומרים "שמע ישראל ה' אלהינו ה' אחד", ולא היו מפסיקין</strong> בין המילים. <strong>רבא אמר: מפסיקין היו, אלא שהיו אומרים "היום על לבבך",</strong> ש<strong>משמע: היום על לבבך, ולא מחר על לבבך.</strong> ואילו את הפסוק יש לקרוא "אשר אנכי מצוך היום — על לבבך". <strong>תנו רבנן</strong> <small>[שנו חכמים</small> בתוספתא<small>]:</small> <strong>כיצד היו כורכין את שמע? אומרים "שמע ישראל ה' אלהינו ה' אחד", ולא היו מפסיקין,</strong> אלו <strong>דברי ר' מאיר. ר' יהודה אומר: מפסיקין היו, אלא שלא היו אומרים "ברוך שם כבוד מלכותו לעולם ועד".</strong>
 ושואלים: <strong>ואנן, מאי טעמא אמרינן ליה</strong> <small>[ואנו, מה טעם אומרים אנו אותו],</small> אף כי לא נאמר בתורה? ומשיבים: <strong>כדרריש</strong> <small>[כפי שדרש]</small> <strong>ר' שמעון בן לקיש.</strong>
 ש<strong>אמר ר' שמעון בן לקיש:</strong> נאמר <strong>"ויקרא יעקב אל בניו ויאמר האספו ואגידה לכם</strong> את אשר יקרא אתכם באחרית הימים<strong>"</strong> (בראשית מט, א), <strong>ביקש יעקב לגלות לבניו קץ הימין</strong> (הימים) מתי תבוא הגאולה השלימה (ראה דניאל יב, יג), <strong>ונסתלקה ממנו שכינה</strong> ולא יכול היה לנבא. <strong>אמר: שמא חס ושלום יש במטתי</strong> (בין יוצאי חלצי) <strong>פסול, כ</strong>סבי <strong>אברהם שיצא ממנו ישמעאל, ו</strong>כ<strong>אבי יצחק שיצא ממנו עשו,</strong> ומשום כך נסתלקה שכינה? <strong>אמרו לו בניו: "שמע ישראל</strong> אבינו, <strong>ה' אלהינו ה' אחד".</strong> וכך <strong>אמרו: כשם שאין בלבך אלא</strong> ה' <strong>אחד, כך אין בלבנו אלא אחד. באותה שעה פתח יעקב אבינו ואמר</strong> ושיבח: <strong>"ברוך שם כבוד מלכותו לעולם ועד",</strong> שכל בניו כשרים.
 <strong>אמרי רבנן</strong> <small>[אמרו חכמים]:</small> <strong>היכי נעביד</strong> <small>[איך נעשה]</small> בענין זה? <strong>נאמרוהו</strong> את המשפט הזה, הרי <strong>לא אמרו משה רבינו</strong> בקריאת שמע. <strong>לא נאמרוהו,</strong> הלוא <strong>אמרו יעקב. התקינו שיהו אומרים אותו בחשאי</strong> (בלחישה). <strong>אמר ר' יצחק, אמרי דבי</strong> <small>[אמרו</small> חכמי <small>בית</small> מדרשו<small>]</small> של <strong>ר' אמי: משל לבת מלך שהריחה ציקי קדירה,</strong> כלומר, מן התבלין המיובש שבשולי הקדירה, והתאוותה לאוכלם. מה תעשה, <strong>אם תאמר</strong> לעבדיה שיתנו לה — <strong>יש לה גנאי,</strong> שהוא מאכל בזוי. ואולם אם <strong>לא תאמר — יש לה צער. התחילו עבדיה להביא</strong> לה <strong>בחשאי.</strong>
 וכן עושים בדבר שיש ספק כיצד לנהוג בו, <strong>אמר ר' אבהו: התקינו שיהו אומרים אותו בקול רם, מפני תרעומת המינין.</strong> שלא יהיו המינים אומרים: דבר שאינו הגון אומרים שם היהודים בחשאי. ומוסיפים: <strong>בנהרדעא, דליכא</strong> <small>[שאין]</small> בה <strong>מינין, עד השתא אמרי לה</strong> <small>[עכשיו אומרים אותה]</small> <strong>בחשאי.</strong>
 <big>ד</big> <strong>תנו רבנן</strong> <small>[שנו חכמים בתוספתא</small><small>]</small> באותו ענין: <strong>ששה דברים עשו אנשי יריחו, שלשה ברצון חכמים ושלשה שלא ברצון חכמים, ואלו</strong> שעשו <strong>ברצון חכמים: מרכיבים</strong> היו <strong>דקלים</strong> ביום ארבעה עשר בניסן <strong>כל היום, וכורכין את שמע, וקוצרין</strong> את התבואה <strong>לפני</strong> הקרבת <strong>העומר. ואלו</strong> שעשו <strong>שלא ברצון חכמים: גודשין</strong> את הקציר <strong>לפני העומר, ופורצים פרצות בגנותיהן ובפרדסותיהן להאכיל נשר</strong> (מה שנשר מן העצים) <strong>לעניים בשני בצורת בשבתות וימים טובים,</strong> כדי שיוכלו העניים לקחת מן הפירות הנושרים. <strong>ומתירין</strong> שימוש ב<strong>גמזיות</strong> (ענפים) <strong>של הקדש של חרוב ושל שקמה,</strong> אלו <strong>דברי ר' מאיר.</strong>
 <strong>אמר לו ר' יהודה:</strong> אין נכון לומר בלשון זו, כי <strong>אם ברצון חכמים היו עושין, יהו</strong> (יהיו) <strong>כל בני אדם עושין כן</strong> ולא רק אנשי יריחו. <strong>אלא</strong> כך יש לומר: <strong>אלו ואלו שלא ברצון חכמים היו עושין,</strong> אלא <strong>על שלשה</strong> מהם שהם העלולים לגרום לאיסור חמור <strong>מיחו בידם, ועל שלשה לא מיחו בידם,</strong> משום שיש בהם צד להקל ולא רצו חכמים למחות, כיון שעברו כבר — עברו.
 <strong>ואלו שלא מיחו בידם: מרכיבין דקלים כל היום, וכורכין את שמע, וקוצרין וגודשין לפני העומר. ואלו שמיחו בידם: מתירין גמזיות של הקדש של חרוב ושל שקמה, ופורצין פרצות בגנותיהן ופרדסיהן להאכיל נשר לעניים בשבתות וימים טובים בשני בצורת, נותנין פיאה לירק,</strong> ועל אלה <strong>מיחו בידם חכמים.</strong>
 ושואלים: <strong>ו</strong>כי <strong>סבר ר' יהודה</strong> כי <strong>קצירה</strong> זו שקצרו אנשי יריחו <strong>שלא ברצון חכמים היא? והתנן</strong> <small>[והרי שנינו</small> במשנה<small>]:</small> <strong>אנשי יריחו</strong> היו <strong>קוצרין לפני העומר ברצון חכמים, וגודשין לפני העומר שלא ברצון חכמים, ולא מיחו בידם חכמים.</strong>
## דף נו:
 <strong>מאן</strong> <small>[מי]</small> <strong>שמעת ליה</strong> <small>[אותו]</small> ש<strong>אמר,</strong> משתמש בענין זה בביטויים <strong>"מיחו, ולא מיחו" — ר' יהודה</strong> הוא, שהרי ר' מאיר אומר "ברצון, ושלא ברצון". <strong>וקתני</strong> <small>[ושנינו]</small> <strong>קוצרין ברצון חכמים!</strong> ודוחים: <strong>וליטעמיך, הני</strong> <small>[ולשיטתך, אלה]</small> שלא מיחו <strong>ארבעה הוה</strong> <small>[הם]:</small> מרכיבים, כורכים, קוצרים וגודשים, ולא שלושה כאמור, <strong>אלא: סמי מיכן</strong> <small>[מחוק מכאן]</small> <strong>קצירה,</strong> שקצירה כלל אינה נכנסת בתוך רשימת דברים אלה, וממילא אין ללמוד ממנה לשאר דברים שמיחו חכמים בידי אנשי יריחו.
 <big>א</big> שנינו במשנתנו ובברייתא: <strong>"ומתירין גמזיות</strong> (ענפים רכים) <strong>של הקדש של חרוב ושל שקמה".</strong> ומסבירים מה טעמם, <strong>אמרו: אבותינו לא הקדישו אלא קורות</strong> (גזע העצים) בלבד, <strong>ואנו נתיר גמזיות של הקדש של</strong> עצי <strong>חרוב ושל שקמה</strong> שמתוך ענפיהם הן צמחו. <strong>ו</strong>מסבירים כי <strong>בגידולין הבאים לאחר מכאן עסקינן</strong> <small>[עוסקים אנו]</small> פה, <strong>וסברי לה</strong> <small>[וסוברים הם]</small> שזה <strong>כמאן</strong> <small>[כמי]</small> ש<strong>אמר: אין מעילה בגידולין.</strong> שהמקדיש דבר, לא חלה הקדושה על מה שיגדל או יוולד ממנו. <strong>ורבנן סברי</strong> <small>[וחכמים סוברים]:</small> <strong>נהי</strong> <small>[אם כי]</small> ש<strong>מעילה ליכא</strong> <small>[אין</small> כאן<small>],</small> אבל <strong>איסורא מיהא איכא</strong> <small>[איסור מכל מקום יש</small> כאן<small>].</small>
 <big>ב</big> שנינו בברייתא שהיו אנשי יריחו <strong>פורצין פרצות,</strong> שיוכלו עניים לקחת מן הפירות הנושרים בשבתות וימים טובים בשני בצורת. <strong>אמר עולא אמר ר' שמעון בן לקיש: מחלוקת</strong> זו שבין אנשי יריחו וחכמים היא <strong>בשל מכבדות</strong> (כפות תמרים שבראש הדקל המשמשות ככלי קיבול לתמרים אלו), כלומר, שנשרו ואינם מחוברים עוד לעץ, אבל נשארו בתוך המכבדות, <strong>דרבנן סברי</strong> <small>[שחכמים סוברים]:</small> <strong>גזרינן</strong> <small>[גוזרים אנו]</small> <strong>שמא יעלה</strong> על הדקל <strong>ויתלוש</strong> מאלה שהן מחוברות עוד, <strong>ואנשי יריחו סברי</strong> <small>[סוברים]:</small> <strong>לא גזרינן</strong> <small>[גוזרים אנו]</small> <strong>שמא יעלה ויתלוש. אבל בשל בין הכיפין</strong> שנפלו בין ענפי הדקל למטה ששוב אין בכך חשש תלישה — <strong>דברי הכל מותר.</strong>
 <strong>אמר ליה</strong> <small>[לו]</small> <strong>רבא: והא</strong> <small>[והרי]</small> <strong>מוקצות נינהו</strong> <small>[הן]</small> שאינן מוכנות מבעוד יום למאכל, שלא נשרו לפני השבת, ודבר שאסור בין השמשות, נאסר לכל השבת אף שהשתנה מצבו בשבת. <strong>וכי תימא</strong> <small>[ואם תאמר]:</small> <strong>הואיל דחזי</strong> <small>[שראוי]</small> <strong>לעורבין,</strong> שהעורבים שמגדלים בבית יכולים לעוף ללקט את התמרים הללו אפילו כשהן עדיין מחוברות, ונמצא שהתמרים מוכנים עבורם. הרי <strong>השתא</strong> <small>[עכשיו]</small> יודעים אנו כי <strong>מוכן לאדם לא הוי</strong> <small>[אינו]</small> נחשב <strong>מוכן לכלבים. דתנן</strong> <small>[ש</small>הרי <small>שנינו</small> במשנה<small>]:</small> <strong>ר' יהודה אומר: אם לא היתה</strong> מתה הבהמה ונעשית <strong>נבילה מערב שבת — אסורה</strong> להיאכל בשבת לכלבים <strong>לפי שאינה מן המוכן,</strong> הרי בהמה זו בעוד שהיא חיה היתה מוכנה לאכילת אדם, בכל זאת אומרים כי הכנה זו אינה מספקת כדי להחשיבה מוכנה גם לאכילת הכלבים לכשתתנבל. <strong>מוכן לעורבים הוי</strong> <small>[הינו]</small> <strong>מוכן לאדם?!</strong>
 <strong>אמר ליה</strong> <small>[לו]:</small> <strong>אין</strong> <small>[כן]</small> הוא, <strong>מוכן לאדם — אכן לא הוי</strong> <small>[אינו]</small> <strong>מוכן לכלבים,</strong> שכן <strong>כל מידי דחזי לאיניש</strong> <small>[דבר שראוי</small> לו <small>לאדם]</small> לשימושו, הוא <strong>לא מקצה ליה מדעתיה</strong> <small>[אותו מדעתו]</small> ונשאר רק בגדר זה, ואילו <strong>מוכן לעורבים — הוי</strong> <small>[הריהו]</small> <strong>מוכן לאדם,</strong> ש<strong>כל מידי דחזי לאיניש</strong> <small>[דבר שראוי</small> לו <small>לאדם],</small> <strong>דעתיה עלויה</strong> <small>[דעתו עליו],</small> וגם אם מוכן מתחילה לעורבים מוכן אדם לאכול ממה שאפשר לו לאכול. עד כאן דברי עולא בשם ר' שמעון בן לקיש.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> גירסה אחרת בשם <strong>ר' שמעון בן לקיש: מחלוקת בשל בין כיפין, דרבנן סברי</strong> <small>[שחכמים סוברים]</small> כי <strong>מוכן לעורבים לא הוי</strong> <small>[אינו]</small> <strong>מוכן לאדם, ואנשי יריחו סברי</strong> <small>[סוברים]</small> כי <strong>מוכן לעורבים הוי</strong> <small>[הריהו]</small> <strong>מוכן לאדם, אבל בשל מכבדות — דברי הכל אסור, גזרינן</strong> <small>[גוזרים אנו]</small> <strong>שמא יעלה ויתלוש.</strong>
 <big>ג</big> שנינו במשנה כי אנשי יריחו היו <strong>נותנין פיאה לירק.</strong> ושואלים: <strong>ו</strong>כי <strong>לית להו</strong> <small>[ואין להם]</small> <strong>לאנשי יריחו,</strong> אין הם מקבלים <strong>הא דתנן</strong> <small>[</small>דבר <small>זה ששנינו</small> במשנה<small>],</small> <strong>כלל אמרו בפיאה: כל שהוא אוכל</strong> (דבר מאכל), <strong>ונשמר</strong> בידי הבריות, <strong>וגידולו מן הארץ, ולקיטתו</strong> בשעת הבשלתו <strong>כאחת</strong> (בפעם אחת), <strong>ומכניסו לקיום</strong> שמאחסנו להשתמש בו במשך תקופה ארוכה — <strong>חייב בפיאה.</strong>
 ומפרטים: <strong>"כל שהוא אוכל" — פרט לספיחי</strong> הצמחים <strong>סטיס וקוצה</strong> הנועדים בעיקר לייצור צבע ולא לאכילה. <strong>"ונשמר" — פרט ל</strong>צמח <strong>הפקר. "וגידולו מן הארץ" — פרט לכמהין ופטריות</strong> שאינם יונקים מן האדמה כשאר צמחים אלא מן הרקבובית. <strong>ולקיטתן כאחת — פרט לתאנים</strong> שאינן מתבשלות בבת אחת, ונלקטות מעט מעט בכל פעם. <strong>"ומכניסו לקיום" — פרט לירק</strong> שאי אפשר להשאירו זמן מרובה וצריכים לאכול אותו מיד.
 <strong>אמר רב יהודה אמר רב: הכא</strong> <small>[כאן]</small> <strong>בראשי</strong> (פקעות) של <strong>לפתות עסקינן</strong> <small>[עוסקים אנו]</small> שאותן אפשר להשהות זמן ממושך, ובענין <strong>מכניסו לקיום על ידי דבר אחר קמיפלגי</strong> <small>[נחלקו],</small> שהרי את הלפת אין שומרים כמות שהיא אלא כובשים אותה בחומץ וכיוצא בו (ר"ח). <strong>מר סבר</strong> <small>[חכם זה,</small> אנשי יריחו, <small>סברו]:</small> <strong>מכניסו לקיום על ידי דבר אחר</strong> (חומץ וכדומה) — <strong>שמיה</strong> <small>[שמו,</small> נקרא<small>]</small> <strong>קיום, ומר סבר</strong> <small>[וחכם זה,</small> חכמים, <small>סברו]:</small> <strong>לא</strong> נקרא <strong>שמיה</strong> <small>[שמו]</small> <strong>קיום,</strong> ולכן אין להפריש ממנו פיאה.
 <strong>תנו רבנן</strong> <small>[שנו חכמים]:</small> <strong>בראשונה היו נותנים פיאה ללפת ולכרוב, ר' יוסי אומר: אף לקפלוט</strong> (כרתי, מין בצל). <strong>ותניא אידך</strong> <small>[ושנויה</small> ברייתא <small>אחרת]:</small> <strong>היו נותנין פיאה ללפת ולקפלוט, ר' שמעון אומר: אף לכרוב</strong> היו נותנים פאה.
## דף נז.
 <strong>נימא</strong> <small>[האם נאמר]</small> כי <strong>תלתא תנאי הוו</strong> <small>[שלושה תנאים הם]</small> שנחלקו בענין, שתי הדעות הסתמיות המנוגדות ודעתם השווה של ר' יוסי ור' שמעון? ודוחים: <strong>לא,</strong> אפשר לומר כי <strong>תרי תנאי הוו</strong> <small>[שני תנאים הם]</small> בלבד, <strong>ותנא קמא</strong> <small>[והתנא הראשון]</small> שלפני <strong>ר' שמעון — היינו</strong> <small>[זהו]</small> <strong>ר' יוסי, ותנא קמא</strong> <small>[והתנא הראשון]</small> לפני <strong>ר' יוסי היינו</strong> <small>[זהו]</small> <strong>ר' שמעון. ומאי</strong> <small>[ומה</small> הוא<small>]</small> לשון <strong>"אף"</strong> שאמרו שניהם? שלפי שיטה זו לכאורה מסכימים כולם לדבר אחד, יש לומר כי כוונתם <strong>אקמייתא</strong> <small>[על הראשונה]</small> כלומר, שלא חלקו על הפרט השני שהוזכר והוסיפו רק על הראשון.
 בענין פיאה מירק מביאים מעשה הנזכר בתוספתא, <strong>תנו רבנן</strong> <small>[שנו חכמים]:</small> <strong>בן</strong> לאיש הקרוי <strong>בוהיין נתן</strong> לעניים <strong>פיאה לירק, ובא אביו</strong> בוהיין <strong>ומצאן לעניים שהיו טעונים ירק ועומדין על פתח הגינה</strong> לצאת. <strong>אמר להם: בני, השליכו מעליכם</strong> את הירקות שלקטתם <strong>ואני נותן לכם כפליים</strong> מהם <strong>במעושר</strong> כלומר, חולין מעושרים, ולא יפסידו, כי כשם שפיאה אין צריך לעשר, כך לא יצטרכו להפריש עוד ממה שיתן להם. <strong>לא מפני שעיני צרה</strong> במה שקבלתם, <strong>אלא מפני שאמרו חכמים: אין נותנים פיאה לירק</strong> משום שמפקיעם ממעשר.
 ושואלים: <strong>למה ליה למימרא להו</strong> <small>[לו לומר להם]</small> <strong>"לא מפני שעיני צרה"?</strong> דיו להוכיח זאת במה שאמר להם שיתן להם מן המעושר, ומשיבים שאמר זאת <strong>כי היכי</strong> <small>[כדי]</small> ש<strong>לא לימרו: דחויי קא מדחי לן</strong> <small>[יאמרו: לדחות אותנו הוא דוחה],</small> שקודם כל נטל מהם מה שלקחו, ולאחר מכן לא יקיים הבטחתו כלל.
 <big>א</big> אגב המעשה באנשי יריחו שהיו בעלי זרוע גוזלים את עציהם <strong>תנו רבנן</strong> <small>[שנו חכמים]:</small> <strong>בראשונה היו מניחין</strong> הכהנים <strong>עורות</strong> קדשי <strong>קדשים</strong> שנפשטו ושייכים לכהנים <strong>בלשכת בית הפרוה, לערב היו מחלקין אותן לאנשי בית אב</strong> אותה משפחה של כהנים ששימשו באותו יום. <strong>והיו בעלי זרועות</strong> (אלימים) שביניהם <strong>נוטלין אותן בזרוע</strong> ואינם מחלקים בצדק. <strong>התקינו שהיו מחלקין אותן מערב שבת לערב שבת,</strong> ומדוע עשו זאת? כי <strong>אתיין כולהו</strong> <small>[שבאות כל]</small> ה<strong>משמרות,</strong> שכל בתי אב מן המשמר הנכנס והיוצא מצויים אז יחד <strong>ושקלן בהדדי</strong> <small>[ולוקחים יחד],</small> ואז לא יוכלו בעלי זרועות לקחת יותר מחלקם.
 <strong>ועדיין היו גדולי כהונה</strong> (החשובים והמיוחסים בין הכהנים) <strong>נוטלין אותן בזרוע,</strong> ואלה, מפני חשיבותם אף המשמר כולו לא יכול להתנגד להם. כיון שראו שאין סדר בדברים, <strong>עמדו בעלים</strong> של הקרבנות (מאירי) <strong>והקדישום לשמים,</strong> שהתנו בשעת הפרשת הקרבן שעורו יהא הקדש ולא יהא לכהנים.
 <strong>אמרו: לא היו ימים מועטים עד</strong> שבמחיריהם של עורות אלה <strong>חיפו את ההיכל בטבלאות של זהב, שהם</strong> אורך <strong>אמה על אמה כעובי דינר זהב,</strong> ובזמן העליה ל<strong>רגל היו מקפלין אותן</strong> ומסירים ממקומם <strong>ומניחין אותן על גב מעלה</strong> (מדרגה) <strong>בהר הבית, כדי שיהו עולי רגלים רואין שמלאכתם</strong> של הטבלאות <strong>נאה ואין בה דלם</strong> (פגם, דופי), ובסוף הרגל היו מחזירים אותן להיכל.
 ועוד <strong>תנא</strong> <small>[שנינו]</small> בדומה לזה, <strong>אבא שאול אומר: קורות</strong> (גזעים) <strong>של שקמה היו ביריחו, והיו בעלי זרועות נוטלין אותן בזרוע</strong> מידי בעליהן, <strong>עמדו בעלים והקדישום לשמים.</strong> והן הקורות שביחס לגידוליהן עשו אנשי יריחו שלא כדעת חכמים.
 על אותם גדולי כהונה שהוזכרו קודם <strong>ועל כיוצא בהם אמר אבא שאול בן בטנית משום</strong> (משם) <strong>אבא יוסף בן חנין: אוי לי מבית בייתוס</strong> (משפחת כהנים היתה) <strong>אוי לי מאלתן</strong> (מקלם), <strong>אוי לי מבית חנין אוי לי מלחישתן</strong> שהיו מוציאים לעז ומלשינים, <strong>אוי לי מבית קתרוס אוי לי מקולמוסן</strong> שהם כותבים דברי שקר, <strong>אוי לי</strong> מעבדי <strong>בית ישמעאל בן פיאכי אוי לי מאגרופן.</strong> ותוקפם של בתים אלו נובע משום <strong>שהם</strong> (ראשי המשפחה) <strong>כהנים גדולים ובניהם גיזברין</strong> של המקדש <strong>וחתניהם אמרכלין</strong> (ממונים כלליים), ולכן <strong>עבדיהם חובטין את העם במקלות</strong> ועושים דברים שלא כדין.
 <big>ב</big> אגב גנות זו שנאמרה בכמה גדולי כהונה מסופר, <strong>תנו רבנן</strong> <small>[שנו חכמים]:</small> <strong>ארבע צווחות צוחה עזרה</strong> הנמצאים בעזרה הסכימו כולם על דבר זה (פרדס רמונים). <strong>ראשונה</strong> בהן היתה: <strong>צאו מכאן בני עלי שטימאו היכל ה'</strong> (כאמור בספר שמואל א' ב, כב) ועברה הכהונה לבית צדוק. <strong>ועוד צווחה: צא מיכן</strong> <small>[מכאן]</small> <strong>יששכר איש כפר ברקאי שמכבד את עצמו ומחלל קדשי שמים.</strong> ומסבירים שמתוך איסטניסות יתירה וחוסר יחס לעבודת הקודש היה <strong>כורך</strong> את ידיו <strong>בשיראי</strong> <small>[במשי]</small> <strong>ועביד</strong> <small>[ועושה]</small> <strong>עבודה,</strong> שפוסל את העבודה במקדש משום חציצה בינו ובין כלי הקודש, ואף בזיון יש בכך שמראה שאין כדאי ללכלך ידיו באלה.
 <strong>ועוד צווחה העזרה: שאו שערים ראשיכם ויכנס ישמעאל בן פיאכי תלמידו של פנחס</strong> בן אלעזר הכהן, שהיה צדיק, <strong>וישמש בכהונה גדולה</strong> אף שהיו אנשי ביתו אלימים. <strong>ועוד צווחה העזרה: שאו שערים ראשיכם ויכנס יוחנן בן נרבאי תלמידו של פנקאי</strong> (פנחס) <strong>וימלא כריסו מקדשי שמים</strong> שכן ראוי הוא לאכול הקרבנות.
 <strong>אמרו עליו על יוחנן בן נרבאי שהיה אוכל</strong> הוא והסמוכים על שולחנו, שהיו רבים, <strong>שלש מאות עגלים ושותה שלש מאות גרבי יין ואוכל ארבעים סאה גוזלות</strong> יונים <strong>בקינוח סעודה. אמרו: כל ימיו של יוחנן בן נרבאי לא נמצא נותר במקדש</strong> שהוא היה דואג שיאכלוהו. ושואלים: <strong>מאי סלקא ביה</strong> <small>[מה עלתה לו]</small> בסופו של דבר <strong>ביששכר איש כפר ברקאי? אמרי</strong> <small>[אמרו]</small> כך היה מעשה: <strong>מלכא ומלכתא הוו יתבי</strong> <small>[המלך והמלכה היו יושבים]</small> ומשוחחים. <strong>מלכא אמר: גדיא יאי, ומלכתא אמרה: אימרא יאי</strong> <small>[המלך אמר: הגדי טוב</small> יותר לאכילה, <small>והמלכה אמרה: הכבש טוב</small> יותר<small>].</small> <strong>אמרו: מאן מוכח</strong> <small>[מי יוכיח]</small> כדברי מי משניהם הצדק<small>?</small> <strong>כהן גדול, דקא מסיק</strong> <small>[שהוא מעלה]</small> <strong>קרבנות כל יומא</strong> <small>[יום]</small> וטועם מבשרם, שהכהן הגדול רשאי לקחת לו חלק מכל קרבן שנאכל המובא למקדש, וודאי יודע הוא בטעמם. <strong>אתא איהו</strong> <small>[בא הוא]</small> יששכר איש כפר ברקאי, וכאשר שאלו אותו שאלה זו
## דף נז:
 <strong>אחוי בידיה</strong> <small>[הראה בידו]</small> בתנועה של זלזול: <strong>אי גדיא יאי, יסק לתמידא</strong> <small>[אם הגדי משובח, יעלה ל</small>קרבן ה<small>תמיד]</small> וכיון שקרבן התמיד הוא מן הכבשים הרי זו ראיה שהטלה טוב מן הגדי. <strong>אמר מלכא</strong> <small>[המלך]:</small> <strong>הואיל ולא הוי ליה אימתא דמלכותא</strong> <small>[היתה לו אימת המלכות]</small> ולא רק שלא אמר כמותי אלא גם דיבר בזלזול, <strong>ניפסקו לימיניה</strong> <small>[שיחתכו את</small> יד <small>ימינו],</small> <strong>יהב שוחד ופסקיה לשמאליה</strong> <small>[נתן שוחד וחתך</small> הממונה <small>את</small> יד <small>שמאלו].</small> <strong>שמע מלכא ופסקיה לימיניה</strong> <small>[שמע המלך</small> שהערים עליו יששכר וציווה <small>שיחתכו את</small> יד <small>ימינו]</small> ונמצא שנקטעו שתי ידיו. <strong>אמר רב יוסף: בריך רחמנא דאשקליה</strong> <small>[ברוך ה' שגבה גמולו]</small> של <strong>יששכר איש כפר ברקאי למיטרפסיה מיניה בהאי עלמא</strong> <small>[ממנו בעולם הזה]</small> ולא המתין לו שיענש קשה יותר לעולם הבא. שעונשו היה מידה כנגד מידה: כיון שלא רצה ללכלך ידיו בדם הקודשים ונשמר ממנו שמירה יתירה — נקטעו שתי ידים אלה.
 <strong>אמר רב אשי: יששכר איש כפר ברקאי לא תנא מתניתין</strong> <small>[שנה</small> את <small>המשנה]</small> כלומר, בור היה, שלא ידע ענין פשוט המבואר במפורש במשנה. <strong>דתנן</strong> <small>[ש</small>הרי <small>שנינו</small> במשנה<small>],</small> <strong>ר' שמעון אומר: כבשים קודמים לעזים בכל מקום</strong> בלשון הכתובים, <strong>יכול מפני שמובחרין במינן</strong> הם מוקדמים — <strong>תלמוד לומר: "ואם כבש יביא קרבנו"</strong> (ויקרא ד, לב), ופרשה זו המבארת הבאת קרבן חטאת מן הכבשים נאמרה לאחר הפרשה המדברת בקרבן זה הבא מן העזים. משמע שאין חשיבות לסדר, כיון שרואים שלא תמיד הוא נשמר בכתובים <strong>מלמד</strong> שינוי זה <strong>ששניהן שקולין כאחד. רבינא אמר: אפילו מקרא נמי</strong> <small>[גם כן]</small> <strong>לא קרא</strong> יששכר כראוי, <strong>דכתיב</strong> <small>[שנאמר]:</small> <strong>"ואם כבש"</strong> (ויקרא ד, לב) <strong>"ואם עז"</strong> (ויקרא ג, יב), שנאמר בלשון ברורה ללמד: <strong>אי בעי</strong> <small>[אם ירצה]</small> <strong>כבש — לייתיה</strong> <small>[יביא],</small> <strong>אי בעו</strong> <small>[אם ירצה]</small> <strong>עז</strong> — <strong>לייתיה</strong> <small>[יביא]</small>. משמע שאין אחד מהם טוב מן השני.
## דף נח.
 <big>א משנה</big> קרבן ה<strong>תמיד</strong> של בין הערביים <strong>נשחט בשמונה</strong> שעות <strong>ומחצה</strong> שהם שעתיים וחצי לאחר חצות היום, <strong>וקרב</strong> כלומר, גמר הקרבתו על המזבח <strong>בתשעה ומחצה.</strong> ו<strong>בערבי פסחים</strong> שיש צורך להקריב את קרבן הפסח לאחר התמיד מקדימים את הקרבת התמיד; <strong>נשחט בשבע ומחצה וקרב בשמונה ומחצה בין</strong> שהיה הדבר <strong>בחול בין בשבת.</strong> אם <strong>חל ערב פסח להיות בערב שבת</strong> שצריך להקדים עוד יותר בהקרבת הפסח, כדי שאפשר יהיה לצלותו לפני כניסת השבת <strong>נשחט</strong> התמיד <strong>בשש ומחצה וקרב בשבע ומחצה,</strong> וקרבן <strong>הפסח</strong> קרב <strong>אחריו.</strong>
 <big>ב גמרא</big> שואלים: <strong>מנא הני מילי</strong> <small>[מנין הדברים הללו]?</small> כלומר, מנין יודעים אנו שזמן הקרבת תמיד של בין הערבים הוא בשמונה ומחצה עד תשע ומחצה?
 <strong>אמר ר' יהושע בן לוי:</strong> ש<strong>אמר קרא</strong> <small>[הכתוב]</small> בקרבן התמיד <strong>"את הכבש אחד תעשה בבקר ואת הכבש השני תעשה בין הערבים"</strong> (במדבר כח, ד), והוא מבין כך: ששעת בין הערביים היא השעה של אמצע הערב, והערב מתחיל מזמן שנוטה היום לערוב אחרי הצהריים והלאה, <strong>חלקהו</strong> את הזמן הזה <strong>לבין שני ערבים.</strong> כיצד? <strong>שתי שעות ומחצה לכאן שתי שעות ומחצה לכאן ושעה אחת</strong> באמצע <strong>לעשייתו</strong> של הקרבן, הרי שזמן התמיד צריך להיות בין שעתים ומחצה לאחר חצות היום ושעתים ומחצה לפני השקיעה, והוא הזמן הקבוע לכך במשנה.
 <strong>מתיב</strong> <small>[מקשה]</small> על הסבר זה <strong>רבא:</strong> שנינו כי <strong>בערבי פסחים נשחט בשבע ומחצה וקרב בשמונה ומחצה בין בחול בין בשבת! ואי סלקא דעתך</strong> <small>[ואם עולה על דעתך]</small> לומר כי שחיטת התמיד <strong>בשמונה ומחצה דאורייתא</strong> <small>[מן התורה]</small> היא, <strong>היכי מקדמינן ליה</strong> <small>[כיצד מקדימים אנו אותו]</small> משום שיקול אחר של נוחיות?
 <strong>אלא</strong> יש לדחות פירוש זה. ו<strong>אמר רבא: מצותו</strong> של ה<strong>תמיד משינטו צללי ערב,</strong> משמע מעט אחרי חצות היום, כאשר רואים שנוטה היום לערוב, ומן התורה אין לו קביעות זמן מוגדרת יותר. <strong>מאי טעמא</strong> <small>[מה טעמו של דבר]</small> ש<strong>אמר קרא</strong> <small>[הכתוב]</small> <strong>"בין הערבים"</strong> ואנו מבינים זאת <strong>מעידנא דמתחיל שמשא למערב</strong> <small>[מהזמן שמתחילה השמש לנטות למערב],</small>
 <strong>הלכך</strong> (על כן) <strong>בשאר ימות השנה דאיכא</strong> <small>[שיש]</small> <strong>נדרים ונדבות</strong> להקריבם באותו יום <strong>דרחמנא אמר</strong> <small>[שהתורה אמרה]</small> בקרבן התמיד <strong>"</strong>והאש על המזבח תוקד בו לא תכבה וביער עליה הכהן עצים בבקר בבקר, וערך עליה העלה והקטיר <strong>עליה חלבי השלמים"</strong> (ויקרא ו, ה),
 <strong>ואמר מר</strong> <small>[החכם]</small> (להלן פסחים נט, ב) בביאור המקובל על כך <strong>"עליה חלבי השלמים"</strong> יש לדורשו: <strong>עליה</strong> כלומר, אחרי עולה זו של קרבן תמיד של שחר <strong>השלם כל הקרבנות כולם,</strong> ללמדנו שכל הקרבנות צריכים להקריבם לאחר תמיד של שחר ולא לאחר תמיד של בין הערביים, וכיון שצריך להקריב קרבנות רבים עד להקרבת התמיד של בין הערביים <strong>מאחרינן ליה</strong> <small>[מאחרים אנו אותו]</small> <strong>תרתי שעי</strong> <small>[שתי שעות],</small> ואין מקריבים אותו מיד משמותר להקריבו בשש ומחצה, <strong>ועבדינן ליה</strong> <small>[ועושים אנו אותו]</small> <strong>בשמונה ומחצה,</strong>
 ואילו <strong>בערבי פסחים דאיכא</strong> <small>[שיש]</small> <strong>פסח אחריו,</strong> ויש צורך להשאיר זמן לשחיטת הפסחים המרובים <strong>קדמינן ליה</strong> <small>[מקדימים אנו אותו]</small> <strong>שעה אחת ועבדינן ליה</strong> <small>[ועושים אנו אותו]</small> <strong>בשבע ומחצה. חל ערב פסח להיות ערב שבת דאיכא נמי</strong> <small>[שיש גם כן]</small> <strong>צלייתו</strong> של הפסח <strong>דלא דחי</strong> <small>[שאינה דוחה]</small> <strong>שבת, מוקמינן ליה אדיניה</strong> <small>[מעמידים אנו אותו על דינו]</small> היסודי, ומקריבים אותו <strong>בשש ומחצה.</strong>
 <big>ג</big> <strong>תנו רבנן</strong> <small>[שנו חכמים]</small> בברייתא: <strong>כסידורו</strong> של קרבן התמיד ביום <strong>חול כך סידורו בשבת,</strong> אלו <strong>דברי ר' ישמעאל, ור' עקיבא אומר: כסידורו בערב פסח.</strong>
 ושואלים: <strong>מאי קאמר</strong> <small>[מה אמר]</small> כלומר, כיצד יש להבין את הלשון הזו? <strong>אמר אביי, הכי קאמר</strong> <small>[כך אמר,</small> נתכוון<small>]:</small> <strong>כסידורו</strong> של התמיד <strong>בחול בערב הפסח</strong> שזמן הקרבתו בשבע וחצי <strong>כך סידורו בשבת</strong> כשחל <strong>בערב הפסח</strong> שאף זמן הקרבתו בשבע וחצי ואין משנים בין שבת לחול, אלו <strong>דברי ר' ישמעאל.</strong> ואילו <strong>ר' עקיבא אומר: כסידורו</strong> של התמיד <strong>בערב הפסח שחל להיות בערב שבת</strong> שמקריבים אותו בשעה שש ומחצה <strong>כך סידורו בשבת</strong> שאף אז מקריבים את התמיד בשש ומחצה. ולפיכך <strong>מתניתין דקתני</strong> <small>[משנתינו ששנינו</small> בה<small>]</small> שבערב פסח נשחט בשבע ומחצה, וקרב בשמונה ומחצה <strong>בין בחול בין בשבת</strong> — כשיטת <strong>ר' ישמעאל היא</strong> שלדעתו אין משנים.
 ושואלים: לפי הסבר זה <strong>במאי קמיפלגי</strong> <small>[במה</small> באיזה עקרון <small>נחלקו]?</small> ומשיבים: בשאלה אם הקרבת קרבן <strong>מוספין קודמין</strong> להקרבת <strong>בזיכין קמיפלגי</strong> <small>[נחלקו],</small> כי בשבת יש נוסף לעבודה הרגילה בכל יום גם הקרבת קרבנות המוספים של שבת, וגם הקרבת הבזיכים שהם הכלים שמכניסים בהם קטורת והם מצויים כל השבוע על גבי לחם הפנים ואותם מקטירים בכל שבת. ובכך נחלקו, <strong>ר' ישמעאל סבר</strong> כי <strong>מוספין קודמין לבזיכין</strong> ולכן <strong>עבד להו</strong> <small>[עושה אותם]</small> את ה<strong>מוספים</strong> בשעה <strong>שש,</strong> כי זמן הקרבת המוספים הוא לכל הדעות בשעה שש. <strong>ובזיכין</strong> עושה <strong>בשבע, ועביד ליה</strong> <small>[ועושה אותו]</small> את קרבן ה<strong>תמיד בשבע ומחצה.</strong> ואילו <strong>ר' עקיבא סבר</strong> כי <strong>בזיכין קודמין למוספין,</strong> ולכן הקטרת ה<strong>בזיכין</strong> היא <strong>בחמש, מוספין בשש ועביד ליה</strong> <small>[ועושה אותו]</small> את ה<strong>תמיד בשש ומחצה.</strong>
 שיטת הסבר זו <strong>מתקיף לה</strong> <small>[מקשה עליה]</small> <strong>רבא: מידי</strong> <small>[וכי]</small> <strong>ר' עקיבא "כסידרו בערב הפסח שחל להיות בערב שבת" קתני</strong> <small>[שנה]?!</small> לא בלשון זו שנה, אלא: <strong>כסידרו בערב הפסח סתמא</strong> <small>[סתם]</small> <strong>קתני</strong> <small>[שנה],</small> ואם כן אין ההסבר מכוון לדברי ר' עקיבא. <strong>אלא</strong> יש לדחות פירוש זה, ו<strong>אמר רבא הכי קאמר</strong> <small>[כך אמר]</small> כך היתה כוונת הדברים: <strong>כסידרו</strong> של קרבן התמיד <strong>בחול דעלמא</strong> <small>[</small>ביום <small>חול סתם]</small> <strong>כך סידרו בשבת בערב הפסח.</strong> כלומר, מקריבים את קרבן התמיד בשעה שמונה ומחצה, אלו <strong>דברי ר' ישמעאל. ר' עקיבא אומר: כסידרו בערב הפסח</strong> ביום חול כך סדרו בערב הפסח שחל להיות בשבת שהוא בשבע ומחצה, ולפיכך <strong>מתניתין דקתני</strong> <small>[משנתינו ששנינו</small> בה<small>]</small> שזמן ההקרבה <strong>בין בחול</strong> ו<strong>בין בשבת</strong> שווה, על פי שיטת <strong>ר' עקיבא היא.</strong>
 ושואלים: לפי הסבר זה <strong>במאי קא מיפלגי</strong> <small>[במה,</small> באיזה עקרון, <small>נחלקו]?</small> <strong>במכמר בשרא</strong> <small>[בחימום</small> ובקלקול <small>הבשר]</small> <strong>קמיפלגי</strong> <small>[נחלקו],</small> כי <strong>ר' ישמעאל סבר: חיישינן למכמר בשרא</strong> <small>[חוששים אנו לחימום</small> וקלקול <small>הבשר]</small> שאם יקדימו את הקרבת התמיד בשבת יקדימו אף את הקרבת קרבן הפסח, וכיון שאסור לצלותו עד לאחר צאת השבת, בינתיים הקרבן מוטל ושמא יתחמם הבשר ויתקלקל. <strong>ור' עקיבא סבר: לא חיישינן למכמר בשרא</strong> <small>[אין אנו חוששים לחימום</small> וקלקול <small>הבשר]</small> ולכן אפשר להקדים ולשחוט את הפסח אף כשחל ערב פסח בשבת.
## דף נח:
 ומקשים: <strong>אי לא חיישינן</strong> <small>[אם איננו חוששים]</small> לדעת ר' עקיבא לקלקול הבשר, אם כן <strong>ניעבדיה</strong> <small>[שיעשו אותו]</small> את קרבן התמיד <strong>בשש ומחצה,</strong> שהרי הפסחים מרובים ונדרים ונדבות אין, ומדוע יאחרוהו? ומשיבים: <strong>קא סבר</strong> <small>[סבר]</small> ר' עקיבא: <strong>מוספין קודמין לבזיכין</strong> ומשום כך <strong>עביד להו</strong> <small>[עושה אותם]</small> <strong>למוספין בשש, ובזיכין</strong> עושה <strong>בשבע,</strong> וממילא <strong>עביד ליה</strong> <small>[עושה אותו]</small> את ה<strong>תמיד בשבע ומחצה.</strong>
 <strong>מתקיף לה</strong> <small>[מקשה עליה]</small> על הסברה זו <strong>רבה בר עולא: מידי</strong> <small>[וכי]</small> <strong>"כסידרו בחול כך סידרו בשבת בערב הפסח, דברי ר' ישמעאל" קתני</strong> <small>[שנויה]?!</small> הלוא בברייתא ההיא <strong>"כך סידרו בשבת" סתמא קתני</strong> <small>[סתם שנה]?</small>
 ואף הסבר זה אינו ההסבר המדויק על פי סגנון הברייתא <strong>אלא אמר רבה בר עולא, הכי קתני</strong> <small>[כך שנויה]</small> וכך יש להבין שמחלוקת זו אינה בדבר ערב הפסח, אלא בשאר ימות השנה. ו<strong>כסידרו בחול דעלמא</strong> <small>[סתם]</small> <strong>כך סידרו בשבת דעלמא</strong> <small>[סתם]</small> בשמונה וחצי <strong>דברי ר' ישמעאל,</strong> שלדעתו אין משנים בין שבת לחול כלל.
 ו<strong>ר' עקיבא אומר: כסידרו בערב הפסח דעלמא</strong> <small>[סתם]</small> בשבע ומחצה <strong>כך סידרו בשבת דעלמא,</strong> שכיון שאין מקריבים קרבנות נדבה בשבת אפשר להקדים את הקרבת התמיד בשבת. <strong>ומתניתין דקתני</strong> <small>[ומשנתינו ששנינו]</small> ששעת הקרבת התמיד בערב פסח קבועה <strong>בין בחול בין בשבת</strong> אפשר לומר כי זו כ<strong>דברי הכל היא</strong> בין לר' עקיבא בין לר' ישמעאל.
 ולשיטה זו <strong>במאי קא מיפלגי</strong> <small>[במה,</small> באיזה עקרון, <small>נחלקו]?</small> <strong>בגזרת נדבות ונדרים קמיפלגי</strong> <small>[נחלקו],</small> כי <strong>ר' ישמעאל סבר:</strong> כי <strong>גזרינן</strong> <small>[גוזרים אנו]</small> ב<strong>שבת אטו</strong> <small>[משום]</small> <strong>חול,</strong> וכיון שביום חול מאחרים את הקרבת התמיד לשמונה וחצי משום הקרבת הנדבות — אף בשבת עושים כן, כדי שלא לשנות. <strong>ור' עקיבא סבר: לא גזרינן</strong> <small>[אין אנו גוזרים].</small>
 ומקשים: <strong>אי לא גזרינן</strong> <small>[אם אין אנו גוזרים]</small> אם כן, מדוע אנו מאחרים את הקרבת התמיד לשעה שבע ומחצה? <strong>ניעבדיה</strong> <small>[נעשנו]</small> <strong>בשש ומחצה!</strong> ומשיבים: <strong>קסבר</strong> <small>[סבר]</small> ר' עקיבא: <strong>מוספין קודמין לבזיכין,</strong> ולכן <strong>מוספין</strong> עושים אותם בשעה <strong>שש ובזיכין בשבע ועביד ליה</strong> <small>[ועושים אותו]</small> את ה<strong>תמיד בשבע ומחצה.</strong>
 <strong>מיתיבי</strong> <small>[מקשים]</small> על שיטות הסבר אלה מתוך ברייתא אחרת ששנינו בה: <strong>תמיד כל השנה כולה קרב כהלכתו</strong> כלומר, <strong>נשחט בשמונה ומחצה וקרב בתשע ומחצה, ובערב הפסח נשחט בשבע ומחצה וקרב בשמונה ומחצה, חל להיות בשבת כחל להיות בשני בשבת</strong> כלומר סתם יום חול. משמע שאם ערב פסח חל להיות בשבת, אין משנים בין חול לשבת, אלו <strong>דברי ר' ישמעאל. ר' עקיבא אומר:</strong> אם חל להיות בשבת סדרו אז <strong>כסידרו בערב הפסח,</strong> שמקדימים אותו לשש ומחצה.
 <strong>בשלמא</strong> <small>[נניח]</small> לשיטת <strong>אביי ניחא</strong> <small>[נוח</small> הדבר<small>]</small> שהרי כך הסביר את הברייתא הקודמת, <strong>אלא לרבא קשיא</strong> <small>[קשה].</small> ומשיבים: <strong>אמר לך</strong> <small>[</small>יכול היה <small>לומר לך]</small> <strong>רבא: לא תימא</strong> <small>[אל תאמר]</small> לשון זו <strong>"כחל בשני בשבת" אלא אימא</strong> <small>[אמור]</small> <strong>כשני בשבת דעלמא</strong> <small>[סתם],</small> ולפרש: אם חל ערב הפסח בשבת אין משנים ועושים את התמיד כמו ביום חול רגיל בשמונה ומחצה, וכהסברו של רבא.
 <strong>מיתיבי</strong> <small>[מקשים]</small> מברייתא אחרת: <strong>חל להיות</strong> ערב פסח <strong>בשבת</strong> מקריבים את התמיד <strong>כסידרו כל השנה כולה</strong> בשמונה ומחצה — <strong>דברי ר' ישמעאל. ר' עקיבא אומר: כסידרו בערב הפסח דעלמא</strong> <small>[סתם],</small> <strong>בשלמא</strong> <small>[נניח]</small> לשיטת <strong>רבא ניחא</strong> <small>[נוח</small> הדבר<small>]</small> שברייתא זו מפורש בה כדבריו, <strong>אלא</strong> לשיטת <strong>אביי קשיא</strong> <small>[קשה]!</small>
 <strong>אמר לך</strong> <small>[</small>יכול היה <small>לומר לך]</small> <strong>אביי: לא תימא</strong> <small>[אל תאמר,</small> תגרוס<small>]</small> באותה ברייתא <strong>"כסידרו כל השנה"</strong> לדברי ר' ישמעאל, <strong>אלא אימא</strong> <small>[אמור]:</small> <strong>כסידרו כל השנים כולן דברי ר' ישמעאל</strong> כלומר, שאין משנים בין ערב הפסח שחל להיות בשבת לחל בשאר ימי השנה, ומקריבים אף בו בשבע ומחצה, וכשיטת אביי. <strong>ר' עקיבא אומר:</strong> לשיטה זו לא כן אלא <strong>כסידרו בערב הפסח שחל להיות בערב שבת,</strong> כך יש להשלים את הדברים לשיטת אביי.
 <big>א</big> כיון שהוזכרה מקודם קדימת קרבן התמיד, מביאים ברייתא המבארת זאת. <strong>תנו רבנן</strong> <small>[שנו חכמים]:</small> <strong>מנין שלא יהא דבר</strong> קרבן <strong>קודם לתמיד של שחר — תלמוד לומר:</strong> "והאש על המזבח תוקד בו לא תכבה וביער עליה הכהן עצים בבקר בבקר <strong>וערך עליה העלה</strong> והקטיר עליה חלבי השלמים" (ויקרא ו, ה). ושואלים: <strong>מאי תלמודא</strong> <small>[מה הלימוד]?</small> כלומר, כיצד למדים מכאן שעולה זו משמעה תמיד של שחר? <strong>אמר רבא: "העלה"</strong> משמעה: <strong>עולה ראשונה</strong> והיא עולת התמיד, הראשונה בזמן ובחשיבות.
 ועוד אמרו: <strong>ומנין שאין דבר קרב אחר תמיד של בין הערבים — תלמוד לומר: "והקטיר עליה חלבי השלמים".</strong> ושוב שואלים: <strong>מאי תלמודא</strong> <small>[מה הוא הלימוד]</small> שיש בכך? <strong>אמר אביי:</strong> הכוונה היא <strong>"עליה"</strong> על העולה הראשונה מקריבים את קרבן ה<strong>שלמים</strong> כלומר, נדרים ונדבות השלמים שמביאים בכל היום כולו, <strong>ולא על חבירתה</strong> העולה של בין הערבים מקריבים <strong>שלמים.</strong>
 <strong>מתקיף לה</strong> <small>[מקשה עליה]</small> על שיטת הסבר זו <strong>רבא:</strong> אם כן <strong>אימא</strong> <small>[אמור]</small> <strong>שלמים הוא</strong> ש<strong>לא נקריב</strong> אחר תמיד של בין הערבים, <strong>הא</strong> <small>[הרי]</small> <strong>עולות נקריב,</strong> שלפי לימוד זה לא נאמרו דברים אלה אלא בשלמים! <strong>אלא אמר רבא: "השלמים"</strong> יש לדרוש <strong>עליה</strong> על עולת הבוקר, <strong>השלם כל הקרבנות כולן</strong> ולא אחר תמיד של בין הערבים.
 <big>ב</big> <strong>תנו רבנן</strong> <small>[שנו חכמים]</small> : קרבן ה<strong>תמיד קודם</strong> להקרבת ה<strong>פסח, פסח קודם</strong> להקטרת ה<strong>קטרת</strong> שמקטירים בין הערביים. הקטרת ה<strong>קטרת קודמת</strong> להדלקת <strong>נרות</strong> של מנורת המקדש,
## דף נט.
 <strong>יאוחר דבר</strong> (קרבן הפסח) <strong>שנאמר בו "בערב"</strong> כאמור "תזבח את הפסח בערב כבוא השמש מועד צאתך ממצרים" (דברים טז, ו), וגם נאמר בו <strong>"בין הערבים"</strong> כאמור "ושחטו אותו כל קהל עדת ישראל בין הערבים" (שמות יב, ו), <strong>לדבר</strong> (קרבן התמיד) <strong>שלא נאמר בו אלא "בין הערבים" בלבד</strong> כאמור "ואת הכבש השני תעשה בין הערבים (במדבר כח, ד).
 ומקשים: <strong>אי הכי</strong> <small>[אם כך]</small> שמכאן אתה למד דין איחור קרבן הפסח לקרבן התמיד, אם כן <strong>קטרת ונרות נמי נקדמו</strong> <small>[גם כן יקדמו]</small> <strong>לפסח,</strong> שכן <strong>יאוחר דבר</strong> (קרבן הפסח) <strong>שנאמר בו "בערב" ו"בין הערבים", לדבר שלא נאמר בו אלא "בין הערבים" בלבד,</strong> שבהקטרת קטורת בערב והדלקת הנרות נאמר רק "ובהעלות אהרן את הנרות בין הערבים יקטירנה קטורת תמיד לפני ה' לדורותיכם" (שמות ל, ח)!
 ומשיבים: <strong>שאני התם</strong> <small>[שונה שם]</small> לענין הנרות ש<strong>מיעט רחמנא</strong> <small>[הכתוב]</small> במפורש שנאמר שם <strong>"אתו",</strong> שבא להדגיש את איחורו. וביאור הענין: <strong>דתניא</strong> <small>[ש</small>הרי <small>שנינו</small> בברייתא<small>]</small> על הכתוב בנרות "באהל מועד מחוץ לפרוכת אשר על העדות יערוך אותו אהרן ובניו מערב עד בוקר לפני ה' חוקת עולם לדורותם מאת בני ישראל" (שמות כז, כא), אמרו <strong>"מערב עד בקר" — תן לה</strong> למנורה שמן כדי <strong>מדתה שתהא דולקת מערב עד בוקר.</strong>
 ועוד אמרו <strong>דבר אחר</strong> על אותו מקרא: <strong>אין לך עבודה שכשירה מערב עד בוקר אלא זו בלבד</strong> ושאר עבודות עבודות יום הן. <strong>מאי טעמא</strong> <small>[מה טעם]</small> למדים שאין עבודה אחרת שדינה כן — ש<strong>אמר קרא</strong> <small>[המקרא]</small> "<strong>יערוך אותו אהרן ובניו מערב עד בקר</strong>", להדגיש: <strong>אותו מערב עד בקר ואין דבר אחר מערב עד בוקר.</strong>
 <strong>ואיתקש</strong> <small>[והוקש,</small> הושווה<small>]</small> בכתוב <strong>קטרת לנרות,</strong> שנאמר במפורש שבזמן העלאת הנרות מקטירים את קטורת הערב ("ובהעלות אהרן את הנרות בין הערבים יקטירנה"). ומתוך זה למדנו שאין להתחיל כל עבודה אחרי עבודת הקטורת ועריכת הנרות ובכלל זה אף את הפסח.
 הסברנו איפוא את השיטה הקודמת ומקורותיה. אכן יש להעיר כי <strong>תניא</strong> <small>[שנויה</small> ברייתא<small>]</small> מפורשת <strong>כי קושיין</strong> <small>[כמו,</small> לפי, <small>הקושיה שלנו]</small> שמצויה בה סברה שונה: קרבן ה<strong>תמיד קודם לקטרת, קטרת קודמת לנרות, ונרות קודמות לפסח,</strong> וראיה לדבר <strong>יאוחר דבר</strong> (קרבן הפסח) <strong>שנאמר בו "בערב" "ובין הערבים" לדבר</strong> (קטורת ונרות) <strong>שלא נאמר בו אלא "בין הערבים" בלבד.</strong>
 ושואלים: והלוא כפי שנאמר לעיל <strong>הא כתיב</strong> <small>[הרי נאמר]</small> <strong>"אתו",</strong> ללמדנו שזו עבודה אחרונה! ומשיבים: <strong>האי</strong> <small>[זה]</small> <strong>"אתו" מיבעי ליה למעוטי</strong> <small>[צריך לו למעט]</small> <strong>עבודה</strong> שעושים <strong>בפנים</strong> בתוך ההיכל, שלא כפסח שנעשה בחוץ, בעזרה. ושואלים: <strong>ומאי ניהו</strong> <small>[ומה היא]</small> עבודה זו? ומשיבים: אותה עבודה <strong>קטרת, סלקא דעתך אמינא</strong> <small>[יעלה על דעתך לומר]</small> <strong>הואיל וכתיב</strong> <small>[ונאמר]</small> <strong>"ובהעלת אהרן את הנרת בין הערבים יקטירנה"</strong> (שמות ל, ח), <strong>אימא</strong> <small>[אמור]:</small> שמא <strong>נדליק נרות ברישא</strong> <small>[תחילה]</small> <strong>והדר</strong> <small>[ואחר כך]</small> <strong>נקטיר קטורת,</strong> שאין הכתוב אומר בדיוק איזו משתי אלה קודמת, לכן <strong>מיעט רחמנא</strong> <small>[התורה]</small> <strong>"אתו"</strong> שאין כל עבודה אחרת נעשית בהיכל אחר זמן זה.
 ושואלים: <strong>אלא,</strong> אם כך ההלכה, <strong>"בין הערבים יקטירנה" למה לי?</strong> הלוא אין צורך בתוספת זו! ומשיבים: <strong>הכי קאמר רחמנא</strong> <small>[כך אמרה התורה]</small> לא בא המקרא הזה לקבוע זמן להדלקת הנרות אלא לומר <strong>בעידן דמדלקת</strong> <small>[בזמן שאתה מדליק]</small> <strong>נרות תהא מקטרא</strong> <small>[מוקטרת כבר]</small> ה<strong>קטרת.</strong>
 <big>א</big> <strong>תנו רבנן</strong> <small>[שנו חכמים]:</small> <strong>אין לך דבר שקודם</strong> להקרבת <strong>תמיד של שחר אלא קטרת בלבד שנאמר בה "בבקר בבקר".</strong> ואנו למדים: <strong>יוקדם קטרת</strong> שהיא <strong>דבר שנאמר בו "בבקר בבקר" דכתיב</strong> <small>[שנאמר]</small> <strong>"והקטיר עליו אהרן קטרת סמים בבקר בבקר</strong> בהטיבו את הנרות יקטירנה<strong>"</strong> (שמות ל, ז), <strong>לדבר שלא נאמר בו אלא בקר אחד</strong> והוא קרבן התמיד שנאמר בו "את הכבש אחד תעשה בבוקר (במדבר כח, ד).
 וכן <strong>אין לך דבר שמתעכב</strong> שמאחרים אותו ל<strong>אחר תמיד של בין הערבים אלא קטרת ונרות ופסח,</strong> וכן <strong>מחוסר כפורים בערב הפסח</strong> מי שהיה טמא כגון מצורע או זב וטבל לטהרתו, שחייב עדיין בהקרבת קרבן ואסור לו לאכול בקדשים עד שיביא את קרבנו, והוא הקרוי מחוסר כיפורים, ושכח ולא הביא את קרבנו לפני הקרבת תמיד של בין הערבים, עשו לו תקנה מיוחדת ומקריבים את קרבנו אפילו לאחר התמיד, ו<strong>טובל שנית</strong> לאחר הקרבת הקרבן ונעשה ראוי אף לקדשים <strong>ואוכל את פסחו לערב.</strong>
 <strong>ר' ישמעאל בנו של ר' יוחנן בן ברוקא אומר: אף מחוסר כפורים בשאר ימות השנה</strong> מקריב את קרבנו לאחר התמיד של בין הערבים, ו<strong>טובל ואוכל בקדשים</strong> שהקריב נדבה מבעוד יום <strong>לערב.</strong>
 ושואלים: <strong>בשלמא לתנא קמא</strong> <small>[נניח</small> לשיטת <small>התנא הראשון]</small> שמתירים הקרבה אחרי תמיד של בין הערביים רק למחוסר כיפורים בערב הפסח — יש טעם בדבר: <strong>יבא עשה</strong> של <strong>פסח שיש בו כרת,</strong> שהרי הראוי להקריב קרבן פסח ואינו מקריב חייב כרת, <strong>וידחה עשה דהשלמה</strong> שהרי נאמר בתמיד של בין הערבים כמצוות עשה "עליה השלם כל הקרבנות כולם" אבל ודאי <strong>שאין בו כרת,</strong> ולכן ידחה עשה זה מפני המצוה החמורה יותר של פסח. <strong>אלא</strong> לשיטת <strong>ר' ישמעאל בנו של ר' יוחנן בן ברוקא: מאי אולמיה דהאי עשה מהאי עשה</strong> <small>[מה תוקפו של עשה זה</small> של אכילת קדשים <small>מעשה זה</small> של השלמת הקרבנות לפני תמיד של בין הערבים<small>]?!</small>
 <strong>אמר רבינא אמר רב חסדא: הכא</strong> <small>[כאן]</small> מדובר במקרה מיוחד <strong>בחטאת העוף עסקינן</strong> <small>[עוסקים אנו],</small> שאותו מחוסר כפרה כגון מצורע עני צריך להביא רק קרבן עוף לחטאת, <strong>שאין למזבח אלא דמה</strong> אבל אין מעלים את בשרה כלל למזבח (ונאכלת לכהנים). ולא נצטוו להשלים את מעשה הקרבנות על התמיד אלא לגבי הקטרת חלבים על המזבח, אבל הבאת הדם לאחר התמיד מותרת.
 <strong>רב פפא אמר: אפילו תימא</strong> <small>[תאמר]</small> שמדובר כאן <strong>בחטאת בהמה</strong> ואף כאן אפשר לעשות זאת בלא לעבור על עשה דהשלמה, כיצד? שאת איברי החטאת הזו לא יקטירו בו ביום, אלא <strong>מעלה ומלינה בראשו של מזבח</strong> ויקטירם למחרת לאחר הקרבת תמיד של שחר. שוודאי אם ילין את האימורים במקום אחר — יפסלו בלינה, אבל אם מעלה את הקרבן על גבי המזבח, אין הלינה פוסלת בו. ויתכן איפוא שיביא אדם את קרבנו בלא לעבור על מצות עשה של השלמה.
 ושואלים: <strong>והאיכא</strong> <small>[והרי יש]</small> גם קרבן <strong>אשם</strong> שמחוסר כיפורים, כגון זב ומצורע, מביא לא רק קרבן חטאת אלא גם אשם, ואשם אין מביאים אלא מן הכבשים. <strong>בשלמא</strong> <small>[נניח]</small> לשיטת <strong>רב פפא — היינו דמלין לה</strong> <small>[זהו</small> הפתרון גם באשם <small>שמלין אותו]</small> <strong>אלא</strong> לשיטת <strong>רב חסדא, מאי איכא למימר</strong> <small>[מה יש לומר]?</small> הרי אינו יכול להסתפק בהזאת דם בלבד! <strong>אמרי</strong> <small>[אומרים]:</small> לשיטת רב חסדא מדובר כאן במחוסר כיפורים שכבר <strong>קרב</strong> אשמו, ואין לו אלא להביא קרבן חטאת כדי שיתכפר לגמרי ולזה יכול להביא אף עוף.
 ושואלים: <strong>והאיכא</strong> <small>[והרי יש]</small> גם קרבן <strong>עולה</strong> בקרבנות הכפרה! <strong>וכי תימא</strong> <small>[ואם תאמר]:</small> קרבן <strong>עולה לא מעכבא</strong> <small>[אינו מעכב]</small> את הכפרה, <strong>והתניא</strong> <small>[והרי שנויה</small> ברייתא<small>]</small> <strong>ר' ישמעאל בנו של ר' יוחנן בן ברוקא</strong> עצמו <strong>אומר: כשם שחטאתו ואשמו מעכבים אותו</strong> את המצורע מלהחשב טהור גמור עד שיביא קרבנות אלה, <strong>כך עולתו מעכבתו!</strong>
 <strong>וכי תימא</strong> <small>[ואם תאמר]</small> ותנסה לתרץ כמו קודם; <strong>בשקרבה עולתו</strong> כבר, אולם, <strong>ומי</strong> <small>[והאם]</small> <strong>קרבה עולתו קודם לחטאתו ראשון?! והתניא</strong> <small>[והרי שנינו</small> בברייתא<small>]</small> על הכתוב בענין האיש שטימא את המקדש או קדשיו "והביא אותם אל הכהן <strong>והקריב את אשר לחטאת ראשונה</strong> ומלק את ראשו ממול ערפו ולא יבדיל" (ויקרא ה, ח), "ראשונה" <strong>מה תלמוד לומר</strong> בענין הקדמת החטאת? <strong>אם ללמד שתהא</strong> חטאת זו <strong>קודמת לעולה — הרי כבר נאמר "ואת השני יעשה עלה כמשפט"</strong> (ויקרא ה, י) ואין צורך בשני פסוקים.
 <strong>אלא: זה בנה אב</strong> ויסוד ללמד דין כללי <strong>לכל חטאות</strong> שמקריבים עם קרבנות אחרים <strong>שיהו קודמות לכל עולות הבאות עמהן,</strong> שבכל מקרה החטאת היא הראשונה. <strong>וקימא לן</strong> <small>[ומוחזק בידינו]</small> שכלל זה יש לו תוקף עד כדי כך ש<strong>אפילו חטאת העוף קודמת לעולת בהמה!</strong>
 <strong>אמר רבא:</strong> יש לומר <strong>שאני</strong> <small>[שונה]</small> <strong>עולת מצורע</strong> בדינה משאר החטאות והעולות <strong>דרחמנא</strong> <small>[שהכתוב]</small> <strong>אמר</strong>
## דף נט:
 בדיני המצורע: <strong>"והעלה הכהן את העלה"</strong> (ויקרא יד, כ), ודורשים לשון זו: "את העולה" — זו <strong>שהעלה כבר.</strong> ומכאן למדים שמותר בקרבן זה לשנות מן הסדר הרגיל ולהקדים את העולה לפני החטאת.
 <strong>אמר ליה</strong> <small>[לו]</small> <strong>רב שמן בר אבא לרב פפא: לדידך</strong> <small>[לשיטתך]</small> ש<strong>אמרת: מעלה ומלינה בראשו של מזבח,</strong> וכי <strong>קיימין ועבדינן מילתא לכהנים דאתו בה</strong> <small>[עומדים אנו ועושים דבר לכהנים שיבואו בו]</small> <strong>לידי תקלה, דסברי דיומיה הוא ואתו לאקטורי</strong> <small>[שסוברים הם</small> שחלבים אלה <small>בני יומם הם</small> מקרבנות שנשחטו באותו יום <small>ויבואו להקטירם</small> בו ביום<small>]</small> בעוד שצריך לדחותם עד למחר! <strong>אמר ליה</strong> <small>[לו]:</small> <strong>כהנים זריזין הן</strong> ואפשר לסמוך עליהם שלא יכשלו, שזהירים הם ואף יודיעו לחבריהם להיזהר.
 <strong>אמר ליה</strong> <small>[לו]</small> <strong>רב אשי לרב כהנא ואמרי לה</strong> <small>[ויש אומרים]</small> שהיה זה <strong>רב הונא בריה</strong> <small>[בנו]</small> של <strong>רב נתן לרב פפא: והא כמה דלא מתקטרי</strong> <small>[והרי כל עוד שאין מוקטרים]</small> ה<strong>אמורין</strong> של החטאת <strong>כהנים לא מצו אכלי</strong> <small>[אינם יכולים לאכול מן]</small> ה<strong>בשר, דתניא</strong> <small>[ש</small>הרי <small>שנינו</small> בברייתא<small>]:</small> בענין השלמים <strong>יכול יהו כהנים רשאים</strong> לאכול <strong>בחזה</strong> וב<strong>שוק</strong> המופרשים להם מקרבן השלמים עוד <strong>קודם הקטרת אמורין</strong> של הקרבן? <strong>תלמוד לומר</strong> כאמור בכתוב <strong>"והקטיר הכהן את החלב המזבחה</strong> והיה החזה לאהרן ולבניו<strong>"</strong> (ויקרא ז, לא), ומכאן שחייב להקטיר תחילה את החלב <strong>והדר</strong> <small>[ואחר כך]</small> <strong>"והיה החזה לאהרן ולבניו".</strong>
 ויודעים אנו: וכל <strong>כמה דכהנים לא אכלי בשר בעלים לא מתכפרי</strong> <small>[כל עוד שהכהנים אינם אוכלים את הבשר בעלי</small> הקרבן <small>אינם מתכפרים],</small> שגמר כפרתם תלוי באכילת הכהן. <strong>דתניא</strong> <small>[ש</small>הרי <small>שנינו</small> בברייתא<small>]</small> על הכתוב <strong>"ואכלו אתם אשר כפר בהם</strong> למלא את ידם לקדש אתם וזר לא יאכל כי קודש הם<strong>"</strong> (שמות כט, לג) — <strong>מלמד שהכהנים אוכלים ובעלים מתכפרין</strong> על ידי אכילת הכהנים. ואם כן, כיצד יתכפר מחוסר הכיפורים, כשהכהנים אינם יכולים לאכול מבשר קרבן החטאת עד למחר, כשיוקטרו האימורים?
 <strong>אמר ליה</strong> <small>[לו]:</small> <strong>כיון דלא</strong> <small>[שאי]</small> <strong>אפשר</strong> לעשות באופן אחר משום עשה דהשלמה — <strong>עשאום</strong> (החשיבו) את הקרבנות האלה <strong>כמי שנטמאו או שאבדו</strong> החלבים, שבמקרה זה מותר לכהנים לאכול. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>יכול נטמאו אמורין או שאבדו לא יהו כהנים זכאים בחזה ושוק,</strong> כפי שאמרנו שהדבר תלוי בהקטרה למזבח — <strong>תלמוד לומר: "והיה החזה לאהרן ולבניו"</strong> (ויקרא ז, לא), משמעו: <strong>מכל מקום</strong> כלומר, מתנה מוחלטת היא, גם אם אירע שלא נעשו כל הדברים כמצוותם.
 <big>א</big> <strong>רב כהנא רמי</strong> <small>[השליך,</small> הראה סתירה<small>]:</small> נאמר במקום אחד <strong>"ולא ילין חלב חגי עד בקר"</strong> (שמות כג, יח), משמע: <strong>עד בוקר הוא דלא ילין, הא</strong> <small>[הרי]</small> נלמד מכאן כי <strong>כל הלילה כולה ילין</strong> שמותר להלין את חלב הקרבן כל הלילה. ואילו במקום אחר <strong>כתיב</strong> <small>[נאמר]</small> <strong>"והקטיר עליה חלבי השלמים"</strong> (ויקרא ו, ה), ודרשנו: <strong>עליה השלם כל הקרבנות כולן,</strong> משמע שיש להקטיר את החלבים של הקרבנות עוד לפני הקרבת תמיד של בין הערבים!
 <strong>הוא מותיב לה והוא מפרק לה</strong> <small>[הוא מקשה</small> קושיה <small>זו והוא</small> עצמו <small>מתרץ אותה],</small> כאן מדובר <strong>כשנתותרו</strong> <small>[שנשארו]</small> לאחר שנזרק דמם ביום הקטרתם על תמיד של שחר, ולא הספיקו להקריבם לפני תמיד של בין הערבים, שאף שלכתחילה יש להביאם לפני התמיד, אבל אם נשארו — זמנם עד הבוקר.
 וכן <strong>רמי ליה</strong> <small>[הקשה לו,</small> הראה לו סתירה<small>]</small> <strong>רב ספרא לרב: כתיב</strong> <small>[נאמר]</small> במקום אחד <strong>"ולא ילין לבקר זבח חג הפסח"</strong> (שמות לד, כה), ומכאן נדייק: <strong>לבקר הוא</strong> ש<strong>לא ילין הא</strong> <small>[הרי]</small> משמע כי <strong>כל הלילה ילין,</strong> ואפילו איברי עולה שנשחטה בערב יום טוב שהוא חול, מותר להקריבם בליל יום טוב. <strong>והכתיב</strong> <small>[והרי נאמר]</small> במקום אחר <strong>"עלת שבת בשבתו</strong> על עלת התמיד ונסכה<strong>"</strong> (במדבר כח, י), ולמדו מכאן שאין מקריבים <strong>עולת חול בשבת ולא עולת חול ביום טוב,</strong> ולפיכך אי אפשר להקריב את חלבי הפסח ביום טוב — שהרי הם עולת חול שאינה קרבה ביום טוב!
 <strong>אמר ליה</strong> <small>[לו]:</small> <strong>כבר רמייה ניהליה</strong> <small>[הקשה</small> קושיה <small>זו לפניו]</small> <strong>ר' אבא בר חייא לר' אבהו, ושני ליה</strong> <small>[ותירץ לו]:</small> <strong>הכא</strong> <small>[כאן]</small> בפסוק האומר שלא ילין החלב עד בוקר, אבל כל הלילה מותר בהקטרתו <strong>בארבעה עשר</strong> בניסן <strong>שחל להיות בשבת עסקינן</strong> <small>[עוסקים אנו]</small> ש<strong>חלבי שבת קריבין ביום טוב,</strong> שבמקרה מיוחד זה מותר להקריבם ביום טוב.
 <strong>אמר ליה</strong> <small>[לו]:</small> <strong>משום</strong> ש<strong>חלבי שבת קריבים ביום טוב, אנן ניקו ונימא ליה דהאי קרא</strong> <small>[אנו נקום ונאמר לו לאותו פסוק]</small> ש<strong>בארבעה עשר שחל להיות בשבת הוא דכתיב</strong> <small>[שנאמר]</small> ורק במקרה מיוחד זה ולא כמשמעו? <strong>אמר</strong> לו: <strong>שבקיה לקרא דהוא דחיק ומוקים אנפשיה</strong> <small>[הנח את המקרא</small> הזה <small>שהוא דוחק, ומעמיד את עצמו]</small> במקרה מיוחד. שהרי הסתירה קיימת כאן, וחייבים לישבה באיזו שהיא דרך.
 <big>ב משנה</big> <strong>הפסח ששחטו שלא לשמו,</strong> שבזמן שחיטה אמר שאין כוונתו לשחטו לשם פסח אלא לשם קרבן אחר כגון שלמים או עולה, או <strong>קבל</strong> את הדם, או <strong>הלך</strong> עם הדם למזבח, או <strong>זרק</strong> את הדם על המזבח באמירה שיהא <strong>שלא לשמו, או</strong> שעשה את <strong>העבודות לשמו ושלא לשמו</strong> יחד <strong>או שלא לשמו ולשמו,</strong> בכל אלה אם פסל בעבודה אחת — הפסח <strong>פסול.</strong>
 <strong>כיצד</strong> הוא האופן של <strong>לשמו ושלא לשמו</strong> — כגון שאמר שכוונתו <strong>לשם פסח ולשם שלמים, שלא לשמו ולשמו</strong> שאמר — <strong>לשם שלמים ולשם פסח.</strong>
 <big>ג גמרא</big> <strong>בעי</strong> <small>[שאל]</small> <strong>רב פפא:</strong> מה שאמרנו "לשמו ושלא לשמו", האם הכונה היא שחשב שתי מחשבות אלה <strong>בעבודה אחת תנן</strong> <small>[שנינו],</small> כגון שבשעת שחיטה אמר את שני הדברים כאחד. <strong>או בשתי עבודות תנן</strong> <small>[שנינו],</small> שאמר בעבודה אחת לשמו, ובעבודה אחרת מאלו הארבע אמר שלא לשמו?
 והוא מבאר את ההבדל: האם נאמר כי <strong>בעבודה אחת תנן</strong> <small>[שנינו]</small> ולפיכך משנתנו כשיטת <strong>ר' יוסי היא,</strong> ש<strong>אמר: אף בגמר דבריו אדם נתפס.</strong> שנחלקו ר' יוסי ור' מאיר במקרה שאומר אדם שתהא בהמה עולה ושלמים שלדעת ר' מאיר דינה כעולה, שכיון שהוציא מפיו בתחילה לשון עולה — חלה קדושת עולה עליה ושוב אין קדושת שלמים יכולה לחול עליה. ור' יוסי אומר שגם דיבור אחרון יש לו חשיבות, ולכן יש בה גם קדושת עולה וגם קדושת שלמים, וממילא אינה ראויה להקרבה, אלא תימכר כשיפול בה מום, ובדמיה יקנו עולה ושלמים. משמע שלשיטת ר' יוסי כשאומר אדם דיבור שיש סתירה בין תחילתו וסופו, אין אומרים שרק ראשית דבריו היא הקובעת, ומבטלת מה שבא אחר כך. אלא גם מה שאמר בסוף יש לו חשיבות, ואפשר לתפוס — לקבל ולהתחשב גם בדבריו האחרונים.
 <strong>דאי</strong> <small>[שאם]</small> משנתנו כשיטת <strong>ר' מאיר הא</strong> <small>[הרי]</small> <strong>אמר תפוס לשון ראשון</strong> ודיבור שני שמדבר שוב אינו מועיל,
## דף ס.
 <strong>או דילמא</strong> <small>[שמא]</small> <strong>בשתי עבודות תנן</strong> <small>[שנינו</small> במשנה<small>]</small> שבעבודה אחת חשב מחשבה אחת, ובשניה מחשבה אחרת, ונאמר כי <strong>אפילו</strong> לשיטת <strong>ר' מאיר</strong> ש<strong>אמר</strong> בכלל <strong>"תפוס לשון ראשון" — הני מילי</strong> <small>[דברים אלה]</small> שאמר, אמורים <strong>בעבודה אחת, אבל בשתי עבודות מודה דמיפסיל</strong> <small>[שנפסל],</small> שכיון שאמר דיבור שני בזמן עבודה אחרת הרי גם הוא נחשב.
 <strong>אמרי</strong> <small>[אומרים,</small> שואלים<small>]:</small> <strong>אהייא</strong> <small>[על איזה]</small> קטע מן המשנה בעצם דנים אנו? <strong>אי נימא</strong> <small>[אם נאמר]</small> על מה שאמרנו <strong>שלא לשמו ולשמו,</strong> הרי <strong>בין</strong> שהיה הדבר <strong>בעבודה אחת בין בשתי עבודות, בין</strong> לשיטת <strong>ר' מאיר בין</strong> לשיטת <strong>ר' יוסי — איפסיל ליה מקמייתא</strong> <small>[נפסל לו מן</small> האמירה <small>הראשונה],</small> <strong>דהא</strong> <small>[שהרי]</small> <strong>לר' יוסי נמי</strong> <small>[גם כן]</small> <strong>"אף בגמר דבריו אדם נתפס" אית ליה</strong> <small>[יש לו],</small> אבל אין דעתו שהדיבור האחרון דווקא הוא העיקרי, אלא שמוסיף, שגם דיבור אחרון יש לו ערך מסויים. ולכן כיון שחשב על הפסח בתחילה שלא לשמו — מיד נפסל. <strong>אלא</strong> הבעיה היתה בענין <strong>לשמו ושלא לשמו מאי</strong> <small>[מה</small> בדיוק ענינו<small>]?</small>
 כדי לפתור בעיה זו מביאים מקורות שונים. <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו במשנתנו: <strong>הפסח ששחטו שלא לשמו, וקבל והלך וזרק שלא לשמו</strong> — פסול. ונברר: <strong>היכי דמי</strong> <small>[כיצד</small> בדיוק <small>היה</small> הדבר<small>]?</small> <strong>אי נימא כדקתני</strong> <small>[אם תאמר שהיה</small> בדיוק <small>כפי ששנינו]</small> שכל ארבע עבודות אלו היו שלא לשמו, אם כן <strong>למה לי</strong> לומר <strong>עד דמחשב לכולהו</strong> <small>[שחשב</small> בעבודות <small>כולן]</small> בשחיטה, בקבלה, בהולכה ובזריקה? הלוא כבר <strong>מקמייתא איפסיל ליה</strong> <small>[מן הראשונה נפסל לו]</small> במחשבה ראשונה של פסול, בשעת שחיטה!
 <strong>אלא לאו הכי קתני</strong> <small>[האם לא כך שנה],</small> וכך צריך להבין: <strong>הפסח ששחטו שלא לשמו, אי נמי</strong> <small>[או גם כן]</small> <strong>שחטו לשמו וקבל והלך וזרק שלא לשמו. אי נמי</strong> <small>[או גם כן]</small> <strong>שחטו וקבל והלך לשמו, וזרק שלא לשמו</strong> — נפסל. ואם כן <strong>הויא לה</strong> <small>[הרי הוא]</small> מחשבה ב<strong>שתי עבודות,</strong> ונפתרה בעייתנו, שלפי זה המשנה היא אף כשיטת ר' מאיר.
 ומקשים: אם כן <strong>אימא סיפא</strong> <small>[אמור את סופה]</small> של המשנה: <strong>לשמו ושלא לשמו,</strong> ונברר <strong>היכי דמי</strong> <small>[כיצד</small> בדיוק <small>היה</small> הדבר<small>]?</small> <strong>אי נימא</strong> <small>[אם תאמר]</small> <strong>בשתי עבודות — היינו רישא</strong> <small>[הרי זו</small> בדיוק <small>התחלת המשנה]</small> ואין טעם לחזור על כך, <strong>אלא לאו</strong> <small>[האם לא]</small> על כורחנו נאמר שבפיסקה זו הכוונה שחשב <strong>בעבודה אחת,</strong> ואם כן המשנה כשיטת <strong>ר' יוסי היא</strong> ש<strong>אמר אף בגמר דבריו אדם נתפס,</strong> ולא נפתרה איפוא השאלה ששאלנו.
 ודוחים: <strong>לא, לעולם</strong> אפשר להסביר שמדובר גם בסוף המשנה שחשב <strong>בשתי עבודות,</strong> ומהו ההבדל בין תחילת המשנה לסופה: <strong>רישא</strong> <small>[בתחילה]</small> מדובר <strong>דקאי</strong> <small>[שעומד]</small> בזמן עבודת <strong>שחיטה וקא מחשב</strong> <small>[ומחשב]</small> בה שתהא <strong>שחיטה</strong> שלא לשמה, <strong>אי נמי</strong> <small>[או גם כן]</small> <strong>קאי</strong> <small>[עומד]</small> בזמן <strong>זריקה וקא מחשב</strong> <small>[ומחשב]</small> בזמן עבודת ה<strong>זריקה</strong> שתהא שלא לשמה.
 ואילו ב<strong>סיפא</strong> <small>[סופה]</small> של המשנה מדובר <strong>דקאי</strong> <small>[שעומד]</small> בזמן עבודת ה<strong>שחיטה וקחשיב</strong> <small>[ומחשב]</small> על ה<strong>זריקה</strong> שתהא שלא לשמה, כגון ש<strong>אמר הריני שוחט את הפסח</strong> מתוך כוונה שיהיה <strong>לשמו,</strong> אבל כוונתי <strong>לזרוק</strong> את <strong>דמו שלא לשמו. וקמשמע לן</strong> <small>[והשמיע לנו]</small> בכך חידוש בהלכה ש<strong>מחשבין מעבודה לעבודה</strong> כלומר, שאפשר לפסול קרבן אף על ידי מחשבה כזו, שבשעת עבודה אחת חושב לפסול עבודה אחרת, <strong>והיינו בעיא</strong> <small>[וזוהי השאלה]</small> ששאל <strong>רב פפא</strong> בזמנו: האם מחשבים מעבודה לעבודה.
 כיון שלא נפתרה השאלה שלנו עדיין, יש צורך להביא ראיה אחרת; <strong>תא שמע</strong> <small>[בוא</small> ו<small>שמע]</small> שנינו במשנתנו: <strong>או שלא לשמו ולשמו — פסול,</strong> ונדקדק: <strong>היכי דמי</strong> <small>[כיצד</small> בדיוק <small>היה</small> הדבר<small>]</small> <strong>אי נימא</strong> <small>[אם נאמר]</small> שמדובר <strong>בשתי עבודות, השתא</strong> <small>[</small>הרי, <small>עכשיו]</small> <strong>לשמו ושלא לשמו אמרת</strong> כבר ש<strong>פסול</strong> הוא, <strong>שלא לשמו ולשמו מיבעיא</strong> <small>[נצרכה לומר]</small> שנפסל?! הרי ברור שנפסל מיד במחשבה ראשונה!
 <strong>אלא לאו</strong> <small>[האם לא]</small> מדובר כאן שחשב את שתי המחשבות <strong>בעבודה אחת, ומדסיפא</strong> <small>[ומ</small>כיון <small>שסופה</small> של המשנה<small>]</small> מדברת <strong>בעבודה אחת רישא נמי</strong> <small>[תחילתה</small> של המשנה <small>גם כן]</small> <strong>בעבודה אחת</strong> ומשנתנו כר' יוסי!
 ודוחים: <strong>לא, לעולם</strong> אפשר לפרש שמדובר <strong>בשתי עבודות, ובדין הוא דלא איצטריך</strong> <small>[שלא היה צריך לו]</small> לפרש דבר זה, ואפשר היה ללמדו מקל וחומר מן ההתחלה, אולם דבר זה הוא דבר שבסגנון ולא לצורך, ונשנה בגלל גרר הלשון <strong>ואיידי דתנא</strong> <small>[ומתוך ששנה]</small> <strong>לשמו ושלא לשמו, תנא נמי</strong> <small>[שנה גם כן]</small> <strong>שלא לשמו ולשמו.</strong>
 ושוב מנסים להביא ראיה <strong>תא שמע</strong> <small>[בוא</small> ו<small>שמע]</small> מה ששנינו במשנה אחרת: <strong>שחטו</strong> את הפסח <strong>שלא לאוכליו</strong> לצורך אנשים שאינם מסוגלים מבחינה גופנית לאכול אותו, או <strong>שלא למנוייו</strong> לאלה שלא נמנו מתחילה על קרבן מסוים זה, או <strong>לערלים ולטמאין</strong> שנאמר בתורה שאסור להם לאכול מקרבן הפסח — <strong>פסול. הכא פשיטא</strong> <small>[כאן פשוט]</small> שמדובר שחשב מחשבה זו <strong>בעבודה אחת</strong> והיא עבודת השחיטה כמפורש, <strong>ומדסיפא</strong> <small>[ומ</small>כיון <small>שהסוף]</small> שהיא המשנה הבאה, מדברת <strong>בעבודה אחת — רישא נמי</strong> <small>[ההתחלה,</small> משנתנו, <small>גם כן]</small> מדברת אפילו <strong>בעבודה אחת</strong> שלא כר' מאיר!
 ודוחים: <strong>מידי איריא</strong> <small>[וכי שייך]</small> וכי בהכרח הדברים צמודים וזהים?! <strong>הא כדאיתא והא כדאיתא</strong> <small>[זו כפי שהיא וזו כפי שהיא]</small> <strong>סיפא</strong> <small>[הסוף]</small> המשנה הבאה — מדברת <strong>בעבודה אחת, ורישא</strong> <small>[ההתחלה]</small> משנתנו <strong>אי</strong> <small>[או]</small> מדברת <strong>בעבודה אחת</strong> ושלא כר' מאיר, <strong>אי</strong> <small>[או]</small> מדברת <strong>בשתי עבודות,</strong> וכר' מאיר.
 ושוב מציעים; <strong>תא שמע</strong> <small>[בוא</small> ו<small>שמע]</small> פתרון ממה ששנינו באותה משנה: שאם שחט <strong>לאוכליו ושלא לאוכליו — כשר.</strong> ויש לברר: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי נימא</strong> <small>[אם תאמר]</small> שחישב <strong>בשתי עבודות</strong> ששחטו לאוכליו על מנת לזרוק שלא לאוכליו, <strong>וטעמא</strong> <small>[והטעם]</small> שכשר, דווקא מפני <strong>דחשיב</strong> <small>[שחשב]</small> מחשבת פסול בשעת עבודה אחרת כגון <strong>בזריקה,</strong> ומדוע — לפי ש<strong>אין מחשבת אוכלין בזריקה</strong> שהמחשבה להאכיל את הפסח למי שאינו ראוי אינה פוסלת בשעת זריקה אלא בשעת שחיטה בלבד.
 <strong>הא</strong> <small>[הרי]</small> מכאן נסיק כי <strong>בעבודה אחת כגון בשחיטה דמהניא ביה</strong> <small>[שמועילה בה]</small> <strong>מחשבת אוכלין</strong> יהא <strong>פסול, והא קיימא לן</strong> <small>[והרי מוחזק בידינו]</small> ש<strong>מקצת אוכלין לא פסלא,</strong> שאם רק מקצת מאוכלי הפסח פסולים מלאוכלו כמו במקרה זה אינו נפסל על ידי כך!
## דף ס:
 <strong>אלא לאו</strong> <small>[האם לא]</small> מדובר כאן שחישב בזמן <strong>עבודה אחת</strong> וכשרה, <strong>ומדסיפא</strong> <small>[ומכיון שסופה]</small> של משנה זו <strong>בעבודה אחת — רישא נמי</strong> <small>[תחילתה גם כן]</small> בלשמו ושלא לשמו מדובר <strong>בעבודה אחת,</strong> ופסול משום שאדם נתפס אף בגמר דבריו, וכדברי ר' יוסי!
 ודוחים כפי שדחינו כבר: <strong>מידי איריא</strong> <small>[וכי שייך]?!</small> <strong>הא כדאיתא והא כדאיתא</strong> <small>[זו כפי שהיא וזו כפי שהיא]</small> ואין הכרח להשוות ויש לומר ש<strong>סיפא</strong> <small>[סופה]</small> של המשנה <strong>בעבודה אחת, ורישא</strong> <small>[ותחילתה]</small> של משנה זו <strong>או בעבודה אחת או בשתי עבודות,</strong> ולא נמצא איפוא פתרון גמור לשאלה ששאל רב פפא.
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: קרבן <strong>פסח ששחטו בשאר ימות השנה</strong> שלא בערב פסח, אם שחיטתו היתה <strong>לשמו ושלא לשמו, מהו?</strong> וצדדי השאלה: <strong>מי אתי</strong> <small>[האם בא]</small> האם בכוח המחשבה שחישב עליו <strong>שלא לשמו ומפיק ליה</strong> <small>[ומוציא אותו]</small> <strong>מידי לשמו</strong> ועל ידי כך <strong>מכשיר ליה</strong> <small>[אותו]</small> <strong>או לא?</strong> שהלכה קבועה היא שקרבן פסח שנשחט שלא לשם פסח שלא בזמנו — דינו כשלמים, וכשר. והשאלה היא האם במחשבה חלקית שלא לשמו אלא לשם שלמים אפשר להכשירו.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר: אמריתא לשמעתא קמיה</strong> <small>[אמרתי שמועה,</small> שאלה זו, <small>בפני]</small> <strong>ר' ירמיה</strong> וכך נימקתי דעתי: <strong>הואיל</strong> ומחשבה <strong>לשמו מכשירו</strong> בזמנו בערב הפסח, ומחשבה <strong>שלא לשמו</strong> היא <strong>מכשירו שלא בזמנו,</strong> ויש מקום להשוות ולומר: <strong>מה</strong> מחשבת <strong>לשמו המכשירו בזמנו — אין מוציאו מידי שלא לשמו,</strong> שאם חשב לשמו ושלא לשמו אומרים אנו שהוא פסול, <strong>אף</strong> לענין מחשבה שלא לשמו <strong>המכשירו שלא בזמנו</strong> נאמר כי <strong>אין מוציאו מידי לשמו — ופסול,</strong> ונסכם כאן שכל מחשבה על קרבן שמעורבת בה מחשבה הפוסלת ומחשבה המכשירה — הקרבן פסול. <strong>ואמר</strong>
 <strong>לי</strong> ר' ירמיה: <strong>לא,</strong> אין לסמוך על נימוק זה, <strong>אם אמרת בשלא לשמו שכן נוהג בכל הזבחים,</strong> שכן הפסול בקרבן ששוחטים אותו שלא לשמו קיים בכל הזבחים שכולם נפסלים במידה מסויימת אם חושבים עליהם שלא לשמם, <strong>תאמר</strong> בפסול של <strong>לשמו</strong> שכאשר שוחטים את הפסח לשמו בשאר ימות השנה <strong>שכן אינו נוהג בכל הזבחים אלא בפסח בלבד,</strong> שהרי שאר הקרבנות אם חושבים עליהם לשמם שלא בזמנם אינם נפסלים, ורק בפסח בלבד פוסלת מחשבה זו.
 כיון שנדחתה סברתו של רב דימי שואלים: <strong>מאי הוי עלה</strong> <small>[מה היה עליה]</small> על שאלה זו שלא ניתן לה עדיין פתרון? <strong>אמר רבא: פסח ששחטו בשאר ימות השנה</strong> וחשב עליו <strong>לשמו ושלא לשמו — כשר.</strong> וטעמו של דבר <strong>דהא סתמו לשמו קאי</strong> <small>[שהרי סתם</small> קרבן פסח זה <small>לשמו הוא עומד]</small> שהרי לא הפקיע אותו בדבריו או במחשבה מהיות קרבן פסח, <strong>ואפילו הכי</strong> <small>[כך]</small> <strong>כי שחיט ליה</strong> <small>[כאשר שוחט אותו]</small> <strong>שלא לשמו — כשר,</strong>
 <strong>אלמא</strong> <small>[מכאן]</small> נסיק: <strong>אתי</strong> <small>[בא]</small> <strong>שלא לשמו ומפיק ליה</strong> <small>[ומוציא אותו]</small> <strong>מידי לשמו</strong> שבכוחה של אמירה שאומר שמקריב את הקרבן שלא לשמו אלא לשם שלמים — להפקיע אותו מסתמו שעשוי לקרבן פסח. ואם כן נאמר <strong>כי שחיט נמי</strong> <small>[כאשר שוחט גם כן]</small> <strong>לשמו ושלא לשמו</strong> אפשר לומר כי <strong>אתי</strong> <small>[בא]</small> כוח <strong>שלא לשמו ומפיק ליה</strong> <small>[ומוציא אותו]</small> <strong>מידי לשמו,</strong> שגדול כוח הפקעה של האמירה שלא לשמו משלא בזמנו.
 <strong>אמר ליה</strong> <small>[לו]</small> <strong>רב אדא בר אהבה לרבא: דילמא שאני היכא דאמר מהיכא דלא אמר</strong> <small>[שמא שונה מקום שאמר למקום שלא אמר]</small> ויש להבדיל בין המקרה בו אמר במפורש שהוא שוחט את הקרבן לשמו ושלא לשמו, ובין המקרה של קרבן שלא נתפרש עניינו. וראיה לדבר <strong>דהא</strong> <small>[שהרי]</small> שהמחשב בקרבן בפסח ושוחטו <strong>לאוכליו ושלא לאוכליו — כשר, וכל היכא דשחיט ליה שלא לאוכליו לחודיה</strong> <small>[וכל מקום ששוחט אותו</small> את הפסח <small>שלא לאוכליו בלבד]</small> — <strong>פסול, ואמאי</strong> <small>[ומדוע]?</small> הרי אפשר לומר <strong>הא סתמא לאוכליו קאי</strong> <small>[הרי סתמו לאוכליו עומד הוא].</small> משמע: שאין אומרים שכל סתם הרי הוא כאילו אמר, <strong>אלא שאני היכא דאמר מהיכא דלא אמר</strong> <small>[שונה מקום שאמר ממקום שלא אמר].</small> <strong>הכי נמי</strong> <small>[כך גם כן]</small> לענין פסח שלא בזמנו, <strong>שאני היכא דאמר מהיכא דלא אמר</strong> <small>[שונה מקום שאמר ממקום שלא אמר]!</small>
 <strong>אמר ליה</strong> <small>[לו]</small> רבא: <strong>מידי איריא</strong> <small>[וכי שייך]</small> להשוות? <strong>בשלמא התם</strong> <small>[נניח שם]</small> לענין פסח וקדושתו לשמו <strong>כמה דלא עקר ליה בשחיטה סתמיה ודאי לשמו קאי</strong> <small>[כל זמן שלא עקר</small> את שם הפסח בשעת <small>שחיטה סתמו ודאי לשמו עומד]</small> שאינו יכול להיעקר מקדושת הפסח אלא על ידי שינוי שם במפורש. <strong>אלא הכא</strong> <small>[כאן]</small> לענין פסח שלא לאוכליו וכו' <strong>סתמיה לאוכליו קאי</strong> <small>[וכי סתמו לאוכליו עומד]</small> ואין דרך אחרת להפקיעו?!
 והלוא אין הדבר כן, כי כל קרבן פסח <strong>דילמא מימשכי הני ואתי אחריני ומימני עלויה</strong> <small>[שמא משכו אלה</small> המנויים עליו את ידיהם ממנו <small>ויבואו אחרים וימנו עליו],</small> <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>נמנין</strong> על הפסח <strong>ומושכין את ידיהם ממנו</strong> כלומר, מוותרים על מינוי זה <strong>עד שישחט.</strong> ולפיכך יתכן שקרבן פסח זה לא יהיה ראוי למנוייו ולאוכלים בשעת שחיטתו, ומשום כך יש להבדיל לענין זה בין המפרש לבין מי שאינו מפרש, כיון שסתמו יכול להיות מופקע מדין הקרבן. מה שאין כן בפסח שלא בזמנו, שסתמו עומד לשם פסח ואינו יוצא מקדושת פסח עד שישונה שמו במפורש.
 <big>ב</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>פסח ששחטו בשאר ימות השנה בשינוי בעלים</strong> כלומר, שלא לשם בעליו הראשונים <strong>מהו?</strong> האם נאמר כי <strong>שינוי בעלים כשינוי קודש דמי</strong> <small>[נחשב]</small> וכשם שקרבן פסח ששינה אותו במין הקדושה משם פסח לשם שלמים דינו אז כקרבן שלמים, האם גם כששינה וחשב עליו שלא לשם בעליו (שפסח בזמנו שלא לשם בעליו — נפסל) הופקע מקדושת פסח ודינו כדין שלמים <strong>ומכשיר ליה</strong> <small>[אותו]</small> כשלמים שלא בזמנו <strong>או לא</strong> — ועדיין דינו כקרבן פסח, והריהו כפסח פסול?
 <strong>אמר רב פפא, אמריתא לשמעתא קמיה</strong> <small>[אמרתי שמועה,</small> הלכה זו, <small>לפני]</small> <strong>רבא</strong> וכן נימקתי את דברי: <strong>הואיל ושינוי קודש פוסלו</strong> לקרבן <strong>בזמנו</strong> שאם חשב עליו בזמנו לשם שלמים — נפסל, ואף <strong>שינוי בעלים</strong> אם חשב עליו שלא לשם בעליו — <strong>פוסלו בזמנו.</strong> נוכל לעשות השוואה זו: <strong>מה שינוי קודש</strong> שהוא <strong>פוסלו בזמנו — מכשירו</strong> לקרבן <strong>לאחר זמנו, אף שינוי בעלים שפוסלו בזמנו</strong> — <strong>מכשירו</strong> לקרבן <strong>לאחר זמנו.</strong>
 <strong>ואמר לי</strong> רבא: <strong>לא,</strong> אין לקבל השוואה זו; <strong>אם אמרת בשינוי קודש שכן פסולו</strong> נעשה <strong>בגופו</strong> של הקרבן שהרי הפסול הוא בעצם קדושת הקרבן <strong>וישנו בארבע עבודות</strong> שהפסול שעל ידי שינוי קודש יכול להיעשות לא רק בזמן שחיטה אלא בכל אחת מארבע עבודות ההקרבה,
## דף סא.
 <strong>וישנו לאחר מיתה</strong> שאם הקדיש אדם קרבן ומת, מביא בנו את הקרבן במקומו, וקרבן זה יכול להיפסל על ידי מחשבה בשינוי קודש וצריך להביא קרבן אחר, וישנו פסול זה של שינוי קודש בקרבן <strong>צבור</strong> כמו בקרבן <strong>יחיד. תאמר בשינוי בעלים</strong> שאינו כן, ש<strong>אין פסולו בגופו ואינו בארבע עבודות</strong> אלא בשחיטה בלבד <strong>ואינו לאחר מיתה</strong> שהרי אין בעלים ממש לקרבן זה שהרי הוא מת ואם שינה שמו כשר, <strong>ואינו בצבור כביחיד</strong> שהרי לא שייך לשנות את שם בעליו שהוא הציבור לשם אחר.
 <strong>ואף על גב דתרתי לאו דוקא</strong> <small>[ואף על פי ששנים</small> מן ההבדלים <small>אינם מדויקים]</small> ואפשר לערער עליהם כאשר יבואר, <strong>תרתי מיהא דוקא</strong> <small>[שנים מכל מקום מדויקים].</small> ומסבירים את חוסר הדיוק: <strong>דמאי שנא</strong> <small>[שמה שונה]</small> <strong>שינוי בעלים</strong> שאמרנו <strong>דלא הוי?</strong> <small>[שאין]</small> <strong>פסולו בגופו</strong> משום ש<strong>פסולו מחשבה בעלמא</strong> <small>[בלבד]</small> <strong>היא</strong> ואין הפסול בגופו של הקרבן, ואם כן אפשר לומר כי <strong>שינוי קודש נמי</strong> <small>[גם כן]</small> <strong>פסולו מחשבה בעלמא</strong> <small>[בלבד]</small> היא ואין גופו של הקרבן נפסל, ואם כן אין זה הבדל אמיתי.
 <strong>ותו</strong> <small>[ועוד]:</small> <strong>הא</strong> <small>[זה]</small> ש<strong>אמר</strong> ש<strong>שינוי בעלים אינו לאחר מיתה</strong> אולם לשיטת <strong>רב פנחס בריה</strong> <small>[בנו]</small> של <strong>רב אמי</strong> ש<strong>אמר</strong> (זבחים ד,ב. וזבחים ז,ב): <strong>יש שינוי בעלים לאחר מיתה</strong> ואם נשתנה שמו של הבעלים צריך בנו להביא קרבן אחר לשמו, <strong>מאי איכא למימר</strong> <small>[מה יש לומר]?</small> ולשיטה זו אין הבדל אף בנקודה זו. אולם <strong>תרתי מיהת דוקא נינהו</strong> <small>[שנים</small> מן ההבדלים <small>בכל אופן מדוייקים הם].</small>
 <strong>אלא</strong> יש לדחות את הצעת רב פפא, <strong>אמר רבא: פסח ששחטו בשאר ימות השנה בשינוי בעלים — נעשה כמי שאין לו בעלים</strong> כלומר, ששחטו שלא לשם בעליו <strong>בזמנו</strong> ואף הוא <strong>פסול.</strong>
 <big>א משנה</big> שחטו את הפסח, <strong>שלא לאוכליו</strong> כלומר לשם אנשים שאינם מסוגלים לאוכלו, או <strong>שלא למנויו</strong> לשם אלה שלא נמנו מקודם לאכול ממנו, או שחטו <strong>לערלים ולטמאים</strong> שנאמר בתורה שאסור להם לאכול מן הפסח — הרי זה <strong>פסול.</strong> אולם אם שחטו <strong>לאוכליו ושלא לאוכליו למנויו ושלא למנויו, למולים ולערלים, לטמאים ולטהורים</strong> — הרי זה <strong>כשר,</strong> שאין מחשבה חלקית של פסול פוסלת.
 <strong>שחטו</strong> את הפסח <strong>קודם חצות</strong> היום — <strong>פסול, משום שנאמר "</strong>ושחטו אותו כל קהל עדת ישראל <strong>בין הערבים"</strong> (שמות יב, ו). <strong>שחטו קודם לתמיד</strong> של בין הערבים — <strong>כשר, ובלבד שיהא אחד ממרס</strong> (בוחש) <strong>בדמו</strong> למניעת קרישתו <strong>עד שיזרק</strong> דם קרבן <strong>התמיד</strong> ואחר כך יזרקו את דם הפסח. <strong>ואם נזרק</strong> דם הפסח לפני דם התמיד — בכל זאת <strong>כשר,</strong> שאין שינוי זה פוסל את הקרבן.
 <big>ב גמרא</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>כיצד שלא לאוכליו?</strong> שחטו <strong>לשום חולה או לשום זקן</strong> שאינם מסוגלים לאכול ממנו אפילו כזית. <strong>כיצד שלא למנויו?</strong> אם <strong>נמנו עליו חבורה זו</strong> של אוכלים, <strong>ושחטו לשם חבורה אחרת.</strong>
 ושואלים: הלכה זו שאינה כתובה במפורש בתורה <strong>מנהני מילי</strong> <small>[מנין דברים אלה]?</small> ומביאים ממה <strong>דתנו רבנן</strong> <small>[ששנו חכמים]</small> על הכתוב "ואם ימעט הבית מהיות משה ולקח הוא ושכנו הקרוב אל ביתו, במכסת נפשות איש לפי אכלו תכוסו על השה" (שמות יב, ד), ואמרו: <strong>"במכסת" — מלמד שאין הפסח נשחט אלא למנויו</strong> שהכל נעשה לפי מכסת = מנין הנפשות שנמנו עליו לפני שחיטה,
 <strong>יכול</strong> שאם <strong>שחטו שלא למנויו יהא כעובר על המצוה</strong> ובכל זאת יהא <strong>כשר</strong> בדיעבד — <strong>תלמוד לומר</strong> מן ההכפלה בלשון שנאמר שם פעמיים גם <strong>"במכסת"</strong> וגם <strong>"תכסו", הכתוב</strong> חזר ו<strong>שנה עליו</strong> כדי <strong>לעכב.</strong>
 <strong>רבי אומר:</strong> "תכוסו" זה <strong>לשון סורסי</strong> (ארמי) <strong>הוא, כאדם שאומר לחבירו כוס לי</strong> משמע: שחוט לי <strong>טלה זה,</strong> ללמד שמכסת הנפשות וקביעת המנויים צריכה להיות בזמן שחיטה.
 <strong>אשכחן</strong> <small>[מצאנו]</small> ולמדנו מכאן שאם שחטו את הפסח <strong>שלא למנויו</strong> הרי הוא פסול, אבל שחטו <strong>שלא לאוכליו מנא לן</strong> <small>[מנין לנו]</small> שהוא פסול? ומשיבים: <strong>אמר קרא</strong> <small>[המקרא]</small> <strong>"איש לפי אכלו תכסו",</strong> הרי ש<strong>איתקש</strong> <small>[הושוו]</small> <strong>אוכלין למנויין,</strong> כשם שפסול כששחטו שלא למנויו כך פסול כששחטו שלא לאוכליו.
## דף סא:
 <big>א</big> <strong>שחטו</strong> את הפסח <strong>למולין</strong> לשם אנשים נימולים, אבל חשב <strong>על מנת שיתכפרו בו ערלים בזריק</strong>ת הדם, שאף שאסורים לאכול ממנו שיתכפרו בזריקת דם הקרבן. <strong>רב חסדא אמר:</strong> קרבן כזה <strong>פסול. רבה אמר: כשר.</strong> ומבארים: <strong>רב חסדא אמר: פסול,</strong> שלדעתו <strong>יש</strong> תוקף ל<strong>מחשבת ערלים</strong> להיות פוסלת בשעת <strong>זריקה. רבה אמר: כשר,</strong> שלדעתו <strong>אין מחשבת ערלים</strong> פוסלת <strong>בזריקה</strong> אלא בשעת שחיטה בלבד.
 <strong>אמר רבה: מנא אמינא לה</strong> <small>[מנין אומר אני אותה]</small> את הדעה הזו? <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>יכול יפסול</strong> הערל את <strong>בני חבורה</strong> הכשרים <strong>הבאין עמו ודין הוא,</strong> הרי זה דבר שאפשר ללמוד בדרך ההגיון: <strong>הואיל וערלה</strong> (היותו ערל) <strong>פוסלת</strong> את קרבן הפסח שנשחט עבורו ואף <strong>טומאה פוסלת, מה טומאה — לא עשה בה מקצת טומאה ככל טומאה</strong> שאם נשחט הפסח לצורך חבורה שהיה אחד ממנוייה טמא — אינו פוסל את הקרבן על כל החבורה כולה, <strong>אף ערלה לא עשה בה מקצת ערלה</strong> שהיה אחד מן החבורה ערל, <strong>ככל ערלה</strong> לפסול את הקרבן כאילו היו כל מנויים ערלים.
 <strong>או</strong> שמא <strong>כלך</strong> (לך) ודון בענין זה <strong>לדרך זו: הואיל וערלה פוסלת</strong> בקרבן ושינוי <strong>זמן פוסל, מה זמן</strong> אם אמר בשעת שחיטה שרצונו לאכול את מקצת הקרבן מחוץ לזמן הקבוע לו <strong>עשה בה מקצת זמן ככל זמן</strong> ופסל את הכל, <strong>אף ערלה, עשה בה מקצת ערלה ככל ערלה</strong> ופסל הכל.
 ודנים: <strong>נראה למי דומה</strong> איזו השוואה נראית יותר, ונאמר: <strong>דנים דבר</strong> (דין ערלה) <strong>שאינו נוהג בכל הזבחים מדבר</strong> (מדין טומאה) <strong>שאינו נוהג בכל הזבחים,</strong> שבשאר קרבנות יכול הטמא לשלוח את קרבנו ולהתכפר בו <strong>ואל יוכיח זמן שנוהג בכל הזבחים.</strong>
 <strong>או</strong> שמא <strong>כלך</strong> (לך) <strong>לדרך זו: דנין דבר</strong> (דין ערלה) <strong>שלא הותר מכללו</strong> ולא נמצא לו כל היתר <strong>מדבר</strong> (שינוי זמן) <strong>שלא הותר מכללו</strong> שלערלה בכל קרבן שהוא וכן לשינוי זמן אין כל היתר. <strong>ואל תוכיח טומאה — שהותרה מכללה</strong> שהרי יש מקרים שבהם מותר להקריב את הפסח בטומאה, כגון כאשר כל ישראל כולם טמאים,
 <strong>תלמוד לומר "זאת",</strong> כאמור "ויאמר ה' אל משה ואהרן: זאת חוקת הפסח כל בן נכר לא יאכל בו וכל עבד איש מקנת כסף ומלתה אותו אז יאכל בו" (שמות יב, מג-מד). ויש לבאר: <strong>מאי</strong> <small>[מה]</small> משמע הלימוד מן ההדגשה <strong>"זאת"? אילימא</strong> <small>[אם תאמר]</small> שבא ללמדנו ש<strong>כולה ערלה</strong> — <strong>פסלה,</strong> שאם כל החבורה היא של ערלים הריהי פסולה, אבל <strong>מקצתה</strong> — <strong>לא פסלה, האי</strong> <small>[דבר זה]</small> <strong>מ"וכל ערל" נפקא</strong> <small>[יוצא]</small> שנאמר "וכל ערל לא יאכל בו" (שמות יב, מח), ולמדים מן הריבוי "כל" שאסור שיהו כולם ערלים
 <strong>אלא לאו הכי קתני</strong> <small>[האם לא כך שנינו],</small> כלומר כך יש להבין: <strong>תלמוד לומר "וכל ערל"</strong> — רק אם כל החבורה <strong>כולה ערלה — פסלה,</strong> אבל אם רק <strong>מקצתה</strong> ערלה — <strong>לא פסלה. וכי תימא</strong> <small>[ואם תאמר]</small> <strong>הוא הדין</strong> אף <strong>לזריקה</strong> ש<strong>כולה ערלה מיהא</strong> <small>[בכל אופן]</small> <strong>פסלה,</strong> שאם חושב בזמן זריקה שהוא זורק לשם ערלים בלבד יפסל הקרבן — <strong>תלמוד לומר "זאת"</strong> לצמצם ולמעט ולומר <strong>בשחיטה הוא</strong> הדין ש<strong>כולה ערלה מיהא</strong> <small>[בכל אופן]</small> <strong>פסלה, אבל זריקה אפילו כולה ערלה נמי</strong> <small>[גם כן]</small> <strong>לא פסלה.</strong>
 <strong>וכי תימא מאי קולא</strong> <small>[ואם תאמר מהי ההקלה הזו]</small> שב<strong>זריקה</strong> מבשחיטה, שאנו אומרים שדבר הפוסל בשעת שחיטה אינו פוסל בזריקה? טעמו של רבה הוא ש<strong>אין מחשבת אוכלין בזריקה</strong> שפסול קרבן בפסח על ידי מחשבה שיאכלו פסולים — אינו נלמד אלא בשעת שחיטה ולא בעבודת הזריקה.
 <strong>ורב חסדא</strong> סבור <strong>אדרבה</strong> <small>[להיפך]</small> <strong>לאידך גיסא</strong> <small>[לצד אחר]</small> יש להבין: <strong>תלמוד לומר "וכל ערל"</strong> משמע — <strong>כולה ערלה פסלה,</strong> אבל <strong>מקצתה לא פסלה,</strong> ואימתי — בשעת שחיטה, <strong>אבל</strong> בשעת <strong>זריקה — אפילו מקצתה נמי פסלה</strong> <small>[</small>חשב <small>על מקצת</small> ערלים <small>גם כן פסל].</small> <strong>וכי תימא</strong> <small>[ואם תאמר]</small> <strong>הוא הדין לזריקה</strong> כבשחיטה ש<strong>עד דאיכא</strong> <small>[שיש]</small> <strong>כולה ערלה לא פסלה, תלמוד לומר "זאת"</strong> להגביל וללמד: <strong>שחיטה הוא</strong> ש<strong>מקצתה לא פסלה, אבל זריקה אפילו מקצתה פסלה.</strong>
 <strong>וכי תימא</strong> <small>[ואם תאמר]</small> <strong>ומאי חומריה</strong> <small>[ומהי חומרתה]</small> של <strong>זריקה</strong> מבשחיטה, שאנו אומרים שדבר שאינו פוסל בשחיטה פוסל בזריקה? יש לומר: ש<strong>לא מקבע פיגול אלא בזריקה</strong> כי עד עבודת הזריקה שהיא אחרונה אם מצרפים מחשבת פסול אחר וכגון אכילה חוץ למקומו, בעבודה אין הקרבן נעשה פיגול אלא רק פסול בלבד, ואינו נחשב כפיגול להתחייב על אכילתו כרת אלא אם כל העבודות האחרות נעשו מתוך מחשבה כשרה או מתוך מחשבת פיגול (חוץ לזמנו), ודבר זה אינו מתברר אלא בעבודה האחרונה שהיא הזריקה, הרי שזריקה היא עבודה העלולה יותר לפסול במחשבה.
 שיטת ביאור זו <strong>מתקיף לה</strong> <small>[מקשה עליה]</small> <strong>רב אשי: ממאי דהאי</strong> <small>[ממה</small> מסיק אתה <small>שזה]</small> <strong>"וכל ערל" כולה</strong> <small>[כל</small> החבורה<small>]</small> <strong>משמע?</strong> ומכאן ממשיך אתה לדון. <strong>דילמא האי</strong> <small>[שמא זה</small> הביטוי<small>]</small> <strong>"וכל ערל" משמע כל דהו</strong> <small>[כלשהו]</small> <strong>ערלה</strong> אפילו מקצת, ולכן <strong>כתב רחמנא</strong> <small>[המקרא]</small> <strong>"זאת",</strong> ללמדנו ש<strong>עד דאיכא</strong> <small>[שיש]</small> חבורה ש<strong>כולה ערלה</strong> (ערלים) <strong>לא פסלה, לא שנא</strong> <small>[אינו שונה]</small> בשעת <strong>שחיטה ולא שנא</strong> <small>[ואינו שונה]</small> בשעת <strong>זריקה.</strong> ומכאן שההוכחות והמחלוקת לא בתחום זה היו. <strong>אלא אמר רב אשי רב חסדא ורבה:</strong>
## דף סב.
 <strong>בהאי קרא קמיפלגי</strong> <small>[בפסוק זה נחלקו]</small> שנאמר לענין קרבן אחר <strong>"ונרצה לו לכפר עליו"</strong> (ויקרא א, ד), ומדייקים: <strong>"עליו" ולא על חבירו</strong> שאינו יוצא אם מנסה להתכפר בקרבן הנועד לאחר. ובמסקנות היוצאות מהלכה זו לעניננו נחלקו. <strong>רבה סבר: חבירו דומיא דידיה</strong> <small>[בדומה לו]</small> <strong>מה הוא דבר</strong> <small>[שהוא בן]</small> <strong>כפרה?</strong> (שראוי להתכפר)? על ידי זריקת דם של קרבן זה <strong>אף חבירו דבר</strong> <small>[שהוא בן]</small> <strong>כפרה, לאפוקי האי ערל</strong> <small>[להוציא ערל זה]</small> <strong>דלאו בר</strong> <small>[שאין בן]</small> <strong>כפרה הוא,</strong> שהרי אינו ראוי לקרבן הפסח ולכך אין השחיטה עבורו פוסלת.
 <strong>ורב חסדא סבר: האי ערל נמי כיון דבר חיובא הוא בר כפרה הוא</strong> <small>[אותו ערל גם כן, כיון שבן חיוב הוא בן כפרה הוא].</small> ומדוע אומרים אנו שהערל נכנס בחיוב קרבן הפסח? <strong>הואיל דאי בעי מתקן נפשיה</strong> <small>[הואיל שאם ירצה יוכל לתקן את עצמו]</small> כלומר להימול, וממילא תחול עליו חובת הקרבת פסח. והואיל ויכול להיות בכלל אוכלי הקרבן אין לומר שאינו בן כפרה כלל, ולכן השחיטה עבורו מעכבת.
 ותוהים: <strong>ומי אית ליה</strong> <small>[והאם יש לו,</small> האם יקבל<small>]</small> <strong>רב חסדא</strong> נימוק זה של <strong>"הואיל"?</strong> האמנם סבור רב חסדא שאפשר לדון בדבר שאינו קיים כעת הואיל וקיימת אפשרות שהמצב ישתנה? <strong>והא איתמר</strong> <small>[והרי נאמר]</small> שנחלקו רבה ורב חסדא בנושא זה בדינו של <strong>האופה מיום טוב</strong> לצורך יום <strong>חול, רב חסדא אמר: לוקה</strong> על שחילל את החג ואפה בו לצורך החול. <strong>רבה אמר: אינו לוקה.</strong>
 ומסבירים, <strong>רבה אמר: אינו לוקה, אמרינן</strong> <small>[אומרים אנו]</small> כנימוק <strong>הואיל ואי מקלעי ליה אורחים חזי ליה</strong> <small>[ואם יזדמנו לו אורחים יהא ראוי לו]</small> כל מה שיאפה לצורך יום טוב עצמו ונמצא שלא עבר כל עבירה, <strong>השתא נמי חזי ליה ולא לקי</strong> <small>[עכשיו גם כן</small> שלא באו האורחים הרי האוכל נחשב <small>כראוי לו ואינו לוקה]</small> שהרי בשעת האפייה לא היה איסור ודאי בכך. <strong>רב חסדא אמר: לוקה, לא אמרינן</strong> <small>[אין אנו אומרים]</small> <strong>"הואיל",</strong> ולכאורה יש כאן סתירה עצמית כפולה הן בדברי רב חסדא והן בדברי רבה.
 ומעירים: <strong>בשלמא</strong> <small>[נניח]</small> מדברי <strong>רבה</strong> על דברי <strong>רבה לא קשיא</strong> <small>[אינו קשה]</small> כי <strong>הכא</strong> <small>[כאן]</small> לענין הערל בפסח הריהו <strong>מחוסר מעשה</strong> כיון שצריך עוד להימול שהיא פעולה מעשית, כדי לשנות את המצב, <strong>התם</strong> <small>[שם]</small> לענין האופה בחג האפשרות שיבואו לו אורחים <strong>לא מחוסר מעשה</strong> מצד האופה. <strong>אלא</strong> שיטת <strong>רב חסדא</strong> על שיטת <strong>רב חסדא קשיא</strong> <small>[קשה]!</small> <strong>אמרי</strong> <small>[אומרים]</small> בתירוץ הסתירה: <strong>כי לית לה</strong> <small>[כאשר אין לו,</small> אינו מקבל<small>]</small> <strong>לרב חסדא</strong> נימוק זה של <strong>"הואיל" — הרי זה רק לקולא</strong> <small>[להקל]</small> ולפוטרו ממלקות, אבל כשהוא <strong>לחומרא</strong> <small>[להחמיר]</small> לפסול את הפסח, <strong>אית ליה</strong> <small>[יש לו].</small>
 <big>א</big> <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב מרי לרבינא: קתני</strong> <small>[שנינו]</small> בברייתא שכבר ציטטנו ממנה: <strong>הואיל וערלה פוסלת</strong> בקרבן פסח <strong>וטומאה פוסלת, מה טומאה לא עשה בה מקצת טומאה ככל טומאה אף ערלה לא עשה מקצת ערלה ככל ערלה.</strong> ונברר: <strong>האי טומאה היכי דמי</strong> <small>[טומאה זו</small> שהוזכרה <small>כיצד</small> בדיוק <small>היתה]?</small> <strong>אילימא</strong> <small>[אם תאמר]</small> שמדובר <strong>בטומאת גברי</strong> <small>[האנשים</small> המנויים על הקרבן<small>],</small> <strong>ומאי</strong> <small>[ומה</small> פירוש<small>]</small> <strong>לא עשה בה מקצת טומאה ככל טומאה — דאי איכא</strong> <small>[שאם יש]</small> <strong>ארבעה וחמשה גברי</strong> <small>[אנשים]</small> <strong>טמאין וארבעה וחמשה גברי</strong> <small>[אנשים]</small> <strong>טהורים לא פסלי להו</strong> <small>[אין פוסלים אותם]</small> ה<strong>טמאין לטהורין,</strong>
 <strong>גבי ערלה נמי הא לא פסלי</strong> <small>[גם כן הרי אינם פוסלים],</small> <strong>דתנן</strong> <small>[ש</small>הרי <small>שנינו</small> במשנה<small>]:</small> אם שחטו לשם <strong>מולין וערלים</strong> יחד — <strong>כשר. מאי שנא טומאה דפשיטא ליה</strong> <small>[במה שונה</small> ההלכה <small>בטומאה שפשוט לו]</small> שמקצת טמאים אינם פוסלים את הטהורים שבחבורתם, <strong>ומאי שנא ערלה דמספקא ליה</strong> <small>[ובמה שונה ערלה</small> ענין ערלים, <small>שמסופק לו]?</small>
 <strong>אלא</strong> ודאי יש להסביר שמדובר <strong>בטומאת בשר</strong> הקרבן, <strong>ומאי</strong> <small>[ומה</small> פירוש<small>]</small> <strong>לא עשה בה מקצת טומאה ככל טומאה? דאילו איטמי חד מאברים — האי דאיטמי שרפינן ליה ואידך אכלינן ליה</strong> <small>[שאילו היה נטמא אחד מן האיברים, זה שנטמא שורפים אנו אותו והשאר</small> היינו <small>אוכלים אותו].</small>
 ומקשים: <strong>במאי אוקימתא</strong> <small>[במה העמדת</small> הסברת<small>]</small> את הדברים <strong>בטומאת בשר,</strong> אם כן <strong>אימא סיפא</strong> <small>[אמור את סופה]</small> של אותה ברייתא: <strong>דנין דבר</strong> (דין ערלה) <strong>שאינו נוהג בכל הזבחים מדבר</strong> (דין טומאה) <strong>שאינו נוהג בכל הזבחים, ואל יוכיח זמן שנוהג בכל הזבחים. ומאי טומאה</strong> <small>[ומה,</small> באיזה, <small>טומאה]</small> מדובר כאן? <strong>אי נימא</strong> <small>[אם נאמר]</small> <strong>טומאת בשר, אמאי</strong> <small>[מדוע]</small> אומר אתה ש<strong>אינו נוהג בכל הזבחים?</strong> ודאי נוהג דין זה בכל הזבחים כולם!
 <strong>אלא פשיטא</strong> <small>[פשוט]</small> שמדובר כאן <strong>בטומאת גברי</strong> <small>[האנשים]</small> האוכלים מן הזבח, <strong>ומאי</strong> <small>[ומה</small> פירוש<small>]</small> <strong>אינו נוהג בכל הזבחים</strong> — כך יש לומר: ש<strong>אילו בכל הזבחים ערל וטמא</strong> אף שהם עצמם אינם רשאים לאכול מן הקרבן, מכל מקום <strong>משלחין קרבנותיהן</strong> ביד אחרים ומקריבים את הקרבן עבורם. <strong>ואילו בפסח ערל וטמא אין משלחין פסחיהן,</strong> ועלינו להגיע למסקנה התמוהה כי <strong>רישא</strong> <small>[ההתחלה]</small> של הברייתא מדברת <strong>בטומאת בשר וסיפא</strong> <small>[וסופה]</small> <strong>בטומאת גברי</strong> <small>[האנשים]!</small>
 <strong>אמר ליה</strong> <small>[לו]</small> רבינא: <strong>אין</strong> <small>[כן]</small> אפשר לקבל דבר הסבר זה משום ש<strong>שם טומאה קא פריך</strong> <small>[ממושג הטומאה</small> בכלל <small>הקשה],</small> שמבחינת הבנת הענין יש לומר שלא הקשה מטומאת בשר על טומאת בשר אלא ממושג הטומאה הקיים בדבר אחד ואינו קיים באחר.
 <strong>ואיבעית אימא</strong> <small>[ואם תרצה אמור]</small> תירוץ אחר: <strong>סיפא נמי</strong> <small>[סוף</small> הברייתא <small>גם כן]</small> <strong>בטומאת בשר</strong> מדובר. <strong>ומאי</strong> <small>[ומה</small> פירוש<small>]</small> <strong>אינו נוהג בכל הזבחים</strong> — כך יש להבין: ש<strong>אילו בכל הזבחים בין שנטמא חלב</strong> הקרבן המוקרב למזבח <strong>ובשר</strong> הקרבן <strong>קיים, בין שנטמא בשר וחלב קיים</strong> — <strong>זורק</strong> לכתחילה <strong>את הדם</strong> ועולה הקרבן לרצון בין בהקטרת אימורים בין באכילת כהנים.
 <strong>ואילו בפסח,</strong> אם <strong>נטמא חלב ובשר קיים</strong> שהוא טהור וכשר לאכילה — <strong>זורק את הדם,</strong> אולם אם <strong>נטמא</strong> ה<strong>בשר וחלב קיים</strong> שהוא טהור וראוי להקטרה — <strong>אינו זורק את הדם</strong> כי בקרבן פסח חובת אכילתו לבעלים היא עיקרו של הקרבן.
 ומקשים עוד: <strong>במאי אוקימתא</strong> <small>[במה העמדת,</small> הסברת<small>]</small> את הברייתא — <strong>בטומאת בשר.</strong> אם כן <strong>אימא סיפא</strong> <small>[אמור את סופה]</small> של הברייתא, בהמשך הדברים הלאה נאמר ש<strong>דנין דבר</strong> (דין ערלה) <strong>שלא הותר מכללו מדבר</strong> (דין זמן) <strong>שלא הותר מכללו, ואל תוכיח טומאה שהרי הותרה מכללה.</strong> ונברר <strong>במאי</strong> <small>[במה]</small> באיזה ענין מדובר כאן? <strong>אילימא</strong> <small>[אם תאמר]</small>
## דף סב:
 <strong>בטומאת בשר היכא</strong> <small>[היכן]</small> <strong>הותרה</strong> טומאת בשר באכילה? <strong>אלא פשיטא</strong> <small>[פשוט]</small> שמדובר כאן <strong>בטומאת גברי</strong> <small>[אנשים],</small> <strong>והיכא הותרה מכללה — בציבור,</strong> שכאשר רוב הציבור נטמא מותר להקריב את קרבן הפסח ולאוכלו בטומאה.
 ושוב אם כן יש לתמוה: <strong>רישא</strong> <small>[ראשיתה</small> של הברייתא<small>]</small> <strong>בטומאת בשר, סיפא</strong> <small>[סופה]</small> <strong>בטומאת גברי</strong> <small>[אנשים]!</small> ומשיבים: <strong>אין</strong> <small>[כן]</small> אין זה דבר מופרך — כי <strong>שם טומאה קפריך</strong> <small>[</small>ממושג <small>הטומאה</small> בכלל <small>מקשה]</small> ואינו מדקדק שיהא הדבר באותו סוג טומאה עצמה.
 <strong>ואיבעית אימא</strong> <small>[ואם תרצה אמור]</small> תירוץ אחר: כל הברייתא <strong>כולה בטומאת בשר, והיכא</strong> <small>[והיכן]</small> <strong>הותרה — בטומאת פסח, דתנן</strong> <small>[ש</small>כן <small>שנינו</small> במשנה<small>]:</small> <strong>פסח הבא בטומאה</strong> כגון שרוב הצבור נטמא והותר להקריבו בטומאה אף <strong>נאכל בטומאה שלא בא מתחילתו אלא לאכילה,</strong> שלא כשאר קרבנות הבאים בטומאה שרק מזים מדמם ואין אוכלים אותם. הרי שאף טומאת בשר הותרה מכללה במקרים מסויימים.
 <strong>מתיב</strong> <small>[מקשה]</small> <strong>רב הונא בריה</strong> <small>[בנו]</small> של <strong>רב יהושע</strong> ממקום אחר, שנינו: <strong>הפסח שעברה שנתו</strong> שקרבן הפסח מביאים מן הטלאים והגדיים עד גיל שנה, וקרבן זה שעברה שנתו <strong>ושחטו בזמנו</strong> בערב הפסח <strong>לשמו. וכן השוחט אחרים</strong> כגון גדי שהקדישו לשלמים <strong>לשם פסח בזמנו, ר' אליעזר פוסל</strong> קרבן פסח זה, <strong>ור' יהושע מכשיר,</strong> על פי הכלל שכל הקרבנות שנזבחו שלא לשמם כשרים חוץ מקרבן פסח, ולדעת ר' יהושע בשני המקרים לא היה זה קרבן פסח ממש, אלא שלמים שהוקרבו לשם פסח.
 ונדקדק: <strong>טעמא</strong> <small>[הטעם,</small> דוקא<small>]</small> אם היה הדבר <strong>בזמנו</strong> אז נחלקו בו תנאים, <strong>הא</strong> <small>[הרי]</small> אם היה <strong>שלא בזמנו — כשר</strong> לשלמים לדעת הכל, שהיו אלה כקרבנות שלמים אחרים. <strong>ואמאי</strong> <small>[ומדוע]</small> אומרים כך? <strong>נימא</strong> <small>[נאמר]</small> <strong>הואיל ובזמנו פוסל — שלא בזמנו נמי</strong> <small>[גם כן]</small> <strong>פוסל,</strong> הרי שמשתמשים בנימוק של "הואיל" אפילו כדי להחמיר, וקשה על רב חסדא!
 <strong>אמר רב פפא: שאני התם</strong> <small>[שונה שם]</small> ש<strong>אמר קרא</strong> <small>[המקרא]</small> בענין זה <strong>"ואמרתם זבח פסח הוא</strong> לה' אשר פסח על בתי בני ישראל במצרים בנגפו את מצרים ואת בתינו הציל ויקוד העם וישתחוו<strong>"</strong> (שמות יב, כז), ומלשון הכתוב נלמד <strong>"הוא"</strong> משמע <strong>בהויתו</strong> כמידתו, ללא שינוי, לא כש<strong>הוא</strong> קרבן הפסח מוקרב <strong>לשום</strong> (לשם) קרבנות <strong>אחרים ולא</strong> קרבנות <strong>אחרים</strong> כשרים כשמוקרבים <strong>לשמו.</strong>
 ומכאן נדקדק: <strong>בזמנו</strong> של הפסח <strong>שהוא פסול</strong> כשמקריבו <strong>לשום</strong> (לשם) קרבנות <strong>אחרים,</strong> הרי גם <strong>אחרים פסולין לשמו</strong> (לשיטת ר' אליעזר) אם חשב עליהם לקרבן פסח. אבל <strong>שלא בזמנו שהוא כשר</strong> אם מקריבו <strong>לשום</strong> (לשם) קרבנות <strong>אחרים</strong> שקרבן פסח שהקריבו לשם שלמים שלא בזמן הפסח כשר, גם <strong>אחרים כשרים לשמו</strong> ואין כאן מקום ל"הואיל".
 <big>א</big> במשנה יש בעיה עקרונית אחת, שנתבררה אגב מעשה שהיה, <strong>ר' שמלאי אתא לקמיה</strong> <small>[בא לפני]</small> <strong>ר' יוחנן, אמר ליה</strong> <small>[לו]:</small> <strong>ניתני לי מר</strong> <small>[ישנה לי אדוני]</small> <strong>ספר יוחסין</strong> שהוא קובץ ברייתות, כעין מדרש לספר דברי הימים. <strong>אמר ליה</strong> <small>[לו]:</small> <strong>מהיכן את</strong> <small>[אתה]</small> מה מוצא משפחתך? <strong>אמר ליה</strong> <small>[לו]:</small> <strong>מלוד. והיכן</strong> מקום <strong>מותבך</strong> <small>[מושבך]?</small> אמר לו: <strong>בנהרדעא. אמר ליה</strong> <small>[לו]</small> ר' יוחנן: מקובל בידי ש<strong>אין נידונין</strong> (שונים) דברים מעין אלה <strong>לא ללודים ולא לנהרדעים, וכל שכן דאת</strong> <small>[שאתה]</small> <strong>מלוד ומותבך</strong> <small>[ומושבך]</small> <strong>בנהרדעא</strong> ומצויים בך שני החסרונות כאחד. <strong>כפייה</strong> <small>[כפה אותו]</small> בהפצרה <strong>וארצי</strong> <small>[ונתרצה]</small> ר' יוחנן ללמדו,
 <strong>אמר ליה</strong> <small>[לו]</small> ר' שמלאי: הבה <strong>ניתנייה</strong> <small>[נשנה אותו]</small> את ספר יוחסין <strong>בשלשה ירחי</strong> <small>[חדשים],</small> <strong>שקל קלא פתק ביה</strong> <small>[לקח רגב</small> אדמה <small>וזרק בו],</small> <strong>אמר ליה</strong> <small>[לו]</small> ר' יוחנן: <strong>ומה ברוריה דביתהו</strong> <small>[אשתו]</small> של <strong>ר' מאיר ברתיה</strong> <small>[בתו]</small> של <strong>ר' חנניה בן תרדיון, דתניא תלת מאה שמעתתא ביומא משלש מאה רבוותא</strong> <small>[ששנתה שלוש מאות שמועות</small> הלכות <small>ביום</small> אחד <small>משלוש מאות חכמים]</small> שכל כך היתה חריפה ובעלת זכרון, <strong>ואפילו הכי</strong> <small>[כך]</small> <strong>לא יצתה ידי חובתה</strong> בלימוד ספר יוחסין <strong>בתלת שנין</strong> <small>[בשלוש שנים]</small> לפי שהוא קשה ביותר וארוך, <strong>ואת אמרת בתלתא ירחי</strong> <small>[ואתה אומר בשלושה חדשים]</small> אלמדנו?! ולפיכך איני רוצה כלל ללמדך.
 <strong>כי שקיל ואזיל</strong> <small>[כאשר נטל ויצא]</small> מר' יוחנן <strong>אמר ליה</strong> <small>[לו]:</small> בכל זאת <strong>רבי,</strong> כיון שבאתי אשאל <strong>מה</strong> טעם ההבדל במחשבה כשמקריבים קרבן הפסח <strong>לשמו ושלא לשמו,</strong> שהמחשב בשתיהן יחד פוסל את הקרבן, ובין שמחשב בהקרבתו <strong>לאוכליו ושלא לאוכליו</strong> שאינו פוסל?
 <strong>אמר ליה</strong> <small>[לו]:</small> <strong>הואיל וצורבא מרבנן את</strong> <small>[ותלמיד חכם אתה]</small> שכך אני מבין מתוך שאלתך, <strong>תא ואימא לך</strong> <small>[בוא ואומר לך]</small> תשובה: <strong>לשמו ושלא לשמו — פסולו בגופו</strong> שהרי המחשבה היא על הקרבן עצמו, ואילו <strong>לאוכליו ושלא לאוכליו אין פסולו בגופו</strong> אלא באנשים המנויים עליו.
 ועוד: <strong>לשמו ושלא לשמו אי אפשר לברר איסורו</strong> שאין לדעת מהו חלק האיסור ומהו חלק ההיתר בקרבן, אולם <strong>לאוכליו ושלא לאוכליו — אפשר לברר איסורו,</strong> שאם מקצת האנשים ראויים ומקצתם אינם ראויים יש אפשרות עקרונית לברר ואף לחלק את הקרבן בין אלה לאלה.
 ועוד: <strong>לשמו ושלא לשמו ישנו</strong> שהיא מחשבה שיכולה לפסול בתוך <strong>ארבע עבודות</strong> (שחיטה, קבלה, הולכה, זריקה), אבל מחשבת <strong>לאוכליו ושלא לאוכליו אינו בארבע עבודות</strong> שאין מחשבת אוכלים בזריקה. ועוד: <strong>לשמו ושלא לשמו</strong> הוא פסול שכן <strong>ישנו</strong> בקרבן <strong>ציבור</strong> כבקרבן <strong>יחיד,</strong> ואילו <strong>לאוכליו ושלא לאוכליו — אינו בציבור כביחיד.</strong>
 <strong>רב אשי אמר</strong> על תשובות אלה כי אם מדקדקים בדבר אפשר להוכיח כי הנימוקים של <strong>פסולו בגופו ואי אפשר לברר איסורו — חדא מילתא היא</strong> <small>[דבר אחד הוא]</small> כלומר, טעם אחד ולא שני טעמים נפרדים, כי <strong>מה טעם אמר</strong> שלא לשמו <strong>פסולו בגופו משום</strong> ש<strong>אי אפשר לברר איסורו,</strong> ולכן אומרים שהאיסור חל על גוף הקרבן עצמו.
 כיון שהוזכר ספר יוחסין מזכירים מה ש<strong>אמר</strong> בענין זה <strong>רמי בר רב יודא אמר רב: מיום שנגנז ספר יוחסין</strong> ואינו מצוי עוד בידי חכמים <strong>תשש כחם של חכמים וכהה מאור עיניהם,</strong> שהרבה טעמי תורה והרבה רשימות של ייחוס שהיו מצויים בו אבדו על ידי כך.
 <strong>אמר מר זוטרא:</strong> ספר יוחסין היה כה גדול בכמות עד שבהפלגה אמרו כי <strong>בין</strong> המלה <strong>"אצל"</strong> המוזכרת בכתוב "ולאצל ששה בנים ואלה שמותם עזריקם בוכרו וישמעאל ושעריה ועובדיה וחנן כל אלה בני אצל" (דברי הימים א' ח, לח), ובין המלה <strong>"אצל"</strong> המוזכר בפסוק האחר "ולאצל ששה בנים ואלה שמותם עזריקם בוכרו וישמעאל ושעריה ועובדיה וחנן אלה בני אצל" (דברי הימים א' פרק ט, מד), <strong>טעינו ארבע מאה גמלי דדרשא</strong> <small>[טענו ארבע מאות גמלים של דרשות]</small> הכתובות על מקראות אלה, עד כדי כך מרובות היו הדרשות על ספר דברי הימים.
 <big>ב</big> <strong>תניא</strong> <small>[שנינו</small> בברייתא<small>]</small> <strong>אחרים אומרים:</strong> כאשר חשב בפסול אוכלים <strong>הקדים</strong> במחשבתו את העובדה כי מקריב הוא <strong>מולים לערלים</strong> — הרי זה קרבן <strong>כשר,</strong> אבל אם הקדים <strong>ערלים למולים — פסול.</strong> ושואלים: <strong>מאי שנא</strong> <small>[במה שונה]</small> כאשר הקדים <strong>מולין לערלים</strong> — ש<strong>כשר</strong> ש<strong>כולה ערלה בעינן</strong> <small>[</small>שכדי לפסול <small>שכולו יהיה בערלים צריכים]</small> <strong>וליכא</strong> <small>[ואין</small> כאן<small>]</small> שהרי מקצתם מולים. אולם אם כן כשהקדים <strong>ערלים למולים נמי</strong> <small>[גם כן]</small> <strong>כולה ערלה בעינן</strong> <small>[צריכים אנו]</small> <strong>וליכא</strong> <small>[ואין כאן],</small> ואם כן מה טעם ההבדל?
## דף סג.
 ושואלים: <strong>לימא קסברי</strong> <small>[האם נאמר שסבורים]</small> <strong>אחרים אינה לשחיטה אלא בסוף,</strong> שהשחיטה איננה נחשבת בכל משך זמנה אלא רק ברגע האחרון של השחיטה, וכשיטת <strong>רבא</strong> לענין אחר ש<strong>אמר רבא: עדיין היא מחלוקת</strong> כלומר, המחלוקת בענין אם תופסים לשון ראשון או לשון אחרון קיימת גם במקרה שרצונו הברור לקבוע זמן מסויים שבו יחול דבר שרצונו לקבוע, כגון שאומר עד חצות היום תהא עולה ומאז והלאה שלמים (ר"ח).
 ודעת ר' מאיר, שהוא־הוא המכונה "אחרים" שתופסים רק לשון ראשון, <strong>הילכך</strong> <small>[על כן]</small> בהתאם להנחות מוקדמות אלה אם <strong>הקדים מולין לערלים — הרי מולין חיילי</strong> <small>[חלים]</small> כלומר, דבריו שאמר לגבי מולים חלים ותופסים <strong>ערלים לא חיילי</strong> <small>[אין חלים],</small> שהרי אם השחיטה נמשכת רק רגע אחד שהוא הרגע הקובע בה, אם אמר ברגע זה מולים — חלו דבריו. ולהיפך, אם <strong>הקדים ערלים למולין — ערלים חיילי</strong> <small>[חלים</small> עליהם הדברים<small>]</small> <strong>מולין לא חיילי</strong> <small>[אין חלים].</small>
 <strong>אמר רבה: לא,</strong> אין לומר כך, <strong>לעולם</strong> תאמר ש<strong>קסברי</strong> <small>[סברו]</small> <strong>אחרים ישנה לשחיטה מתחלה ועד סוף, והכא במאי עסקינן</strong> <small>[וכאן במה אנו עוסקים]</small> <strong>כגון שגמר בלבו לתרווייהו</strong> <small>[לשניהם]</small> כלומר, שהתכוון <strong>בין למולין בין לערלים, והוציא בפיו "לערלים" ולא הספיק לומר "למולין" עד שנגמרה שחיטה</strong> בשעת אמירת <strong>"ערלים". ובהא פליגי</strong> <small>[וב</small>עקרון <small>זה חלוקים]</small> ש<strong>ר' מאיר</strong> הוא אחרים <strong>סבר: לא בעינן</strong> <small>[אין אנו צריכים]</small> שיהא <strong>פיו ולבו שוים</strong> והכל הולך לפי הדיבור שהוציא מפיו, וכיון שאמר "ערלים" — הרי פסל. <strong>ורבנן סברי</strong> <small>[וחכמים סוברים]</small> <strong>בעינן</strong> <small>[צריכים אנו]</small> שיהיו <strong>פיו ולבו שוים,</strong> וכיון שרצה לומר גם "למולים" וגם "לערלים" — לא פסל.
 ותוהים: <strong>קסבר</strong> <small>[והאם סבר]</small> <strong>ר' מאיר לא בעינן</strong> <small>[אין אנו צריכים]</small> שיהיו <strong>פיו ולבו שוין? ורמינהו</strong> <small>[ומשליכים,</small> מקשים<small>]</small> מן המשנה במסכת תרומות: <strong>המתכוין לומר</strong> שפירות אלו שהוא מפריש יהיו <strong>"תרומה"</strong> וטעה <strong>ואמר "מעשר",</strong> או התכוון לומר <strong>"מעשר" ואמר "תרומה",</strong> או שהתכוון לנדור <strong>"איני נכנס לבית זה" ואמר</strong> בטעות <strong>לזה</strong> — לבית אחר, או שהתכוון לנדור <strong>"שאיני נהנה</strong> לאדם <strong>זה" ואמר "לזה" — לאדם אחר — לא אמר כלום עד שיהו פיו ולבו שוין</strong> וזו היא סתם משנה, וסתם משנה — ר' מאיר היא!
 <strong>אלא אמר אביי</strong> לא כך יש להסביר, אלא <strong>רישא</strong> <small>[בתחילה]</small> מדובר שחילק בתוך מעשה השחיטה עצמו, ששחיטה כשרה נעשית כאשר חותכים בצואר הבהמה את הקנה ואת הושט הקרויים "סימנים", ושחיטת שני הסימנים היא המכשירה את הבהמה, וכגון ש<strong>אמר סימן ראשון</strong> אני שוחט <strong>למולין וסימן שני</strong> אני שוחט <strong>אף לערלים,</strong> ש<strong>בסימן שני נמי</strong> <small>[גם כן]</small> <strong>פתיכי ביה</strong> <small>[מעורבים בו]</small> <strong>מולין</strong> ונמצא שהיו בתוך כוונתו תמיד המולים. <strong>סיפא</strong> <small>[בסוף]</small> מדובר ש<strong>אמר סימן ראשון לערלים סימן שני למולים,</strong> ש<strong>בסימן ראשון הא לא פתיכי ביה</strong> <small>[הרי אין מעורבים בו]</small> <strong>מולין,</strong> שבשחיטת סימן אחד היתה כוונתו רק לפסולים.
 <strong>ור' מאיר לטעמיה</strong> <small>[לשיטתו]</small> ש<strong>אמר: מפגלין בחצי מתיר</strong> כלומר, פיגול יכול לחול לא רק כשחשב מחשבת פיגול בכל המתיר (כגון בשני סימני השחיטה), אלא גם אם עשה מחצית המתיר את הקרבן (כגון סימן אחד) במחשבת פיגול — הרי הוא פיגול. <strong>ורבנן לטעמייהו</strong> <small>[וחכמים לשיטתם]</small> <strong>דאמרי</strong> <small>[שאומרים]</small> <strong>אין מפגלין בחצי מתיר</strong> לעצמו, וכיון שבמשך זמן השחיטה אמר גם למולים וגם לערלים — לא נפסל הקרבן בכך.
 <big>א משנה</big> <strong>השוחט את הפסח על החמץ</strong> שעדיין יש חמץ ברשותו — <strong>עובר בלא תעשה,</strong> כאמור בתורה "לא תשחט על חמץ דם זבחי ולא ילין לבוקר זבח חג הפסח" (שמות לד, כה). <strong>ר' יהודה אומר: אף</strong> השוחט את <strong>התמיד</strong> של בין הערביים בערב הפסח על החמץ — עובר. <strong>ר' שמעון אומר:</strong> השוחט את <strong>הפסח בארבעה עשר</strong> בניסן <strong>לשמו</strong> והיה ברשותו חמץ — <strong>חייב,</strong> שחטו <strong>שלא לשמו — פטור. ושאר כל הזבחים,</strong> ששחט בערב הפסח בזמן איסור חמץ, <strong>בין</strong> ששחטן <strong>לשמן ובין</strong> ששחטן <strong>שלא לשמן — פטור.</strong>
 <strong>ובמועד</strong> כלומר, בתוך הפסח עצמו, אם שחט הפסח, <strong>לשמו — פטור</strong> שכיון שפסח שנשחט לשמו שלא בזמנו פסול, אין זה קרבן ואין בו משום "לא תשחט על חמץ". ואם שחטו <strong>שלא לשמו</strong> ועל ידי כך הוכשר הקרבן לשלמים — <strong>חייב</strong> על החמץ. <strong>ושאר כל הזבחים</strong> ששוחט בפסח כיון שאסור לשחוט על החמץ <strong>בין</strong> ששחטן <strong>לשמן</strong> בין ששחטן <strong>שלא לשמן — חייב. חוץ מן החטאת ששחטו שלא לשמה</strong> ויש ברשותו חמץ, שקרבן החטאת נפסל כשנשחט שלא לשמו בפסח, שלא כשאר כל הזבחים, ועל קרבן פסול אינו עובר משום "לא תשחט על חמץ דם זבחי".
 <big>ב גמרא</big> <strong>אמר ר' שמעון בן לקיש: לעולם אינו חייב</strong> משום "לא תשחט על חמץ" <strong>עד שיהא החמץ לשוחט</strong> הפסח עצמו <strong>או לזורק</strong> את דמו.
## דף סג:
 <strong>או</strong> שיהא חמץ <strong>לאחד מבני חבורה</strong> ואינו חייב <strong>עד שיהא</strong> החמץ <strong>עמו בעזרה</strong> עצמה. <strong>ר' יוחנן אמר:</strong> חייב <strong>אף על פי שאין</strong> החמץ <strong>עמו בעזרה.</strong> ושואלים: <strong>במאי קמיפלגי</strong> <small>[במה</small> באיזה עקרון <small>נחלקו]</small> <strong>אילימא</strong> <small>[אם תאמר]</small> שבדבר הביטוי <strong>"על"</strong> אם משמעו <strong>בסמוך קמיפלגי</strong> <small>[נחלקו],</small> ש<strong>ר' שמעון בן לקיש סבר: "על"</strong> משמעו תמיד <strong>בסמוך,</strong> ולכן "לא תשחט על חמץ" משמעו שלא יהא החמץ סמוך לשוחט, בעזרה עצמה. <strong>ור' יוחנן סבר: לא בעינן</strong> <small>[אין אנו צריכים]</small> שיהא <strong>"על" בסמוך.</strong> אולם קשה, <strong>הא איפלגו בהא חדא זימנא</strong> <small>[הרי נחלקו ב</small>שאלה <small>זו פעם אחת]!</small>
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>השוחט תודה לפנים</strong> בתוך העזרה <strong>ולחמה</strong> של התודה (אותן ארבעים חלות המובאות עם זבח התודה) היה מצוי <strong>חוץ לחומה — לא קדש הלחם.</strong> שנאמר: "והקריב על זבח התודה חלות מצות" וגו'.
 ושאלו: <strong>מאי</strong> <small>[מה</small> פירוש<small>]</small> <strong>חוץ לחומה? ר' יוחנן אמר: חוץ לחומת בית פאגי</strong> חוץ לחומת ירושלים החיצונית, <strong>אבל</strong> אם היה רק <strong>חוץ לחומת העזרה — קדיש</strong> <small>[נתקדש]</small> הלחם <strong>ולא בעינן</strong> <small>[ואין אנו צריכים]</small> ש<strong>"על"</strong> יהא דוקא <strong>בסמוך.</strong> ואילו <strong>ר' שמעון בן לקיש אמר: אפילו</strong> היה הלחם רק <strong>חוץ לחומת העזרה לא קדיש</strong> <small>[נתקדש].</small> <strong>אלמא</strong> <small>[מכאן]</small> שיטתו כי <strong>בעינן</strong> <small>[צריכים אנו]</small> <strong>"על" בסמוך.</strong> וכיון שנחלקו כבר בבעיה זו מן הסתם לא חזרו וחלקו במקרים אחרים הנובעים מאותה שאלה עצמה.
 <strong>אלא</strong> תאמר כי <strong>בהתראת ספק קמיפלגי</strong> <small>[נחלקו],</small> כי כלל גדול הוא שאין בית הדין עונשים עונשי גוף אלא אם כן מתרים בעבריין לפני עשותו את העבירה. בין השאר דנים גם בשאלה האם עונשים גם כאשר היתה ההתראה רק התראת ספק שמא יעבור שמא לא יעבור, ואפשר להסביר על פי בעיה זו את המחלוקת בענין חמץ, שכיון שהיה החמץ מצוי בשעת האזהרה במקום אחר ואין למתרה ידיעה ברורה בכך, שמא התראה כזו על דבר שאינו נראה למתרה קרויה התראת ספק, ולשיטת ר' יוחנן אף שהיא התראת ספק — הריהי התראה. אולם <strong>בהא נמי הא פליגי בה חדא זימנא</strong> <small>[ב</small>שאלה <small>זו גם כן הרי נחלקו בה</small> כבר <small>פעם אחת]</small>
 <strong>דאיתמר</strong> <small>[שנאמר]:</small> אמר אדם <strong>"שבועה שאוכל ככר זו היום" ועבר היום ולא אכלה, ר' יוחנן ור' שמעון בן לקיש דאמרי תרוייהו</strong> <small>[שאמרו שניהם]</small> <strong>אינו לוקה,</strong> אף שלא קיים שבועתו ועבר על מצות לא תעשה של "לא תשא" וכו'. אולם נחלקו בטעם הדין; <strong>ר' יוחנן אמר: אינו לוקה, משום דהוה ליה</strong> <small>[שהריהו]</small> <strong>לאו שאין בו מעשה</strong> שהרי העבירה שעשה בכך שנמנע מלאכול אינה מעשה, וכלל הוא ש<strong>כל לאו שאין בו מעשה — אין לוקין עליו, אבל התראת ספק — שמה התראה.</strong>
 <strong>ור' שמעון בן לקיש אמר: אינו לוקה משום דהוה ליה</strong> <small>[שהרי זו]</small> <strong>התראת ספק, והתראת ספק לא שמה התראה</strong> שהרי אם מתרים בו למשל באמצע היום: אם לא תאכל ככר זו ילקוך — אין התראה זו התראת ודאי, שכן יש לו עדיין זמן שבו יכול לאכול, ואין מקום להתראה זו שתחול. <strong>אבל לאו שאין בו מעשה — לוקין עליו.</strong> ואם כן, אף בנושא זה כבר נחלקו ר' יוחנן וריש לקיש, ומה טעם שיחלקו שוב בדבר?
 <strong>אמרי</strong> <small>[אומרים]</small> כתשובה לכך: <strong>לעולם</strong> אפשר לפרש כי <strong>ב"על" בסמוך קא מיפלגי</strong> <small>[נחלקו]</small> <strong>וצריכא</strong> <small>[ונצרכה]</small> להשמיענו מחלוקת נוספת זו בנוסף למחלוקת בלחמי תודה, לפי שאינן דומות בכל. <strong>דאי איפליגו</strong> <small>[שאילו נחלקו]</small> בדעותיהם <strong>לענין חמץ, הוה אמינא</strong> <small>[הייתי אומר]</small> <strong>בההוא הוא דקאמר</strong> <small>[ב</small>מקרה <small>זה הוא שאמר]</small> <strong>ר' יוחנן דלא בעינן</strong> <small>[שאין אנו צריכים]</small> <strong>"על" בסמוך — משום</strong> ש<strong>איסור הוא, וכל היכא דאיתיה — איתיה</strong> <small>[ובכל מקום שישנו —</small> <small>ישנו]</small> והרי אסור שיהא חמץ שלו מצוי בשעה זו בכל מקום שהוא.
 <strong>אבל לענין מקדש</strong> <small>[קידוש]</small> <strong>לחם</strong> שהרי <strong>לא קדיש</strong> <small>[אינו מתקדש]</small> <strong>אלא בפנים, אימא</strong> <small>[אמור]</small> שמא <strong>מודה ליה</strong> <small>[לו]</small> ר' יוחנן <strong>לר' שמעון בן לקיש דבעינן</strong> <small>[שצריכים אנו]</small> <strong>"על" בסמוך,</strong> ונאמר: <strong>דאי איתיה גואי — קדיש, אי לא — לא קדיש</strong> <small>[אם ישנו בפנים —</small> <small>קדש, אם אינו</small> בפנים <small>—</small> <small>לא קדש]</small> <strong>מידי דהוה</strong> <small>[כשם שהוא]</small> ב<strong>כלי שרת</strong> שקרבן, כגון מנחה, המתקדש בתוך כלי שרת אינו מתקדש אלא כשהוא בתוך הכלי ולא מבחוץ. על כן <strong>צריכא</strong> <small>[נצרכה]</small> לומר שבשני המקרים נחלקו.
 ולצד שני; <strong>אי אשמעינן לענין מקדש לחם</strong> <small>[לו היה משמיע לנו</small> רק <small>לענין קידוש הלחם]</small> <strong>הוה אמינא</strong> <small>[הייתי אומר]</small> <strong>בהך</strong> <small>[בזו]</small> דווקא <strong>אמר ר' שמעון בן לקיש דבעינן</strong> <small>[שצריכים אנו]</small> <strong>"על" בסמוך, דאי איתיה גואי — קדיש, אי לא — לא קדיש,</strong> <small>[אם ישנו בפנים —</small> <small>קדש, ואם אינו בפנים —</small> <small>לא קדש],</small> <strong>אבל לענין חמץ מודה ליה</strong> <small>[לו]</small> <strong>לר' יוחנן דלא בעינן</strong> <small>[שאיננו צריכים]</small> <strong>"על" בסמוך,</strong> כי <strong>איסורא</strong> <small>[איסור]</small> <strong>הוא, וכל היכא דאיתיה — איתיה</strong> <small>[וכל מקום שישנו</small> — <small>ישנו]</small> על כן <strong>צריכא</strong> <small>[נצרכה]</small> לומר שנחלקו בשני המקרים.
 <big>א</big> <strong>בעא מיניה</strong> <small>[שאל ממנו]</small> <strong>רב אושעיא</strong> את <strong>ר' אמי</strong> שאלה זו: <strong>אין לו</strong> חמץ <strong>לשוחט</strong> אבל <strong>יש לו לאחד מבני חבורה מהו? אמר ליה</strong> <small>[לו]:</small> <strong>מי כתיב</strong> <small>[האם נאמר]</small> <strong>"לא תשחט על חמצך"?</strong> כלומר, דווקא של השוחט, <strong>"לא תשחט על חמץ" כתיב</strong> <small>[נאמר]</small> (שמות לד, כה), משמע כל חמץ ולאו דוקא חמצו של השוחט.
 <strong>אמר ליה</strong> <small>[לו]:</small> <strong>אי הכי</strong> <small>[אם כך],</small> <strong>אפילו לאחד בסוף העולם נמי</strong> <small>[גם כן]</small> שאם אין כל הגבלה בענין זה, אפילו היה החמץ שייך לאחד שאינו קשור כלל לקרבן היה צריך לאסור. <strong>אמר ליה</strong> <small>[לו]:</small> <strong>אמר קרא</strong> <small>[המקרא]</small> <strong>"לא תשחט"</strong> וכן נאמר בסוף הפסוק <strong>"ולא ילין</strong> לבוקר זבח חג הפסח <strong>",</strong> ומהשוואה זו יש ללמוד כך: <strong>"לא תשחט על חמץ"</strong> מי מחוייב עליו <strong>הנך דקיימי עליה</strong> <small>[אותם שחייבים עליו]</small> <strong>משום "לא ילין"</strong> והם בני החבורה, אבל מי שאינו קשור בקרבן זה, כשם שאינו ב"לא ילין" כך אינו ב"לא תשחט".
 <strong>אמר רב פפא: הילכך</strong> <small>[על כן]</small> לפי טעם זה <strong>כהן המקטיר את החלב</strong> של קרבן הפסח והיה ברשותו חמץ <strong>עובר בלא תעשה</strong> של "לא תשחט" <strong>הואיל</strong> והכהן שייך בדבר, כי <strong>ישנו בכלל הלנת אמורים,</strong> שאף שאינו בין אוכלי קרבן זה, כיון שיש לו חלק באיסור של הלנת חלב הקרבן עד בקר חייב אף משום הקטרה על חמץ.
 ומעירים כי אכן <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב פפא,</strong> ששנינו: <strong>השוחט את הפסח על החמץ — עובר בלא תעשה,</strong> ו<strong>אימתי — בזמן שהוא</strong> החמץ שייך <strong>לשוחט או לזורק או לאחד מבני חבורה. היה</strong> החמץ שייך <strong>לאחד בסוף העולם — אין זקוק לו,</strong> כלומר אין צורך לדון בו. <strong>ואחד השוחט ואחד הזורק ואחד המקטיר</strong> את החלב — <strong>חייב. אבל המולק את העוף</strong> שאינו קרבן פסח אלא עולה או חטאת העוף (לזב, זבה, יולדת ומצורע) <strong>בארבעה עשר</strong> בניסן לאחר זמן איסור חמץ, והיה חמץ ברשותו — <strong>אינו עובר בלא כלום</strong> על כך.
 <strong>ורמינהו</strong> <small>[ומשליכים,</small> מראים סתירה<small>]</small> מברייתא אחרת: <strong>השוחט את הפסח על החמץ — עובר בלא תעשה. ר' יהודה אומר: אף</strong> השוחט את <strong>התמיד</strong> על חמץ בערב פסח. <strong>אמרו לו: לא אמרו</strong> איסור זה <strong>אלא בפסח בלבד.</strong> ו<strong>אימתי</strong> עובר <strong>בזמן שיש לשוחט או לזורק או לאחד מבני חבורה. היה לאחד בסוף העולם — אין זקוק לו.</strong>
 <strong>ואחד השוחט ואחד הזורק ואחד המולק</strong> את העוף <strong>ואחד המזה</strong> את דם חטאת העוף על המזבח <strong>חייב, אבל הקומץ את המנחה</strong> ועדיין יש לו חמץ <strong>אינו עובר בלא תעשה</strong> שהרי המנחה אינה כלולה בתוך הזבחים שבכתוב נאמר "לא תשחט על חמץ". <strong>המקטיר את האימורין</strong> של הפסח בארבעה עשר בניסן, או של שאר הקרבנות ועדיין חמץ ברשותו — <strong>אינו עובר בלא תעשה,</strong>
## דף סד.
 <strong>קשיא</strong> <small>[קשה]</small> <strong>מליקה</strong> על <strong>מליקה, קשיא</strong> <small>[קשה]</small> <strong>הקטרה</strong> על <strong>הקטרה,</strong> שבברייתא אחת שנינו שמליקה אין עוברים עליה ובאחרת שנינו שעוברים, וכן לגבי הקטרת הקרבן, יש סתירה בין הברייתות!
 ומשיבים: <strong>ולטעמיך</strong> <small>[ולשיטתך]</small> שאתה משוה את שתי הברייתות שלדעתך שתיהן עוסקות באותו נושא, <strong>תיקשי לך היא גופא</strong> <small>[תקשה לך היא,</small> הברייתא <small>עצמה].</small> <strong>דקתני</strong> <small>[ששנינו]</small> בה: <strong>לא אמרו אלא בפסח בלבד,</strong> משמע: רק בקרבן זה. <strong>והדר תני</strong> <small>[וחזר ושנה]</small> <strong>אחד השוחט ואחד הזורק ואחד המולק ואחד המזה</strong> עוברים. ומליקה והזיה אלו ודאי שאינם בקרבן פסח אלא בקרבן מן העוף!
 <strong>אלא</strong> יש לומר: <strong>הא והא</strong> <small>[</small>ברייתא <small>זו וזו]</small> שיטת <strong>ר' שמעון</strong> היא. <strong>מליקה</strong> על <strong>מליקה לא קשיא</strong> <small>[אינה קשה]</small> כי <strong>כאן</strong> שנאמר שאין עוברים על המליקה — מדובר <strong>בארבעה עשר</strong> בניסן, כאן שאמר שעוברים אף על העוף — מדובר <strong>בחולו של מועד</strong> בפסח. <strong>ואידי ואידי</strong> <small>[וזו וזו]</small> שיטת <strong>ר' שמעון היא</strong> הפוטר בשאר קרבנות ביום ארבעה עשר ומחייב עליהם בתוך המועד, כמבואר במשנתינו.
 ואילו <strong>הקטרה</strong> על <strong>הקטרה נמי לא קשיא</strong> <small>[גם כן אינו קשה]</small> כי <strong>תנאי היא</strong> <small>[</small>מחלוקת <small>תנאים היא]</small> על פי שיטת ר' שמעון. <strong>איכא דמקיש הקטרה לשחיטה</strong> <small>[יש מי שמקיש</small> משוה, דין <small>הקטרה ל</small>דין <small>שחיטה]</small> וכרב פפא. <strong>ואיכא מאן דלא מקיש</strong> <small>[ויש מי שאינו מקיש,</small> משוה<small>]</small> ושלא כדברי רב פפא.
 <big>א</big> שנינו במשנה ש <strong>ר' יהודה אומר: אף</strong> על <strong>תמיד</strong> של בין הערבים חייבים בערב פסח אם שוחטים אותו על החמץ. ושואלים: <strong>מאי טעמא</strong> <small>[מה טעמו]</small> של <strong>ר' יהודה?</strong> ומשיבים: <strong>אמר לך</strong> <small>[</small>יכול היה <small>לומר לך]</small> נאמר "לא תשחט על חמץ דם זבחי" (שמות לד, כה), <strong>"זבחי" — זבח המיוחד לי, ומאי ניהו</strong> <small>[ומה הוא]?</small> זה קרבן <strong>התמיד,</strong> שהוא קרבן עולה הבא בכל יום כחלק מעבודת המקדש.
 <big>ב</big> ועוד שנינו במשנה ש<strong>ר' שמעון אומר: הפסח</strong> אם קרב על חמץ ביום <strong>ארבעה עשר</strong> בניסן, אם זבחו לשמו חייבים רק עליו אבל לא על שאר הזבחים, ובמועד חייבים על כל קרבן שנשחט על חמץ. ושואלים: <strong>מאי טעמא</strong> <small>[מה טעמו]</small> של <strong>ר' שמעון?</strong> ומשיבים: <strong>דכתיב</strong> <small>[שנאמר]</small> <strong>"זבחי" "זבחי" תרי זמני</strong> <small>[שתי פעמים]</small> שנאמר "לא תזבח על חמץ דם זבחי" (שמות כג, יח), וגם "לא תשחט על חמץ דם זבחי" (שמות לד, כה) <strong>קרי ביה</strong> <small>[קרא בו],</small> שאם תצרף את שני הכתובים ואת שתי המלים "זבחי" יחד יכול אתה לצרף את אותיותיהם בצורה שונה ולכתבן כך: <strong>"זבח, זבחיי"</strong> שדין זה נאמר גם בזבח פסח וגם בשאר זבחים.
 ואז <strong>למאי הלכתא פלגינהו רחמנא מהדדי</strong> <small>[ל</small>צורך <small>איזו הלכה חלקם הכתוב זה מזה]</small> <strong>ולא כתב "זבחיי"</strong> במפורש <strong>למימר</strong> <small>[</small>כדי <small>לומר]</small> על ידי כך: <strong>בזמן דאיכא</strong> <small>[שיש]</small> <strong>זבח</strong> הוא זבח הפסח האמור בהמשך הכתוב <strong>לא מחייב</strong> <small>[אינו חייב]</small> על <strong>זבחיי</strong> האחרים, שבערב הפסח, זמן קרבן הפסח, אין חייבים אם שוחטים שאר קרבנות על החמץ. אולם <strong>בזמן דליכא</strong> <small>[שאין]</small> <strong>זבח</strong> הפסח — <strong>מחייב אזבחיי</strong> <small>[חייב על הזבחים]</small> כולם אם שחטם על החמץ.
 <big>ג</big> שנינו במשנה כי לדעת ר' שמעון אם הקריב את הפסח בחול <strong>המועד</strong> על החמץ <strong>לשמו פטור</strong> אף שהקריבו על החמץ, כיון שהוא קרבן פסול. שלא לשמו — חייב, שפסח שנשחט שלא בזמנו הריהו שלמים וכשר. ומדקדקים: <strong>טעמא</strong> <small>[הטעם</small> דוקא<small>]</small> <strong>ששחטו</strong> ופירש <strong>שלא לשמו, הא סתמא</strong> <small>[הרי סתם]</small> אם שחטו ולא פירש — <strong>פטור</strong> לפי שהקרבן פסול, שסתמו עומד עדיין לשם פסח.
 ותוהים: <strong>ואמאי</strong> <small>[ומדוע]</small> צריך לפרש שלא לשמו הוא קרב? הלוא אומרים אנו שסתם <strong>פסח בשאר ימות השנה שלמים הוי</strong> <small>[הוא],</small> ואם כן אין צורך לומר במפורש שמקריבים אותו שלא לשמו! ולכאורה <strong>שמעת מינה</strong> <small>[שומע אתה מכאן]</small> כי <strong>פסח</strong> שמקריבים אותו <strong>בשאר ימות השנה</strong> כדי שייעשה לקרבן שלמים <strong>בעי</strong> <small>[צריך]</small> <strong>עקירה</strong> כלומר, שיאמר במפורש שהוא מקריב אותו לשם שלמים ולא לשם פסח!
 <strong>אמר ר' חייא בר גמדא: נזרקה מפי חבורה</strong> כלומר, חבורת הלומדים שישבה ועסקה בנושא זה, אמר אחד מהם שלא זכרו מיהו, כיון שהסכימו כולם בסברה זו, <strong>ואמרו: כגון שהיו בעלים</strong> של אותו קרבן <strong>טמאי מת</strong> בפסח ראשון, <strong>ונדחין לפסח שני, דסתמיה לשום פסח קאי</strong> <small>[שמן הסתם</small> קרבן זה <small>לשם פסח עומד]</small> ואם לא עקרוהו במפורש מתורת פסח אינו נעשה מעצמו כשלמים. מה שאין כן בשאר קרבנות פסח שעבר זמנם.
 <big>ד משנה</big> <strong>הפסח נשחט בשלש כתות</strong> שמחלקים את המקריבים לשלוש קבוצות כמו <strong>שנאמר "ושחטו אתו כל קהל עדת ישראל</strong> בין הערבים<strong>"</strong> (שמות יב, ו), ונזכר כאן שלוש קבוצות: <strong>קהל, ועדה, וישראל</strong> ולכן מחלקים את ישראל לשלוש כתות. וסדר הקרבתו: <strong>נכנסה כת הראשונה</strong> של מקריבים ו<strong>נתמלאה העזרה</strong> מהם, <strong>נעלו דלתות העזרה, תקעו הריעו ותקעו</strong> הכהנים בשופרות, כשם שעושים בשעת הקרבת כל קרבן,
 היו <strong>הכהנים עומדים שורות שורות</strong> בין מקום השחיטה עד המזבח <strong>ובידיהם</strong> בזיכים, לקבל בהם את דם הקרבן, <strong>בזיכי כסף ובזיכי זהב.</strong> היתה <strong>שורה שכולה</strong> כהנים המחזיקים בזיכי <strong>כסף כסף ושורה שכולה</strong> כהנים המחזיקים בזיכי <strong>זהב זהב, ולא היו מעורבים</strong> שלא היו בזיכי כסף וזהב באותה שורה. <strong>ולא היו לבזיכים שוליים</strong> (תחתית רחבה) שיהיה אפשר להניחם, שאם היתה להם <strong>שמא</strong> ישכחו ו<strong>יניחום ויקרש הדם</strong> בינתים ויפסל מזריקה.
 <strong>שחט ישראל</strong> את הקרבן <strong>וקבל הכהן</strong> את הדם <strong>נותנו</strong> מיד <strong>לחבירו</strong> העומד לידו <strong>וחבירו</strong> מעבירו <strong>לחבירו,</strong> ובינתיים <strong>מקבל</strong> החבר <strong>את</strong> הבזיך <strong>מלא</strong> דם <strong>ומחזיר</strong> לאחר <strong>את</strong> הבזיך <strong>הריקן</strong> שכבר זרקו את הדם שבו. <strong>כהן הקרוב אצל המזבח זורקו</strong> על קיר המזבח <strong>זריקה אחת</strong> ומקפיד שיהא זורק <strong>כנגד היסוד</strong> במקום שהיה למזבח יסוד.
 <strong>יצתה כת ראשונה</strong> כאשר נגמר כל מעשה השחיטה <strong>ונכנסה כת שניה, יצתה שניה נכנסה שלישית, כמעשה הראשונה כך מעשה השניה והשלישית. קראו את הלל</strong> כל ישראל העומדים בעזרה במשך זמן שחיטת הפסחים, ו<strong>אם גמרו</strong> לקרוא את כל ההלל לפני שחיטת כל הקרבנות <strong>שנו</strong> וקראו, <strong>ואם שנו</strong> ולא נסתיימה שחיטת כל הפסחים <strong>שלשו</strong> (בפעם שלישית), <strong>אף על פי ש</strong>למעשה <strong>לא שלשו מימיהם</strong> שהיו הכהנים זריזים והספיקו לסיים את הכל קודם לכן. <strong>ר' יהודה אומר: מימיהם של כת שלישית לא הגיעו</strong> אפילו בפעם הראשונה לאמירת <strong>"אהבתי כי ישמע ה'</strong> את קולי תחנוני<strong>"</strong> (תהילים קטז, א) שבראש פרק רביעי שבהלל, <strong>מפני שעמה מועטין</strong> ועד שהיו קוראים שלושה פרקים כבר גמרו לשחוט.
 <strong>כמעשהו</strong> של קרבן הפסח <strong>בחול כך מעשהו בשבת, אלא שהכהנים</strong> היו <strong>מדיחים את העזרה</strong> בשבת מן הדם <strong>שלא ברצון חכמים</strong> ולא רצו לשנות לענין זה ממנהג יום חול. <strong>ר' יהודה אומר:</strong> לפני ההדחה <strong>כוס היה ממלא מדם התערובת</strong> שהיה על הרצפה, <strong>זרקו זריקה אחת על גבי המזבח. ולא הודו לו חכמים</strong> לר' יהודה בענין זה.
 <big>ה</big> <strong>כיצד</strong> היו <strong>תולין ומפשיטין</strong> את הפסח בבית המקדש? <strong>אונקליות</strong> (ווים) <strong>של ברזל היו קבועים בכתלים ובעמודים שבהן</strong> היו <strong>תולין</strong> את הפסח <strong>ומפשיטין</strong> אותו. <strong>כל מי שאין לו מקום</strong> באונקליות של עזרה <strong>לתלות ולהפשיט — מקלות דקים וחלקים</strong> (מחולקים, מפוצלים לשנים) <strong>היו שם</strong> בעזרה והיה <strong>מניח על כתפו ועל כתף חבירו ותולה</strong> את הפסח על המקל ומפשיט. <strong>ר' אליעזר אומר: ארבעה עשר</strong> בניסן
## דף סד:
 <strong>שחל להיות בשבת</strong> ואסור לטלטל את המקלות (רמב"ם), לכן היה <strong>מניח ידו על כתף חבירו ויד חבירו על כתיפו ותולה ומפשיט. קרעו</strong> את בשר הפסח <strong>והוציא את אימוריו</strong> (החלב ושאר חלקים שמקריבים על המזבח) <strong>נתנו במגיס</strong> (כעין קערה גדולה) <strong>והקטירן</strong> לאימורים <strong>על גבי המזבח.</strong>
 ואם היה הדבר בשבת שיש איסור טלטול בו <strong>יצתה כת הראשונה וישבה לה בהר הבית, שניה</strong> שיצאה ישבה <strong>בחיל</strong> שהוא מחיצה שלפני עזרת נשים, <strong>והשלישית במקומה עומדת</strong> בתוך המקדש, ומחכים הכל עד חשיכה, כשהגיעה <strong>חשיכה — יצאו וצלו את פסחיהן</strong> כל אחד במקומו.
 <big>א גמרא</big> <strong>אמר ר' יצחק: אין הפסח נשחט אלא בשלש כתות של שלשים שלשים בני אדם</strong> בכל אחת. <strong>מאי טעמא</strong> <small>[מה טעמו</small> של <small>דבר]?</small> נאמר <strong>"קהל" ו"עדה" ו"ישראל",</strong> והמספר הקטן ביותר שחל עליו כל אחד ממושגים אלה הוא עשרה אנשים, ו<strong>מספקא לן</strong> <small>[מסופק לנו]</small> <strong>אי</strong> <small>[אם]</small> <strong>בבת אחת</strong> כל אלה <strong>אי</strong> <small>[אם]</small> <strong>בזה אחר זה,</strong>
 <strong>הלכך</strong> (לכן) <strong>בעינן</strong> <small>[צריכים אנו]</small> כדי לצאת ידי שתי הסברות <strong>שלש כתות של שלשים שלשים בני אדם. דאי</strong> <small>[שאם]</small> תאמר שצריכים שיהיו כולם <strong>בבת אחת — הא איכא</strong> <small>[הרי יש],</small> <strong>ואי</strong> <small>[ואם]</small> <strong>בזה אחר זה — הא איכא</strong> <small>[הרי יש],</small> <strong>הלכך</strong> (לכן) בשעת הדחק שאין אנשים מצויים <strong>בחמשין נמי סגיא</strong> <small>[בחמישים גם כן מספיק]</small> ואין צריך דווקא לתשעים בני אדם. וכיצד? <strong>דעיילי תלתין ועבדי</strong> <small>[שנכנסים שלושים ועושים</small> את המוטל עליהם<small>],</small> <strong>עיילי</strong> <small>[נכנסים]</small> <strong>עשרה</strong> אחרים <strong>ונפקי</strong> <small>[ויוצאים]</small> <strong>עשרה</strong> והרי הם נחשבים לכת שניה, <strong>ועיילי</strong> <small>[ונכנסים]</small> שוב <strong>עשרה</strong> אחרים <strong>ונפקי</strong> <small>[ויוצאים]</small> <strong>עשרה</strong> והם כת שלישית, ונמצא הפסח נשחט בשלוש כתות של שלושים אף שכולם יחד רק חמישים איש.
 <big>ב</big> שנינו במשנה <strong>שנכנסה כת ראשונה</strong> ונעלו את העזרה. <strong>איתמר</strong> <small>[נאמר]</small> שנחלקו אמוראים בדיוק הלשון. <strong>אביי אמר: ננעלו</strong> דלתות העזרה מאליהן בנס <strong>תנן</strong> <small>[שנינו].</small> <strong>רבא אמר: נועלים תנן</strong> <small>[שנינו],</small> כלומר: דואגים לנעול את הדלתות בזמנן.
 ושואלים: <strong>מאי בינייהו</strong> <small>[מה ההבדל ביניהם</small> למעשה<small>]?</small> ומשיבים: <strong>איכא בינייהו</strong> <small>[יש ביניהם</small> הבדל<small>]</small> לענין <strong>למסמך אניסא</strong> <small>[לסמוך על הנס].</small> <strong>אביי אמר: ננעלו תנן</strong> <small>[שנינו],</small> <strong>כמה דעיילו — מעלו, וסמכינן אניסא</strong> <small>[שנכנסים —</small> <small>נכנסים, וסומכים על הנס]</small> שיינעלו הדלתות מעצמן, כדי שלא יכנסו יותר מדי ויגיעו לידי סכנה (ר"ח). ו<strong>רבא אמר: נועלין תנן</strong> <small>[שנינו],</small> <strong>ולא סמכינן אניסא</strong> <small>[ואין סומכים על הנס]</small> שלא יכנסו יותר מדי.
 <strong>והא דתנן</strong> <small>[וזו ששנינו</small> במשנה אחרת<small>]</small> שהזכירו שנידו את עקביא בן מהללאל על שאמר דברים קשים על שמעיה ואבטליון, <strong>אמר ר' יהודה: חס ושלום שעקביא בן מהללאל נתנדה, שאין עזרה ננעלת על כל אדם מישראל</strong> כשבאים כל ישראל בשעת הרגל, ובכל זאת לא היה שם אדם שמלא <strong>בחכמה וביראת חטא כעקביא בן מהללאל</strong> אלא אדם אחר הוא שנתנדה. את הלשון "שאין עזרה ננעלת" <strong>אביי מתרץ לטעמיה</strong> <small>[מסביר לטעמו,</small> לשיטתו<small>]</small> <strong>ורבא מתרץ לטעמיה</strong> <small>[מסביר לטעמו,</small> לשיטתו<small>]</small> <strong>אביי מתרץ לטעמיה</strong> <small>[מסביר לטעמו,</small> לשיטתו<small>]:</small> <strong>אין בעזרה בשעה שננעלה על כל אדם בישראל בחכמה וביראת חטא כעקביא. רבא מתרץ לטעמיה</strong> <small>[מסביר לטעמו,</small> לשיטתו<small>]:</small> <strong>אין בעזרה בשעה שנועלים אותה על כל ישראל בחכמה וביראת חטא כעקביא בן מהללאל.</strong>
 ולעצם הענין מביאים מה ש<strong>תנו רבנן</strong> <small>[שנו חכמים]:</small> <strong>מעולם לא נתמעך אדם בעזרה</strong> על אף ריבוי הקהל, <strong>חוץ מפסח אחד שהיה בימי הלל, שנתמעך בו זקן אחד, והיו קוראים אותו</strong> פסח <strong>"פסח מעוכין".</strong>
 <strong>תנו רבנן</strong> <small>[שנו חכמים]:</small> <strong>פעם אחת ביקש אגריפס המלך ליתן עיניו באוכלוסי ישראל</strong> לדעת מה מניינם. <strong>אמר ליה</strong> <small>[לו]</small> <strong>לכהן גדול: תן עיניך בפסחים</strong> שימנה את מספר פסחיהם ויקבל מושג ידוע ממספר התושבים. <strong>נטל כוליה</strong> <small>[כליה]</small> <strong>מכל אחד</strong> שאת הכליות מקריבים על המזבח <strong>ונמצאו שם ששים ריבוא זוגי כליות</strong> שהם <strong>כפלים כיוצאי מצרים.</strong> ומעירים שמנין זה אינו מנין כל ישראל כי הרי זה חוץ ממי שהיה <strong>טמא</strong> וחוץ ממי <strong>שהיה בדרך רחוקה</strong> שלא באו להקריב. ועוד, שהרי לא נמנו האנשים אלא הפסחים, <strong>ואין לך כל פסח ופסח שלא נמנו עליו יותר מעשרה בני אדם.</strong> ופסח זה <strong>היו קוראין אותו "פסח מעובין"</strong> משום שהיה מרובה מאוד באוכלוסין.
 על סיפור זה תוהים: כיצד <strong>נטל כוליא</strong> <small>[כליה]?</small> <strong>הא בעי אקטורה</strong> <small>[הרי צריך להקטירה]</small> על המזבח? ומשיבים: <strong>דהדר מקטיר להו</strong> <small>[שחוזר ומקטיר אותם].</small> ומקשים: והרי נאמר <strong>"והקטירו</strong> הכהן המזבחה לחם אשה לה'<strong>"</strong> (ויקרא ג, יא), ללמדנו <strong>שלא יערב חלביו של</strong> קרבן <strong>זה בזה,</strong> אלא כל אחד לעצמו!
 ומשיבים: <strong>דהדר מקטיר להו חדא חדא</strong> <small>[שאחר כך</small> היה <small>מקטיר אותם אחד אחד]</small> ולא בתערובת. ומקשים עוד: <strong>והתניא</strong> <small>[והרי שנינו</small> בברייתא אחרת<small>]</small> על הכתוב <strong>"והקטירם</strong> הכהן המזבחה לחם אשה לריח ניחוח כל חלב לה'<strong>"</strong> (ויקרא ג, טז), משמע <strong>שיהא כולו</strong> (כל האימורים מן הקרבן) קרב <strong>כאחד! אלא</strong> יש לפרש שנטל את הכליות לספור אותן <strong>רק תפיסה בעלמא</strong> <small>[בלבד],</small> <strong>דשקיל מינייהו עד דיהבין ליה מידי אחרינא</strong> <small>[שנטל מהם</small> מכל אחד <small>עד</small> שהיו <small>נותנין לו דבר אחר]</small> לסימן, ואותם החפצים נמנו אחר כך.
 <big>ג</big> שנינו במשנה שהיו ה <strong>כהנים עומדים</strong> ב<strong>שורות,</strong> והיו שורות כהנים שבידם בזיכי כסף ושורות שבידם בזיכי זהב, ולא עירבו אותם. ושואלים: <strong>מאי טעמא</strong> <small>[מה טעמו</small> של דבר<small>]</small> שלא עירבו את הבזיכים? <strong>אילימא דילמא שקלי דדהבא ומעיילי דכספא</strong> <small>[אם תאמר</small> שחששו <small>שמא יקחו</small> הכהנים בזיך <small>של זהב</small> ויגנבוהו <small>ויכניסו</small> תחתיו בזיך <small>של כסף],</small> אולם אם חוששים אנו לרמאים הלוא לא כל הבזיכים שוים, <strong>הכא נמי</strong> <small>[כאן גם כן]</small> בשורה אחת של כלי זהב <strong>דילמא שקלי בר מאתן ומעיילי בר מאה</strong> <small>[שמא יקחו</small> בזיך <small>בן מאתיים</small> דינר <small>ומכניסים</small> בזיך <small>בן מאה]</small> (רי"ד), <strong>אלא</strong> לא זה הטעם, כי אם <strong>דהכי שפיר טפי</strong> <small>[שכך יפה יותר]</small> שבכל שורה יש כלים מצבע אחד.
 <big>ד</big> במשנה שנינו ש<strong>לא היו לבזיכים שוליים,</strong> ומוסיפים מה ש<strong>תנו רבנן</strong> <small>[שנו חכמים]:</small> <strong>כל הבזיכים שבמקדש לא היו להן שוליים</strong> מאותו טעם — כדי שלא יניחום ויקרש הדם שבהם, <strong>חוץ מבזיכי לבונה</strong> שהיו מניחים על <strong>לחם הפנים</strong> שלהם עשו תחתית רחבה, שאם היו הבזיכים מחודדים בתחתיתם <strong>שמא יניחום על הלחם ויפרוס</strong> (וישבר) <strong>הלחם.</strong> שלחם הפנים היה עשוי בצורה מורכבת ועדינה, ובזיך שקצהו חד היה יכול לנקבו או לשברו.
 <big>ה</big> שנינו במשנה: <strong>שחט ישראל וקבל הכהן</strong> ונתנו לחבירו. ותוהים: <strong>לא סגיא</strong> <small>[די]</small> שמי <strong>דלאו</strong> <small>[שאינו]</small> <strong>ישראל</strong> ישחט? וכי מצוה בישראל דווקא ולא בלוי או כהן?! ומשיבים: <strong>היא גופא קא משמע לן</strong> <small>[</small>הלכה <small>זו עצמה משמיע לנו</small> התנא<small>]</small> ללמדנו ש<strong>שחיטה בזר כשירה</strong> ואפילו ישראל רשאי לשחוט. ומה ששנינו במשנה: <strong>וקבל הכהן, הא קא משמע לן</strong> <small>[</small>דבר <small>זה משמיע לנו]</small> ש<strong>מקבלה ואילך מצות כהונה</strong> וזר אסור לו לעשות זאת.
 שנינו שהיה הכהן לוקח את הבזיך ו<strong>נותנו לחבירו.</strong> ולכאורה <strong>שמעת מינה</strong> <small>[שומע אתה מכאן]</small> כי <strong>הולכה שלא ברגל</strong> בלא ללכת ממש אלא בהעברת החפץ מיד ליד בלבד — <strong>הויא</strong> <small>[הרי היא</small> נחשבת<small>]</small> <strong>הולכה</strong> ונפתרה על ידי כך בעיה זו שנחלקו בה במסכת זבחים (יד, ב) ולא נפתרה! ודוחים: <strong>דילמא הוא נייד פורתא</strong> <small>[שמא הוא</small> היה <small>זז מעט</small> ברגליו<small>]</small> תוך כדי העברת הכלי כדי לקיים מצות הולכה ברגל, ואין מכאן איפוא פתרון לשאלה. ושואלים: אם כן, <strong>אלא מאי קא משמע לן</strong> <small>[מה השמיע לנו]</small> בסיפור זה על דרך הולכת הדם? ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> שעושים שורות אלה כדי שיהיו כהנים רבים עסוקים בעבודה ויהיה בכך כדי לקיים <strong>"ברב עם הדרת מלך"</strong> (משלי יד, כח).
 <big>ו</big> שנינו במשנה שהכהן מ<strong>קבל את</strong> הבזיך <strong>המלא ומחזיר את הריקן,</strong> ואומרים: <strong>אבל איפכא</strong> <small>[להיפך]</small> <strong>לא,</strong> שלא היה נותן קודם לחבירו את הריקן ואחר כך מקבל את המלא. <strong>מסייע ליה</strong> <small>[לו]</small> לשיטת <strong>ר' שמעון בן לקיש,</strong> ש<strong>אמר ר' שמעון בן לקיש: אין מעבירים על המצו‍ת</strong> שאם נזדמנה לו לאדם מצוה — חייב הוא לעשותה מיד ולא לדחותה (להעבירה) מפני דבר אחר. כמו כאן, שכיון שיש מצוה בהולכת הדם — צריך לקיים קודם מצוה זו שבאה לידו, ואחר כך להחזיר את הבזיך הדרוש לקבלה מחודשת של דם הזבחים שהיא מצוה העתידה לבוא מאוחר יותר.
 <big>ז</big> שנינו עוד במשנה כי <strong>כהן הקרוב אצל המזבח</strong> זורק את הדם למזבח. ושואלים: <strong>מאן תנא</strong> <small>[מיהו התנא]</small> הסבור שדם קרבן <strong>הפסח בזריקה</strong> למזבח ולא די בשפיכתו שם? <strong>אמר רב חסדא:</strong> שיטת <strong>ר' יוסי הגלילי היא</strong>
 <strong>דתניא</strong> <small>[ש</small>הרי <small>שנינו</small> בברייתא<small>],</small> <strong>ר' יוסי הגלילי אומר:</strong> נאמר "אך בכור שור או בכור כשב או בכור עז לא תפדה קודש הם <strong>את דמם תזרק על המזבח ואת חלבם תקטיר</strong> אשה לריח ניחוח לה'" (במדבר יח, יז), ומדייק: <strong>"דמו"</strong> של הבכור <strong>לא נאמר אלא "דמם",</strong> וכן <strong>"חלבו" לא נאמר אלא "חלבם". למד</strong> על ידי כך על הקרבנות הדומים זה לזה בקדושתם על ה<strong>בכור</strong> שנאמר בו כן במפורש <strong>ומעשר</strong> בהמה <strong>ופסח,</strong> שלא נתפרש כיצד נוהגים בהם במקדש בשעת הקרבה <strong>שהן טעונין</strong> כמו הבכור גם <strong>מתן דמים</strong> וגם הקרבת <strong>אימורין לגבי מזבח,</strong> אף שלא נאמר הדבר במפורש במקומו.
 ושואלים: <strong>מנלן</strong> <small>[מנין</small> למד<small>]</small> ש<strong>טעונין יסוד,</strong> שזריקת דמים צריכה להיות על המזבח בצד שיש בו יסוד? <strong>אמר ר' אלעזר: אתיא</strong> <small>[בא,</small> נלמד<small>]</small> הדבר בדרך גזירה שווה, משויון המלים שנאמר <strong>"זריקה" "זריקה" מעולה, כתיב הכא</strong> <small>[נאמר כאן]</small> <strong>"את דמם תזרק על המזבח", וכתיב התם</strong> <small>[וכתוב שם]</small> בדין קרבן העולה <strong>"</strong>ושחט אותו על ירך המזבח צפונה לפני ה' <strong>וזרקו בני אהרן הכהנים את דמו על המזבח סביב"</strong> (ויקרא א, יא), <strong>מה עולה טעונה</strong> זריקה במקום שיש בו <strong>יסוד — אף פסח נמי</strong> <small>[גם כן]</small> <strong>טעון</strong> זריקה במקום שיש בו <strong>יסוד.</strong>
## דף סה.
 ושואלים: <strong>עולה גופה מנלן</strong> <small>[עצמו מנין לנו]</small> שיש לזרוק דמו במקום שיש בו יסוד? ומשיבים: <strong>אמר קרא</strong> <small>[המקרא]</small> "ואת כל דם הפר ישפוך <strong>אל יסוד מזבח העלה</strong> אשר פתח אהל מועד" (ויקרא ד, ז), <strong>אלמא</strong> <small>[מכאן]</small> ש<strong>עולה טעונה יסוד</strong> שהרי מייחסים את יסוד המזבח דוקא לקרבן העולה.
 <big>א</big> שנינו כי לאחר ש <strong>יצתה כת ראשונה</strong> היתה באה כת שניה ושלישית. <strong>תנא</strong> <small>[שנה</small> בתוספתא<small>]</small> על הכת השלישית: <strong>היא נקראת כת עצלנית</strong> שמתוך עצלותה הריהי אחרונה בכתות. ושואלים: <strong>והא לא סגי דלאו הכי</strong> <small>[והרי אי אפשר בלא כך]</small> שהרי חייבים שיהיו שלוש כתות, <strong>מאי הוי להו למיעבד</strong> <small>[מה היה להם לעשות]?</small>
 ומשיבים: <strong>אפילו הכי איבעי להו לזרוזי נפשייהו</strong> <small>[כך היה להם לזרז עצמם]</small> שלא ישארו להיות כת אחרונה. ובדומה לרעיון זה <strong>תניא</strong> <small>[שנינו</small> בברייתא אחרת<small>]:</small> <strong>רבי אומר: אי אפשר לעולם בלא</strong> שיהא בו <strong>בסם</strong> (מוכר בשמים) <strong>ובלא בורסי</strong> המעבד עורות שריחם רע ושניהם נחוצים איפוא לעולם, אולם <strong>אשרי מי שאומנתו בסם אוי לו למי שאומנתו בורסי.</strong> וכן <strong>אי אפשר לעולם בלא זכרים ובלא נקבות. אשרי מי שבניו זכרים, אוי לו</strong> ל<strong>מי שבניו נקבות.</strong>
 <big>ב</big> במשנה שנינו כי <strong>כמעשהו</strong> של קרבן הפסח <strong>בחול</strong> כך מעשהו בשבת שאף בשבת היו הכהנים מדיחים ושוטפים את רצפת העזרה אלא שדבר זה היה שלא ברצון חכמים. ושואלים: <strong>שלא ברצון מאן</strong> <small>[מי]?</small> כלומר בניגוד לרצונו של איזה חכם עשו מעשה זה? <strong>אמר רב חסדא: שלא ברצון ר' אליעזר</strong> האוסר את טיאטוא הריצפה בשבת באיסור חמור ובדומה לכך אף את הדחתה. <strong>דאי רבנן</strong> <small>[שאם</small> תאמר כשיטת <small>חכמים]</small> החולקים עליו <strong>הא אמרי</strong> <small>[הרי</small> הם <small>אומרים]</small> שטיאטוא רצפה רק <strong>שבות הוא</strong> ואינו אסור אלא מתקנת חכמים בלבד, וכלל בידינו ש<strong>אין שבות במקדש,</strong> ולפיכך לדעת חכמים מותר להדיח את רצפת המקדש.
 ושואלים: <strong>מאי היא</strong> <small>[מה הוא]</small> המקור למחלוקת זו? ומשיבים: שהמקור הוא ממה ששנינו בברייתא: <strong>אחד החולב</strong> את הפרה או <strong>המחבץ</strong> (העושה חמאה. ערוך) <strong>והמגבן</strong> (העושה גבינה), — שיעורם כדי להתחייב על עשייתם בשבת הוא <strong>כגרוגרות.</strong> וכן אמרו כי <strong>המכבד</strong> (המטאטא) <strong>והמרבץ</strong> רצפה במים <strong>והרודה חלות דבש</strong> מן הכוורת <strong>בשוגג בשבת — חייב חטאת</strong> שעשה מלאכה האסורה מן התורה, ואם <strong>הזיד ביום טוב — לוקה את הארבעים</strong> כמחלל יום טוב, אלו <strong>דברי ר' אליעזר.</strong>
 <strong>וחכמים אומרים</strong> על הדברים האחרונים, מכבד ומרבץ ורודה, <strong>אחד זה ואחד זה אינו אלא משום שבות.</strong> ולשיטת ר' אליעזר ככיבוד — כן אף הדחה, שאסורה בשבת אף במקדש, שלא הותרו בו מלאכות האסורות מן התורה שאינן לצורך הקרבן ובכללה אף ההדחה שלאחר הקרבת הקרבן.
 <strong>רב אשי אמר: אפילו תימא</strong> <small>[תאמר]</small> שהכוונה היא <strong>שלא ברצון חכמים</strong> הסבורים שאינה אלא שבות, ובכל זאת עשיית הדבר — בניגוד לשיטת <strong>ר' נתן היא. דתניא</strong> <small>[ש</small>כן <small>שנינו</small> בברייתא<small>]</small> <strong>ר' נתן אומר: שבות צריכה</strong> (נחוצה) <strong>התירו</strong> במקדש, <strong>שבות שאינה צריכה לא התירו,</strong> ואף ההדחה היא שבות שאינה צריכה שהרי אפשר להמשיך בעבודת הקודש גם בלא הדחה.
 <big>ג</big> שנינו במשנה ש <strong>ר' יהודה אומר כוס היה ממלא</strong> מדם התערובת שנשפך על הריצפה. <strong>תניא</strong> <small>[שנויה</small> ברייתא<small>]</small> <strong>ר' יהודה אומר: כוס היה ממלא מדם התערובות,</strong> וטעמו: <strong>שאם ישפך</strong> כל <strong>דמו של אחד מהן</strong> מן הקרבנות <strong>נמצא זה,</strong> אותה כוס שיש בה משהו מדם הקרבן שנשפך, <strong>מכשירו.</strong>
 <strong>אמרו לו</strong> חכמים <strong>לר' יהודה: והלא לא נתקבל בכלי</strong> דם זה שהוא מן הדם שנשפך מצואר הבהמה לארץ, ואינו ראוי לזריקה על המזבח. ותוהים: כיצד אמרו חכמים דבר זה? <strong>מנא ידעי</strong> <small>[מנין הם יודעים]</small> בוודאות שדם זה לא נתקבל בכלי?! <strong>אלא הכי קאמרי ליה</strong> <small>[כך אמרו לו]:</small> <strong>שמא לא נתקבל</strong> דם זה <strong>בכלי</strong> ושוב אינו כשר לזריקה. <strong>אמר להן</strong> ר' יהודה לחכמים: <strong>אף אני לא אמרתי אלא בנתקבל בכלי.</strong>
 שוב תוהים לצד השני: <strong>מנא ידע</strong> <small>[מנין יודע]</small> שדם זה הנאסף מן הרצפה הוא מן הדם שהתקבל בכלי? ומשיבים: <strong>כהנים זריזין הן</strong> ובוודאי הקפידו שכל הדם יתקבל בכלי ולא ישפך לרצפה. ושואלים: <strong>אי</strong> <small>[אם]</small> <strong>זריזין</strong> הם — <strong>אמאי משתפיך</strong> <small>[מדוע,</small> איך <small>נשפך</small> הדם<small>]?</small> ומשיבים: <strong>אגב זריזותייהו דעבדי משתפיך</strong> <small>[מתוך זריזותם שעושים</small> במהירות <small>נשפך</small> הדם<small>]</small> ולכן צריך לזרוק מדם התערובת.
 ושואלים: <strong>והלא דם התמצית מעורב בו,</strong> שהרי חלק מן הדם שעל הרצפה הוא מן הדם שהמשיך לשתות מצווארה לאחר שנשחטה הבהמה, והוא הקרוי דם התמצית, ודם התמצית אינו ראוי כלל למזבח! ומשיבים: <strong>ר' יהודה לטעמיה</strong> <small>[לטעמו,</small> לשיטתו<small>]</small> ש<strong>אמר</strong> בכלל: <strong>דם התמצית דם מעליא</strong> <small>[מעולה]</small> <strong>הוא</strong> לכל ענין. <strong>דתניא</strong> <small>[ש</small>כן <small>שנינו</small> בתוספתא<small>]:</small> האוכל מ<strong>דם התמצית</strong> הרי הוא <strong>באזהרה</strong> כלומר: עבר על מצות לא תעשה, אבל אין דינו חמור כאוכל דם ממש שהוא חייב כרת. <strong>ר' יהודה אומר:</strong> אף האוכל דם התמצית הרי הוא <strong>בהיכרת,</strong> <small>הרי שדין דם התמצית כשאר דם.</small>
 על תירוץ זה מקשים: <strong>והאמר</strong> <small>[והרי אמר]</small> <strong>ר' אלעזר: מודה ר' יהודה לענין כפרה</strong> לזריקה על המזבח שדם התמצית <strong>אינו מכפר, שנאמר: "</strong>כי נפש הבשר בדם היא ואני נתתיו לכם על המזבח לכפר על נפשותיכם <strong>כי הדם הוא בנפש יכפר"</strong> (ויקרא יז, יא),
## דף סה:
 <strong>דם שהנפש יוצאה בו</strong> כלומר, דם שחיטה הקולח מיד הוא הדם ה<strong>מכפר,</strong> ואותו זורקים על המזבח. <strong>דם שאין הנפש יוצאה בו</strong> ושותת לאחר מכן — <strong>אינו מכפר.</strong> ואם כן, לשיטת ר' יהודה יש לחשוש שמא זורק לא מן הדם שהנפש יוצאת בו שנשפך אלא מדם התמצית. <strong>אלא ר' יהודה לטעמיה</strong> <small>[לטעמו,</small> לשיטתו<small>]</small> ש<strong>אמר: אין דם מבטל דם,</strong> ואין אומרים שמיעוט דם כשר בטל ברוב דם התמצית, וכיון שכך אפילו יש רוב דם התמצית בכוס זו, כיון שיש בה גם מעט מהדם הראוי לזריקה — זורקו ויוצא בו ידי חובה.
 <strong>תניא</strong> <small>[שנויה</small> ברייתא<small>]</small> <strong>אמר להן ר' יהודה לחכמים: לדבריכם</strong> שאין צורך למלא מדם זה, <strong>למה</strong> היו <strong>פוקקין</strong> בערבי פסחים <strong>את העזרה</strong> שלא ישטף הדם מיד לתוך הביבים המצויים בעזרה? <strong>אמרו לו: שבח הוא לבני אהרן שילכו עד ארכובותיהם</strong> (קרסוליהם) בתוך <strong>דם</strong> הקדשים שהם מראים בכך את חיבתם לקדושת העבודה.
 ושואלים לגופו של ענין: כיצד ילכו עד ארכובותיהם בדם <strong>והא קא חייץ</strong> <small>[והרי הוא חוצץ]</small> בין רגלי הכהן ורצפת המקדש ובכך נפסלת העבודה?! ומשיבים: דם זה <strong>לח הוא ואינו חוצץ. כדתניא</strong> <small>[כפי ששנינו</small> בברייתא<small>]:</small> <strong>הדם</strong> או <strong>הדיו</strong> או <strong>החלב</strong> או <strong>הדבש,</strong> אם היו <strong>יבשים — חוצצין</strong> לענין טבילה ולשאר עניינים, אם היו <strong>לחין — אין חוצצין.</strong>
 ועוד שואלים: אם הולכים בדם <strong>הא קמתווסי מאנייהו</strong> <small>[והרי מתלכלכים בגדיהם],</small> <strong>ותנן</strong> <small>[ושנינו</small> במשנה<small>]:</small> <strong>היו בגדיו</strong> של כהן <strong>מטושטשין</strong> (מלוכלכים) <strong>ועבד</strong> בהם — <strong>עבודתו פסולה,</strong> שחייבים בגדי כהונה להיות בגדי נוי והדר. <strong>וכי תימא דמדלו להו למאנייהו</strong> <small>[ואם תאמר שמרימים את בגדיהם]</small> שלא יתלכלכו — <strong>והתניא</strong> <small>[והרי שנויה</small> ברייתא<small>]</small> אחרת הדורשת מה שנאמר <strong>"</strong>ולבש הכהן <strong>מדו בד"</strong> (ויקרא ו, ג), <strong>מדו</strong> משמע: שיהא הבגד <strong>כמדתו</strong> בדיוק, <strong>שלא יחסר ולא יותיר</strong> והמרים את בגדו — שוב אין הבגד בדיוק כמידתו! ומשיבים שהיו הכהנים הולכים ורגליהם בתוך הדם לא בעבודות הקודש עצמן אלא רק <strong>בהולכת האיברים לכבש דלאו</strong> <small>[שאינה]</small> <strong>עבודה</strong> מעבודות הקודש <strong>היא</strong> אלא רק הכנה לעבודה אחרת.
 ומקשים: ולא? וכי אין זו עבודה? <strong>והא מדבעי כהונה</strong> <small>[והרי ממה שצריך</small> שתיעשה עבודה זו <small>בכהנים</small> דווקא<small>]</small> משמע ש<strong>עבודה היא! דתניא</strong> <small>[ש</small>הרי <small>שנינו</small> בברייתא<small>]</small> על הכתוב <strong>"והקריב הכהן את הכל</strong> והקטיר <strong>המזבחה</strong> עולה הוא אישה ריח ניחוח לה'<strong>"</strong> (ויקרא א, יג) — <strong>זו הולכת האברים לכבש! אלא</strong> צריך לומר שהכהנים היו הולכים ורגליהם בתוך הדם בשעת <strong>הולכת עצים למערכה דלאו</strong> <small>[שאין]</small> <strong>עבודה היא.</strong>
 ושואלים: אולם אם המקדש מוצף בדם <strong>בהולכת אברים לכבש ובהולכת דם למזבח, מיהא היכי אזלי</strong> <small>[בכל אופן כיצד הולכים]</small> בלא שתהיה חציצה ובלא להתלכלך בדם? ומשיבים: <strong>דמסגי אאיצטבי</strong> <small>[שהם הולכים על איצטבאות].</small> שהיו בונים חלקים מוגבהים ברצפה, ועליהם היו הולכים ואין כאן איפוא חציצה ולכלוך.
 <big>א</big> שנינו במשנה: <strong>כיצד תולין ומפשיטין את הפסח, וכן כי לאחר הפשטה קרעו והוציאו את אמוריו ואחר כך נתנם המפשיט במגיס להקטירם.</strong> ושואלים: <strong>אטו הוא גופיה</strong> <small>[וכי הוא עצמו]</small> דווקא זה שהפשיט את הבהמה ונתן את האימורים למגיש הוא <strong>הוה מקטר להו</strong> <small>[היה מקטיר אותם]</small> ולא אחר, והרי הפשט הפסח מותר אף בזר ואינו צריך שייעשה דווקא על ידי כהן, וזר הרי אינו ראוי להקטיר? ומשיבים: <strong>אימא</strong> <small>[אמור,</small> תקן<small>]:</small> <strong>להקטירן על גבי המזבח</strong> שהיה נותנן במגיס כהכנה להקטרת החלבים על גבי המזבח, ולא שהוא עצמו מקטירם.
 <big>ב</big> ועוד שנינו: <strong>יצתה כת ראשונה</strong> וקרבן הפסח עימה אל מחוץ לעזרה, <strong>תנא</strong> <small>[שנה</small> בתוספתא<small>]:</small> <strong>כל אחד ואחד נותן פסחו</strong> בתוך <strong>עורו ומפשיל</strong> אותו ומטילו <strong>לאחוריו</strong> ונושאו כך לביתו. <strong>אמר רב עיליש: טייעות</strong> כלומר, נשאו אותו כמנהג הישמעאלים.
 
 <big>א משנה</big> <strong>אלו דברים</strong> בקרבן ה<strong>פסח דוחים את השבת</strong> אם חל ערב פסח בשבת: <strong>שחיטתו, וזריקת דמו, ומיחוי</strong> (ניקוי) <strong>קרביו, והקטרת חלביו</strong> על המזבח, שהן עבודות שצריכות להיעשות מבעוד יום. <strong>אבל צלייתו והדחת</strong> (רחיצת) <strong>קרביו</strong> שאינן צריכות להיעשות מבעוד יום — <strong>אינן דוחין את השבת</strong> אלא ממתינים עד שתצא השבת ואז עושים מלאכות אלה. <strong>הרכבתו</strong> של הפסח עצמו דרך רשות הרבים, שהרי קרבן הפסח היה בא מן הטלאים או הגדיים, והיו ביניהם קטנים מאד שאינם יכולים להלך בעצמם כל הדרך כולה, והיו נוהגים להרכיבם על כתפיהם, וכן <strong>הבאתו מחוץ לתחום, וחתיכת יבלתו</strong> שאם היתה בבהמה יבלת הנחשבת כמום כל עוד היא בה, ואם תיחתך תהא הבהמה כשרה להקרבה — <strong>אין דוחין את השבת</strong> משום שהיו יכולים להיעשות לפני השבת. <strong>ר' אליעזר אומר:</strong> כל אלה <strong>דוחין</strong> את השבת.
 <strong>אמר ר' אליעזר: והלא דין</strong> (קל וחומר) <strong>הוא: מה אם שחיטה</strong> לחולין <strong>שהיא</strong> אסורה בשבת <strong>משום מלאכה</strong> בכל זאת <strong>דוחה את השבת</strong> לצורך קרבן הפסח, <strong>אלו</strong> הרכבתו והבאתו מחוץ לתחום וכיוצא בהן, האסורים <strong>משום שבות</strong> וגזירת חכמים בלבד, <strong>לא ידחו את השבת? אמר ליה</strong> <small>[לו]</small> <strong>ר' יהושע: יום טוב יוכיח שהתירו בו</strong> בתורה דברים שהם <strong>משום מלאכה</strong> כגון שחיטה, בישול ואפייה <strong>ואסור</strong> לעשות <strong>בו</strong> כל מה שאסרו חכמים <strong>משום שבות.</strong> ואין איפוא ללמוד מן ההיתר בתורה לכל איסורי חכמים.
 <strong>אמר ליה</strong> <small>[לו]</small> <strong>ר' אליעזר: מה זה יהושע?!</strong> כיצד מוכיח אתה הוכחה פגומה כזו <strong>מה ראיה רשות למצוה?</strong> וכיצד אפשר להוכיח מאיסור עשיית מלאכת שבות ביום טוב אף על פי שהותרה בו מלאכת הרשות (כגון שחיטה ובישול לאכילת הדיוט), לענין של עבירה על שבות כדי לקיים מצות פסח! <strong>השיב ר' עקיבא</strong> כשיטת ר' יהושע, <strong>ואמר: הזאה</strong> ממי חטאת על טמא מת כדי לטהרו <strong>תוכיח, שהיא משום מצוה</strong> כדי לאפשר לאדם להקריב את הפסח, ואסורה <strong>משום שבות</strong> שהרי אינה מלאכה גמורה <strong>ואינה דוחה את השבת,</strong> שאם חל יום השביעי לטומאתו בערב פסח שחל להיות בשבת — אין להזות עליו. ו<strong>אף אתה אל תתמה על אלו</strong> הרכבתו והבאתו מחוץ לתחום וחתיכת יבלתו, <strong>שאף על פי שהן משום מצוה והן</strong> אסורים <strong>משום שבות — לא ידחו את השבת.</strong>
 <strong>אמר לו ר' אליעזר:</strong> אין אני מקבל ראיה זו כי <strong>עליה</strong> על הזאה עצמה <strong>אני דן,</strong> וטוען כי אף אותה יש להתיר. ומאותו טעם: <strong>מה אם שחיטה שהיא משום מלאכה דוחה את השבת — הזאה שהיא</strong> אסורה <strong>משום שבות</strong> בלבד <strong>אינו דין שדוחה את השבת?</strong> ואין איפוא להקשות עלי מדבר שאיני מודה בו.
## דף סו.
 <strong>אמר לו ר' עקיבא</strong> לר' אליעזר: <strong>או חלוף,</strong> ושמא נחליף את סדר הקל וחומר שלך ונאמר להיפך: <strong>מה אם הזאה שהיא</strong> אסורה בשבת <strong>משום שבות</strong> בלבד <strong>אינה דוחה את השבת</strong> כפי המקובל בידינו, <strong>שחיטה שהיא</strong> אסורה <strong>משום מלאכה, אינו דין שלא תדחה את השבת</strong> ותהיה אסורה שחיטת הפסח כשחל ערב פסח להיות בשבת?! <strong>אמר לו ר' אליעזר:</strong> כיצד אפשר לומר כך? <strong>עקיבא, עקרת מה שכתוב בתורה "</strong>ויעשו בני ישראל את הפסח <strong>במועדו"</strong> (במדבר ט, ב), ובמועדו משמע <strong>בין בחול בין בשבת.</strong>
 <strong>אמר לו</strong> ר' אליעזר: <strong>רבי, הבא לי מועד</strong> האמור בתורה <strong>לאלו</strong> כלומר, להרכבתו ולהבאתו מחוץ לתחום, <strong>כמועד לשחיטה.</strong> שהרי לשחיטה נאמר זמן קבוע ואין אפשרות לעשותה אלא בארבעה עשר בניסן ואין לדחותה לזמן אחר, אבל להבאת הבהמה לא נאמר זמן קבוע ולכך אין לעשותה אלא מלפני השבת. <strong>כלל אמר ר' עקיבא: כל מלאכה</strong> הצריכה לקרבן <strong>שאפשר לעשותה מערב שבת — אינה דוחה את השבת, שחיטה שאי אפשר לעשותה מערב שבת — דוחה את השבת.</strong>
 <big>א גמרא</big> לעצם ההלכה היסודית בענין פסח שחל להיות בשבת <strong>תנו רבנן</strong> <small>[שנו חכמים]:</small> <strong>הלכה זו נתעלמה מבני בתירא</strong> שהיו ראשי הדור באותם הימים. <strong>פעם אחת חל ארבעה עשר</strong> בניסן <strong>להיות בשבת, שכחו ולא ידעו אם פסח דוחה את השבת אם לאו. אמרו: כלום יש אדם שיודע אם פסח דוחה את השבת אם לאו? אמרו להם: אדם אחד יש</strong> בירושלים <strong>שעלה מבבל והלל הבבלי שמו, ששימש</strong> בשעתו את <strong>שני גדולי הדור שמעיה ואבטליון, ויודע</strong> בוודאי <strong>אם פסח דוחה את השבת אם לאו. שלחו</strong> בני בתירא <strong>וקראו לו, אמרו לו: כלום אתה יודע אם הפסח דוחה את השבת אם לאו? אמר להם: וכי פסח אחד</strong> בלבד <strong>יש לנו בשנה שדוחה את השבת? והלא הרבה יותר ממאתים פסחים</strong> (קרבנות) <strong>יש לנו בשנה שדוחין את השבת.</strong>
 <strong>אמרו לו: מנין לך? אמר להם: נאמר "מועדו" בפסח, ונאמר "מועדו"</strong> גם <strong>ב</strong>קרבן ה<strong>תמיד,</strong> כאמור: "צו את בני ישראל ואמרת אליהם את קרבני לחמי לאישי ריח ניחוחי תשמרו להקריב לי במועדו" (במדבר כח, ב), הרי מפורש שמקריבים את קרבן התמיד אף בשבת, נמצא שביותר מחמישים שבתות השנה מקריבים קרבן תמיד של בוקר וקרבן תמיד של בין הערביים, וכן את שני הכבשים של מוספי השבת, נמצאו יותר ממאתים קרבנות בשנה הדוחים את השבת. <strong>מה "מועדו" האמור בתמיד דוחה את השבת, אף "מועדו" האמור בפסח דוחה את השבת.</strong>
 <strong>ועוד, קל וחומר הוא: ומה</strong> קרבן <strong>תמיד שאין ענוש כרת</strong> אם לא הקריבו <strong>דוחה את השבת, פסח שענוש כרת</strong> אם לא הקריבו <strong>אינו דין שדוחה את השבת.</strong>
 כיון שהביא הלל ראיות אלה <strong>מיד הושיבוהו בראש ומינוהו נשיא עליהן והיה דורש כל היום כולו בהלכות הפסח. התחיל</strong> בתוך דבריו <strong>מקנטרן</strong> (מתגרה בהם) <strong>בדברים. אמר להן: מי גרם לכם שאעלה מבבל ואהיה נשיא עליכם — עצלות שהיתה בכם שלא שמשתם שני גדולי הדור</strong> שהיו בארץ ישראל, <strong>שמעיה ואבטליון.</strong>
 <strong>אמרו לו: רבי, שכח</strong> אדם <strong>ולא הביא סכין מערב שבת,</strong> ואינו יכול לשחוט את הפסח, <strong>מהו?</strong> מה יעשה והלוא כיון שהיה יכול וצריך להביאו מערב שבת, שוב אינו יכול להביאו היום? <strong>אמר להן: הלכה זו שמעתי</strong> מרבותי <strong>ושכחתי, אלא הנח להם לישראל, אם אין נביאים הן</strong> שנגלה להם סוד ה' — <strong>בני נביאים הן</strong> ובודאי יכוונו מעצמם לאמת.
 <strong>למחר</strong> בשבת בערב הפסח <strong>מי</strong> שהיה <strong>פסחו טלה</strong> היה לוקח את הסכין ו<strong>תוחבו בצמרו,</strong> ו<strong>מי ש</strong>היה <strong>פסחו גדי</strong> שאין לו צמר, <strong>תוחבו בין קרניו. ראה</strong> הלל <strong>מעשה</strong> שעשו <strong>ונזכר</strong> ב<strong>הלכה. ואמר: כך</strong> באמת <strong>מקובלני מפי שמעיה ואבטליון</strong> שכן ראוי לעשות.
 <big>ב</big> עד כאן לשון הברייתא, ומעתה באים לבררה בגמרא. <strong>אמר מר</strong> <small>[החכם]:</small> <strong>נאמר "מועדו" בפסח ונאמר "מועדו" בתמיד, מה "מועדו" האמור בתמיד דוחה את השבת, אף "מועדו" האמור בפסח דוחה</strong> את ה<strong>שבת.</strong> ושואלים: <strong>ותמיד גופיה</strong> <small>[עצמו]</small> <strong>מנלן דדחי</strong> <small>[מנין לנו ש</small>הקרבתו <small>דוחה]</small> את ה<strong>שבת? אילימא</strong> <small>[אם תאמר]</small> <strong>משום דכתיב ביה</strong> <small>[שנאמר בו]</small> <strong>ב"מועדו" — פסח נמי הא כתיב ביה</strong> <small>[גם כן הרי נאמר בו]</small> <strong>"מועדו",</strong> ואין די בכך שהרי אם היה אפשר ללמוד זאת מלשון "מועדו" בלבד לא היה צורך ללומדו בגזירה השווה!
 <strong>אלא</strong> על כרחך <strong>"מועדו"</strong> שנאמר בפסח <strong>לא משמע ליה</strong> <small>[נשמע לו]</small> שאפשר ללמוד מזה שהקפיד עליו הכתוב עד כדי שידחה את השבת. אם כן <strong>הכא נמי</strong> <small>[כאן</small> בשבת <small>גם כן]</small> <strong>"מועדו" לא משמע ליה</strong> <small>[נשמע לו]</small> ואינו למד מכאן. <strong>אלא</strong> הטעם הוא כי <strong>אמר קרא</strong> <small>[המקרא]</small> בהמשך הדברים: <strong>"עלת שבת בשבתו על עלת התמיד ונסכה"</strong> (במדבר כח, י), <strong>מכלל</strong> <small>[מכאן]</small> ש<strong>עולה</strong> של <strong>תמיד</strong> קריבה בשבת.
 ועוד שואלים: <strong>אמר מר</strong> <small>[החכם]</small> באותה ברייתא: <strong>ועוד קל וחומר, ומה תמיד שאין ענוש כרת</strong> על אי הקרבתו <strong>דוחה את השבת, פסח שענוש כרת</strong> על אי הקרבתו <strong>אינו דין שדוחה את השבת.</strong> ומעירים: <strong>איכא למיפרך</strong> <small>[יש מקום לשבור]</small> את תוקפו של הקל וחומר: <strong>מה לתמיד</strong> שהוא חמור מצד אחר <strong>שכן</strong> הוא <strong>תדיר</strong> ודבר התדיר בכל יום יש לו דין קדימה, ועוד שהוא <strong>כליל</strong> שהוא עולה כולו למזבח, לא כפסח שרובו נאכל להדיוטות. ומסבירים, כך היה; <strong>קל וחומר אמר להו ברישא ופרכוה</strong> <small>[להם בתחילה ופרכוהו]</small> כפי שאמרנו, והוכיחו שאין לסמוך עליו. <strong>והדר אמר להו</strong> <small>[ואחר</small> כך <small>אמר להם]</small> <strong>גזירה שוה,</strong> וגזירה שוה היא מסורת עד למשה מסיני ומחייבת.
 ושואלים: <strong>וכי מאחר</strong> (מכיון) <strong>דגמר</strong> <small>[שלמד]</small> מרבותיו <strong>גזירה שוה</strong> לענין זה, <strong>קל וחומר למה לי?</strong> לשם מה להוסיף לימוד משל עצמו, כאשר יש בידו מסורת מוחלטת שכך היא ההלכה! ומשיבים: <strong>אלא לדידהו קאמר להו</strong> <small>[להם</small> לשיטתם <small>אמר להם]</small> להראות שלא טרחו דיים בבירור הלכה זו. <strong>בשלמא</strong> <small>[נניח]</small> <strong>גזירה שוה לא גמריתו</strong> <small>[למדתם</small> בעצמכם<small>]</small> משום שנהגתם לפי הכלל ש<strong>אין אדם דן גזירה שוה מעצמו</strong> שאין סוף לדברים שאפשר להוציא בדרך זו, ואין לה תוקף אלא אם קיבלה מפי רבו והם לא קיבלוה מרבותיהם. <strong>אלא קל וחומר</strong> ש<strong>אדם דן מעצמו איבעי לכו למידן</strong> <small>[צריך היה לכם לדון]</small> והייתם יודעים לפתור בעיה זו! <strong>אמרו ליה</strong> <small>[לו]</small> <strong>קל וחומר פריכא הוא</strong> <small>[שבור,</small> מפוקפק] שהרי אפשר לסתרו מיד כפי שאמרנו.
 <strong>אמר מר</strong> בברייתא: <strong>למחר מי ש</strong>היה <strong>פסחו טלה — תוחב לו</strong> סכין <strong>בצמרו,</strong> ומי שהיה פסחו <strong>גדי</strong> — <strong>תוחב לו</strong> סכין <strong>בין קרניו</strong> וכך לא עבר על טלטול הסכין בשבת.
## דף סו:
 <strong>והא קא עביד</strong> <small>[והרי הוא עושה]</small> <strong>עבודה בקדשים,</strong> שהוא משתמש בטלאים ובגדיים האלו שהוקדשו כקרבן לצורך הובלת משא, ואסור להשתמש בקדשים! ומשיבים שנהגו בענין זה <strong>כהלל. דתניא</strong> <small>[ש</small>הרי <small>שנינו</small> בברייתא<small>]:</small> <strong>אמרו עליו על הלל: מעולם לא מעל אדם בעולתו.</strong> וכיצד היה הדבר — שהיה נזהר שלא להקדישה תחילה <strong>אלא מביאה חולין לעזרה</strong> ושם היה <strong>מקדישה, וסומך ידו עליה ושוחטה</strong> מיד. ובאותו יום עשו כך גם מביאי הפסח שהקדישו את הטלאים כקרבן רק כשהגיעו לעזרה.
 ושואלים: אם כך היה, <strong>בשבת היכי מצי מקדיש ליה</strong> <small>[כיצד יכול להקדישו],</small> והרי כאן מדובר בערב פסח שחל להיות בשבת. <strong>והתנן</strong> <small>[והרי שנינו</small> במשנה<small>]:</small> <strong>אין מקדישין ואין מעריכין</strong> (מין נדר שאדם נודר לתת את ערכו למקדש. ויקרא כז) <strong>ואין מחרימין, ואין מגביהין</strong> (מפרישים) <strong>תרומה ומעשרות.</strong> ו<strong>כל</strong> איסורים <strong>אלו ביום טוב אמרו, קל וחומר בשבת</strong> שגזרו חכמים שלא יעשו כן משום שנראה כמקח וממכר ומעשי חול!
 ומשיבים: <strong>הני מילי</strong> <small>[דברים אלה]</small> שאין מקדישים נאמרו <strong>בחובות שאין קבוע להן זמן</strong> כלומר, באותם קרבנות שאין זמן קבוע להקרבתם, אותם אסרו להקדיש בחג ובשבת. <strong>אבל בחובות שקבוע להן זמן</strong> כגון פסח — <strong>מקדישין</strong> אף בשבת. שכן <strong>אמר ר' יוחנן: מקדיש אדם את פסחו בשבת</strong> ואת <strong>חגיגתו ביום טוב,</strong> שכיון שקרבנות אלה יש חובה להקריבם דווקא ביום זה מותר להקדישם לכך אף בשבת, שלא עמדו חכמים על גזירתם במקרה זה.
 ומקשים עוד: כיצד יכלו לעשות זאת? <strong>והלא מחמר!</strong> שהרי המוליך את הטלה שעליו הסכין הוא כמחמר אחר בהמת משא, ואסור בשבת! ומשיבים: <strong>מחמר כלאחר יד,</strong> שלא היו נוהגים בטלה כדרך שעושה מחמר אלא עושים בשינוי כלאחר יד. ומקשים: <strong>מחמר כלאחר יד נמי</strong> <small>[גם כן]</small> <strong>נהי דאיסורא דאורייתא ליכא</strong> <small>[אמנם איסור מהתורה אין כאן]</small> אבל <strong>איסורי מדרבנן מיהא איכא</strong> <small>[איסור</small> מדברי <small>סופרים מכל מקום יש</small> כאן<small>],</small> שאמנם העושה מלאכה בשינוי פטור מן התורה, אבל אסור מדברי סופרים משום שבות.
 ומשיבים: <strong>היינו דקא בעי מיניה </strong><small>[זהו </small>הספק<small> ששאלו אותו]</small> בני בתירא את הלל. וזוהי הגדרתה הכללית של השאלה: <strong>דבר שיש לו היתר מן התורה, ודבר שבות עומד לפניו</strong> ומונע מלעשותו <strong>לעקרו כלאחר יד במקום מצוה מאי </strong><small>[מה]</small> דינו?! שהרי הבאת הקרבן היא מצוה והנהגת הטלה שיש עליו משא — שבות, ועושה כלאחר יד, האם מותר הדבר? <strong>אמר להן: הלכה זו שמעתי ושכחתי אלא</strong> יש לסמוך על ישראל ש<strong>אם אין נביאים הן בני נביאים הן</strong> שימצאו את הפתרון מעצמם.
 <big>א</big> על המעשה שהיה בהלל <strong>אמר רב יהודה אמר רב: כל המתיהר</strong> (מתגאה), <strong>אם חכם הוא — חכמתו מסתלקת ממנו, אם נביא הוא — נבואתו מסתלקת ממנו.</strong> ומפרט: <strong>אם חכם הוא חכמתו מסתלקת ממנו</strong> — למדים <strong>מהלל,</strong> שכן <strong>אמר מר</strong> <small>[החכם]</small> בברייתא זו: <strong>התחיל</strong> הלל <strong>מקנטרן בדברים,</strong> וכיון שהתגאה עליהם <strong>קאמר להו</strong> <small>[אמר להם]</small> אחר כך <strong>הלכה זו שמעתי ושכחתי,</strong> שנענש בשיכחה משום יוהרה. <strong>אם נביא הוא נבואתו מסתלקת ממנו</strong> — למדים אנו <strong>מדבורה</strong> הנביאה, <strong>דכתיב</strong> <small>[שנאמר]</small> כיון שאמרה <strong>"חדלו פרזון בישראל חדלו עד שקמתי דבורה שקמתי אם בישראל"</strong> (שופטים ה, ז), שיש בכך משום דברי התפארות על עצמה, נענשה שנסתלקה ממנה נבואתה, <strong>וכתיב</strong> <small>[ו</small>כפי ש<small>נאמר]</small> אחר כך שהיה צריך לומר לה <strong>"עורי עורי דבורה עורי עורי דברי שיר"</strong> (שופטים ה, יב), כיון שפסקה מנבואתה.
 <strong>ריש לקיש אמר</strong> בדומה לדברי רב: <strong>כל אדם שכועס, אם חכם הוא — חכמתו מסתלקת ממנו, אם נביא הוא — נבואתו מסתלקת ממנו.</strong> ומפרש: <strong>אם חכם הוא חכמתו מסתלקת ממנו</strong> — למדים אנו <strong>ממשה, דכתיב</strong> <small>[שנאמר]:</small> <strong>"ויקצף משה על פקודי החיל</strong> שרי האלפים ושרי המאות הבאים מצבא המלחמה<strong>"</strong> (במדבר לא, יד), ומה ענשו — <strong>דכתיב</strong> <small>[שנאמר]</small> אחר כך: <strong>"ויאמר אלעזר הכהן אל אנשי הצבא הבאים למלחמה זאת חקת התורה אשר צוה ה' את משה"</strong> (במדבר לא, כא), <strong>מכלל דמשה איעלם מיניה</strong> <small>[מכאן שמשה</small> עצמו <small>נעלם ממנו]</small> ששכח הלכות אלו משום שכעס.
 <strong>אם נביא הוא נבואתו מסתלקת ממנו</strong> — נלמד <strong>מאלישע, דכתיב</strong> שנאמר שכעס על מלך ישראל ואמר לו: <strong>"לולי פני יהושפט מלך יהודה אני נשא אם אביט אליך ואם אראך"</strong> (מלכים ב' ג, יד), <strong>וכתיב</strong> <small>[ונאמר]</small> אחר כך: <strong>"ועתה קחו לי מנגן והיה כנגן המנגן ותהי עליו יד ה'"</strong> (מלכים ב' ג, טו), שכיון שכעס על מלך ישראל נסתלקה ממנו נבואתו, והיה צריך למנגן שיעורר בו רוח נבואה.
 <strong>אמר ר' מני בר פטיש: כל שכועס, אפילו פוסקין</strong> (קובעים) <strong>עליו גדולה מן השמים — מורידין אותו</strong> מגדולתו. <strong>מנלן</strong> <small>[מנין לנו]?</small> <strong>מאליאב</strong> אחיו הגדול של דוד, <strong>שנאמר: "ויחר אף אליאב בדוד ויאמר למה זה ירדת ועל מי נטשת מעט הצאן ההנה במדבר אני ידעתי את זדנך ואת רע לבבך כי למען ראות המלחמה ירדת"</strong> (שמואל א' יז, כח), הרי שכעס. <strong>וכי אזל</strong> <small>[וכאשר הלך]</small> <strong>שמואל לממשחינהו</strong> <small>[למשוח אותם]</small> שאמר לו ה' שראה מלך מבני ישי, <strong>בכלהו</strong> <small>[בכולם],</small> בכל האחים נאמר: <strong>"לא בזה בחר ה'"</strong> (שמואל א' טז, ח), <strong>ובאליאב כתיב</strong> <small>[נאמר]:</small> <strong>"ויאמר ה' אל שמואל אל תבט אל מראהו ואל גבה קומתו כי מאסתיהו"</strong> (שמואל א' טז, ז), <strong>מכלל דהוה רחים ליה עד האידנא</strong> <small>[מכאן שהיה אוהב אותו עד עכשיו]</small> ואחר כך נמאס, שלולא היה כעסן היה ראוי לגדולה, ובגלל פגם זה מאס בו הקדוש ברוך הוא.
 <big>ב</big> אגב הדיון בהוכחה שהפסח דוחה את השבת, דנים אנו בשאלה נוספת. <strong>אשכחן</strong> <small>[מצאנו]</small> ראיות ש<strong>תמיד ופסח דדחו</strong> <small>[דוחים]</small> את ה<strong>שבת, דדחו</strong> <small>[שהם דוחים]</small> גם את ה<strong>טומאה מנא לן</strong> <small>[מנין לנו]?</small> שמקובל בידינו כי אם הכל טמאים בכל זאת מקריבים קרבנות ציבור ופסח. <strong>אמרי</strong> <small>[אומרים]</small> <strong>כי היכי דיליף</strong> <small>[כפי שלומד]</small> <strong>פסח מתמיד לענין שבת</strong> שהשבת נדחית מפני הקרבן, <strong>הכי נמי יליף</strong> <small>[כך גם כן לומד]</small> <strong>תמיד מפסח לענין טומאה,</strong> שכשם שהפסח דוחה את טומאת הכלל כן קרבן התמיד דוחה את טומאת הכלל.
 ושואלים: <strong>ופסח גופיה מנלן</strong> <small>[עצמו מנין לנו]</small> שאם רוב העם טמאים בכל זאת הוא קרב? <strong>אמר ר' יוחנן:</strong> ש<strong>אמר קרא</strong> <small>[המקרא]</small> "דבר אל בני ישראל לאמר <strong>איש איש כי יהיה טמא לנפש</strong> או בדרך רחוקה לכם או לדורותיכם ועשה פסח לה', בחודש השני בארבעה עשר יום בין הערבים יעשו אותו על מצות ומרורים יאכלוהו" (במדבר ט, י-יא), ונדייק מכאן: <strong>איש</strong> אחד או אנשים מעטים <strong>נדחה לפסח שני</strong> אם היה טמא, <strong>ואין ציבור נידחין לפסח שני, אלא עבדי</strong> <small>[עושים]</small> פסח <strong>בטומאה.</strong>
 <strong>אמר ליה</strong> <small>[לו]</small> <strong>ר' שמעון בן לקיש לר' יוחנן:</strong> מפסוק זה אין הוכחה, <strong>אימא</strong> <small>[אמור]</small> ודייק כך: <strong>איש נדחה לפסח שני, ציבור — לית להו תקנתא</strong> <small>[אין להם תקנה]</small> כלל <strong>לא בפסח ראשון ולא בפסח שני!</strong>
 <strong>אלא אמר ר' שמעון בן לקיש</strong> יש לדחות ראיה זו ולהביא ראיה אחרת <strong>מהכא</strong> <small>[מכאן],</small> שנאמר: <strong>"</strong>צו את בני ישראל <strong>וישלחו מן המחנה כל צרוע וכל זב וכל טמא לנפש"</strong> (במדבר ה, ב), <strong>יאמר</strong> הכתוב רק שמשלחין <strong>טמאי מתים ואל יאמר זבין ומצורעין, ואני אומר</strong> ולמד מעצמי את הדין בקל וחומר: <strong>אם טמאי מתים</strong> שאין טומאתם חמורה כל כך שהרי רק קיבלו טומאה מאחר, בכל זאת <strong>משתלחין, זבין ומצורעין</strong> שטומאתם נובעת מתוך עצמן — <strong>לא כל שכן</strong> שמשלחים אותם מן המחנה? ואם כן יש יתור דברים בפסוק זה.
## דף סז.
 <strong>אלא</strong> ללמדך ש<strong>יש לך שעה שזבין ומצורעין משתלחין</strong> מן העזרה <strong>ואין טמאי מתים משתלחין, ואיזה זה — פסח הבא בטומאה</strong> שבו הותרה טומאת מת, אבל לא הותרה טומאת זבים ומצורעים, ומכאן למדנו דין פסח הבא בטומאה כשרוב העם טמאים, אבל זב ומצורע נדחים ואינם מקריבים בטומאה.
 <strong>אמר אביי: אי הכי</strong> <small>[אם כך]</small> יש לדרוש את הכתוב <strong>לימא נמי</strong> <small>[שיאמר גם כן]</small> <strong>יאמר</strong> בפסוק <strong>זב וטמאי מתים ואל יאמר מצורע, ואני אומר: זב משתלח, מצורע לא כל שכן</strong> שטומאת מצורע חמורה מטומאת זב. <strong>אלא</strong> כך נצטרך לומר: <strong>יש לך שעה שמצורעין</strong> בלבד <strong>משתלחין ואין זבין וטמאי מתים משתלחין, ואיזה זה — פסח הבא בטומאה.</strong>
 <strong>וכי תימא הכי נמי</strong> <small>[ואם תאמר כך</small> הוא <small>גם כן]</small> שבאמת כך יש לדקדק בפסוק, ואף זבים כטמאי מתים מותר להם להשתתף בפסח הבא בטומאה, <strong>והתנן</strong> <small>[והרי שנינו</small> במשנה<small>]:</small> <strong>פסח הבא בטומאה לא יאכלו ממנו זבים וזבות נדות ויולדות</strong> שכולם טומאתם מעין טומאת זיבה, <strong>ואם אכלו — פטורין.</strong> נמצא לפי זה שאי אפשר ללמוד מפסוק זה כדיוקו של ריש לקיש.
 <strong>אלא אמר אביי: לעולם</strong> יש ללמוד <strong>מקרא קמא</strong> <small>[מן הפסוק הראשון]</small> שהביא ר' יוחנן "איש איש כי יהיה טמא לנפש". וכך יש ללמוד: <strong>אם כן</strong> שבא הכתוב ללמדנו שרק לאיש פרטי, ולא לציבור, יש תקנה בפסח שני, <strong>ניכתוב רחמנא</strong> <small>[שיכתוב המקרא]:</small> <strong>"איש איש כי יהיה טמא",</strong> והמילה <strong>"לנפש" למה לי?</strong>
 <strong>וכי תימא</strong> <small>[ואם תאמר]</small> <strong>האי</strong> <small>[אותה]</small> מילה <strong>"לנפש" להכי הוא דאתא</strong> <small>[ל</small>דבר <small>זה הוא בא]</small> ללמד: <strong>טמא מת הוא</strong> ש<strong>נדחה לפסח שני, אבל שאר טמאין לא</strong> נדחים לפסח שני. אולם אין ללמוד כן, <strong>והתניא</strong> <small>[והרי שנויה</small> ברייתא<small>]</small> היפך הדבר: <strong>יכול לא יהו עושין פסח שני אלא טמאי מתים</strong> או מי <strong>שהיה בדרך רחוקה, זבין ומצורעין ובעלי נדות</strong> שהיו טמאים לפסח ראשון ונטהרו בפסח שני <strong>מניין</strong> שאף הם עושים פסח שני? <strong>תלמוד לומר: "איש איש"</strong> לרבות כל איש ואיש ובכלל זה אלו, ואם כן <strong>"לנפש" דכתב רחמנא</strong> <small>[שכתבה התורה]</small> <strong>למה לי?</strong> שלכאורה אינו מלמד כלום!
 <strong>אלא הכי קאמר</strong> <small>[כך אמר]</small> <strong>איש</strong> פרטי או בודדים <strong>נדחה לפסח שני ואין</strong> רוב <strong>ציבור</strong> כשהוא טמא <strong>נדחה לפסח שני, אלא עבדי</strong> <small>[עושים]</small> את הפסח כולם <strong>בטומאה, וכי עבדי</strong> <small>[וכאשר עושים]</small> ה<strong>ציבור בטומאה</strong> הרי זה דוקא כשהיה הציבור <strong>טמא</strong> בטומאת <strong>מת</strong> כאמור "טמא לנפש", <strong>אבל שאר</strong> סוגי <strong>טומאות לא עבדי</strong> <small>[אינם עושים]</small> בטומאה אפילו היה רוב הציבור טמא.
 <big>א</big> כיון שהבאנו מן המקראות העוסקים בשילוח הטמאים מן המחנה, דנים בכמה הלכות השייכות לכך. <strong>אמר רב חסדא: מצורע</strong> שדינו להיות משולח מחוץ לכל המחנות, אף ממחנה ישראל, <strong>שנכנס לפנים ממחיצתו</strong> (למקום שאסור לו להיכנס אליו) בכל זאת <strong>פטור</strong> מעונש מלקות. כי אמנם נאמר בטמאים "מזכר עד נקבה תשלחו, אל מחוץ למחנה תשלחום ולא יטמאו את מחניהם אשר אני שוכן בתוכם" (במדבר ה, ג), ומכאן למדים שהטמא הנכנס למחנה לוקה על שעבר על מצות לא תעשה של "לא יטמאו". מכל מקום המצורע פטור, שכן <strong>נאמר</strong> בו: <strong>"</strong>כל ימי אשר הנגע בו יטמא טמא הוא <strong>בדד ישב מחוץ למחנה מושבו"</strong> (ויקרא יג, מו),
 וכך נדרשים הדברים: <strong>"בדד ישב" — לבדו ישב</strong> גם לא בחברת טמאים אחרים, <strong>"מחוץ למחנה מושבו" הכתוב נתקו לעשה</strong> כלומר, הכתוב קבע שיש גם צד חיובי במעשה שילוחו, ועל ידי כך ניתק את תוקפה הגמור של מצות לא תעשה שיש בו, וכל איסור לא תעשה שנתקו הכתוב לעשה — אין לוקים עליו.
 <strong>איתיביה</strong> <small>[הקשה לו],</small> שנינו: <strong>מצורע</strong> שאסור להיכנס אף למחנה ישראל ו<strong>נכנס לפנים ממחיצתו</strong> — דינו שלוקה <strong>בארבעים</strong> ככל העובר על מצות לא תעשה שבתורה. <strong>זבין וזבות שנכנסו לפנים ממחיצתן</strong> שאסור להם להיכנס למחנה הלויים — <strong>בארבעים. וטמא מת מותר ליכנס</strong> אפילו <strong>למחנה לויה</strong> שהיה בזמן המשכן, שכנגדו בארץ ישראל הוא הר הבית.
 <strong>ולא טמא מת בלבד אמרו</strong> שמותר לו להיכנס לשם, <strong>אלא אפילו מת עצמו</strong> אין איסור להכניסו למחנה לויה, <strong>שנאמר: "ויקח משה את עצמות יוסף עמו"</strong> (שמות יג, יט), ואנו מדייקים: <strong>"עמו"</strong> משמע <strong>במחיצתו</strong> כלומר, שארונו של יוסף היה מצוי באותו מקום בו התגורר משה. והרי משה לוי היה ומקום מושבו במחנה הלויים, משמע שאפשר להכניס מת אפילו למחנה הלויים. ומכל מקום למדנו שמצורע לוקה בכניסתו!
 ומשיבים: <strong>תנאי היא</strong> <small>[</small>מחלוקת <small>תנאים היא],</small> <strong>דתניא</strong> <small>[ש</small>הרי <small>שנינו</small> בברייתא אחרת<small>]:</small> <strong>"בדד ישב" המצורע — לבדו ישב,</strong> כוונתו <strong>שלא יהו טמאים אחרים</strong> כגון זבים וטמאי מתים <strong>יושבין עמו,</strong> ועוד אמרו: <strong>יכול יהו זבין וטמאי מתים משתלחין למחנה אחת</strong> ויהיו באותו מקום עצמו — <strong>תלמוד לומר:</strong> "מזכר עד נקבה תשלחו אל מחוץ למחנה תשלחום <strong>ולא יטמאו את מחניהם</strong> אשר אני שוכן בתוכם" (במדבר ה, ג), משמע שיש לטמאים מחנות שונים, <strong>ליתן מחנה לזה ומחנה לזה</strong> אלו <strong>דברי ר' יהודה.</strong> הרי שלדבריו ישנם שלושה סוגי מחנות: למצורע, לזב ולטמא מת.
 <strong>ר' שמעון אומר: אינו צריך</strong> ללמוד מלשון ריבוי זו, אלא <strong>הרי הוא אומר: "וישלחו מן המחנה כל צרוע וכל זב וכל טמא לנפש"</strong> (במדבר ה, ב), ויש כאן יתור לשון, ש<strong>יאמר טמאי מת ואל יאמר טמאי זב, ואני אומר</strong> ולומד בקל וחומר: אם <strong>טמאי מתים משתלחין, זבין לא כל שכן</strong> שישתלחו ואם כן <strong>למה נאמר זב — ליתן לו מחנה שניה,</strong> ללמדנו שצריכים להחמיר בו ולהרחיק אותו מחנה נוסף.
 ועוד: <strong>יאמר זב ואל יאמר מצורע, ואני אומר</strong> קל וחומר מעצמי: אם <strong>זבין משתלחין, מצורעין לא כל שכן? למה נאמר מצורע — ליתן לו מחנה שלישית, כשהוא אומר</strong> במצורע <strong>"בדד ישב" — הכתוב נתקו לעשה,</strong> ללמד שהמצורע שנכנס לפנים מן המחנה שלו אינו לוקה על שעבר במצות לא תעשה, והוא כדברי רב חסדא.
 ושואלים על שיטתו של ר' שמעון: כאן בדיון זה רואים כי ברור לו שהזב חמור מטמא מת והמצורע חמור מזב, אבל <strong>מאי חומריה</strong> <small>[מה חומרתו]</small> של <strong>זב מטמא מת?</strong> ומסבירים: <strong>שכן טומאה</strong> של הזב <strong>יוצאה עליו מגופו</strong> ואינה באה לו מדבר אחר כטמא מת, אולם <strong>אדרבה</strong> אפשר לומר ש<strong>טמא מת חמור, שכן טעון הזאה</strong> של מי חטאת <strong>שלישי ושביעי</strong> לפני שיטהר, מה שאין כן בזב, שאין צריך הזאה כזו אף שגם טומאתו בת שבעה ימים.
 ומשיבים: לכן <strong>אמר קרא</strong> <small>[המקרא]</small> לא רק <strong>"טמא"</strong> לנפש אלא גם <strong>"וכל טמא",</strong> ובא ביטוי זה <strong>לרבות טמא שרץ,</strong> שאף הוא משתלח מן המחנה כטמא מת וברור כי <strong>זב חמור מטמא שרץ.</strong>
 ושואלים: <strong>ומאי חומריה</strong> <small>[ומה חומרתו]</small> של טמא זב? ומשיבים: <strong>כדאמרן</strong> <small>[כפי שאמרנו]</small> שטומאתו באה מגופו, שלא כטומאת הנטמא משרץ. אולם <strong>אדרבה</strong> אפשר לומר שהנטמא ב<strong>שרץ חמור, שכן מטמא באונס.</strong> שהזב אינו מטמא בזיבה אלא אם כן נתברר שלא ראה את הזיבה מחמת אונס מחלה או אונס אחר, ואילו בנטמא בשרץ — אין בודקים אם נטמא לרצונו או שלא לרצונו! <strong>אמרי</strong> <small>[אומרים]</small> בישוב שאלה זו:
## דף סז:
 <strong>כי האי גוונא</strong> <small>[כעין זה]</small> כלומר, אם משוים את הדברים באופן זה — <strong>זב נמי טמויי מטמי</strong> <small>[גם כן מטמא]</small> <strong>באונס</strong> באופן שביאר <strong>רב הונא.</strong> ש<strong>אמר רב הונא: ראיה ראשונה של זב מטמאה באונס,</strong> שכדי שיחשב אדם לזב על כל חומרותיו צריך שיראה זיבה לפחות שתי פעמים, ואם ראה פעם אחת בלבד — הוא טמא טומאה קלה עד הערב, כבעל קרי. ובפעם הראשונה הזו מיטמא גם באונס, ואין בודקים אם היה פה גורם נוסף.
 ועוד שואלים: <strong>מאי חומריה</strong> <small>[מה חומרתו]</small> של <strong>מצורע מזב? שכן</strong> מצורע <strong>טעון פריעה ופרימה,</strong> שמצורע מוחלט צריך לגדל שערו ולפרום את בגדיו, וגם <strong>אסור בתשמיש המטה,</strong> מה שאין כן בזב. אולם <strong>אדרבה</strong> יש מקום לומר כי <strong>זב חמור</strong> יותר, <strong>שכן</strong> הזב <strong>מטמא משכב ומושב</strong> שמהווים לו משען גם אם אינו נוגע בגופם, ועוד <strong>שמטמא כלי חרס בהיסט,</strong> שאם הוא מזיז כלי חרס, ואפילו כשהוא באופן שאינו מטמאו במגעו וכגון שנגע בכלי מבחוץ (וכלי חרס אינו מקבל טומאה אלא מתוכו) ואפילו כשלא נגע בכלי עצמו — נטמא.
 ומשיבים: <strong>אמר קרא</strong> <small>[המקרא]</small> לא רק <strong>"זב",</strong> אלא אמר <strong>"וכל זב",</strong> ולשון הריבוי "כל" באה <strong>לרבות בעל קרי,</strong> שטומאתו היא מסוג טומאת הזב, וברור ש<strong>מצורע חמור מבעל קרי.</strong> ונלמד בקל וחומר שאם בעל קרי הקל טעון שילוח מחוץ למחנה, מצורע החמור לא כל שכן.
 שואלים: <strong>ומאי חומריה</strong> <small>[ומה חומרתו]</small> של המצורע — <strong>כדאמרן</strong> <small>[כפי שאמרנו]</small> שטעון פריעה ופרימה ואסור בתשמיש המיטה. אך יש להקשות: <strong>אדרבה,</strong> לכאורה אפשר לומר גם ש<strong>בעל קרי חמור</strong> שכן <strong>מטמא במשהו,</strong> שלא נתנה התורה שיעור לטומאתו ומטמא אפילו בכלשהו, ואילו לצרעת יש שיעור מסוים, שבפחות ממנו אינו טמא!
 ומשיבים: <strong>סבר לה</strong> <small>[סבור הוא]</small> <strong>כר' נתן. דתניא</strong> <small>[ששנויה</small> ברייתא<small>]:</small> <strong>ר' נתן אומר משום ר' ישמעאל: זב</strong> כדי שיהיה טמא <strong>צריך</strong> שתהא שיעור הזיבה <strong>כחתימת</strong> (סתימת) <strong>פי האמה</strong> (אבר המין הזכרי) <strong>ולא הודו לו חכמים.</strong> הרי שבכל אופן לדברי ר' נתן אף בזיבה יש שיעור מסויים. <strong>ואיתקש ליה</strong> <small>[והושוו לו]</small> <strong>בעל קרי לזב</strong> שאף בטומאת קרי יש שיעור כמו בזב, הרי שאין זו פירכה וממילא קל וחומר זה נותר בעינו, ולפיו נמצא שמצורע חמור מבעל קרי.
 ושואלים: לשונות אלה "כל זב" ו"כל טמא לנפש" באים ללמד ולרבות, <strong>"וכל צרוע" למה לי?</strong> מה בא "וכל" זה להוסיף? ומשיבים: <strong>איידי</strong> <small>[על ידי,</small> משום<small>]</small> <strong>דכתיב</strong> <small>[שנאמר]</small> <strong>"כל זב", כתיב נמי</strong> <small>[נאמר גם כן]</small> <strong>"כל צרוע",</strong> משום שיגרת הלשון.
 ושואלים לגוף מדרש הלכה זו על שיטת <strong>ר' יהודה:</strong> הלוא <strong>שפיר קאמר</strong> <small>[יפה אמר]</small> <strong>ר' שמעון,</strong> שלמד את דבר שלושת המחנות לשלושת סוגי הטומאות מהפסוק "וישלחו מן המחנה כל צרוע וכל זב וכל טמא לנפש", ומה יש בפי ר' יהודה להשיב?
 ומשיבים: <strong>ההוא מיבעי ליה לכדתניא</strong> <small>[</small>פסוק <small>זה נחוץ לו</small> למה <small>ששנויה</small> בברייתא אחרת<small>],</small> <strong>ר' אליעזר אומר: יכול דחקו זבין ומצורעין ונכנסו לעזרה</strong> שבמקדש <strong>בפסח הבא בטומאה</strong> של רוב העם למת, <strong>יכול יהו חייבין</strong> משום כניסת טמאים למקום הקודש, שהרי להם לא הותרה כניסה, <strong>תלמוד לומר: "וישלחו מן המחנה כל צרוע וכל זב וכל טמא לנפש"</strong> (במדבר ה, ב), ללמדנו: <strong>בשעה שטמאי מתים משתלחין — זבין ומצורעין משתלחין</strong> וחייבים כרת על שהייתם שם, אבל כאשר <strong>אין טמאי מתים משתלחין</strong> כשרוב הציבור טמאים — <strong>אין זבין ומצורעין משתלחין,</strong> ואינם חייבים כרת על כך.
 <big>א</big> <strong>אמר מר</strong> <small>[החכם]</small> קודם לכן: <strong>"זב", "וכל זב"</strong> — בא <strong>לרבות בעל קרי.</strong> ומעירים: <strong>מסייע ליה</strong> <small>[לו]</small> לימוד זה <strong>לר' יוחנן.</strong> ש<strong>אמר ר' יוחנן: מחילות</strong> שמתחת למקדש <strong>לא נתקדשו</strong> בקדושת מקדש, וכן נאמר ש<strong>בעל קרי משתלח חוץ לשתי מחנות</strong> כשם שמשתלח הזב, ודרשה שהזכרנו מסייעת לר' יוחנן.
 <strong>מיתיבי</strong> <small>[מקשים]</small> ממה ששנינו במשנה: <strong>בעל קרי</strong> דינו <strong>כמגע</strong> הטהור ב<strong>שרץ, מאי לאו</strong> <small>[האם לא</small> הכוונה<small>]</small> <strong>למחנותם,</strong> שלמקום שמשלחין את טמא השרץ משלחין גם את זה? משמע שיכול בעל קרי להיכנס אף למחנה לויה! ודוחים: <strong>לא,</strong> הכוונה היא <strong>לטומאתם</strong> שהטמא לשתיהן אינו טמא אלא טומאת ערב.
 ותוהים: <strong>לטומאתם?!</strong> לשם מה צריך להודיענו דבר זה במשנה? <strong>האי</strong> <small>[זה,</small> טמא שרץ<small>]</small> <strong>טומאת ערב כתיב ביה</strong> <small>[כתובה בו]</small> במפורש, שהוא טמא ביום שנטמא עד הערב ויטבול ויטהר, <strong>והאי</strong> <small>[וזה,</small> בעל קרי<small>]</small> <strong>טומאת ערב כתיב ביה</strong> <small>[כתובה בו]</small> במפורש, שנאמר: "ואיש כי תצא ממנו שכבת זרע ורחץ במים את כל בשרו וטמא עד הערב" (ויקרא טו, טז)! <strong>אלא לאו</strong> <small>[האם לא]</small> <strong>למחנותם,</strong> שדבר זה לא נתפרש במקרא!
 ודוחים: <strong>לא, לעולם</strong> אפשר לומר שההשוואה היא אכן <strong>לטומאתם, והא קמשמע לן</strong> <small>[ו</small>דבר <small>זה השמיע לנו]</small> ש<strong>בעל קרי</strong> דינו <strong>כמגע שרץ</strong> לענין אחר: <strong>מה מגע שרץ מטמא באונס</strong> שגם אם נגע בשרץ שלא ברצונו — הריהו טמא, <strong>אף בעל קרי מטמא באונס</strong> שגם אם ראה קרי לאונסו — הריהו טמא, ואין דינו לענין זה כזב.
 <strong>מיתיבי</strong> <small>[מקשים]</small>
## דף סח.
 בהמשך אותה משנה שנינו: <strong>בועל נדה</strong> דינו <strong>כטמא מת</strong>. ונברר: <strong>למאי</strong> <small>[למה</small> לאיזה ענין<small>]</small> אמרו השוואה זו? <strong>אילימא</strong> <small>[אם תאמר]</small> <strong>לטומאתם</strong> ששניהם טמאים שבעה ימים, הרי <strong>האי</strong> <small>[זה,</small> בועל נדה<small>]</small> <strong>טומאת שבעה כתיב ביה</strong> <small>[כתובה בו]</small> במקרא במפורש, <strong>והאי</strong> <small>[וזה,</small> טמא מת<small>]</small> <strong>טומאת שבעה כתיב ביה</strong> <small>[כתובה בו]</small> במפורש, ואין צורך למשנה להודיענו דבר זה.
 <strong>אלא לאו</strong> <small>[האם לא]</small> לענין <strong>מחנותם</strong> שלמחנה שטמא מת משתלח אף בועל נדה משתלח. <strong>ומדסיפא</strong> <small>[ו</small>כיון <small>שסופה</small> של המשנה<small>]</small> השוואה זו כוונתה <strong>למחנותם, רישא</strong> <small>[תחילתה]</small> שהשוותה בעל קרי למגע שרץ <strong>נמי</strong> <small>[גם כן]</small> להשוותם <strong>למחנותם,</strong> ולא כפי שאמרנו קודם! ודוחים: <strong>מידי איריא</strong> <small>[וכי</small> הדבר <small>שייך]?!</small> ומה מחייבנו לומר ששתי ההשוואות הן מענין אחד? <strong>הא כדאיתא והא כדאיתא</strong> <small>[זו כפי שהיא וזו כפי שהיא]</small> וכל קטע עניינו בהשוואה מיוחדת.
 <strong>מיתיבי</strong> <small>[מקשים]</small> ממה ששנינו: <strong>מצורע חמור מזב וזב חמור מטמא מת</strong> לענין המחנות, <strong>יצא בעל קרי שטמא מת חמור ממנו,</strong>
 <strong>מאי</strong> <small>[מה]</small> משמעות הלשון <strong>יצא</strong> בעל קרי? <strong>לאו</strong> <small>[האם לא]</small> הכוונה: <strong>יצא מכלל זב ובא לכלל טמא מת, דהא</strong> <small>[שהרי]</small> בכלל <strong>טמא מת חמור ממנו</strong> שטומאתו טומאת שבעה ובכל זאת <strong>מותר במחנה לויה,</strong> ומכאן נלמד שגם בעל קרי מותר במחנה לויה!
 ודוחים: <strong>לא,</strong> הכוונה <strong>יצא</strong> בעל קרי <strong>ממחנה טמא מת ונכנס למחנה זב</strong> וטעון שילוח גם ממחנה לויה כמו הזב, <strong>ואף על גב</strong> <small>[ואף על פי]</small> ש<strong>טמא מת חמור ממנו ומותר במחנה לויה,</strong> ולכאורה היה עלינו לומר שגם בעל קרי יהיה מותר — בכל זאת <strong>למאי דדמי ליה מדמינן ליה</strong> <small>[למה שדומה לו מדמים אותו],</small> ובעל קרי דומה מבחינת מהות טומאתו לזב ולא לטמא מת.
 <strong>תני תנא קמיה</strong> <small>[שנה חוזר המשניות לפני]</small> <strong>רב יצחק בר אבדימי:</strong> "כי יהיה בך איש אשר לא יהיה טהור מקרה לילה ויצא אל <strong>מחוץ למחנה</strong> לא יבוא אל המחנה" (דברים כג, יא), ודרש <strong>"ויצא אל מחוץ למחנה"</strong> — <strong>זו מחנה שכינה, "לא יבא אל תוך המחנה"</strong> — <strong>זו מחנה לויה, מכאן לבעל קרי שיצא חוץ לשתי מחנות.</strong>
 <strong>אמר ליה</strong> <small>[לו]</small> ר' יצחק לשונה המשניות: משהו אינו כראוי בסגנון ברייתא זו, <strong>אכתי לא עיילתיה אפיקתיה</strong> <small>[עדיין לא הכנסת אותו</small> כבר <small>הוצאת אותו]</small> כלומר, כיצד אפשר לומר "לא יבוא אל תוך המחנה" שכוונתו למחנה לויה? הלוא צריך להוכיח תחילה שהיה במחנה זה, כדי לומר שיצא מתוכו! <strong>לישנא אחרינא</strong> <small>[לשון אחרת]</small> שעניינה כמעט זהה ונבדלת בניסוח בלבד: <strong>אכתי</strong> <small>[עדיין]</small> <strong>לא אפיקתיה עיילתיה</strong> <small>[הוצאת אותו</small> וכבר <small>הכנסת אותו]</small> כלומר, כיצד אפשר לומר מצד אחד "לא יבוא אל תוך המחנה" שהוא מחנה לויה, הרי לא למדנו עדיין שיצא מאותו מחנה! <strong>אלא אימא</strong> <small>[אמור]</small> תקן הלשון כך: <strong>"מחוץ למחנה" — זו מחנה לויה, "לא יבא אל תוך המחנה"</strong> — <strong>זו מחנה שכינה.</strong>
 <strong>מתקיף לה</strong> <small>[מקשה עליה,</small> על דרשה זו<small>]</small> <strong>רבינא: אימא אידי ואידי</strong> <small>[אמור שזה וזה]</small> בא לענין <strong>מחנה שכינה</strong> שחייב לצאת מתוכו, ואסור לו להיכנס אליו, וכפל הדברים ללמד <strong>לעבור עליו</strong> במצות <strong>עשה</strong> של יציאה, <strong>ולא תעשה</strong> של איסור כניסה! ודוחים: <strong>אם כן לימא קרא</strong> <small>[</small>ש<small>יאמר המקרא]</small> רק <strong>"ויצא אל מחוץ למחנה ולא יבא אל תוך"</strong> או "אל תוכו", חזרה נוספת על המלה <strong>"המחנה" למה לי? שמע מינה</strong> <small>[למד מכאן]</small> <strong>ליתן לו מחנה אחרת,</strong> שמדובר כאן לא באותו מחנה שיצא ממנו אלא במחנה אחר.
 <big>א</big> שנינו במשנה ש<strong>מיחוי קרביו</strong> של הפסח דוחה את השבת. ושואלים: <strong>מאי</strong> <small>[מה</small> פירוש<small>]</small> <strong>מיחוי קרביו? רב הונא אמר: שמנקבן בסכין</strong> כדי שיצא הפרש מתוכם. <strong>רב חייא בר רב אמר:</strong> הכוונה היא <strong>שירקא דמעייא דנפקא אגב דוחקא דסכינא</strong> <small>[ליחה שבמעיים שיוצאת על ידי דחיקת הסכין]</small> עליה, שאם ישאירו לכלוך זה בתוך המעיים יתקלקל ויסריח כל הקרבן.
 <strong>אמר ר' אלעזר: מאי טעמא</strong> <small>[מה טעמו]</small> של <strong>חייא בר רב</strong> בהסברו זה? <strong>דכתיב</strong> <small>[שנאמר]:</small> <strong>"</strong>ורעו כבשים כדברם <strong>וחרבות מחים גרים יאכלו"</strong> (ישעיה ה יז), <strong>מאי משמע</strong> <small>[מה משמעו</small> של כתוב זה<small>]</small> ומה הקשר שלו לענייננו? <strong>כדמתרגם</strong> <small>[כפי שמתרגם]</small> <strong>רב יוסף</strong> פסוק זה <strong>"ונכסיהן דרשיעיא צדיקיא יחסנון"</strong> <small>[ואת נכסי הרשעים ירשו הצדיקים],</small> ומכאן שלשון מחים הוא לשון ביזוי וגנאי, ומתוך כך הגיע חייא בר רב לפרש שמיחוי קרביים הוא הוצאת הדבר המאוס. 
 כיון שמבואר חלק מפסוק זה מבארים גם את תחילתו. <strong>"ורעו כבשים כדברם", אמר מנשיא בר ירמיה אמר רב: כמדובר בם</strong> לאמור כפי שהבטיח הנביא. ושואלים: <strong>מאי</strong> <small>[מה</small> מובן<small>]</small> לאיזו הבטחה התכוון כשאמר <strong>כמדובר בם? אמר אביי:</strong> הוא שנאמר <strong>"וחרבות מחים גרים יאכלו". אמר ליה</strong> <small>[לו]</small> <strong>רבא:</strong> אין לומר כן; <strong>בשלמא אי כתיב</strong> <small>[נניח אם היה כתוב]</small> <strong>"חרבות</strong> מחים <strong>"</strong>אפשר היה לומר <strong>כדקאמרת</strong> <small>[כפי שאמרת]</small> ופירשת, אבל <strong>השתא דכתיב</strong> <small>[עכשיו שכתוב]</small> <strong>"וחרבות",</strong> משמע <strong>מילתא אחריתי קאמר</strong> <small>[דבר אחר אמר]</small> ויש כאן שתי נבואות נבדלות.
 <strong>אלא אמר רבא:</strong> יש לפרש זאת כדברי <strong>רב חננאל אמר רב,</strong> ש<strong>אמר רב חננאל אמר רב: עתידין צדיקים שיחיו את המתים. כתיב הכא</strong> <small>[כתוב כאן]:</small> <strong>"ורעו כבשים כדברם"</strong> כבשים אלה כינוי הם לצדיקים, <strong>וכתיב התם</strong> <small>[ונאמר שם]</small> גם במקום אחר לשון רעיה: <strong>"</strong>רעה עמך בשיבטך צאן נחלתך שוכני לבדד יער בתוך כרמל <strong>ירעו בשן וגלעד כימי עולם"</strong> (מיכה ז, יד),
 <strong>"בשן"</strong> — זה רמז לנביא <strong>אלישע הבא מן הבשן.</strong> ומנין יודעים אנו שאלישע בא מן הבשן, <strong>שנאמר: "</strong>יואל הראש ושפם המשנה <strong>ויעני ושפט בבשן"</strong> (דברי הימים א' ה, יב), <strong>וכתיב</strong> <small>[ונאמר]</small> שם אביו של אלישע במקום אחר: <strong>"פה אלישע בן שפט אשר יצק מים על ידי אליהו"</strong> (מלכים ב' ג יא). <strong>"גלעד" זה</strong> רמז ל<strong>אליהו, שנאמר: "ויאמר אליהו התשבי מתושבי גלעד"</strong> (מלכים א' יז א). ומתוך דמיון הלשון בפסוקים נלמד גזירה שווה שיהיו הצדיקים לעתיד כאליהו ואלישע שהחיו את המתים.
 כענין זה ממקור אחר, <strong>אמר ר' שמואל בר נחמני אמר ר' יונתן: עתידים צדיקים שיחיו מתים, שנאמר: "עד ישבו זקנים וזקנות ברחבות ירושלים ואיש משענתו בידו מרב ימים"</strong> (זכריה ח, ד), וענינה של משענת זו — כפי שנאמר בדברי אלישע לגיחזי בבואו להחיות את בן השונמית המת: <strong>"ושמת משענתי על פני הנער"</strong> (מלכים ב' ד, כט).
 <big>ב</big> כיון שדובר בתחיית המתים ובחיים לעתיד לבוא מביאים עוד בענין זה. <strong>עולא רמי</strong> <small>[השליך,</small> הראה סתירה<small>]</small> בין שני מקראות, נאמר במקרא אחד: <strong>"בלע המות לנצח</strong> ומחה ה' אלקים דמעה מעל כל פנים וחרפת עמו יסיר מעל כל הארץ כי ה' דיבר<strong>"</strong> (ישעיה כה, ח), <strong>וכתיב</strong> <small>[ונאמר]</small> במקום אחר: <strong>"</strong>לא יהיה משם עוד עול ימים וזקן אשר לא ימלא את ימיו, <strong>כי הנער בן מאה שנה ימות"</strong> (ישעיה סה, כ), הרי שבכל זאת לא יבולע לגמרי המוות! והשיב: <strong>לא קשיא</strong> <small>[קשה],</small> <strong>כאן בישראל</strong> שלא ימותו כלל, <strong>כאן בגוים</strong> שרק יאריכו ימיהם מאד. ושואלים: <strong>וגוים מאי בעו התם</strong> <small>[מה הם צריכים שם]</small> ומה מקומם לעתיד לבוא? ומשיבים: <strong>דכתיב</strong> <small>[שנאמר]:</small> <strong>"ועמדו זרים ורעו צאנכם ובני נכר אכריכם וכרמיכם"</strong> (ישעיה סא, ה).
 <strong>רב חסדא רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> <strong>"וחפרה הלבנה ובושה החמה</strong> כי מלך ה' צבאות בהר ציון ובירושלים ונגד זקניו כבוד<strong>"</strong> (ישעיה כד, כג), משמע שלעתיד לא יהא כלל אור שמש וירח, <strong>וכתיב</strong> <small>[ונאמר]</small> במקום אחר: <strong>"והיה אור הלבנה כאור החמה ואור החמה יהיה שבעתים כאור שבעת הימים</strong> ביום חבוש ה' את שבר עמו ומחץ מכתו ירפא<strong>"</strong> (ישעיה ל, כו), משמע שיאירו לבנה וחמה, ואף אורם יגדל! ומשיבים: <strong>לא קשיא</strong> <small>[קשה],</small> <strong>כאן</strong> שחפרה הלבנה לגמרי מזיו השכינה, הרי זה <strong>לעולם הבא</strong> שהוא עולם שונה לחלוטין, <strong>כאן</strong> שיגדל אורה <strong>לימות המשיח.</strong>
 ושואלים: ולשיטת <strong>שמואל</strong> ש<strong>אמר: אין בין העולם הזה לימות המשיח אלא שיעבוד מלכיות בלבד,</strong> אבל בשאר הדברים ובכלל זה אור החמה עולם כמנהגו נוהג, <strong>מאי איכא למימר</strong> <small>[מה יש לומר]</small> בהסבר הדברים? ומשיבים; יש לומר: <strong>אידי ואידי</strong> <small>[זה וזה]</small> יתקיימו <strong>לעולם הבא, ולא קשיא</strong> <small>[קשה];</small> <strong>כאן</strong> שחפרה הלבנה לגמרי <strong>במחנה שכינה, כאן</strong> שיהיה אורה פי כמה — <strong>במחנה צדיקים.</strong>
 ובדומה לכך <strong>רבא רמי</strong> <small>[השליך,</small> הראה סתירה<small>],</small> נאמר: <strong>"אני אמית ואחיה" <strong>וכתיב</strong> "מחצתי ואני ארפא"</strong> (דברים לב, לט), <strong>השתא אחויי מחיי</strong> <small>[עכשיו</small> שנאמר שהוא <small>מחיה</small> את המתים<small>],</small> <strong>מרפא</strong> את החיים <strong>לא כל שכן</strong> שיכול הוא לרפא, ואין כל הוספה בביטוי שני על הראשון! <strong>אלא</strong> פסוק זה בא להבהיר את תוכן הדבר, <strong>אמר הקדוש ברוך הוא מה שאני ממית</strong> כלומר, אותם אנשים שאני ממית <strong>אני מחיה, כמו</strong> שאת האנשים שאני <strong>מחצתי אני ארפא,</strong> שמדבר באותם אנשים ולא כפי שהיה מקום להבין גם אחרת.
 ובדומה לזה בברייתא, <strong>תנו רבנן</strong> <small>[שנו חכמים]:</small> <strong>"אני אמית ואחיה" יכול</strong> שהכוונה היא <strong>מיתה</strong> באדם <strong>אחד וחיים</strong> (לידה) <strong>באחד, כדרך שהעולם נוהג, תלמוד לומר "מחצתי ואני ארפא", מה מכה ורפואה</strong> האמורה כאן מדברת בודאי באדם <strong>אחד, אף מיתה וחיים באחד. מכאן תשובה לאומרים אין תחיית המתים מן התורה,</strong> שהרי נאמר פסוק זה במפורש בתורה. <strong>דבר אחר</strong> בפירוש הפסוק: <strong>בתחלה מה שאני ממית אני מחיה</strong> שיחיו המתים ויקומו במומם שמתו בו, <strong>והדר</strong> <small>[ואחר כך]</small> <strong>מה שמחצתי ואני ארפא,</strong> כלומר שיתרפאו ממומיהם אחר כך.
## דף סח:
 <big>א</big> שנינו במשנה כי כשחל ערב פסח להיות בשבת <strong>הקטר חלביו</strong> של קרבן הפסח דוחה את השבת. בענין זה מביאים הערה מן התוספתא. <strong>תניא</strong> <small>[שנויה בתוספתא]</small> <strong>אמר ר' שמעון: בא וראה כמה חביבה מצוה בשעתה, שהרי הקטר חלבים ואברים ופדרים</strong> (החלב הפנימי) <strong>כשרים כל הלילה,</strong> ואפשר היה להמתין עד יציאת השבת ולהקטירם בלילה, ובכל זאת <strong>אין ממתינים להם עד שתחשך</strong> אלא מקטירים אותם מיד אף שהדבר כרוך בחילול שבת.
 <big>ב</big> שנינו עוד במשנה כי <strong>הרכבתו והבאתו</strong> וחתיכת יבלתו של הפסח אינם דוחים את השבת. <strong>ורמינהו</strong> <small>[ומשליכים,</small> מראים סתירה<small>]</small> ממשנה אחרת במסכת עירובין, ששנינו בה: <strong>חותכין</strong> בשבת <strong>יבלת</strong> של בהמת הקרבן <strong>במקדש אבל לא במדינה</strong> (בכל מקום חוץ למקדש), <strong>ואם</strong> לחתוך <strong>בכלי — כאן וכאן אסור.</strong> הרי ברור מכאן שבמקדש מותר לחתוך יבלת בשבת!
 בתירוץ קושיה זו נחלקו שני אמוראים, <strong>ר' אלעזר ור' יוסי בר חנינא. חד</strong> <small>[אחד</small> מהם<small>]</small> <strong>אמר: אידי ואידי</strong> <small>[זו וזו],</small> גם במסכת פסחים וגם במסכת עירובין מדובר כשחותך את היבלת <strong>ביד,</strong> אלא <strong>הא</strong> <small>[זה</small> שאסור<small>]</small> הוא ביבלת לחה שהיא כבשר ואיסורה הוא משום שבות, וכיון שיכול היה לעשות כן לפני השבת גזרו בו אף על פי שאין שבות במקדש. <strong>הא</strong> <small>[זה</small> שמותר<small>]</small> <strong>ביבשה</strong> הנפרכת מעצמה ואין בה אפילו משום שבות. <strong>וחד</strong> <small>[ואחד</small> מהם<small>]</small> <strong>אמר: אידי ואידי</strong> <small>[זו וזו]</small> <strong>בלחה, ולא קשיא</strong> <small>[קשה];</small> <strong>הא</strong> <small>[זו]</small> שאמרנו שמותר במקדש — שמורידה <strong>ביד</strong> ואין בכך אלא משום שבות והתירוה במקדש, <strong>הא</strong> <small>[זו</small> שאסור<small>] —</small> <strong>בכלי,</strong> שהיא מלאכת שבת גמורה ואסורה בכל מקום.
 ושואלים: <strong>ולמאן</strong> <small>[ול</small>שיטת <small>מי]</small> ש<strong>אמר הא</strong> <small>[זו]</small> <strong>ביד הא</strong> <small>[זו]</small> <strong>בכלי מאי טעמא</strong> <small>[מה טעם]</small> <strong>לא אמר</strong> כחבירו: <strong>אידי ואידי</strong> <small>[זו וזו]</small> <strong>ביד ולא קשיא</strong> <small>[קשה];</small> <strong>הא</strong> <small>[זו]</small> <strong>בלחה הא</strong> <small>[זו]</small> <strong>ביבשה? אמר לך</strong> <small>[</small>יכול היה <small>לומר לך]</small> יבלת <strong>יבשה מפרך פריכא</strong> <small>[נפרכת</small> מעצמה<small>]</small> ולא היה צורך ללמדנו שמותר, אלא ודאי מדובר ביבלת לחה, וההבדל הוא בין הסרה ביד להסרה בכלי.
 ועל הדעה האחרת שואלים: <strong>ולמאן</strong> <small>[ול</small>שיטת <small>מי]</small> ש<strong>אמר אידי ואידי</strong> <small>[זו וזו]</small> <strong>ביד ולא קשיא</strong> <small>[קשה]</small> כי <strong>הא</strong> <small>[זו]</small> <strong>בלחה הא</strong> <small>[זו]</small> <strong>ביבשה, מאי טעמא</strong> <small>[מה טעם]</small> <strong>לא אמר אידי ואידי</strong> <small>[זו וזו]</small> <strong>בלחה ולא קשיא</strong> <small>[קשה];</small> <strong>הא</strong> <small>[זו]</small> <strong>ביד והא</strong> <small>[וזו]</small> <strong>בכלי</strong> ולא תירץ כתירוץ שני? <strong>אמר לך</strong> <small>[</small>יכול היה <small>לומר לך]</small> <strong>כלי — הא קתני התם</strong> <small>[הרי שנינו שם]</small> באותה משנה <strong>"אם בכלי — כאן וכאן</strong> גם במדינה וגם במקדש — <strong>אסור",</strong> ומה טעם להוסיף ולשנות בשנית אותו דבר עצמו כאן, והרי כבר נכתב שם במפורש במשנה!
 ושואלים: <strong>ואידך</strong> <small>[והאחר]</small> כיצד מסביר הוא לפי דבריו את כפל הדברים במשנה? <strong>הא דקתני</strong> <small>[זה ששנינו]</small> <strong>כלי הכא</strong> <small>[כאן]</small> יש בו צד חידוש, כי <strong>פלוגתא</strong> <small>[מחלוקתם]</small> של <strong>ר' אליעזר ור' יהושע אתא לאשמועינן</strong> <small>[באה להשמיענו]</small> שהרי לפי משנתנו מתיר ר' אליעזר לחתוך יבלת לחה אף בכלי כדי להכשיר את שה הפסח.
 <big>ג</big> בתוך הויכוח של ר' אליעזר ור' יהושע במשנה <strong>אמר ר' אליעזר ומה אם שחיטה וכו'</strong> שאין להוכיח מיום טוב לקרבן פסח, משום שאין להוכיח מדבר של רשות כהכנת אוכל ליום טוב לדבר מצוה (קרבן). ומעירים: כי <strong>ר' יהושע</strong> החולק על כך הולך <strong>לטעמיה</strong> <small>[לטעמו,</small> לשיטתו<small>]</small> ש<strong>אמר</strong> כי <strong>שמחת יום טוב נמי</strong> <small>[גם כן]</small> <strong>מצוה היא,</strong> ולכן כל מה ששייך לעונג יום טוב הוא צורך מצוה, כמוהו כהקרבת הקרבנות.
 <strong>דתניא</strong> <small>[ש</small>הרי <small>שנינו</small> בברייתא<small>]</small> שנחלקו שני תנאים אלה במצוה זו. <strong>ר' אליעזר אומר: אין לו לאדם ביום טוב אלא</strong> שיבחר <strong>או אוכל ושותה או יושב ושונה</strong> כל היום כולו, אבל אין מצוה מסויימת לאכול ביום טוב. ואילו <strong>ר' יהושע אומר: חלקהו, חציו לאכילה ושתיה וחציו לבית המדרש,</strong> שהוא סבור כי אכילה ושתיה הן מחובת היום.
 <strong>ואמר ר' יוחנן:</strong> בביאור דבריהם: <strong>ושניהם מקרא אחד דרשו</strong> כלומר, שניהם תירצו בצורות שונות אותה בעיה עצמה, <strong>כתוב אחד אומר: "עצרת לה' אלהיך</strong> לא תעשה מלאכה<strong>"</strong> (דברים טז, ח), משמע שהוא יום המקודש לעבודת ה', <strong>וכתוב אחד אומר: "עצרת תהיה לכם</strong> כל מלאכת עבודה לא תעשו<strong>"</strong> (במדבר כט, לה), שהוא עצרת שמחה לקהל ישראל. <strong>ר' אליעזר סבר</strong> כי את שני הכתובים יש להבין כברירה: <strong>או כולו לה' או כולו לכם. ור' יהושע סבר</strong> שאפשר לקיים את שני המקראות, <strong>חלקהו</strong> את היום <strong>חציו לה' וחציו לכם.</strong>
 <strong>עב"ם סימן. אמר ר' אלעזר: הכל מודים בעצרת</strong> (בחג השבועות) <strong>דבעינן נמי</strong> <small>[שצריכים גם כן]</small> שתהיה <strong>"לכם",</strong> שמצוה לאכול ולשתות ולשמוח בו. <strong>מאי טעמא</strong> <small>[מה טעם</small> הדבר<small>]</small> — <strong>יום שניתנה בו תורה הוא</strong> וצריך להראות שמחה על שניתנה תורה לישראל. <strong>אמר רבה: הכל מודים בשבת דבעינן נמי</strong> <small>[שצריכים גם כן]</small> שתהיה <strong>"לכם", מאי טעמא</strong> <small>[מה טעם</small> הדבר<small>] —</small> שכן נאמר: <strong>"וקראת לשבת ענג</strong> לקדוש ה' מכובד<strong>"</strong> (ישעיה נח, יג). <strong>אמר רב יוסף: הכל מודים בפורים דבעינן נמי</strong> <small>[שצריכים גם כן]</small> שיהיה <strong>"לכם". מאי טעמא</strong> <small>[מה טעם</small> הדבר<small>]</small> — שכן נאמר: <strong>"</strong>לעשות אותם <strong>ימי משתה ושמחה"</strong> (אסתר ט, כב).
 מסופר: <strong>מר בריה</strong> <small>[בנו]</small> של <strong>רבינא כולה שתא הוה יתיב בתעניתא</strong> <small>[כל השנה היה יושב בתענית],</small> שלא היה אוכל כל היום אלא מעט בערב, <strong>לבר מעצרתא ופוריא ומעלי יומא דכיפורי</strong> <small>[חוץ מעצרת,</small> שבועות, <small>ופורים וערב יום הכיפורים].</small> וטעמו: <strong>עצרת — יום שניתנה בו תורה</strong> ומצוה להראות שהוא שמח בה, <strong>פוריא</strong> <small>[פורים] —</small> <strong>"ימי משתה ושמחה" כתיב</strong> <small>[נאמר]</small> בהם, <strong>מעלי יומא דכיפורי</strong> <small>[ערב יום הכיפורים]</small> על פי דרשתו של <strong>חייא בר רב מדפתי,</strong> שתמה על הכתוב <strong>"ועניתם את נפשתיכם בתשעה לחדש</strong> בערב, מערב עד ערב תשבתו שבתכם<strong>"</strong> (ויקרא כג, לב), <strong>וכי בתשעה</strong> בתשרי <strong>הם מתענין? והלא בעשירי</strong> בו <strong>מתענין! אלא לומר לך</strong> ברמז: <strong>כל האוכל ושותה בתשעה בו — מעלה עליו הכתוב כאילו מתענה</strong> גם יום <strong>תשיעי</strong> וגם יום <strong>עשירי.</strong>
 מסופר: <strong>רב יוסף ביומא דעצרתא</strong> <small>[ביום השבועות]</small> <strong>אמר: עבדי לי עגלא תלתא</strong> <small>[עשו לי עגל משולש,</small> מובחר<small>]</small> <strong>אמר: אי</strong> <small>[אם]</small> <strong>לא האי יומא דקא גרים</strong> <small>[יום זה</small> של חג עצרת, מתן תורה <small>שגרם</small> שיש תורה<small>] —</small> <strong>כמה יוסף איכא בשוקא</strong> <small>[יש בשוק]</small> ורק משום חשיבות לימוד התורה נעשיתי ראש לישראל, וחייב אני לשמוח במיוחד ביום זה.
 סיפור דומה במקצת מסופר על <strong>רב ששת; כל תלתין יומין מהדר ליה תלמודיה</strong> <small>[שלושים יום היה חוזר על תלמודו]</small> שלמד באותם ימים, <strong>ותלי וקאי בעיברא דדשא</strong> <small>[והיה עומד ונשען על בריח הדלת]</small> <strong>ואמר: חדאי נפשאי, חדאי נפשאי, לך קראי לך תנאי</strong> <small>[שמחי נפשי, שמחי נפשי, בשבילך קראתי</small> במקרא, <small>בשבילך שניתי].</small> ושואלים: <strong>איני</strong> <small>[וכי כן הוא]</small> שלימוד התורה הוא רק לתועלת נשמתו של הלומד עצמו? <strong>והא</strong> <small>[והרי]</small> <strong>אמר ר' אלעזר: אלמלא תורה</strong> ולימודה <strong>לא נתקיימו שמים וארץ, שנאמר "אם לא בריתי יומם ולילה חקות שמים וארץ לא שמתי"</strong> (ירמיהו לג, כה), שהתורה, שהיא ברית נצחית שלימודה קיים גם ביום וגם בלילה, היא הצדקת קיומו של העולם! ומשיבים: באמת כן הדבר, אלא <strong>מעיקרא כי עביד איניש אדעתא דנפשיה קא עביד</strong> <small>[מתחילה כאשר עושה אדם</small> מצוה זו, <small>למען עצמו הוא עושה]</small> ובתוך כך באה תועלת לכל העולם.
 <strong>אמר רב אשי: ולמאי דקאמר</strong> <small>[ולמה שאמר]</small> <strong>ר' אליעזר נמי</strong> <small>[גם כן]</small> כלומר, אפילו על פי שיטתו, שסבר ששמחת <strong>יום טוב רשות</strong> היא, <strong>אית ליה פירכא</strong> <small>[יש לו שבירה]</small> יש מקום לשבור את דבריו כך: <strong>ומה יום טוב שהתיר בו מלאכה</strong> גמורה (שחיטה, בישול ואפיה) שהיא <strong>של רשות</strong> גמורה לשיטת ר' אליעזר, בכל זאת <strong>לא התיר שבות שעמה,</strong> ואין אומרים שמשום שהתירו דבר של רשות התירו הכל, קל וחומר <strong>שבת שלא התיר בה אלא מלאכה של מצוה אינו דין שלא תתיר שבות שעמה</strong> ואף שבות של מצוה לא תהא מותרת, בניגוד לשיטת ר' אליעזר!
## דף סט.
 <strong>ור' אליעזר</strong> דוחה פירכה זו, כי לדעתו <strong>שבות</strong> של <strong>מצוה עדיף ליה</strong> <small>[עדיפה לו</small> בעיניו<small>],</small> שאין ללמוד קל וחומר משבות של רשות שנאסרה ביום טוב לענין שבות שבעשיית מצוה, שמפני חשיבות המצוה יתכן שהתירו שבות זו, אף שלא התירו שבות של רשות.
 <strong>תניא</strong> <small>[שנינו</small> בברייתא<small>]</small> <strong>אמר ר' אליעזר: ומה לי אם דחו מכשירי מצוה שלאחר שחיטה את השבת,</strong> כגון מיחוי הקרביים, שלדעת הכל מותר אף כי כבר <strong>איתעביד ליה</strong> <small>[שכבר נעשתה]</small> ה<strong>מצוה,</strong> וכיצד אפשר לומר כי <strong>לא ידחו מכשירי מצוה שלפני שחיטה</strong> אף הם <strong>את השבת!</strong>
 <strong>אמר לו ר' עקיבא</strong> ש<strong>מה לי</strong> כלומר, כיצד יכול אתה לעשות השוואה כזו, שכן <strong>אם דחו מכשירי מצוה שלאחר שחיטה את השבת, שהרי</strong> כבר <strong>דחתה שחיטה את השבת,</strong> ושבות הנעשית לאחר מכן נעשית לאחר שנדחתה כבר השבת מפני הקרבן, <strong>תאמר ידחו מכשירי מצוה שלפני שחיטה את השבת</strong> — שהרי <strong>לא דחתה</strong> עדיין <strong>שחיטה את השבת. דבר אחר,</strong> נימוק אחר לר' עקיבא: <strong>שמא ימצא זבח פסול</strong> במום <strong>ונמצא מחלל את השבת למפרע,</strong> שהרי שחט בשבת ולא קיים מצוה.
 נימוק זה דוחה ר' אליעזר: <strong>אי הכי</strong> <small>[אם כך]</small> אם חושש אתה לכך — <strong>משחט נמי לא נשחט</strong> <small>[לשחוט</small> גם כן לא נשחוט<small>]</small> <strong>שמא ימצא זבח פסול ונמצא מחלל את השבת למפרע. אלא</strong> יש להסביר את מהלך הדברים באופן זה: <strong>הא אמר ליה ברישא</strong> <small>[</small>נימוק <small>זה</small> האחרון <small>אמר לו</small> ר' עקיבא <small>בתחילה]</small> <strong>ופרכיה</strong> <small>[ושברו]</small> ר' אליעזר כפי שהוכחנו שאין זו ראיה. <strong>והדר אמר ליה הך</strong> <small>[ואחר כך אמר לו</small> את הנימוק <small>הזה]</small> של <strong>מה לי אם דחו.</strong>
 <big>א</big> במשנה <strong>השיב ר' עקיבא ואמר</strong> כתשובה לר' אליעזר שאפשר לעשות קל וחומר הפוך: שתהא השחיטה אסורה על ידי קל וחומר מ<strong>הזאה</strong> ש<strong>תוכיח</strong> שהיא אסורה. <strong>תניא</strong> <small>[שנינו</small> בברייתא<small>],</small> <strong>אמר לו ר' אליעזר: עקיבא, בשחיטה השבתני</strong> ודחית את דברי בדרך גיחוך ורצית להביא קל וחומר שיש לו פירכה, <strong>בשחיטה תהא מיתתו,</strong> שכעונש על כך תמות בידי אדם בשחיטה. <strong>אמר לו:</strong> ר' עקיבא לר' אליעזר: <strong>רבי, אל תכפירני בשעת הדין,</strong> אל תסתור את ההלכה שבידי בשעה שאנחנו דנים על הדבר, שהרי <strong>כך מקובלני ממך: הזאה שבות היא ואינה דוחה את השבת,</strong> ולכך אף לשיטתך דברי נכונים וחזור בך ממה שאמרת "ועליה אני דן" וכו'.
 ושואלים: אם כן, <strong>וכי מאחר</strong> ש<strong>הוא</strong> עצמו <strong>אגמריה</strong> <small>[לימד אותו]</small> הלכה זו שאין הזאה דוחה את השבת <strong>מאי טעמא קא הדר ביה</strong> <small>[מה טעם חזר בו]?</small> <strong>אמר עולא: ר' אליעזר כי אגמריה</strong> <small>[כאשר לימד אותו]</small> לר' עקיבא <strong>הזאה</strong> של <strong>תרומה אגמריה</strong> <small>[למד אותו]</small> כלומר, שאין מזים על הטמא בשבת כדי להכשירו לאכול בתרומה, וטעמו של דבר — ש<strong>תרומה גופה</strong> אפילו הפרשת התרומה <strong>לא דחיא</strong> <small>[דוחה]</small> <strong>שבת.</strong> אבל לא לימדו בענין הזאה לקרבן.
 ומעירים: <strong>ר' עקיבא נמי</strong> <small>[גם כן]</small> <strong>כי אותביה</strong> <small>[כאשר הקשה לו]</small> באמת — מענין <strong>הזאה</strong> של <strong>תרומה אותביה</strong> <small>[הקשה לו].</small> וכך יש להבין קושייתו: הרי אכילת תרומה <strong>שהיא מצוה</strong> ואסור להזות על הטמא בשבת כדי שיוכל לאוכלה רק <strong>משום שבות</strong> ובכל זאת לא התירוה, ומכאן קל וחומר לשחיטה שהיא מלאכה גמורה ותהא אסורה בשבת! <strong>והוא,</strong> ר' אליעזר, <strong>סבר: הזאה</strong> של <strong>פסח קא מותיב ליה</strong> <small>[מקשה לו],</small> משום כך אמר שאף בהזאה זו חולק הוא.
 <strong>מתיב</strong> <small>[הקשה]</small> <strong>רבה</strong> על הסבר זה של עולא, מתוך ברייתא אחרת: <strong>השיב ר' עקיבא ואמר: הזאת טמא מת תוכיח</strong> כ<strong>שחל</strong> יום <strong>שביעי שלו</strong> לאחר שנטמא <strong>להיות בשבת, ובערב הפסח שהיא מצוה,</strong> שהרי אם יזה עליו יטהר ויוכל לאכול מן הפסחים <strong>והיא</strong> ההזאה <strong>אסורה משום שבות</strong> בלבד, ובכל זאת <strong>אינה דוחה את השבת.</strong> ומכאן ברור שהזאה שדיברו בה היתה הזאה לקרבן פסח, ואם כן מובן שר' עקיבא דן בהזאה לצורך קרבן.
 <strong>אלא</strong> יש לחזור מדברי עולא, ולומר <strong>וודאי הזאה</strong> של <strong>פסח אגמריה</strong> <small>[למדו],</small> ומה ששאלנו <strong>וכי מאחר דאגמריה</strong> <small>[שלמדו]</small> ר' אליעזר עצמו <strong>מאי טעמא קא פריך ליה</strong> <small>[מה טעם דוחה אותה]</small> <strong>ר' אליעזר?</strong> ומשיבים כי <strong>ר' אליעזר גמריה איתעקר ליה</strong> <small>[לימודו נעקר</small> ונשכח <small>ממנו],</small> <strong>ואתא</strong> <small>ובא</small> <strong>ר' עקיבא לאדכורי גמריה</strong> <small>[להזכיר את לימודו]</small> ולכן עשה לו קל וחומר זה כדי להזכירו מה שהוא עצמו לימדו. ושואלים: אם כן, <strong>ונימא ליה בהדיה</strong> <small>[ושיאמר לו במפורש]</small> שכך לימדו! ומשיבים: <strong>סבר, לאו אורח ארעא</strong> <small>[אין זו דרך ארץ]</small> לומר לרבו ששכח, וניסה תחילה להזכירו בדרך עקיפין.
 <big>ב</big> ושואלים לגופם של דברים: ובאמת <strong>הזאה מאי טעמא</strong> <small>[מה טעם]</small> <strong>לא דחיא</strong> <small>[דוחה]</small> <strong>שבת, מכדי טלטולי בעלמא</strong> <small>[הרי טלטול בלבד]</small> <strong>הוא</strong> מהכלי שבידו לגופו של הטמא, ומה טעם לאסור דבר זה בשבת? <strong>תדחי</strong> <small>[תדחה]</small> את ה<strong>שבת</strong> לפחות <strong>משום</strong> מצות <strong>פסח! אמר רבה:</strong> איסור ההזאה <strong>גזירה</strong> הוא <strong>שמא יטלנה</strong> את כלי ההזאה <strong>ויעבירנה ארבע אמות ברשות הרבים,</strong> ונמצא עובר על איסור מן התורה ממש, ולכן אסרו כל הזאה. וכשיטת רבה בכמה מקומות שאסרו אף מצוות מסויימות מפני חשש זה.
 ומקשים: ולפחות לשיטת <strong>ר' אליעזר ניעבריה</strong> <small>[נעביר אותם]</small> את מי החטאת, אפילו ברשות הרבים! <strong>דהא</strong> <small>[שהרי]</small> <strong>אמר ר' אליעזר</strong> ככלל: <strong>מכשירי מצוה</strong> כלומר, דברים הנועדים כדי להביא ולסייע לעשיית מצוה אף כשאין בעשייתם מצוה לעצמה, <strong>דוחין את השבת</strong> אף שהם מלאכה גמורה! <strong>אמרי</strong> <small>[אומרים]</small> שיש לחלק בדברים: <strong>הני מילי</strong> <small>[דברים אלה]</small> שמכשירי מצוה דוחים את השבת אמורים <strong>היכא דגברא גופיה חזי ורמי חיובא עליה</strong> <small>[כאשר האיש עצמו ראוי</small> למצוה <small>ומוטל החיוב עליו],</small> <strong>אבל הכא</strong> <small>[ כאן],</small> <strong>דגברא גופיה לא חזי</strong> <small>[שהאיש עצמו אינו ראוי</small> לקרבן פסח<small>]</small> שהרי הוא טמא — <strong>לא רמי חיובא עליה</strong> <small>[אין מוטל החיוב עליו]</small> ואין בכך כל מצוה, ולכך אין לדבר אז על מכשירי מצוה.
 <strong>אמר רבה</strong> בהתאם לשיטה זו לפי <strong>דברי ר' אליעזר: קטן בריא מחמין</strong> <small>[מחממים]</small> <strong>לו</strong> מים <strong>חמין להברותו</strong> כדי שיהיה חזק יותר כדי <strong>למולו בשבת, דהא חזי ליה</strong> <small>[שהרי</small> עכשיו <small>ראוי לו]</small> להימול, אבל <strong>קטן חולה — אין מחמין</strong> <small>[מחממים]</small> <strong>לו</strong> מים <strong>חמין להברותו ולמולו, דהא</strong> <small>[שהרי]</small> מאחר שהוא חולה כעת <strong>לא חזי ליה</strong> <small>[ראוי לו]</small> עתה להימול, ומתוך שאין בו עתה משום מצוה אינו אלא מכשירו למצוה, ואין מכשירי מצוה דוחים שבת.
 <strong>אמר רבא: ואי</strong> <small>[ואם]</small> <strong>בריא הוא</strong> התינוק <strong>למה ליה</strong> <small>[לו]</small> <strong>חמין להברותו? אלא אמר רבא: הכל חולים הן אצל מילה,</strong> שכל תינוק זקוק לרחיצה בחמין ולכן מבחינה זו כל התינוקות נחשבים כחולים, ו<strong>אחד קטן בריא ואחד קטן חולה — אין מחמין לו חמין להברותו ולמולו בשבת</strong> אפילו לדברי ר' אליעזר, <strong>דהא לא חזי</strong> <small>[שהרי אינו ראוי].</small>
 <strong>איתיביה</strong> <small>[הקשה לו]</small> <strong>אביי</strong> לרבה על החילוק שעשה בין ראוי ואינו ראוי, ששנינו: <strong>ערל</strong> מבוגר <strong>שלא מל</strong> לפני הפסח <strong>ענוש כרת</strong> משום שביטל בזדון את מצות הפסח, שהרי לערל אסור לאכול ממנו, אלו <strong>דברי ר' אליעזר. והא הכא</strong> <small>[והרי כאן]</small> <strong>דגברא גופיה לא חזי</strong> <small>[שהאיש עצמו אינו ראוי]</small> שהרי כל עוד הוא ערל אינו חייב בקרבן פסח, ובכל זאת <strong>קתני</strong> <small>[שנה]</small> <strong>ענוש כרת, אלמא: רמי חיובא עליה</strong> <small>[מכאן</small> ש<small>מוטל החיוב עליו]</small> אפילו כשאינו ראוי לפי שעה!
 <strong>אמר רבה</strong> תירוץ לקושיה זו: <strong>קסבר</strong> <small>[סבר]</small> <strong>ר' אליעזר</strong> בכלל: <strong>אין שוחטין</strong> את הפסח <strong>וזורקין</strong> את דם הפסח <strong>על</strong> (לצורך) <strong>טמא שרץ</strong> שכן לפי שעה טמא הוא, ואף על פי שביכולתו לטבול במקוה ולהיות טהור גמור בליל הפסח.
## דף סט:
 <strong>וכל שאילו ביחיד נדחה</strong> שכל טומאה שאם נטמא בה אדם יחיד הריהו נדחה לפסח שני, אם ארע מעין זה <strong>בציבור עבדי</strong> <small>[עושים]</small> כולם את הפסח <strong>בטומאה.</strong> וכלל נוסף: <strong>וכל מילתא דאיתא</strong> <small>[דבר שישנו]</small> <strong>בציבור</strong> שיש בו כדי לחייבו, <strong>איתא</strong> <small>[ישנו]</small> <strong>ביחיד. וכל מילתא דליתא</strong> <small>[דבר שאינו]</small> <strong>בציבור, ליתא</strong> <small>[אינו]</small> <strong>ביחיד.</strong>
 ועל פי עקרונות אלה, הרי לענין <strong>ערילות, דאי כוליה ציבור ערלים נינהו</strong> <small>[שאם</small> יקרה <small>שכל הציבור ערלים הם]</small> <strong>אמרינן להו: קומו מהולו נפשייכו ועבידי פסחא</strong> <small>[אומרים אנו להם: קומו מולו עצמכם ועשו פסח]</small> ואין אומרים שיעשה כל הציבור כולו בערלות. <strong>יחיד נמי</strong> <small>[גם כן]</small> <strong>אמרינן ליה קום מהול ועביד פסחא</strong> <small>[אומרים אנו לו: קום מול ועשה פסח],</small> <strong>ואי</strong> <small>[ואם]</small> <strong>לא מהיל ועביד</strong> <small>[מל ועשה] —</small> <strong>ענוש כרת.</strong>
 ואילו ב<strong>טומאה דאי כוליה ציבורא</strong> <small>[שאם כל הציבור]</small> <strong>טמאין נינהו</strong> <small>[הם] —</small> <strong>לא מדינן עלייהו</strong> <small>[מזים עליהם]</small> מי חטאת, <strong>אלא עבדי</strong> <small>[עושים]</small> את הפסח <strong>בטומאה, יחיד נמי</strong> <small>[גם כן]</small> <strong>פטור</strong> מהזאה וכיון שנפטר ממנה שוב אינה דוחה את השבת. ואם כן יש מקום לחלק בין ערלות וטומאה.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא:</strong> וכי אפשר לקיים כללים אלה? <strong>והרי פסח שני דליתיה</strong> <small>[שאינו]</small> <strong>בציבור ואיתיה</strong> <small>[וישנו]</small> <strong>ביחיד! אמר ליה</strong> <small>[לו]:</small> <strong>שאני התם</strong> <small>[שונה שם]</small> <strong>דהא עבד ליה ציבורא</strong> <small>[שהרי עשה אותו</small> את הפסח <small>הציבור]</small> כבר <strong>ב</strong>פסח ה<strong>ראשון</strong> בטומאה, ולכן אין להשוות לכך פסח שני.
 <strong>מיתיבי</strong> <small>[מקשים]</small> שנינו: <strong>יכול לא יהא ענוש כרת</strong> מי שלא הקריב קרבן פסח <strong>אלא</strong> דווקא זה <strong>שהיה טהור ושלא היה בדרך רחוקה</strong> שהטמא והעובר בדרך רחוקה נאמר במפורש בתורה שפטורים מפסח ראשון וחייבים בשני. מי שהיה <strong>ערל</strong> שלא נימול לפני הפסח או <strong>טמא שרץ ושאר כל הטמאים</strong> שלא נטמאו במת, ולא נטהרו לפני הפסח <strong>מנין</strong> שגם הם חייבים כרת? — <strong>תלמוד לומר:</strong> "והאיש אשר הוא טהור ובדרך לא היה וחדל לעשות הפסח ונכרתה הנפש ההיא מעמיה" (במדבר ט, יג) ולשון הכתוב <strong>"והאיש"</strong> באה לרבות את כל היכולים להטהר ולהיות ראויים.
 ומעתה נדקדק: <strong>מדקא מהדר אטמא שרץ</strong> <small>[כיון שהוא מחזר</small> לרבות מהפסוק אף <small>טמא שרץ]</small> <strong>קסבר</strong> <small>[</small>מכאן <small>שסבר]</small> <strong>אין שוחטין וזורקין על טמא שרץ, דאי</strong> <small>[שאם]</small> <strong>שוחטין וזורקין על טמא שרץ — למה ליה</strong> <small>[לו]</small> לשם מה <strong>לאהדוריה עליה</strong> <small>[לחזור עליו</small> ולרבותו<small>]</small> <strong>היינו</strong> <small>[הריהו]</small> <strong>טהור</strong> כשאר הטהורים שלא עשו פסח. שהרי יכול לשלוח קרבנו בידי אחר ובערב יאכל מן הפסח. אלא ודאי אין שוחטים וזורקים לצורכו, ועם כל זה אם ביטל מצות הפסח חייב כרת <strong>אלמא</strong> <small>[מכאן]</small> <strong>אף על גב</strong> <small>[אף על פי]</small> ש<strong>לא חזי</strong> <small>[ראוי]</small> באותה שעה להקרבת קרבן <small>—</small> <strong>חיובא עליה</strong> <small>[החיוב</small> מוטל <small>עליו]</small> מכל מקום. <strong>ואף על גב דליתא</strong> <small>[ואף על פי שאינו]</small> <strong>בציבור איתיה</strong> <small>[ישנו]</small> <strong>ביחיד,</strong> שציבור הטמא בשרץ עושה כולו בטומאה אבל ביחיד נדחה.
 <strong>אלא אמר רבא:</strong> יש לחזור מן הדברים הקודמים ולומר: <strong>קסבר</strong> <small>[סבור הוא]</small> <strong>ר' אליעזר: שוחטין וזורקין על טמא שרץ, והוא הדין</strong> ששוחטים וזורקים על <strong>טמא מת בשביעי שלו.</strong> ואם תקשה אם כן הוא <strong>והזאה למאי</strong> <small>[ל</small>צורך <small>מה]?</small> שאם אפשר לשחוט ולזרוק הדם בשבילו, הלוא אין בהזאה זו אלא צורך <strong>אכילה</strong> שיוכל לאכול את הפסח אולם <strong>אכילת פסחים לא מעכבא</strong> <small>[אינה מעכבת]</small> שאדם שנזרק דם הפסח עבורו בהיתר אם לאחר מכן אינו יכול לאכול את הפסח, כגון שנטמא או אבד — הריהו יוצא ידי חובתו ופטור מכרת! ואם כן אין ההזאה כמכשירי מצוה שמחללים שבת עליהם.
 <strong>אמר ליה</strong> <small>[לו]</small> <strong>רב אדא בר אבא לרבא: אם כן</strong> ששוחטים על טמא שרץ <strong>נמצא פסח נשחט שלא לאוכליו</strong> שהרי אדם זה בשעת שחיטת הפסח עדיין אינו ראוי לאכול ממנו מפני טומאתו. <strong>אמר ליה</strong> <small>[לו]:</small> <strong>שלא לאוכליו</strong> משמעו <strong>לחולה ולזקן,</strong> ש<strong>לא חזי</strong> <small>[ראוי]</small> להם כלל, <strong>אבל האי</strong> <small>[זה]</small> הטמא, בעצם <strong>מיחזא חזי</strong> <small>[ראוי]</small> הוא לאכול, אבל <strong>תקוני</strong> <small>[תיקון]</small> <strong>הוא</strong> ש<strong>לא מתקן</strong> <small>[מתוקן]</small> עתה לאכילה, ולפיכך הוא נחשב מן הראויים לאכול, אלא שחיסרון חיצוני הוא המעכבו מאכילה.
 <big>א</big> במשנה שנינו <strong>כלל אמר ר' עקיבא</strong> שמלאכה שאפשר לעשותה בקרבן הפסח מערב שבת כדי להכשירו לשחיטה ולהקרבה אין עושים אותה בשבת, אבל מה שאי אפשר לעשות מבעוד יום כן עושים בשבת. <strong>אמר רב יהודה אמר רב: הלכה כר' עקיבא</strong> לענין קרבן הפסח. ומעירים, <strong>ותנן נמי</strong> <small>[ושנינו</small> במשנה <small>גם כן]</small> <strong>גבי מילה כי האי גוונא</strong> <small>[כעין זה],</small> <strong>כלל אמר ר' עקיבא: כל מלאכה</strong> שצריכים לשם המילה <strong>שאפשר לעשותה מערב שבת</strong> משום שלא נקבע זמנה בו ביום <strong>אינה דוחה את השבת, מילה</strong> עצמה <strong>שאי אפשר לעשותה מערב שבת</strong> שהרי לא הגיע זמנה <strong>דוחה את השבת. ואמר רב יהודה אמר רב: הלכה כר' עקיבא.</strong>
 ומעירים: <strong>וצריכא</strong> <small>[וצריך]</small> שיפסקו הלכה זו בשני המקרים. <strong>דאי אשמעינן גבי</strong> <small>[שאם היה משמיע לנו לענין]</small> קרבן <strong>פסח</strong> בלבד, היינו אומרים כי <strong>התם</strong> <small>[שם]</small> <strong>הוא</strong> הדין שדברים הנחוצים לצורך <strong>מכשירי</strong> (הכנת) <strong>מצוה לא דחו</strong> <small>[דוחים]</small> את ה<strong>שבת,</strong> כיון שאין קרבן הפסח חשוב כמילה, <strong>משום</strong> ש<strong>לא נכרתו עליה שלש עשרה בריתות</strong> כבמילה. <strong>אבל מילה</strong> ש<strong>נכרתו עליה שלש עשרה בריתות</strong> שכן בפרשה המדברת בה נאמר שלש עשרה פעמים הלשון "ברית" (בראשית פרק יז), שהמילה היא ברית בין ה' ועם ישראל, <strong>אימא לידחי</strong> <small>[אמור</small> שחשובה <small>ותדחה</small> שבת<small>].</small>
 ולהיפך <strong>ואי אשמעינן</strong> <small>[ואם היה משמיע לנו]</small> <strong>מילה</strong> בלבד שהיא דוחה את השבת, היינו אומרים: <strong>התם</strong> <small>[שם]</small> <strong>הוא</strong> הדין ש<strong>מכשירי מצוה לא דחו</strong> <small>[דוחים]</small> <strong>שבת,</strong> שאסור לעשות בשבת את מכשירי המילה היכולים להיעשות מבעוד יום משום <strong>דליכא</strong> <small>[שאין]</small> בהם חיוב <strong>כרת,</strong> שאם אין מלים את התינוק ביום השמיני, אם מלים אותו לאחר מכן אין חייבים כרת וחיוב כרת שבמילה חל רק כשאינו רוצה למול כלל, ולכך אינו דוחה, <strong>אבל פסח דאיכא</strong> <small>[שיש]</small> <strong>כרת</strong> אם אין עושים אותו בזמנו, <strong>אימא לידחי</strong> <small>[אמור שידחה]</small> את השבת, על כן <strong>צריכא</strong> <small>[נצרכה]</small> להיאמר בשני המקרים גם דברי ר' עקיבא ווכן שהלכה כמותו.
 <big>ב משנה</big> <strong>אימתי מביא</strong> קרבן <strong>חגיגה עמו,</strong> עם קרבן הפסח? שהיו מוסיפים קרבן מיוחד ביום ארבעה עשר בניסן עם קרבן הפסח <strong>בזמן שהוא</strong> (הפסח) <strong>בא</strong> ביום <strong>חול</strong> ולא בשבת, וכשבא <strong>בטהרה</strong> ולא כשעושים אותו הקהל כשרובו טמא ובזמן שהיה קרבן הפסח <strong>מועט</strong> ולא כדי שביעה לכל המשתתפים וקרבן החגיגיה היה נאכל תחילה ולאחריו הפסח לגמר שביעה. אבל <strong>בזמן</strong> שקרבן הפסח <strong>בא בשבת</strong> או שבא <strong>במרובה</strong> כלומר שהיו מנוייו מועטים והרי הם יכולים לאכול הרבה ממני <strong>ובטומאה — אין מביאין עמו חגיגה.</strong>
 ולעצם הקרבן: <strong>חגיגה היתה באה מן הצאן מן הבקר, מן הכבשים ומן העזים מן הזכרים ומן הנקבות</strong> שאין בחגיגה כל אותן הגבלות שיש בקרבן פסח שהוא בא רק מקטני הצאן (גדיים, טלאים) ודווקא מן הזכרים, <strong>ונאכלת</strong> החגיגה <strong>לשני ימים ולילה אחד</strong> כשאר קרבנות שלמים.
 <big>ג גמרא</big> על עצם הבאתו של דין זה כאן שואלים: <strong>מאי תנא</strong> <small>[מה שנה]</small> ענין קרבן במשנה קודם לכן <strong>דקתני</strong> <small>[ששנה]</small> <strong>חגיגה,</strong> בלא קשר למשניות הקודמות? ומשיבים: <strong>תנא</strong> <small>[שנה]</small> <strong>הרכבתו והבאתו</strong> ש<strong>לא דחי</strong> <small>[דוחה]</small> <strong>שבת, קתני נמי</strong> <small>[שנה גם כן]</small> אגב כך גם דין קרבן <strong>חגיגה</strong> ש<strong>לא דחי</strong> <small>[דוחה]</small> <strong>שבת. והכי קאמר</strong> <small>[וכך אמר,</small> כך יש להבין<small>]:</small> <strong>אימתי מביאין עמו</strong> עם קרבן הפסח גם קרבן <strong>חגיגה — בזמן שהוא בא בחול, בטהרה ובמועט.</strong>
 <strong>אמר רב אשי: שמע מינה</strong> <small>[למד מכאן]</small> מהלכות אלה כי <strong>חגיגת ארבעה עשר</strong> בניסן, הבאה עם הפסח שמדובר בה במשנתנו (להבדיל מחגיגה הבאה בכל יום של חג, בפסח כבחגים אחרים, שקרויה חגיגת חמשה עשר)
## דף ע.
 <strong>לאו חובה היא</strong> כלומר, אין חובה אמורה בתורה לעשותה. <strong>דאי סלקא דעתך</strong> <small>[שאם עולה על דעתך]</small> לומר ש<strong>חובה היא</strong> — אם כן <strong>תיתי</strong> <small>[תבוא]</small> אף <strong>בשבת, ותיתי</strong> <small>[ותבוא]</small> אף <strong>במרובה, ותיתי</strong> <small>[ותבוא]</small> אף <strong>בטומאה.</strong>
 ושואלים: אם כן שאין הבאת החגיגה חובה, <strong>במועט מיהו</strong> <small>[בכל אופן]</small> <strong>מאי טעמא אתיא</strong> <small>[מה הטעם באה]</small> חגיגה זו? הרי די בפסח כדי שביעת מנוייו! ומסבירים שהטעם הוא <strong>כדתניא</strong> <small>[כפי ששנויה</small> ברייתא<small>]:</small> <strong>חגיגה הבאה עם הפסח</strong> היא <strong>נאכלת תחילה,</strong> והטעם הוא <strong>כדי שיהא פסח נאכל על השבע.</strong> ואף שיש בו כדי להשביע את מנוייו, אינם נהנים מאכילתו אלא אם כן הריהם שבעים כבר והוא בא רק לגמר שביעה, ומתוך כך הצורך באכילת החגיגה אף במנויים מועטים.
 <big>א</big> שנינו במשנה שחגיגת ארבעה עשר בניסן <strong>נאכלת לשני ימים</strong> ולילה אחד. ומעירים: <strong>מתניתין</strong> <small>[משנתנו]</small> ש<strong>לא</strong> כשיטת <strong>בן תימא. דתניא</strong> <small>[ש</small>כן <small>שנינו</small> בברייתא<small>],</small> <strong>בן תימא אומר: חגיגה הבאה עם הפסח</strong> ביום ארבעה עשר בניסן <strong>הרי היא כפסח, ואינה נאכלת אלא ליום ולילה</strong> בלבד. <strong>וחגיגת חמשה עשר</strong> כלומר, קרבן חגיגה שמביאים ביום טוב ראשון של פסח עצמו כפי שמביאים בכל חג אחר — דינה כשלמים, ו<strong>נאכלת לשני ימים ולילה אחד.</strong>
 <strong>וחגיגת ארבעה עשר</strong> אם עיכב את שחיטתה למחר <strong>יוצא בה משום</strong> מצות <strong>שמחה</strong> כאמור "ושמחת בחגך", ואולם <strong>אין יוצא בה משום</strong> מצות הבאת <strong>קרבן</strong> חגיגת חמישה עשר.
 ושואלים: <strong>מאי טעמיה</strong> <small>[מה טעמו]</small> של <strong>בן תימא</strong> ומה ביסוס דבריו בתורה? ומסבירים: <strong>כדמתני</strong> <small>[כפי ששנה]</small> <strong>רב לחייא בריה</strong> <small>[בנו]</small> את הפסוק <strong>"ולא ילין לבקר זבח חג הפסח"</strong> (שמות לד, כה), <strong>"זבח חג" — זה</strong> קרבן ה<strong>חגיגה, "הפסח" — כמשמעו, ואמר רחמנא</strong> <small>[הכתוב]:</small> <strong>"לא ילין",</strong> הרי שגם החגיגה אסורה בהלנה לבוקר.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: אם <strong>ל</strong>פי שיטת <strong>בן תימא</strong> חגיגה הבאה עם הפסח <strong>נאכלת צלי</strong> בלבד כפסח <strong>או אין נאכלת צלי?</strong> וצדדי השאלה: <strong>כי אקשיה רחמנא</strong> <small>[כאשר השווה אותה הכתוב]</small> <strong>לפסח</strong> הריהו לענין <strong>לינה</strong> בלבד שאסור להלינה עד הבקר, <strong>אבל</strong> לענין מצות <strong>צלי — לא, או דילמא</strong> <small>[שמא]</small> <strong>לא שנא</strong> <small>[שונה]</small> שההשוואה היא לכל, ואף החגיגה הבאה עם הפסח חייבת להיאכל צלי.
 ומציעים, <strong>תא שמע</strong> <small>[בוא</small> ו<small>שמע]</small> פתרון: שבזמן שבית המקדש קיים היתה אחת משאלות התינוקות בליל חג הפסח: מה נשתנה הלילה הזה מכל הלילות, שבכל הלילות אנו אוכלים בין צלי, בין שלוק ובין מבושל, <strong>הלילה הזה כולו צלי. ואמר רב חסדא: זו דברי בן תימא,</strong> משמע שאף החגיגה נאכלת צלי בלבד, <strong>שמע מינה</strong>.
 ועוד <strong>איבעיא להו</strong> <small>[נשאלה להם</small> שאלה<small>]</small> <strong>ל</strong>דעת <strong>בן תימא:</strong> חגיגת ארבעה עשר <strong>באה</strong> אף <strong>מן הבקר או</strong> שמא <strong>אינה באה מן הבקר</strong> כפסח שבא מן הצאן; <strong>באה</strong> אף <strong>מן הנקבות או</strong> שמא <strong>אינה באה מן הנקבות</strong> כפסח עצמו; <strong>באה</strong> אף <strong>בת שתי שנים או אינה באה בת שתי שנים</strong> אלא בת שנה בלבד בפסח עצמו?
 ומשום אותה בעיה עקרונית: <strong>כי אקשיה רחמנא</strong> <small>[כאשר השוותה אותה התורה]</small> <strong>לפסח</strong> הרי זה <strong>למידי</strong> <small>[לדברים]</small> שב<strong>אכילה</strong> ולזמן אכילתה, <strong>אבל לכל מילי</strong> <small>[לכל דבר]</small> — <strong>לא, או דילמא</strong> <small>[שמא]</small> <strong>לא שנא</strong> <small>[שונה]</small> והשווה אותה לפסח לכל דבר.
 <strong>תא שמע</strong> <small>[בוא</small> ו<small>שמע]</small> פתרון לשאלות אלו ממה ששנינו: <strong>חגיגה הבאה עם הפסח</strong> ביום ארבעה עשר בניסן <strong>הרי היא כפסח</strong> לכל דבריו, <strong>באה מן הצאן ואינה באה מן הבקר, באה מן הזכרים ואינה באה מן הנקבות, באה בת שנתה ואינה באה בת שתי שנים, ואינה נאכלת אלא ליום ולילה, ואינה נאכלת אלא צלי, ואינה נאכלת אלא למנויו</strong> שנמנו קודם לכן לאכול מקרבן זה.
 ומסבירים: <strong>מאן</strong> <small>[מי]</small> הוא ש<strong>שמעת ליה דאית ליה האי סברא</strong> <small>[אותו שיש לו</small> שמקבל <small>סברא זו]</small> להשוות את החגיגה לפסח לכל דבריה — <strong>בן תימא, שמע מינה</strong> <small>[למד מכאן]</small> <strong>כולהו מילתא בעינן</strong> <small>[כל הדברים צריכים אנו]</small> שכל הדינים האמורים בפסח אמורים אף בחגיגת ארבעה עשר. ומסכמים: אכן <strong>שמע מינה</strong> <small>[למד מכאן]</small> שכן הוא.
 <strong>איבעיא להו</strong> <small>[נשאלה להם]</small> <strong>ל</strong>שיטת <strong>בן תימא: יש בה</strong> בחגיגת ארבעה עשר איסור <strong>משום שבירת עצם</strong> כבקרבן פסח שנתפרש בתורה שאין לשבור בו עצם, <strong>או אין בה משום שבירת העצם?</strong> וצדדי שאלה זו: <strong>אף על גב דכי אקשיה רחמנא</strong> <small>[אף על פי שהשוותה אותה תורה]</small> <strong>לפסח,</strong> הרי <strong>אמר קרא</strong> <small>[המקרא]:</small> <strong>"בו",</strong> כאמור "ועצם לא תשברו בו" (שמות יב, מו), ולשון "בו" לשון צמצום ודיוק היא, ומשמעה <strong>"בו"</strong> בלבד נאמר איסור זה — <strong>ולא בחגיגה</strong> הבאה עמו. <strong>או דילמא</strong> <small>[שמא]</small> <strong>האי</strong> <small>[זה]</small> <strong>"בו"</strong> שנאמר כאן כוונתו לדיוק אחר: <strong>ב</strong>קרבן פסח <strong>כשר</strong> קיים איסור זה <strong>ולא בפסול.</strong>
 כדי לפתור את הדבר מציעים: <strong>תא שמע</strong> <small>[בוא</small> ו<small>שמע]</small> פתרון ממה ששנינו: <strong>סכין שנמצאת ב</strong>יום <strong>ארבעה עשר</strong> בניסן בירושלים <strong>שוחט בה מיד</strong> ואינו צריך לחשוש לטהרתה, שמן הסתם סכין הראויה לשחיטה כבר דאגו לטהרה לצורך שחיטת קרבן פסח. ואם מצאה ביום <strong>שלשה עשר שונה</strong> (חוזר) <strong>ומטביל</strong> אותה מספק, שמא לא הספיקו להטבילה. <strong>קופיץ</strong> שהיא סכין גדולה המשמשת לרוב לחיתוך עצמות <strong>בין בזה</strong> בארבעה עשר <strong>ובין בזה</strong> בשלושה עשר — <strong>שונה ומטביל.</strong>
 ומעתה נברר: <strong>מני</strong> <small>[</small>כשיטת <small>מי היא]</small> ברייתא זו? <strong>אילימא</strong> <small>[אם תאמר]</small> <strong>רבנן</strong> <small>[</small>כשיטת <small>חכמים]</small> המתירים לשבור עצמות החגיגה, <strong>מאי שנא</strong> <small>[במה שונה]</small> <strong>סכין</strong> בשלושה עשר ש<strong>מטביל</strong> כיון <strong>דחזיא</strong> <small>[שראויה]</small> <strong>לפסח, קופיץ נמי</strong> <small>[גם כן]</small> <strong>הא חזי</strong> <small>[הרי ראוי]</small> <strong>לחגיגה,</strong> ולא היה צורך להטביל שנית את הקופיץ, שהרי מן הסתם גם אותו הטבילו לשבירת עצמות קרבן החגיגה.
 <strong>אלא לאו</strong> <small>[האם לא]</small> כשיטת <strong>בן תימא היא, ושמע מינה</strong> <small>[ולמד מכאן]</small> שאף בחגיגה <strong>יש בה משום</strong> איסור <strong>שבירת העצם,</strong> ומשום כך קופיץ צריך תמיד להטבילו, שכיון שאסור לשבור כל עצם לא בפסח בחגיגה יתכן שהקופיץ לא נטהר כלל.
 ודוחים: <strong>לא, לעולם</strong> יכול אתה לפרש שיהיה זה כשיטת <strong>רבנן</strong> <small>[חכמים],</small> וכאן מדובר <strong>כגון שבא</strong> זמן שחיטת הפסח <strong>בשבת.</strong> שבמקרה כזה לדעת הכל אין מקריבים בו חגיגה אלא פסח בלבד, ואין איפוא צורך בקופיץ.
 ומקשים: <strong>והא מדקתני סיפא</strong> <small>[והרי ממה ששנינו בסופה</small> של אותה משנה<small>]:</small> <strong>חל ארבעה עשר להיות בשבת</strong> — <strong>שוחט בה</strong> בסכין <strong>מיד</strong> בלא להטבילה, ואם <strong>בחמשה עשר</strong> ביום טוב עצמו מצאה — <strong>שוחט בה מיד,</strong> שוודאי שהוטבלו מאתמול. <strong>נמצאת קופיץ קשורה לסכין</strong> אף אם נמצאה בארבעה עשר שחל להיות ביום חול — <strong>הרי היא כסכין</strong> משום שבודאי טבלום יחד. ואם בסוף המשנה מדובר כשחל ארבעה עשר בשבת, <strong>מכלל דרישא לאו בשבת עסקינן</strong> <small>[מכאן שבראשה</small> של המשנה <small>לא בשבת אנו עוסקים],</small>
 <strong>ואלא</strong> יש לדחות תירוץ זה ולומר שמדובר כאן <strong>שבא</strong> קרבן פסח באותו מקרה
## דף ע:
 <strong>במרובה</strong> שמנוייו מועטים ורב הבשר, וכיון שכך אין צורך בחגיגה, וממילא אף אין צורך בקופיץ. על הסבר זה מקשים: <strong>מנא ידעי</strong> <small>[מנין יודעים]</small> הבעלים שיהא השנה הפסח מרובה, שמא יתרבו הנמנים עליו עד שעת שחיטתו וימצא הפסח מועט.
 <strong>אלא</strong> צריכים לומר שמדובר כאן בפסח <strong>שבא בטומאה</strong> של רוב ישראל, שאין מביאים עמו חגיגה. ומקשים: <strong>סוף סוף, מנא ידעי</strong> <small>[מנין יודעים]</small> הבעלים מראש כשמטבילים סכיניהם ביום שלושה עשר בניסן, שיבוא הפסח בטומאה? שמא יתברר שרוב ציבור טהור!
 ומשיבים: מדובר <strong>דמית</strong> <small>[שמת]</small> ה<strong>נשיא,</strong> ולפי ההלכה צריכים הכל להיטמא לו. ושואלים: <strong>דמית</strong> <small>[שמת]</small> ה<strong>נשיא אימת</strong> <small>[אימתי]?</small> <strong>אילימא</strong> <small>[אם תאמר]</small> <strong>דמית</strong> <small>[שמת]</small> <strong>בשלשה עשר</strong> והכל נטמאים לו — אם כן, <strong>סכין</strong> מלכתחילה <strong>למה לי דמטבליה</strong> <small>[להטבילה]?</small> שהרי בכל אופן עתיד הוא להיטמא! <strong>ואלא דמית</strong> <small>[שמת]</small> <strong>בארבעה עשר,</strong> ואין יודעים לפני כן אם יבוא הפסח בטומאה. ואם כן, <strong>מאי שנא</strong> <small>[מה שונה]</small> <strong>סכין</strong> ש<strong>מטביל</strong> אותה, <strong>ומאי שנא</strong> <small>[ומה שונה]</small> <strong>קופיץ</strong> ש<strong>לא מטביל לה</strong> <small>[אותה]?</small>
 ומשיבים: <strong>לא צריכא</strong> <small>[נצרכה]</small> אלא במקרה ש<strong>נשיא גוסס בשלשה עשר. סכין</strong> שיש בה רק <strong>חד ספיקא</strong> <small>[ספק אחד]</small> ספק ימות הנשיא וייעשה הפסח בטומאה, ספק לא ימות הנשיא לפני החג — הרי הוא <strong>מטביל</strong> אותה, שאם לא ימות הנשיא צריך הוא סכין טהורה לשחוט בה. <strong>קופיץ</strong> שיש בו <strong>תרי ספיקי</strong> <small>[שני ספיקות]</small> שמא ימות הנשיא ולא יצטרכו להטבילו, ועוד שמא יהא הפסח מרובה ולא יצטרכו לקרבן חגיגה — אינו <strong>מטביל.</strong>
 <big>א</big> <strong>תניא</strong> <small>[שנינו</small> בברייתא<small>]</small> <strong>יהודה בן דורתאי פירש</strong> מן החכמים <strong>הוא ודורתאי בנו, והלך וישב לו בדרום</strong> כדי שלא תחול עליו החובה להקריב את הפסח וחגיגה (שהרי הוא בדרך רחוקה מירושלים) מפני שחלק על שיטת חכמים בדין חגיגה של יום ארבעה עשר, שלדבריהם אינה דוחה את השבת. ש<strong>אמר: אם יבוא אליהו ויאמר להם לישראל: מפני מה לא חגגתם חגיגה בשבת, מה הן אומרים לו? תמהני על שני גדולי הדור שמעיה ואבטליון שהן חכמים גדולים ודרשנין גדולים, ולא אמרו להן לישראל</strong> שאף <strong>חגיגה</strong> של יום ארבעה עשר <strong>דוחה את השבת.</strong>
 <strong>אמר רב: מאי טעמיה</strong> <small>[מה טעמו]</small> של <strong>בן דורתאי</strong> — <strong>דכתיב</strong> <small>[שנאמר]:</small> <strong>"וזבחת פסח לה' אלהיך צאן ובקר</strong> במקום אשר יבחר ה' לשכן שמו שם<strong>"</strong> (דברים טז ב), ויש לשאול: וכי בא פסח מן הבקר? <strong>והלוא אין פסח בא אלא מן הכבשים ומן העזים</strong> כמבואר בספר שמות (יב, ה)! <strong>אלא</strong> כך יש להבין: <strong>"צאן" — זה פסח, "בקר" — זו חגיגה</strong> הבאה עמו. <strong>ואמר רחמנא</strong> <small>[הכתוב]</small> <strong>"וזבחת פסח"</strong> ללמדנו ששניהם נזבחים כאחד. ומכאן למד שדינה של חגיגה כפסח לכל דבר!
 <strong>אמר רב אשי:</strong> וכי <strong>אנן</strong> <small>[אנחנו]</small> את <strong>טעמא</strong> <small>[הטעם]</small> של ה<strong>פרושים ניקו ונפרוש</strong> <small>[נעמוד ונפרש]?</small> שהרי בן דורתאי ובנו פרשו מכל חכמי ישראל, ואיננו צריכים לעסוק בפירוש שיטתם של אלה שהבדילו עצמם מכלל החכמים. <strong>אלא קרא</strong> <small>[הפסוק]</small> לצורך הסבר שיטתו של <strong>רב נחמן הוא דאתא</strong> <small>[שבא],</small> ש<strong>אמר רב נחמן אמר רבה בר אבוה: מניין למותר הפסח,</strong> שהיא בהמה שהקדישוה לקרבן פסח ונאבדה והקריבו אחרת תחתיה, ולאחר מכן מצאוה. או שהפרישו מעות לפסח וחלה עליהם קדושת הפסח, ואחר כך הוזלו הבהמות ונותרו מעות, <strong>שקרב</strong> בתור זבח <strong>שלמים —</strong>
 <strong>שנאמר "וזבחת פסח לה' אלהיך צאן ובקר",</strong> ונשאלה השאלה: <strong>וכי פסח מן הבקר בא? והלא אין פסח בא אלא מן הכבשים ומן העזים! אלא</strong> בא הכתוב ללמד כי <strong>מותר הפסח יהא לדבר הבא מן הצאן ומן הבקר,</strong> וקרבן שלמים הוא הקרבן שמותר להביא מכל מיני צאן ובקר, זכרים ונקבות.
 לעצם הדברים שואלים: <strong>ורבנן</strong> <small>[ו</small>לשיטת <small>חכמים]</small> <strong>מאי טעמא</strong> <small>[מה הטעם]</small> שחגיגת ארבעה עשר וכן של חמישה עשר <strong>לא דחי</strong> <small>[דוחה]</small> את ה<strong>שבת? הא</strong> <small>[הרי]</small> <strong>ודאי קרבן ציבור הוא,</strong> שהרי היא באה למנויים רבים, וכל קרבנות הציבור דוחים את השבת!
 <strong>אמר ר' אילעא משום ר' יהודה בן ספרא: אמר קרא</strong> <small>[המקרא]</small> בענין חג הסוכות: <strong>"וחגתם אתו חג לה' שבעת ימים בשנה</strong> חוקת עולם לדורותיכם בחודש השביעי תחוגו אותו<strong>"</strong> (ויקרא כג, מא), וכי <strong>שבעה</strong> ימים הוא חג הסוכות? הלוא <strong>שמונה הוו</strong> <small>[הם],</small> שהרי בסוף חג הסוכות חוגגים תמיד שמיני עצרת ושמונה ימים הם! <strong>אלא מכאן</strong> לקרבן <strong>חגיגה</strong> (שעליו נאמר "וחגותם אותו") <strong>שאינה דוחה את השבת.</strong> שכיון שאין שמונה ימים בלא שבת באמצע, לכן אמרה התורה שחוגגים את החג (כלומר מקריבים בו קרבן חגיגה) רק שבעה ימים בלבד.
 <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר: אמרתי לפני רבותי</strong> והקשיתי על סברה אחרונה זו: <strong>פעמים שאי אתה מוצא אלא ששה</strong> ימים שאפשר להקריב בהם חגיגה, <strong>כגון שחל יום טוב הראשון של חג בשבת</strong> ואז גם יום השמיני חל להיות בשבת, ונמצא שרק ששה ימים מותרים בהקרבת חגיגה! <strong>אמר אביי: אבין תכלא לימא כי הא מילתא</strong> <small>[המשכל</small> את ילדיו <small>יאמר דבר כזה]</small> ולא יזהר בלשונו שלא לשאול שאלה בלתי מבוססת? הלוא יש הבדל גדול: <strong>שמונה לא משכחת</strong> <small>[תמצא]</small> <strong>לה כלל</strong> אפשרות שיהיו שמונה ימים בלא שבת בתוך החג, אבל <strong>שבעה איתא</strong> <small>[יש]</small> <strong>ברוב השנים</strong> שאפשר להקריב בהם.
 <strong>אמר עולא אמר ר' אלעזר: שלמים ששחטן מערב יום טוב</strong> בבוקר, <strong>אינו יוצא בהן לא משום</strong> שלמי <strong>שמחה ולא משום</strong> קרבן <strong>חגיגה.</strong> ומפרש: <strong>משום שמחה</strong> אינו יוצא — <strong>דכתיב</strong> <small>[ש</small>כן <small>נאמר]:</small> <strong>"וזבחת</strong> שלמים ואכלת שם <strong>ושמחת</strong> לפני ה' אלהיך<strong>"</strong> (דברים כז, ז) <strong>בעינן</strong> <small>[צריכים אנו]</small> לפי כתוב זה שתהא ה<strong>זביחה</strong>
## דף עא.
 <strong>בשעת שמחה</strong> ביום טוב עצמו, <strong>וליכא</strong> <small>[ואין</small> כאן<small>].</small> <strong>משום חגיגה</strong> אינו יוצא משום שקרבן חגיגה <strong>הוי</strong> <small>[הינו]</small> <strong>דבר שבחובה,</strong> שהרי חייב כל אדם להביא קרבן זה, וכלל בידינו: <strong>כל דבר שבחובה אינו בא אלא מן החולין,</strong> ואינו יכול להביא קרבן חובה מדבר המוקדש כבר לצורך אחר.
 ומעירים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> מברייתא זו: שנינו על דברי הפסוק: "שבעת ימים תחוג לה' אלוהיך במקום אשר יבחר ה' כי יברכך ה' אלוהיך בכל תבואתך ובכל מעשה ידיך והיית אך שמח" (דברים טז, טו), ופסוק זה לכאורה מיותר שכבר נאמרה לשון דומה לזו לפני כן ("ושמחת בחגך". דברים טז, יד). ודורשים: <strong>"והיית אך שמח" בא לרבות לילי יום טוב האחרון</strong> של חג, שאף בהם יש לדאוג שתהא <strong>שמחה</strong> באכילת קרבנות שלמים הראויים. ודנים: <strong>אתה אומר</strong> שהכוונה ל<strong>לילי יום טוב האחרון, או אינו</strong> בא לרבות <strong>אלא לילי יום טוב הראשון? תלמוד לומר: "אך שמח"</strong> לשון "אך" משמעו: <strong>חלק</strong> שהוא לשון מיעוט וחלוקה, לומר שלא בכל פעם יש שמחה.
 ומעתה נבוא לברר: <strong>מאי טעמא</strong> <small>[מה טעם]</small> למדים אנו מלשון מיעוט זו דוקא לגבי לילה ראשון שאינו שייך לשמחה. <strong>לאו</strong> <small>[האם לא]</small> <strong>משום</strong> שבלילה ראשון <strong>אין לו במה ישמח?</strong> שכפי שאמרנו קרבן שלמים שמקריב מערב החג, אינו יוצא בו חובת שמחה לפי שלא נזבח בשעת שמחה! אבל ביום טוב אחרון יכול לשמוח בשלמים שנזבחו מאתמול בחול המועד, שאף הוא זמן שמחה.
 ודוחים: <strong>לא</strong> מטעם זה, אלא <strong>כדקתני טעמא</strong> <small>[כפי ששנוי טעמו</small> של דבר<small>]</small> בברייתא ששנינו: <strong>מה ראית לרבות לילי יום טוב אחרון</strong> לשמחה <strong>ולהוציא לילי יום טוב ראשון,</strong> שהרי אף ברמזי הכתוב לא נאמר דבר זה? ומסבירים: <strong>מרבה אני לילי יום טוב האחרון</strong> לשמחה משום <strong>שיש שמחה</strong> בימים ש<strong>לפניו</strong> כל ימי החג, <strong>ומוציא אני לילי יום טוב ראשון שאין</strong> יום <strong>שמחה לפניו,</strong> ואין איפוא ראיה מכאן.
 <strong>מתיב</strong> <small>[מקשה]</small> <strong>רב יוסף</strong> על דברי עולא, שנינו: <strong>חגיגת ארבעה עשר יוצא בה משום שמחה, ואין יוצא בה משום חגיגה,</strong> ומעתה יש לשאול: <strong>אמאי</strong> <small>[מדוע]?</small> <strong>הא</strong> <small>[הרי]</small> לפי דברי עולא <strong>בעינן</strong> <small>[צריכים אנו]</small> <strong>זביחה בשעת שמחה, וליכא</strong> <small>[ואין</small> כאן<small>]!</small> <strong>אמר רב אידי בר אבין: שעיכב ושחטה</strong> לאחר מכן בימי החג, זמן שמחה.
 <strong>אמר רב אשי: הכי נמי מסתברא</strong> <small>[כך גם כן מסתבר]</small> <strong>דאי</strong> <small>[שאם]</small> <strong>לא תימא הכי</strong> <small>[תאמר כן]</small> <strong>הא מתניתא, מאן קתני לה</strong> <small>[ברייתא זו, מי שנה אותה]?</small> הלוא <strong>בן תימא</strong> הוא ששנאה! אולם לשיטת <strong>בן תימא הא פסלה לה</strong> <small>[הלוא נפסלה]</small> <strong>בלינה,</strong> שלשיטתו חגיגה זו דינה כפסח ואסור לאוכלה למחר. <strong>שמע מינה</strong> <small>[למד מכאן]</small> שאכן לא הקריבו אותה ביום ארבעה עשר, אלא לאחר מכן.
 <strong>מתיב</strong> <small>[מקשה]</small> <strong>רבא,</strong> שנינו: <strong>ההלל והשמחה</strong> בחג הסוכות <strong>שמנה</strong> ימים, <strong>ואי אמרת בעינן</strong> <small>[ואם אומר אתה שצריכים אנו]</small> שתהא <strong>זביחה בשעת שמחה,</strong> הרי <strong>זמנין סגיאין</strong> <small>[פעמים הרבה]</small> ש<strong>לא משכחת לה</strong> <small>[מוצא אותה]</small> <strong>אלא שבעה</strong> ימים, <strong>כגון שחל יום טוב הראשון להיות בשבת,</strong> ובשבת אין מקריבים קרבן חגיגה! <strong>אמר רב הונא בריה</strong> <small>[בנו]</small> של <strong>רב יהודה: משמחו בשעירי הרגלים</strong> כלומר, מקיימים אז מצות שמחה בבשר השעירים שמקריבים ברגלים לחטאת, ואותן חטאות נאכלות לכהנים.
 <strong>אמר רבא: שתי תשובות בדבר</strong> לדחות: <strong>חדא</strong> <small>[אחת]</small> ש<strong>שעירי הרגלים</strong> בשבת <strong>חי — נאכלין, צלי — אין נאכלין,</strong> שהרי אי אפשר לצלותם ביום השבת, שאין צליה זו מעיקר העבודה, ואפשר אם כן לאכלם רק כבשר חי, <strong>ושמחה בחי ליכא</strong> <small>[אין],</small> שאכילת בשר חי איננה יכולה להיקרא שמחה. <strong>ועוד,</strong> אם אותם <strong>כהנים אוכלין, וישראל</strong> אם כן <strong>במה</strong> הם <strong>שמחים</strong> ובמה מקיימים הם מצוה זו? <strong>אלא אמר רב פפא: משמחו בכסות נקיה ויין ישן.</strong>
 <big>א</big> <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> בשם <strong>ר' אלעזר: שלמים ששחטן מערב יום טוב — יוצא בהן משום שמחה</strong> אבל <strong>אין יוצא בהן משום חגיגה,</strong> ומפרש: <strong>יוצא</strong> בהם <strong>משום שמחה — כי לא בעינן</strong> <small>[צריכים אנו]</small> שתהא <strong>זביחה בשעת שמחה,</strong> והעיקר הוא שיהא נאכל בשעת שמחה. <strong>ולא</strong> יצא <strong>משום חגיגה,</strong> כי חגיגה <strong>הוי</strong> <small>[היא]</small> <strong>דבר שבחובה, וכל דבר שבחובה אינו בא אלא מן החולין.</strong>
 <strong>מיתיבי</strong> <small>[מקשים]</small> הרי שנינו: <strong>"והיית אך שמח" לרבות לילי יום טוב האחרון לשמחה. אתה אומר לרבות לילי יום טוב האחרון</strong> לשמחה, <strong>או אינו אלא לרבות לילי יום טוב הראשון? תלמוד לומר "אך"</strong> — משמעו: <strong>חלק.</strong>
 <strong>מאי טעמא</strong> <small>[מה טעם</small> הדבר<small>]?</small> שסבורים אנו שלשון מיעוט זו באה דווקא למעט יום טוב ראשון, <strong>לאו</strong> <small>[האם לא]</small> <strong>משום</strong> ש<strong>אין לו</strong> ביום טוב הראשון <strong>במה ישמח,</strong> משום שבקרבן השלמים שמקריב בערב החג אינו יוצא בו ידי חובת שמחה, לפי שלא נזבח בשעת שמחה! ודוחים: <strong>לא,</strong> הטעם הוא <strong>כדתניא</strong> <small>[כפי ששנינו</small> בברייתא<small>]</small> בהמשך: <strong>מה ראית לרבות לילי יום טוב האחרון ולהוציא לילי יום טוב הראשון — מרבה אני לילי יום טוב האחרון שיש</strong> ימים של <strong>שמחה לפניו,</strong> ומטעם זה <strong>מוציא אני לילי יום טוב הראשון שאין</strong> אף יום <strong>שמחה לפניו.</strong>
 <big>ב</big> <strong>אמר רב כהנא: מנין לאימורי</strong> (חלבי הקרבנות העולים למזבח) של <strong>חגיגת חמשה עשר</strong> בניסן <strong>שנפסלין בלינה</strong> כבר בלילה הראשון לאחר הקרבתם, ואין ממתינים להם עוד יום נוסף, אף שאת בשר הקרבן מותר לאכול עוד יום נוסף? משום <strong>שנאמר: "</strong>לא תזבח על חמץ דם זבחי <strong>ולא ילין חלב חגי עד בקר"</strong> (שמות כג, יח), <strong>וסמיך ליה</strong> <small>[וסמוך לו]</small> המילה <strong>"ראשית"</strong> כאמור: "ראשית ביכורי אדמתך תביא בית ה' אלוהיך" (שמות כג, יט), <strong>למימרא</strong> <small>[לומר]</small> לנו: <strong>דהאי בקר</strong> <small>[שבוקר זה]</small> שנאמר בכתוב הוא <strong>בקר ראשון</strong> הבא לאחר הקרבת הקרבן.
 <strong>מתקיף לה</strong> <small>[מקשה עליה]</small> <strong>רב יוסף</strong> על הוכחה זו: <strong>טעמא</strong> <small>[הטעם</small> דוקא<small>]</small> ש<strong>כתב "ראשית", הא</strong> <small>[הרי]</small> אם <strong>לא כתב "ראשית" — הוה אמינא</strong> <small>[הייתי אומר]</small> <strong>מאי</strong> <small>[מה</small> משמע<small>]</small> <strong>בקר — בקר שני,</strong> שהוא לאחר יום המחרת. ויש לשאול: <strong>מי איכא מידי</strong> <small>[האם יש דבר</small> מקרה<small>]</small> כזה שה<strong>בשר</strong> כבר <strong>איפסיל ליה מאורתא</strong> <small>[נפסל לו מהערב],</small> שהרי בשר החגיגה מותר לאוכלו רק שני ימים ולילה שביניהם, ואילו <strong>אימורין</strong> יהיו מותרים <strong>עד צפרא</strong> <small>[הבוקר]</small> שלאחר מכן?
 <strong>אמר ליה</strong> <small>[לו]</small> <strong>אביי: אלמה</strong> <small>[למה]</small> <strong>לא? והרי</strong> קרבן <strong>פסח</strong> לשיטת <strong>ר' אלעזר בן עזריה,</strong> שלדעתו <strong>בשר איפסיל ליה</strong> <small>[נפסל לו]</small> מדין תורה כבר <strong>מחצות,</strong> שלדעתו אין אוכלים את קרבן הפסח אלא עד חצות הלילה, ואילו <strong>אמורין</strong> קרבים <strong>עד צפרא</strong> <small>[הבוקר]!</small>
 <strong>אמר רבא: רב יוסף הכי קא קשיא ליה</strong> <small>[כך היה קשה לו]:</small> <strong>מי איכא מידי</strong> <small>[האם יש דבר,</small> דוגמה<small>]</small> ש<strong>אלו תנא לבשר</strong> הקרבן עצמו <strong>לא בעי</strong> <small>[צריך]</small> <strong>"ראשית",</strong> שהתנא הדן בנושא זה בדין אכילת הבשר אינו נזקק לתוספת "ראשית", משום שהוא סבור שהיא מובנת מאליה, <strong>ורב כהנא</strong> כדי ללמד לענין <strong>אימורין</strong> שהוא פשוט יותר <strong>בעי</strong> <small>[צריך]</small> את המלה <strong>"ראשית"!?</strong>
 ושואלים: <strong>מאי היא</strong> <small>[מה הוא]</small> אותו מקור שרמז רבא עליו? ומסבירים: <strong>דתניא</strong> <small>[ש</small>הרי <small>שנינו</small> בברייתא<small>]</small> על הכתוב: <strong>"ולא ילין מן הבשר אשר תזבח בערב ביום הראשון לבקר"</strong> (דברים טז, ד),
## דף עא:
 לימד בפסוק זה <strong>על חגיגת ארבעה עשר שנאכלת לשני ימים ולילה אחד.</strong> והוא דן: <strong>או אינו אלא</strong> שנאכלת <strong>ליום ולילה</strong> בלבד? <strong>כשהוא אומר: "ביום הראשון לבקר"</strong> ובכך נדע שכולו מותר באכילה, שדי היה לומר "ביום הראשון" (דברים טז, ד), וכשהוסיף "לבוקר" — <strong>הרי בקר שני אמור,</strong>
 ועדיין יש לומר: <strong>או אינו אלא בקר ראשון, ומה אני מקיים</strong> את האמור בתורה בקרבן <strong>חגיגה שנאכלת לשני ימים ולילה אחד</strong> — בחגיגות אחרות <strong>חוץ מזו, כשהוא אומר</strong> בקרבן שלמים <strong>"ואם נדר או נדבה</strong> זבח קרבנו ביום הקריבו את זבחו יאכל וממחרת והנותר ממנו יאכל<strong>"</strong> (ויקרא ז, טז), <strong>לימד</strong> שכל קרבן שלמים בין נדר בין נדבה בין חובה, וגם <strong>חגיגת ארבעה עשר</strong> בכלל, <strong>שנאכלת לשני ימים ולילה אחד.</strong>
 ומעירים: <strong>אמר מר</strong> <small>[החכם]</small> באותה ברייתא, <strong>"או אינו אלא בקר ראשון",</strong> ותוהים: <strong>הא</strong> <small>[הרי]</small> <strong>אמרת</strong> כבר <strong>כשהוא אומר "ביום הראשון לבקר" — הרי בקר שני אמור,</strong> ומה צורך לחזור ולהוכיח זאת? ומסבירים: <strong>הכי קאמר</strong> <small>[כך אמר,</small> כך התכוון לומר<small>]:</small> <strong>או אינו אלא</strong> שהיא אכן נאכלת ליום ולילה, ומה שהוסיף הפסוק "ביום הראשון לבוקר" <strong>בשתי חגיגות הכתוב מדבר, אחת חגיגת ארבעה עשר ואחת חגיגת חמשה עשר.</strong> ונאמר: <strong>זו לבוקרה</strong> — חגיגת ארבעה עשר נאכלת ליום ולילה בלבד עד בוקר ראשון של החג, <strong>וזו</strong> חגיגת חמישה עשר נאכלת ליום ולילה <strong>לבוקרה</strong> — עד לבוקר יום ששה עשר בניסן.
 <strong>הדר אמר</strong> <small>[חזר ואמר]</small> <strong>אלא דקיימא לן</strong> <small>[מה שמוחזק בידינו]</small> ש<strong>חגיגה הנאכלת לשני ימים ולילה אחד. אם כן,</strong> פסוק זה המדבר בקרבנות השלמים ונאמר בו: <strong>"ואם נדר או נדבה" במאי</strong> <small>[במה]</small> באיזה מקרה הוא מדבר? <strong>אי</strong> <small>[אם]</small> <strong>חגיגת ארבעה עשר, הא כתיב</strong> <small>[הוי כתוב]</small> <strong>בה</strong> לפי הנחה זו שאינה נאכלת אלא ל<strong>יום ולילה</strong> בלבד! <strong>אי</strong> <small>[אם]</small> <strong>חגיגת חמשה עשר, הא כתיב</strong> <small>[הרי כתוב]</small> <strong>בה</strong> גם כן שאינה נאכלת אלא ל<strong>יום ולילה!</strong>
 <strong>אלא,</strong> ודאי יש לומר כי <strong>האי</strong> <small>[זה]</small> המקרא המדבר בנדר וכו' <strong>לחגיגת חמשה עשר, והאיך כוליה קרא</strong> <small>[וכל אותו מקרא]</small> של "לא ילין" בא רק <strong>לחגיגת ארבעה עשר,</strong> וכך <strong>לימד על חגיגת ארבעה עשר שנאכלת לשני ימים ולילה אחד.</strong>
 ונשוב מעתה למה שרצינו להוכיח בענין "ראשית", <strong>טעמא</strong> <small>[הטעם,</small> דוקא<small>]</small> <strong>דכתיב</strong> <small>[שנאמר]</small> <strong>"ביום הראשון לבקר", דמאי</strong> <small>[שמה</small> משמע<small>]</small> <strong>"בקר" — בקר שני, הא</strong> <small>[הרי]</small> מכאן ש<strong>כל היכא</strong> <small>[מקום]</small> שכתוב <strong>בקר סתמא</strong> <small>[סתם]</small> בלא להוסיף בו פירוט — הכוונה היא ל<strong>בקר ראשון</strong> הקרוב ביותר ליום ההקרבה, <strong>ואף על גב</strong> <small>[ואף על פי]</small> ש<strong>לא כתב ביה</strong> <small>[ בו]</small> <strong>ראשית,</strong> ואם כן לימוד זה מן המלה "ראשית" שלמד רב כהנא — מיותר היה.
 <big>א משנה</big> <strong>הפסח ששחטו</strong> מתוך אי ידיעת הדין <strong>שלא לשמו בשבת</strong> ונפסל משום כך — <strong>חייב עליו חטאת,</strong> שהרי נמצא שעשה בשוגג מלאכה האסורה בשבת שלא לצורך.
 <strong>ושאר כל הזבחים</strong> כגון שלמים <strong>ששחטן</strong> בשבת בטעות <strong>לשם פסח, אם אינן ראויין</strong> לצורך הפסח כגון שהיו נקבות, או שהיו בקר, או יותר מבני שנתיים, שלא היה מקום לטעות בכך — <strong>חייב</strong> חטאת, שכיון שאינו יוצא בהם ידי חובת הפסח, הרי ששחיטתו שלא לצורך היתה. <strong>ואם ראויין הן — ר' אליעזר מחייב חטאת</strong> אף באלה, <strong>ור' יהושע פוטר,</strong> שכל זבח שזבחו שלא לשמו כשר. ולכן כיון שלא היתה מלאכתו לריק וקיים מכל מקום מצוה — אין לחייבו.
 <strong>אמר ליה</strong> <small>[לו]</small> <strong>ר' אליעזר: מה אם הפסח שהוא מותר</strong> לשוחטו בשבת <strong>לשמו,</strong> בכל זאת <strong>כששינה את שמו — חייב,</strong> שאר <strong>זבחים שהן אסורין</strong> לשחטן בשבת אפילו <strong>לשמן, כששינה את שמן</strong> ופסלן <strong>אינו דין שיהא חייב? אמר ליה</strong> <small>[לו]</small> <strong>ר' יהושע: לא, אם אמרת בפסח</strong> שנפסל כשנשחט שלא לשמו שהרי <strong>שינהו בדבר אסור,</strong> שהרי אותו קרבן ששחט לשמו אסור היה לשחטו בשבת, <strong>תאמר</strong> בשאר <strong>זבחים ששינן בדבר המותר,</strong> שהרי חשב באותו זמן ששוחטו לצורך פסח שמותר לשחטו בשבת.
 <strong>אמר ליה</strong> <small>[לו]</small> <strong>ר' אליעזר: אימורי ציבור</strong> (כגון: תמידים ומוספים) <strong>יוכיחו שהן מותרין</strong> לשוחטן בשבת <strong>לשמן,</strong> ואף על פי כן <strong>השוחט</strong> קרבן אחר <strong>לשמן</strong> שלא לצורך <strong>חייב.</strong> משמע שאפילו כשמותרת שחיטה כזו לצורך עצמה — לא התירו שחיטה אחרת לצורך זה. <strong>אמר ליה</strong> <small>[לו]</small> <strong>ר' יהושע: לא, אם אמרת באימורי ציבור שיש להן קצבה,</strong> שהרי יש מספר מסויים של קרבנות הדרושים לקרבן הציבור ואין צורך ביותר, ואין מקום לטעות בדבר ולשחוט קרבנות נוספים לאותה מטרה, <strong>תאמר בפסח שאין לו קצבה</strong> ואין מספר מסויים וקבוע של פסחים, ויש עדיין מקום לטעות בדבר.
 <strong>ר' מאיר אומר:</strong> לדעתו <strong>אף השוחט</strong> בשגגה <strong>לשם אימורי ציבור</strong> ושחט יותר מהקיצבה הראויה — <strong>פטור,</strong> ומאותו טעם שאמר ר' יהושע תחילה — ששינה בדבר המותר, שהתכוון לשם מצוה.
 <big>ב</big> ועוד הלכה אחרת בפסח. <strong>שחטו</strong> את הפסח בשבת, ונתכוון בטעות <strong>שלא לאוכליו</strong> חולים וזקנים שאינם יכולים לאכול אותו <strong>ושלא למנויו,</strong> לצורך <strong>ערלין,</strong> ולצורך <strong>טמאין — חייב</strong> חטאת. שהרי פסח זה פסול הוא, ונמצא שעשה מלאכה בשבת שלא לצורך מצוה. אבל אם שחטו <strong>לאוכליו ושלא לאוכליו, למנויו ושלא למנויו, למולין ולערלים, לטמאין ולטהורין — פטור,</strong> שכיון שקרבן פסח שחשב בו שתי מחשבות מסוג זה כשר הוא, נמצא השחיטה ראויה.
 <strong>שחטו ונמצא בעל מום — חייב</strong> להביא קרבן חטאת, שהרי נמצא שעשה בשוגג (שהרי היה עליו לבודקו לפני השחיטה) מלאכה אסורה, שקרבן בעל מום פסול הוא. <strong>שחטו ונמצא טריפה בסתר,</strong> שאי אפשר היה לדעת שהוא טריפה גם אם היו בודקים אותו תחילה כראוי — <strong>פטור</strong> אף מחטאת, למרות שקרבנו פסול, שזו אינה קרויה שגגה אלא אונס.
 <strong>שחטו ונודע שמשכו הבעלים את ידם</strong> ממנו ונמנו על קרבן פסח אחר, ונמצא שנשחט הפסח שלא לצורך (שהרי אין לו בעלים), <strong>או</strong> שנתברר <strong>שמתו או שנטמאו,</strong> בכל אלו — <strong>פטור, מפני ששחט ברשות,</strong> שהרי בשעת שחיטה לא ידע, ולא היה לו לחשוב שקרבן זה אינו ראוי.
## דף עב.
 <big>א גמרא</big> <strong>במאי עסקינן</strong> <small>[במה אנו עוסקים</small> כאן<small>]?</small> <strong>אילימא</strong> <small>[אם תאמר]</small> שמדובר במי שהיה <strong>טועה,</strong> שסבור היה שקרבן זה אינו קרבן פסח אלא זבח אחר — <strong>שמעת מינה</strong> <small>[למד אתה ממנה]</small> ממה שהוא חייב לפי שהקרבן פסול, כי <strong>עקירה בטעות</strong> אם עוקר ומשנה את הקרבן משמו ויעודו בטעות <strong>הויא</strong> <small>[הריהו]</small> <strong>עקירה</strong> אף שלא נתכוון לעקור. ותמוה, שהדבר שנוי במחלוקת (תוספות). <strong>אלא</strong> ודאי הכוונה <strong>בעוקר</strong> מדעת, שאף שיודע שהוא קרבן פסח, משנה את שמו במזיד.
 <strong>אימא סיפא</strong> <small>[אמור את סוף</small> אותה הלכה<small>]</small> האמורה במשנה: <strong>ושאר כל הזבחים ששחטן לשום הפסח, אם אינן ראויין</strong> לפסח — <strong>חייב,</strong> ו<strong>אם ראויין הן ר' אליעזר מחייב חטאת ור' יהושע פוטר. ואי</strong> <small>[ואם]</small> מדובר <strong>בעוקר</strong> במזיד ויודע שקרבן זה אינו פסח, אם כן <strong>מה לי ראויין, מה לי שאינן ראויין,</strong> הלוא הוא מקריב במזיד קרבן שאינו ראוי, ולמה פוטרו ר' יהושע?
 <strong>אלא פשיטא</strong> <small>[פשוט,</small> ברור<small>]</small> שמדובר <strong>בטועה.</strong> ואם כן יש סתירה במשנה, <strong>רישא</strong> <small>[תחילת</small> המשנה<small>]</small> מדברת <strong>בעוקר וסיפא</strong> <small>[וסופה]</small> מדברת <strong>בטועה! אמר ר' אבין: אין</strong> <small>[כן],</small> עליך לקבל הנחה זו, אף כי היא בלתי רגילה, ולומר: <strong>רישא</strong> <small>[תחילתה]</small> <strong>בעוקר וסיפא</strong> <small>[וסופה]</small> <strong>בטועה.</strong>
 מסופר: <strong>אשכחיה</strong> <small>[מצאו]</small> <strong>ר' יצחק בר יוסף</strong> את <strong>ר' אבהו דהוה קאי באוכלוסא דאינשי</strong> <small>[שהיה עומד בתוך קהל גדול של בני אדם],</small> <strong>אמר ליה</strong> <small>[לו]:</small> <strong>מתניתין מאי</strong> <small>[משנתנו מה],</small> כיצד יש להבינה? <strong>אמר ליה</strong> <small>[לו]</small> ר' אבהו בתשובה: <strong>רישא</strong> <small>[תחילתה]</small> מדברת <strong>בעוקר וסיפא</strong> <small>[וסופה]</small> <strong>בטועה. תנא מיניה ארבעין זימנין ודמי ליה כמאן דמנחא בכיסיה</strong> <small>[שנה ממנו</small> וחזר על שמועה זו <small>ארבעים פעמים</small> עד <small>שהיתה דומה לו כמי שמונחת בכיסו],</small> ששיננה פעמים כה רבות עד שנתבררה לו המשנה ונתפסה בזכרונו.
 <strong>תנן</strong> <small>[שנינו</small> במשנתנו<small>]</small> <strong>אמר</strong> לו <strong>ר' אליעזר</strong> לר' יהושע: <strong>מה אם פסח שמותר</strong> לשחטו בשבת <strong>לשמו, כששינה את שמו</strong> — <strong>חייב, זבחים</strong> אחרים <strong>שהן אסורין</strong> לשחטן בשבת <strong>לשמן</strong> אם לא שזהו זמנם המיוחד, <strong>כששינה את שמן אינו דין שיהא חייב! ואם איתא</strong> <small>[יש</small> מקום<small>]</small> לומר ששני חלקי המשנה אינם מדברים באותו אופן, אם כן <strong>הא</strong> <small>[הרי]</small> זה <strong>לא דמי</strong> <small>[דומה]</small> ואין להשוות, כי <strong>רישא</strong> <small>[תחילת</small> המשנה<small>]</small> מדברת <strong>בעוקר</strong> בכוונה שם הפסח ממנו, <strong>וסיפא</strong> <small>[וסופה]</small> מדברת <strong>בטועה!</strong>
 ומשיבים: <strong>לר' אליעזר לא שני ליה</strong> <small>[שונה לו,</small> בעיניו<small>]</small> שלדעתו גם מי שטעה, שנתכוון לעשות מצוה ולא עשאה — חייב חטאת, גם אם היתה זו טעות מסתברת. ולכן אינו מבדיל בין עקירה ביודעין לטעות. ושואלים: <strong>ולר' יהושע דשני ליה</strong> <small>[שעונה לו]</small> לר' אליעזר כי יש הבדל בין הפסח ששינה בו בדבר האסור לשאר זבחים ששינה את שמם לדבר המותר, <strong>לישני ליה הכי</strong> <small>[שיתרץ לו כך]</small> שבתחילה מדובר בעוקר ובסוף מדובר בטועה!
 ומסבירים: <strong>הכי קאמר ליה</strong> <small>[כך אמר לו]:</small> <strong>לדידי</strong> <small>[לשיטתי]</small> באמת זה <strong>לא דמי</strong> <small>[דומה],</small> כי <strong>רישא</strong> <small>[תחילת</small> המשנה<small>]</small> מדברת <strong>בעוקר וסיפא</strong> <small>[סופה]</small> <strong>בטועה.</strong> אולם אפילו <strong>לדידך</strong> <small>[לשיטתך]</small> שאינך מחלק בכך יש מקום לתרץ: <strong>לא אם אמרת בפסח ששינה את שמו לדבר האסור, תאמר בזבחים ששינה את שמן לדבר המותר.</strong>
 עוד נאמר במשנה ש<strong>אמר</strong><strong> ר' אליעזר</strong> לר' יהושע: <strong>אימורי ציבור יוכיחו שהן מותרין</strong> לשוחטן בשבת <strong>לשמן, והשוחט לשמן</strong> שלא לצורך — <strong>חייב,</strong> ו<strong>אמר לו ר' יהושע לא אם אמרת באימורי ציבור שכן יש להן קצבה, תאמר בפסח שאין לו קצבה.</strong>
 ושואלים: <strong>למימרא דכל היכא דאית ליה</strong> <small>[האם</small> יש <small>לומר שבכל מקום שיש]</small> <strong>קצבה מחייב ר' יהושע</strong> את הטועה במצוה זו? <strong>והרי</strong> לענין מילת <strong>תינוקות</strong> בשבת ש<strong>יש להן קצבה,</strong> ובכל זאת <strong>תנן</strong> <small>[שנינו</small> במשנה<small>]:</small> <strong>מי</strong> (מוהל) <strong>שהיו לו שני תינוקות, אחד למולו אחר השבת ואחד למולו בשבת, ושכח ומל את</strong> הילד שצריך למול <strong>אחר השבת בשבת</strong> — הרי זה <strong>חייב</strong> קרבן חטאת, שהרי לא קיים מצות מילה בילד זה, שכל זמן שאינו בן שמונה ימים עדיין אינו חייב במצוה זו, ועשה מלאכה שאין לה היתר.
 אבל אם היה ילד <strong>אחד</strong> שהיה צריך <strong>למולו בערב שבת, ואחד למול בשבת, ושכח ומל את של ערב שבת בשבת — ר' אליעזר מחייב חטאת,</strong> שכיון שלא היה זה יום שמיני אין מילתו דוחה את השבת, וחילל שבת בשגגה. <strong>ור' יהושע פוטר</strong> משום ששגג בדבר מצוה ועשה מצוה אחרת, ואם כן, אף שלתינוקות אלו יש קיצבה, מכל מקום פוטר ר' יהושע בטועה בהם!
 <strong>אמר ר' אמי: הכא במאי עסקינן</strong> <small>[כאן,</small> במילה, <small>במה אנו עוסקים]?</small> <strong>כגון שקדם</strong> המוהל <strong>ומל את של ערב שבת בשבת,</strong> שעדיין <strong>איכא הך</strong> <small>[יש אותו</small> תינוק<small>]</small> שצריך למול ב<strong>שבת דטריד ביה</strong> <small>[שטרוד בו]</small> ומוטלת עליו עדיין חובת המילה, וסבור ר' יהושע כיון שטרוד בטירדה של מצוה ויודע שעליו למול תינוק — אין לחייב אותו. <strong>הכא</strong> <small>[כאן]</small> בענין הקרבנות, <strong>כגון שקדם ושחטינהו לאימורי ציבור ברישא</strong> <small>[ושחט את אימורי הציבור תחילה]</small> ולכן שוב אין צורך להקריב קרבנות ציבור, וכיון שקרבנות אלה הם דבר שיש בו קיצבה לא היה לו מקום לטעות בו.
 ושואלים: <strong>אי הכי</strong> <small>[אם כך]</small> כיצד נבין את ההמשך? <strong>ר' מאיר אומר: אף השוחט לשם אימורי ציבור פטור,</strong> ולפי ההסבר שלנו חייב אתה לומר שכן הדין <strong>אף על גב דקדים ושחטינהו לאימורי ציבור ברישא</strong> <small>[אף על פי שקדם ושחט את אימורי הציבור תחילה],</small> <strong>והתניא</strong> <small>[והרי שנינו</small> בברייתא<small>]</small> <strong>ר' חייא</strong> מהכפר <strong>אבל ערב אמר</strong> בשם <strong>ר' מאיר: לא נחלקו ר' אליעזר ור' יהושע על</strong> מוהל <strong>שהיו לו שני תינוקות, אחד למול ערב שבת ואחד למול בשבת, ושכח ומל את של ערב שבת בשבת — שחייב.</strong>
 <strong>על מה נחלקו — על</strong> מוהל <strong>שהיו לו שני תינוקות אחד למול אחר השבת ואחד למול בשבת, ושכח ומל את של אחר השבת בשבת,</strong> ש<strong>ר' אליעזר מחייב חטאת, ור' יהושע פוטר.</strong>
 ויש לתמוה: <strong>ותסברא</strong> <small>[וכי סבור אתה]</small> שאפשר לקיים ברייתא זו כלשונה, הלוא ההיפך מסתבר: <strong>מה התם</strong> <small>[שם]</small> כשמל של אחר השבת בשבת ש<strong>לא עביד</strong> <small>[עשה]</small> <strong>מצוה,</strong> שהרי תינוק זה לא הגיע עדיין זמן מילתו לפני היום השמיני ולא עשה כלל מצוה במילתו, ובכל זאת <strong>פטר ר' יהושע</strong> משום שטעה בתוך כדי עיסוק בדבר מצוה, <strong>היכא דקא עביד</strong> <small>[במקום שעושה]</small> <strong>מצוה</strong> בילד שחל שמיני שלו בערב שבת, שכבר חלה עליו מצות מילה <strong>מחייב?!</strong>
 <strong>אמרי דבי</strong> <small>[אמרו בני</small> בית מדרשו<small>]</small> של <strong>ר' ינאי:</strong> ב<strong>רישא</strong> <small>[תחילתה</small> של אותה ברייתא<small>]</small> מדובר <strong>כגון שקדם ומל</strong> את הילד הצריך להימול <strong>בשבת</strong> עוד <strong>בערב שבת</strong>
## דף עב:
 <strong>שלא נתנה שבת לדחות,</strong> ומכיון שכבר מל את הילד שהיה צריך למולו בשבת, צריך המוהל לדעת ששוב אין עליו כל חובת מילה בשבת, שהרי מילת הילד שחל שמיני שלו כבר בערב שבת אינה דוחה את השבת, שמכיון שנדחתה נדחתה, ולכן חייב. <strong>וסיפא</strong> <small>[וסופה</small> של הברייתא<small>]</small> מדובר שעדיין <strong>נתנה שבת לדחות אצלו,</strong> שהרי הילד שצריך למול בשבת עדיין לא נימול.
 ועל פי הבנה זו, שהכל תלוי בשאלה אם ניתנה שבת להידחות או לא <strong>הרי הכא</strong> <small>[כאן]</small> <strong>נתנה שבת לדחות אצל קרבן ציבור,</strong> וכיון שהוא יודע שקרבנות אלה יש צורך להקריבם בשבת — יש לו כעין צידוק לטעות.
 <strong>אמר ליה</strong> <small>[לו]</small> <strong>רב אשי לרב כהנא: הכא נמי</strong> <small>[כאן גם כן]</small> אפשר לומר: <strong>הרי נתנה שבת לדחות אצל תינוקות דעלמא</strong> <small>[סתם],</small> כלומר תינוקות אחרים שחובת מילתם בשבת. ואף לו יש אם כן צד היתר כלשהו וצידוק לטעות! <strong>אמר ליה</strong> <small>[לו]</small> רב כהנא: <strong>לגבי דהאי גברא מיהת לא איתיהיב</strong> <small>[אותו אדם מכל מקום לא ניתנה]</small> רשות לדחות את השבת שהרי הוא עצמו אינו יודע אלא על שני תינוקות אלו בלבד.
 <big>א</big> אמרנו ש <strong>שאר כל הזבחים ששחטן לשום פסח, אם אינן ראויין לפסח — חייב, ואם ראויין, ר' אליעזר מחייב חטאת, ור' יהושע פוטר.</strong> ומעירים: <strong>מאן תנא</strong> <small>[מי הוא התנא]</small> <strong>דשני ליה</strong> <small>[ששונה לו,</small> בעיניו<small>]</small> לענין הלכה <strong>בין</strong> קרבנות <strong>ראויין לשאינן ראויין?</strong>
 ומשיבים: שיטת <strong>ר' שמעון היא. דתניא</strong> <small>[ש</small>הרי <small>שנינו</small> בברייתא<small>]:</small> <strong>אחד הזבחים הראויין</strong> לפסח <strong>ואחד זבחים שאינן ראויין, וכן השוחט לשם אימורי ציבור</strong> בשבת — <strong>פטור</strong> מקרבן אם שגג בכך, אלו <strong>דברי ר' מאיר. אמר ר' שמעון: לא נחלקו ר' אליעזר ור' יהושע על</strong> המביא זבחים <strong>שאינן ראויין שחייב, על מה נחלקו</strong> — על קרבנות <strong>הראויין, שר' אליעזר מחייב חטאת, ור' יהושע פוטר.</strong> משמע שסתם משנתינו כשיטת ר' שמעון.
 <strong>אמר רב ביבי אמר ר' אלעזר: פוטר היה ר' מאיר אפילו עגל של זבחי שלמים ששחטו לשום הפסח,</strong> אף שכאן אין לטעות ולהחליף טלה של פסח בעגל, מכל מקום לדעתו אין מקום לחלק. <strong>אמר ליה</strong> <small>[לו]</small> <strong>ר' זירא לרב ביבי: והאמר</strong> <small>[והרי אמר]</small> <strong>ר' יוחנן: מודה היה ר' מאיר בבעלי מומין</strong> שהקריבם בשבת שחייב חטאת עליהם! <strong>אמר ליה</strong> <small>[לו]:</small> <strong>בבעלי מומין</strong> הוא <strong>לא טריד בהו</strong> <small>[טרוד בהם]</small> שבעלי מומים יודע הוא שאינם עומדים להקרבה, <strong>והאי</strong> <small>[ו</small>עגל <small>זה]</small> <strong>טריד ביה</strong> <small>[טרוד בו]</small> להקריבו ויכול לטעות בו.
 <strong>בעא מיניה</strong> <small>[שאל ממנו]</small> <strong>רבא מרב נחמן:</strong> אם שחט <strong>חולין</strong> גמורים <strong>לשום פסח, מאי לי אמר</strong> <small>[מה היה אומר]</small> <strong>ר' מאיר</strong> בזה? האם גם פה פוטר היה כבשאר טעויות, או לא? <strong>אמר ליה</strong> <small>[לו]:</small> <strong>פוטר היה ר' מאיר אפילו</strong> הקריב <strong>חולין</strong> גמורים <strong>לשום פסח.</strong>
 ושאלו: <strong>והאמר</strong> <small>[והרי אמר]</small> <strong>ר' יוחנן: מודה היה ר' מאיר בבעלי מומין</strong> כיון שאינם עומדים להקרבה, ואם כן הוא הדין בחולין שאף הם אינם עומדים להקרבה! אמר לו: יש לחלק, <strong>בעלי מומין</strong> בתמימים <strong>לא מיחלפי</strong> <small>[מתחלפים],</small> ואם בכל זאת טעה והחליף — חייב, אבל <strong>הני</strong> <small>[אלה]</small> חולין וקדשים שאין סימן הבדל חיצוני בהם <strong>מיחלפי</strong> <small>[מתחלפים],</small> ולכך אם החליפם — פטור.
 ושואלים: <strong>וטעמא</strong> <small>[ו</small>כי <small>הטעם]</small> של <strong>ר' מאיר משום איחלופי</strong> <small>[מתחלף]</small> <strong>ולא איחלופי</strong> <small>[מתחלף]</small> הוא? והרי <strong>אמר רב ביבי אמר ר' אלעזר: פוטר היה ר' מאיר אפילו עגל של זבחי שלמים ששחטו לשום הפסח</strong> אפילו כאשר אין שום אפשרות לטעות! <strong>אלמא, טעמא</strong> <small>[מכאן שטעמו]</small> של <strong>ר' מאיר משום דטריד</strong> <small>[ש</small>הוא <small>טרוד]</small> בעשיית המצוה, ולכן פטור אם שגג ועבר תוך כדי כך, אבל לא מפני שעשויים להתחלף!
 <strong>אמר ליה</strong> <small>[לו]:</small> שני הטעמים תופסים לדעת ר' מאיר; אם הוא <strong>טריד</strong> <small>[טרוד]</small> הריהו פטור <strong>אף על גב</strong> <small>[אף על פי]</small> ש<strong>לא מחלף</strong> <small>[מתחלף],</small> ופוטר גם בזמן ש<strong>מחלף</strong> <small>[מתחלף]</small> <strong>אף על גב</strong> <small>[אף על פי]</small> ש<strong>לא טריד</strong> <small>[טרוד],</small> <strong>לאפוקי</strong> <small>[להוציא]</small> <strong>בעלי מומין,</strong> ש<strong>לא איחלופי מחלף</strong> <small>[</small>עשויים <small>להתחלף]</small> <strong>ו</strong>הוא <strong>לא מטריד טריד</strong> <small>[טרוד]</small> בהקרבתם.
 <big>ב</big> מסופר: <strong>יתיב</strong> <small>[ישבו]</small> <strong>ר' זירא ור' שמואל בר רב יצחק אקילעא</strong> <small>[במרפסת]</small> של <strong>ר' שמואל בר רב יצחק, ויתבי וקא אמרי</strong> <small>[וישבו ואמרו],</small> <strong>אמר ר' שמעון בן לקיש: נתחלף לו</strong> בשוגג <strong>שפוד של נותר</strong> שהיה עליו נותר מבשר הקדשים האסור באכילה, והאוכלו בזדון חייב כרת, <strong>בשפוד של צלי</strong> של בשר קודש שמצוה לאכלו, <strong>ואכלו — חייב</strong> חטאת. שהרי התכוון למצוה וטעה, וכיון ששגג — צריך להביא קרבן חטאת.
 <strong>ור' יוחנן אמר:</strong> אם את <strong>אשתו</strong> בשעה שהיתה <strong>נדה בעל</strong> בשגגה — <strong>חייב</strong> חטאת, ששגג באיסור נדה. אם <strong>יבמתו נדה בעל</strong> בשגגה — <strong>פטור,</strong> שכן יש מצוה בעצם הבעילה ביבמתו, כאמור: "יבמה יבוא עליה" (דברים כה, ה), וגם אם טעה, ותוך כדי עשיית המצוה נכשל בעבירה — אינו חייב חטאת. ותחילה מנסים לברר האם ר' יוחנן וריש לקיש מסכימים או חלוקים זה על זה.
 <strong>איכא דאמרי</strong> <small>[יש שאומרים]</small> <strong>כל שכן בההיא</strong> <small>[באותו</small> מקרה<small>]</small> של ר' שמעון בן לקיש במי שאכל בטעות שיפוד של נותר ש<strong>מחייב</strong> ר' יוחנן, שכן במעשה אכילת הנותר <strong>לא עשה</strong> שום <strong>מצוה</strong> ורק התכוון למצוה, מה שאין כן במקרה שבעל אשתו נדה, שיש קצת מצוה בבעילה זו, כאשר יבואר.
 <strong>אית דאמרי</strong> <small>[יש שאומרים]</small> שלדעת ר' יוחנן <strong>בההוא,</strong> כשנתחלף לו שיפוד של נותר בשל קודש — <strong>פטור. מאי טעמא</strong> <small>[מה טעם</small> הדבר<small>]?</small> <strong>התם</strong> <small>[שם]</small> <strong>הוא</strong> כאשר בעל אשתו נדה חייב, <strong>דהוה ליה לשיולי</strong> <small>[שהיה לו לשאול]</small> אותה אם נדה היא, ומשום שלא שאל — חייב חטאת. <strong>אבל הכא</strong> <small>[כאן</small> בשיפוד<small>]</small> ש<strong>לא הוה ליה לשיולי</strong> <small>[היה לו</small> את מי <small>לשאול]</small> — <strong>לא.</strong>
 ושואלים: <strong>ור' יוחנן, מאי שנא</strong> <small>[במה שונה]</small> שפוטר הבא על <strong>יבמתו</strong> הנדה? משום <strong>דקא עביד</strong> <small>[שהוא עושה]</small> <strong>מצוה, אשתו נמי</strong> <small>[גם כן]</small> הרי <strong>קא עביד</strong> <small>[עושה]</small> <strong>מצוה</strong> בביאתה, שהרי מקיים מצות פריה ורביה! ומשיבים: מדובר כאן <strong>באשתו מעוברת</strong> שאין כאן עוד צד פריה ורביה.
 ומקשים: והלוא בכל זאת <strong>והא איכא</strong> <small>[והרי יש]</small> מצות <strong>שמחת עונה,</strong> שחייב אדם בתוך שאר חובות הנישואין להיזקק לאשתו בכל זמן קבוע (עונה) (ראה שמות כא, י), ומצוה היא! ועונים שכאן מדובר <strong>שלא בשעת עונתה.</strong>
 ועדיין מקשים: אפילו כך, <strong>והאמר</strong> <small>[הרי אמר]</small> <strong>רבא: חייב אדם לשמח</strong> את <strong>אשתו בדבר מצוה</strong> (בתשמיש) אף שלא בזמן עונתה, אם רצונה בכך! ומתרצים: שמדובר כאן <strong>סמוך לווסתה,</strong> שאז אסור לו לבוא עליה מפני החשש שמא תמצא נדה בשעת תשמיש.
 ושואלים: <strong>אי הכי</strong> <small>[אם כך]</small> שמדובר בקרוב לווסתה, שהיה עליו להיזהר ולא לבוא עליה, <strong>אפילו יבמתו נמי</strong> <small>[גם כן]</small> יהא חייב אם בא עליה בזמן הסמוך לווסתה! ומסבירים: <strong>יבמתו בזיז מינה</strong> <small>[מתבייש ממנה]</small> עדיין, ולא נוח לו לשאול אם קרוב לווסתה הוא, <strong>אשתו לא בזיז מינה</strong> <small>[מתבייש ממנה]</small> והיה עליו לשאול אותה.
 ושואלים: <strong>ור' יוחנן כמאן</strong> <small>[כשיטת מי]</small> אמר דברים אלה לענין טועה בדבר מצוה? <strong>אילימא</strong> <small>[אם תאמר]</small> כשיטת <strong>ר' יוסי דתנן</strong> <small>[ש</small>כן <small>שנינו</small> במשנה<small>]</small> <strong>ר' יוסי אומר: יום טוב הראשון של חג</strong> הסוכות <strong>שחל להיות בשבת, ושכח והוציא את הלולב לרשות הרבים</strong> וטלטלו בה, ועבר בשגגה על מלאכה האסורה מן התורה — <strong>פטור</strong> מקרבן חטאת, <strong>מפני שהוציא ברשות</strong> כלומר, לשם מצוה.
 אולם יש מקום לחלק בין דברים אלה לדברי ר' יוחנן: <strong>דילמא</strong> <small>[שמא]</small> <strong>שאני התם</strong> <small>[שונה שם]</small> ש<strong>זמנו בהול,</strong> כיון שנטילת לולב מן התורה מצוותה רק יום אחד, מפני הבהילות לקיים את המצוה לא שם לב שעובר עבירה תוך כדי כך, מה שאין כן במצות ביאה ביבמתו, שאין לה זמן מסויים.
 <strong>ואלא</strong> תאמר שסבור כשיטת <strong>ר' יהושע דזבחים,</strong> במשנתנו, הפוטר אם שחטם לשם הפסח, הרי יש מקום לדחות: <strong>דילמא התם נמי</strong> <small>[שמא שם גם כן]</small> יש לומר שפוטר מפני ש<strong>זמנו בהול.</strong>
 <strong>ואלא</strong> תאמר ששיטתו כשיטת <strong>ר' יהושע</strong> של <strong>תינוקות</strong> שצריכים למול בשבת. אפשר לדחות: <strong>התם נמי</strong> <small>[שם גם כן]</small> <strong>זמנו בהול,</strong> ושמא רק משום כך פוטרו ר' יהושע.
 <strong>ואלא</strong> נאמר כי שיטתו <strong>כר' יהושע</strong> בענין <strong>תרומה, דתנן</strong> <small>[ש</small>הרי <small>שנינו</small> במשנה<small>]:</small> כהן ש<strong>היה אוכל בתרומה ונודע</strong> לו <strong>שהוא בן גרושה או בן חלוצה</strong> והריהו לכן חלל, שאין קדושת כהונה עליו ואסור בתרומה. <strong>ר' אליעזר מחייב</strong> אותו כמו כל זר שאכל תרומה בשוגג <strong>בקרן</strong> התרומה <strong>וחומש</strong> תוספת, ו<strong>ר' יהושע פוטר.</strong> ונאמר שכיון שחשב שעשה מצוה בשעת אכילת התרומה (שהרי סבר שהוא כהן) אף שנעשתה בכך באמת עבירה — פטור, והרי זה דומה לדברי ר' יוחנן.
 אולם עדיין אפשר לדחות את ההשוואה, ולומר: <strong>דילמא</strong> <small>[שמא]</small> יש לפרש אותו ענין כשיטת <strong>רב ביבי בר אביי,</strong> ש<strong>אמר רב ביבי בר אביי:</strong> שם מדובר <strong>בתרומה</strong> של חמץ <strong>בערב הפסח,</strong> ש<strong>זמנה בהול</strong> שצריך להזדרז ולאוכלה, שאם לא יעשה כן יצטרכו לשורפה.
 <strong>אי נמי</strong> <small>[או גם כן]</small> יש טעם אחר לחלק: <strong>שאני</strong> <small>[שונה]</small> אכילת <strong>תרומה דאיקרי</strong> <small>[שנקראת]</small> גם היא <strong>עבודה</strong> של קודש, <strong>ועבודה רחמנא אכשר</strong> <small>[הכתוב הכשיר]</small> אם עשאה אדם מזרע הכהונה אף שאינו ראוי לה.
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>כהן</strong> ש<strong>היה עומד ומקריב</strong> על גבי המזבח <strong>ונודע שהוא בן גרושה או בן חלוצה — כל הקרבנות כולן שהקריב על גבי המזבח</strong> עד לאותה שעה — <strong>פסולין,</strong> שהרי רק כהן רשאי להקריב וקרבנו נרצה, <strong>ור' יהושע מכשיר. ואמרינן</strong> <small>[ואמרנו]</small> <strong>מאי טעמיה</strong> <small>[מה טעמו]</small> של <strong>ר' יהושע — דכתיב</strong> <small>[שנאמר]</small> בבני לוי: <strong>"ברך ה' חילו ופעל ידיו תרצה"</strong> (דברים לג, יא), ללמד שבדיעבד רוצה ה' את פועל ידי הכהנים, אפילו התברר שהיו כבר פסולים בשעת עבודה.
 ושואלים על מה שהזכרנו קודם: <strong>ותרומה היכא איקרי</strong> <small>[היכן קרויה בכתוב]</small> <strong>עבודה?</strong> ומסבירים: <strong>תניא</strong> <small>[שנויה ברייתא]</small> בענין זה, <strong>מעשה בר' טרפון שלא בא אמש</strong> (בערב) <strong>לבית המדרש, לשחרית מצאו רבן גמליאל, אמר לו: מפני מה לא באת אמש לבית המדרש? אמר לו: עבודה</strong> של קודש <strong>עבדתי. אמר לו: כל דבריך</strong> שאתה אומר <strong>אינן אלא דברי תימה, וכי עבודה בזמן הזה</strong> שחרב בית המקדש <strong>מנין? אמר לו: הרי הוא אומר</strong> בכתוב:
## דף עג.
 <strong>"עבדת מתנה אתן את כהנתכם והזר הקרב יומת"</strong> (במדבר יח, ז), ובאותם כתובים מדובר במתנות הניתנות לכהנים ותרומה ביניהן, ללמדנו כי <strong>עשו אכילת תרומה בגבולין</strong> (מחוץ למקדש) <strong>כעבודת בית המקדש.</strong>
 <big>א</big> במשנתנו למדנו שאם <strong>שחטו</strong> בשבת <strong>שלא לאוכליו</strong> או שלא למנוייו וכיוצא בזה בשוגג — חייב להביא קרבן חטאת. ושואלים: <strong>פשיטא</strong> <small>[פשוט,</small> מובן מאליו<small>]</small> <strong>כיון דהתם</strong> <small>[ששם]</small> לענין שחיטתו — <strong>פסול, הכא</strong> <small>[כאן]</small> לענין שבת — <strong>חייב,</strong> שהרי נתברר שעשה מלאכה שלא לצורך קרבן! ומשיבים: <strong>משום דתנא סיפא</strong> <small>[ששנה בסוף</small> המשנה<small>]</small> מקרה בו הוא <strong>פטור, תנא רישא</strong> <small>[שנה בראשה]</small> מקרה בו הוא <strong>חייב,</strong> אף שאין בכך חידוש כל כך.
 ומקשים: <strong>והא נמי פשיטא</strong> <small>[והרי זה גם כן פשוט]</small> <strong>משום דהתם</strong> <small>[ששם]</small> לענין קרבן <strong>כשר, הכא</strong> <small>[כאן]</small> לענין שבת <strong>פטור</strong> שהרי עלה קרבנו לרצון, וכדין שחטו. <strong>אלא איידי דתנא</strong> <small>[מתוך ששנה]</small> <strong>שחטו שלא לשמו בשבת, תנא נמי</strong> <small>[שנה גם כן]</small> <strong>שלא לאוכליו.</strong> ושואלים עוד: <strong>והיא גופא</strong> <small>[עצמה],</small> הלכה זו בשחטו שלא לשמו, <strong>למה לי?</strong> הלוא גם היא פשוטה! ומשיבים: <strong>משום דקבעי לאיפלוגי</strong> <small>[שרצה</small> להביא <small>מחלוקת]</small> <strong>ר' אליעזר ור' יהושע</strong> שנה הלכות אלה.
 מסופר: <strong>אמר ליה</strong> <small>[לו]</small> <strong>רב הונא בר חיננא לבריה</strong> <small>[לבנו]</small> <strong>כי אזלת לקמיה</strong> <small>[כאשר תבוא לפני]</small> <strong>ר' זריקא, בעי מיניה</strong> <small>[שאל ממנו]:</small> <strong>לדברי האומר "מקלקל בחבורה — פטור",</strong> שהעושה חבורה בשבת ואינו עושה על ידה כל מלאכת תיקון אלא קלקול בלבד — אינו נחשב כעושה מלאכה בשבת. ולפי הכלל שאין המקלקלים חייבים על מה שעשו בשבת, לשיטה זו כיצד נסביר <strong>"שחטו שלא לאוכליו — חייב"?</strong> הלוא בשחיטה פסולה זו הריהו כאילו פצע בבהמה שלא לשום תועלת ורק קלקל בה את הקרבן, <strong>מה תיקן</strong> בשחיטה זו שיתחייב משום מלאכה?
 ומשיבים: <strong>תיקן</strong> לענין של <strong>אם עלו לא ירדו,</strong> כפי ההלכה שקרבן פסול כגון זה, אם העלהו בשגגה על גבי המזבח — אין צריך להורידו, ואפשר להקריב את אימוריו, ונמצא שיש מקצת תיקון בשחיטתו.
 ושואלים עוד: שנינו במשנה <strong>שחטו ונמצא בעל מום — חייב, ומה תיקן</strong> בכך? ומשיבים: <strong>תיקן</strong> אם היה המום קטן, כגון <strong>בדוקין</strong> (בעפעף) <strong>שבעין ואליבא</strong> <small>[ועל פי]</small> שיטת <strong>ר' עקיבא</strong> ש<strong>אמר:</strong> שקרבן שהיה בו מום קטן כגון זה, <strong>אם עלו</strong> אימוריו למזבח <strong>לא ירדו</strong> ממנו, שאין גנאי כל כך בזבח זה.
 ועוד שואלים: שנינו במשנה <strong>שחטו ונמצא טריפה בסתר — פטור.</strong> ונלמד מכאן: <strong>הא</strong> <small>[הרי]</small> אם היה <strong>בגלוי — חייב.</strong> ויש לשאול <strong>מה תיקן</strong> בשחיטת טריפה שבגלוי? ומשיבים: <strong>תיקן להוציא מידי נבילה,</strong> שכן אם תמות הטריפה מעצמה תהא נבילה ותיטמא, ועל ידי שחיטה שוב אינה מטמאה כנבילה.
 <strong>מתקיף לה</strong> <small>[מקשה על כך]</small> <strong>רבינא: הא דתניא</strong> <small>[זו</small> הברייתא, <small>ששנויה]</small> במקום אחר: <strong>השוחט</strong> בשגגה <strong>חטאת בשבת בחוץ</strong> (שלא במקדש) לשם <strong>עבודה זרה — חייב עליה שלש חטאות:</strong> משום חילול שבת, משום קדשים ששחטן בחוץ, ומשום עבודה זרה, ואף שם אפשר לשאול: <strong>מה תיקן?</strong> ושם אין לומר שהוציאה מידי טומאת נבילה, כי כל קרבן המובא לעבודה זרה הוא עצמו מטמא, ונמצא שלא עשה בקרבן שום תיקון!
 <strong>אמר רב עוירא:</strong> אף בשחיטה זו יש תיקון מה, <strong>שמוציאו</strong> את הקרבן <strong>מידי אבר מן החי.</strong> שאפילו גוי שאוכל אבר מבהמה בלתי שחוטה חייב משום אבר מן החי, וכיון ששוחטה — אינו חייב על כך, נמצא שיש תיקון גם בשחיטה זו.
 <big>ב</big> במשנה שנינו שאם <strong>שחטו ונודע</strong> אחר כך שמתו בעליו — הרי זה פטור. <strong>אמר רב הונא אמר רב: אשם שניתק לרעיה</strong> שמתו בעליו או נתכפרו באשם אחר, מוציאים אותו שירעה בשדה עד שיפול בו מום ואז יוכלו למכרו, ובדמיו יקנו אחר כך קרבן עולה (קיץ המזבח). ואם בינתיים, לפני שנפל בו מום <strong>שחטו סתם</strong> בלא לפרש לשם מה שוחטו — <strong>כשר לעולה.</strong> ומסיקים: <strong>אלמא קסבר</strong> <small>[מכאן שסבר]</small> אותו חכם: <strong>לא בעי</strong> <small>[צריך]</small> <strong>עקירה,</strong> שאין צורך באמירה מפורשת לעקור את הקרבן משמו הקודם, ואף אם שוחטו סתם הוכשר.
 ושואלים: <strong>אי הכי</strong> <small>[אם כך]</small> <strong>כי</strong> <small>[כאשר]</small> <strong>לא ניתק</strong> לרעיה והיה קרבן אשם שנתכפרו בעליו באחר <strong>נמי</strong> <small>[גם כן</small> יהא כשר<small>],</small> שאף בלא מום הריהו מן הסתם מיועד לקיץ המזבח, כיון שלאחר שכבר נתכפרו בעליו שוב אין צריך לו! ומשיבים: <strong>גזירה</strong> גזרו חכמים שלא לעשות זאת באשם <strong>לאחר כפרה</strong> (שנתכפרו כבר בעליו באחר) <strong>אטו</strong> <small>[משום]</small> אשם <strong>לפני כפרה,</strong> שהרי לפני כפרה ודאי אשם הוא ולא עולה, ורק לאחר כפרת בעלים בלית ברירה הריהו מוכשר לצורך עולה, ואז מעיקר הדין גם אם מקריבים אותו מיד כעולה — היה כשר.
 <strong>ומנא תימרא</strong> <small>[ומנין תאמר]</small> שכן הוא <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>אשם שמתו בעליו או שנתכפרו בעליו</strong> באחר — <strong>ירעה עד שיסתאב, וימכר, ויפלו דמיו</strong> לקרבן <strong>נדבה</strong> וציבור. <strong>ר' אליעזר אומר:</strong> אשם זה <strong>ימות</strong> שגורמים לו למות מעצמו. <strong>ר' יהושע אומר: ימכר</strong> כשיפול בו מום <strong>ויביא בדמיו עולה</strong> לעצמו. משמע שלדעת ר' יהושע מיד לאחר כפרה נסתלקה ממנו קדושת אשם, ונעשה כעולה.
 ובכל זאת גם הוא אומר <strong>בדמיו — אין</strong> <small>[כן],</small> <strong>אבל גופו</strong> עצמו <strong>לא</strong> יקריב לעולה. ובלי ספק טעמו ש<strong>גזר לאחר כפרה אטו</strong> <small>[משום]</small> <strong>לפני כפרה.</strong> ומסכמים: אכן, <strong>שמע מינה</strong> <small>[למד ממנה]</small> שכן הוא הדבר.
 <strong>איתיביה</strong> <small>[הקשה לו]</small> <strong>רב חסדא לרב הונא</strong> על שיטתו בענין עקירת קרבן משמו, מענין הפסח ש<strong>שחטו ונודע שמשכו בעלים את ידם</strong> ונמנו על קרבן אחר או שמתו או שנטמאו,
## דף עג:
 <strong>ותני עלה</strong> <small>[ו</small>ברייתא <small>שנויה על</small> משנתינו זו<small>]</small> <strong>בחול כי האי גונא</strong> <small>[כעין זה]</small> שנתברר שאין עוד אוכלים לפסח <strong>ישרף מיד. אי אמרת בשלמא</strong> <small>[נניח אם אומר אתה]</small> שקרבן ללא בעלים <strong>בעי</strong> <small>[צריך]</small> <strong>עקירה</strong> משמו כדי שיהיה שלמים, ואם לא נעקר שמו במפורש נשאר הוא בקדושתו הראשונה, אפשר לומר גם כאן כי <strong>האי</strong> <small>[</small>קרבן <small>זה]</small> <strong>פסח הוא</strong> עדיין, <strong>וכיון דלית ליה</strong> <small>[שאין לו]</small> <strong>בעלים הוה ליה</strong> <small>[הרי זה]</small> <strong>פסולו בגופו</strong> שהרי הוקרב שלא לצורך, <strong>אמטו להכי</strong> <small>[משום כך]</small> <strong>ישרף מיד.</strong>
 <strong>אלא אי אמרת</strong> <small>[אם אומר אתה]</small> שקרבן כגון זה <strong>לא בעי</strong> <small>[צריך]</small> <strong>עקירה,</strong> אלא ממילא קדושתו הראשונה בטלה עם הסתלקות בעליו — <strong>מרישא הוה ליה</strong> <small>[מתחילתו</small> עם הקרבתו <small>הריהו]</small> <strong>שלמים</strong> שהרי פסח שנעקר משמו דינו כשלמים, <strong>פסולו משום מאי</strong> <small>[מה] —</small> <strong>משום דבר אחר הוא דקא שחיט ליה</strong> <small>[ששוחט אותו]</small> <strong>אחר תמיד של בין הערבים,</strong> שקרבן פסח זמנו אחר התמיד, ואילו קרבן השלמים שנשחט אז — נפסל. אולם במקרה כזה <strong>עיבור צורה בעי</strong> <small>[צריך],</small> שיש להשהותו עד שתתקלקל צורתו (שילין בלילה ויהא דינו כנותר) ורק אז אפשר לשורפו.
 <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>זה הכלל: כל קרבן שפסולו</strong> היה <strong>בגופו — ישרף מיד</strong> ואין צורך להשהותו. ואם היה הפסול <strong>בדם</strong> הקרבן או <strong>בבעלים — ילינו את הבשר עד למחר ובתוך כך תעובר צורתו</strong> ורק אחר כך <strong>יצא לבית השריפה,</strong> ואם כן הרי זו הוכחה שקרבן שאין לו בעלים אינו נשרף מיד אלא צריך עדיין עיבור צורה קודם לכן, ומתוך שנאמר בברייתא כי בחול ישרף מיד, אין זה אלא מתוך שצריך עדיין עקירה במפורש, וקשה לרב הונא!
 <strong>אלא לא תימא</strong> <small>[תאמר]</small> בענין אשם ש<strong>שחטו סתם כשר לשום עולה, אלא אימא</strong> <small>[אמור]</small> אם לקח קרבן אשם זה שנתכפרו בעליו באחר ו<strong>שחטו</strong> במפורש <strong>לשום עולה — כשר. אלמא</strong> <small>[מכאן]</small> <strong>בעי</strong> <small>[צריך]</small> <strong>עקירה</strong> מפורשת של הקרבן משמו הקודם.
 ושואלים: ולשיטת <strong>ר' חייא בר גמדא</strong> שדן בשאלה אם פסח טעון עקירה ש<strong>אמר נזרקה מפי חבורה</strong> בתוך הדיון ההלכתי <strong>ואמרי</strong> <small>[ואמרו]</small> כולם והסכימו שצריך עקירה, <strong>כגון שהיו בעלים טמאי מתים ונדחין לפסח שני,</strong> שאז מן הסתם קרבן זה רוצים להניחו לצורך פסח שני ואין בדעתם לשנותו כלל לקרבן אחר, ולכך בלא עקירה מפורשת אינו נעקר.
 ונדייק מדברים אלה: <strong>האי</strong> <small>[זה]</small> <strong>הוא</strong> הקרבן הצריך <strong>עקירה</strong> במפורש, משום שיש מקום לשער שעדיין כוונת הבעלים לשמו, <strong>הא בעלמא</strong> <small>[הרי בכלל]</small> <strong>לא בעי</strong> <small>[צריך]</small> <strong>עקירה.</strong> לשיטה זו <strong>מאי איכא למימר</strong> <small>[מה יש לומר]?</small> שלכאורה ממשנתנו מתברר שצריך עקירה במפורש ושלא כשיטת רב הונא!
 <strong>אלא אמר רב הונא בריה</strong> <small>[בנו]</small> של <strong>רב יהושע: הכא במאי עסקינן</strong> <small>[כאן במה אנו עוסקים]</small> <strong>כגון שהפרישו</strong> את הפסח <strong>קודם חצות</strong> היום, והגיע זמן חצות היום ונקבע לשם פסח <strong>ומתו בעלים אחר חצות</strong> היום, <strong>דהוה ליה</strong> <small>[שנהיה]</small> הקרבן בגדר של <strong>נראה ונדחה,</strong> שקודם היה נראה (ראוי) להקריבו או לפסח או לשלמים. ולאחר מכן נדחה, שלאחר חצות היום נדחה משלמים ונקבע בקדושת פסח, ולאחר מיתת הבעלים נדחה שוב אף מפסח. וכלל בידינו ש<strong>כל הנראה ונדחה — שוב אינו חוזר ונראה,</strong> ולכך נפסל הקרבן וישרף מיד, שאין לו תקנה לא כפסח ולא כשלמים.
 את התירוץ הזה דוחים: <strong>מידי הוא טעמא</strong> <small>[וכי למי הטעם הזה]</small> <strong>אלא</strong> לשיטת <strong>רב</strong> שלדעתו אין צריך עקירה, <strong>הא</strong> <small>[הרי]</small> <strong>אמר רב</strong> עצמו: <strong>בעלי חיים אינם נדחים</strong> שכל דין דיחוי הוא רק בקרבן שכבר נשחט, אבל לגבי בעלי חיים אין אומרים שנדחו מקדושתם או ממצותם.
 <strong>אלא אמר רב פפא: הא</strong> <small>[</small>ברייתא <small>זו]</small> המוסיפה על המשנה כי בחול ישרף מיד, <strong>מני</strong> <small>[</small>כשיטת <small>מי היא]?</small> כשיטת <strong>ר' אליעזר היא,</strong> ש<strong>אמר: וכן השוחט</strong> קרבנות <strong>אחרים</strong> כגון שלמים <strong>לשם פסח — פסול,</strong> ואם כן <strong>הוה ליה</strong> <small>[נעשה]</small> <strong>פסולו בגופו</strong> וטעון שריפה מיד.
 ומקשים: <strong>ואי</strong> <small>[ואם]</small> כשיטת <strong>ר' אליעזר היא,</strong> הלוא <strong>חטאת נמי</strong> <small>[גם כן]</small> <strong>מחייב,</strong> ששחט קרבן פסול בשבת, <strong>דהא לית ליה</strong> <small>[שהרי אין לו,</small> אינו מקבל<small>]</small> <strong>ר' אליעזר</strong> את ההנחה כי <strong>טועה בדבר מצוה פטור.</strong>
 <strong>אלא</strong> יש לדחות מה שאמרנו, <strong>תרגמא</strong> <small>[הסבירה]</small> <strong>רב יוסף בריה</strong> <small>[בנו]</small> של <strong>רב סלא חסידא</strong> <small>[החסיד]</small> <strong>קמיה</strong> <small>[לפני]</small> <strong>רב פפא: הא מני</strong> <small>[</small>משנה <small>זו</small> כשיטת <small>מי היא]</small> כשיטת <strong>יוסף בן חונאי היא. דתנן</strong> <small>[ש</small>הרי <small>שנינו</small> במשנה<small>]</small> <strong>יוסף בן חונאי אומר:</strong> קרבנות אחרים <strong>הנשחטים לשם פסח</strong> או <strong>לשם חטאת</strong> — <strong>פסולים,</strong> שלענין זה דעתו כר' אליעזר, <strong>אלמא</strong> <small>[מכאן]:</small> <strong>פסולו בגופו היא, ומשום הכי</strong> <small>[כך]</small> <strong>ישרף מיד, ובפטורי</strong> <small>[ו</small>לענין <small>פטורים]</small> מחטאת בענין שגגה בשבת — <strong>סבר לה</strong> כשיטת <strong>ר' יהושע,</strong> שהטועה בדבר מצוה פטור.
 <strong>רב אשי אמר</strong> תירוץ אחר לשאלה: <strong>רב</strong> ש<strong>אמר</strong> את הלכתו לענין אשם סבור כשיטת <strong>ר' ישמעאל בנו של ר' יוחנן בן ברוקה. דתניא</strong> <small>[ש</small>הרי <small>שנינו</small> בברייתא<small>]:</small> <strong>ר' ישמעאל בנו של ר' יוחנן בן ברוקה אומר: אם יש</strong> לשוחט הפסח בשבת <strong>שהות ביום לידע אם משכו בעלים את ידיהם או שמתו או שנטמאו</strong> — חייב חטאת על מה שהקריב בשבת, ואז <strong>תעובר צורתו ויוצא לבית השריפה. מאי טעמא</strong> <small>[מה טעם</small> הדבר<small>]</small> שהצריכוהו עיבור צורה? <strong>לאו</strong> <small>[האם לא]</small> <strong>משום</strong> שלדעתו <strong>לא בעי</strong> <small>[צריך]</small> <strong>עקירה</strong> ולכן אין זה פסול בגופו של הקרבן, ולכן טעון עיבור צורה ולא ישרף מיד!
 ודוחים: <strong>ממאי</strong> <small>[ממה],</small> מנין מסיק אתה מסקנה זו? <strong>דילמא</strong> <small>[שמא]</small> צריך עקירה ופסולו בגופו ומה שהוצרך לעיבור צורה הוא <strong>משום שסבר</strong> בענין זה כשיטת <strong>תנא דבי</strong> <small>[התנא מבית</small> מדרשו של<small>]</small> <strong>רבה בר אבוה</strong> ש<strong>אמר: אפילו פגול</strong> שהוא פסול שבגופו <strong>נמי בעי</strong> <small>[גם כן צריך]</small> <strong>עיבור צורה. דיליף</strong> <small>[שלומד]</small> גזירה שווה <strong>"עו‍ן" "עו‍ן" מנותר,</strong> שנאמר בפיגול "עון" ונאמר בנותר "עון".
 <strong>דאי</strong> <small>[שאם]</small> <strong>לא תימא הכי</strong> <small>[תאמר כן]</small> שלפי שיטה זו נאמרה ההלכה, במקרה של <strong>נטמאו בעלים מאי איכא למימר</strong> <small>[מה יש לומר]?</small> במקרה זה <strong>הא</strong> <small>[הרי]</small> <strong>ודאי בעי</strong> <small>[צריך]</small> <strong>עקירה,</strong> שהרי <strong>אמר ר' חייא בר גמדא: נזרקה מפי חבורה</strong> תוך כדי הדיון ההלכתי שהצורך בעקירה הוא דווקא במקרה <strong>כגון שהיו בעלים טמאי מת ונדחו</strong> כולם <strong>לפסח שני,</strong> וכיון שקרבנם מיועד לפסח שני, לכך צריכים עקירה.
 <strong>אלא מחוורתא כדשני מעיקרא</strong> <small>[מחוור,</small> ברור <small>כפי שתירץ מתחילה]</small> שמשנתנו זו כשיטת <strong>יוסף בן חונאי היא,</strong> ולכן בחול ישרף מיד, ובשבת אינו צריך להביא קרבן חטאת כשיטת ר' יהושע.
## דף עד.
 <big>א משנה</big> <strong>כיצד צולין את</strong> קרבן <strong>הפסח? מביאין שפוד של</strong> עץ <strong>רמון, ותוחבו לתוך פיו</strong> של הקרבן <strong>עד בית נקובתו</strong> (פי הטבעת), <strong>ונותן את כרעיו ואת בני מעיו לתוכו,</strong> וצולה הכל יחד, אלו <strong>דברי ר' יוסי הגלילי. ר' עקיבא אומר:</strong> אין מכניסים מעיו וכרעיו לתוכו, כי <strong>כמין בישול הוא זה,</strong> שכל המצוי בתוך הקרבן אינו נצלה מן האש במישרין, והרי זה דומה לבישול, <strong>אלא תולין</strong> אותם באמצעות שפוד למעלה מפיו <strong>חוצה לו. אין צולין את הפסח לא על השפוד</strong> של מתכת <strong>ולא על האסכלא</strong> (כלי מתכת המיועד לצליה), אבל <strong>אמר ר' צדוק: מעשה ברבן גמליאל שאמר לטבי עבדו: צא וצלה לנו את הפסח על האסכלא.</strong>
 <big>ב גמרא</big> שואלים: <strong>וניתי</strong> <small>[ושיביאו]</small> באמת שפוד של <strong>מתכת!</strong> ומשיבים: משום שכלי מתכת <strong>איידי</strong> <small>[מתוך]</small> שהוא <strong>חם מקצתו חם כולו, וקמטוי</strong> <small>[ו</small>נמצא ש<small>נצלה]</small> הבשר <strong>מחמת</strong> חום <strong>השפוד, ורחמנא</strong> <small>[והכתוב]</small> <strong>אמר "צלי אש"</strong> דוקא <strong>ולא צלי מחמת דבר אחר.</strong> ושואלים: מדוע מביאים שפוד של רימון דוקא? <strong>וניתי</strong> <small>[ונביא]</small> שפוד <strong>של דקל!</strong> ומשיבים: <strong>איידי דאית ליה שיבי, מפיק מיא</strong> <small>[מתוך שיש לו סדקים</small> בתוך הענף בין העלים, <small>מוציא</small> מעט <small>מים]</small> מתוכו אגב הצליה, <strong>ו</strong>בשר הפסח הנוגע בשפוד <strong>הוי</strong> <small>[הריהו]</small> <strong>כמבושל.</strong> ושואלים: <strong>וניתי</strong> <small>[ונביא]</small> שפוד <strong>של תאנה?</strong> ומשיבים: <strong>איידי דמחלחל, מפיק מיא</strong> <small>[מתוך ש</small>הוא <small>חלול</small> ויש לו מוח מבפנים, <small>מוציא מים]</small> <strong>והוה ליה</strong> <small>[והרי הוא]</small> <strong>כמבושל.</strong>
 ושואלים: <strong>וניתי</strong> <small>[ונביא]</small> <strong>של אלון,</strong> או <strong>של חרוב,</strong> או <strong>של שקמה</strong> שהם קשים ואין בהם מוח? ועונים: כל אחד מאלה, <strong>איידי דאית ביה קיטרי, מפיק מיא</strong> <small>[מתוך שיש בו קשרים, מוציא מים].</small> שהן אותן הבליטות שבענף ומקומות ההסתעפות שבענפים, וכיון שצריך לחתוך ולישר את הענף, יוצאים בשעת הצלייה מים ממקום החיתוך, והרי הוא כמבושל.
 ומקשים: <strong>של רמון נמי אית ביה קיטרי</strong> <small>[גם כן יש בו קשרים]?</small> ומשיבים: <strong>שיעי קיטרי</strong> <small>[חלקים קשריו]</small> ואין צורך לישרם בסכין כדי להשתמש בענף, וממילא אין המים יוצאים משם. <strong>ואיבעית אימא: בנבגא בר שתא, דלית ביה קיטרי</strong> <small>[ואם תרצה</small> אמור ש<small>מדובר בענף בן שנתו, ש</small>עדיין <small>אין בו קשרים]</small> שלא נסתעף עדיין. ושואלים: <strong>והא איכא בי פסקיה</strong> <small>[והרי יש</small> בו <small>בית</small> מקום <small>החיתוך]</small> מן העץ שמשם יוצאים המים! ומשיבים: <strong>דמפיק לבי פסקיה לבר</strong> <small>[שמוציא את מקום חיתוכו לחוץ]</small> ואינו מכניס אותו בתוך הגדי.
 ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: כשם ששפוד של עץ אינו נשרף</strong> אף על פי שהוא על האש, <strong>כך שפוד של מתכת אינו מרתיח,</strong> ואין לחשוש שייצלה הבשר מחמתו. <strong>אמרו לו</strong> חכמים: אין הדבר כן, <strong>זה</strong> המתכת, כשהוא <strong>חם מקצתו — חם כולו. וזה</strong> העץ, כאשר הוא <strong>חם מקצתו — אינו חם כולו,</strong> ולכן מקום חיתוכו שאינו מונח בתוך האש אינו פולט מים.
 <big>ג</big> שנינו במשנה: <strong>ונותן את כרעיו</strong> ובני מעיו בתוך הקרבן, לשיטת ר' יוסי הגלילי. <strong>תניא</strong> <small>[שנויה</small> ברייתא<small>]:</small> <strong>ר' ישמעאל</strong> היה <strong>קוריהו</strong> לגדי זה <strong>"תוך תוך",</strong> משום שכאשר נותן את הכרעיים והמעיים בתוכו הם משמיעים קול כעין 'תוך תוך' כשאר דברים מבושלים. <strong>ר' טרפון קוריהו "גדי מקולס",</strong> כלומר גדי שכובע בראשו, כי לדעתו יש לצלות את המעיים כשהם על ראש הגדי.
 <strong>תנו רבנן</strong> <small>[שנו חכמים]:</small> <strong>איזהו גדי מקולס</strong> ש<strong>אסור לאכול בלילי פסח בזמן הזה</strong> שלא יראה כמקריב קרבן בחוץ — <strong>כל שצלאו כולו כאחד</strong> כצורת צליית הפסח! ואולם אם <strong>נחתך ממנו אבר</strong> או <strong>נשלק</strong> (בושל) <strong>ממנו אבר</strong> לחוד — <strong>אין זה</strong> עוד <strong>גדי מקולס.</strong>
 על לשון ברייתא זו תוהים: <strong>השתא</strong> <small>[עכשיו,</small> הרי<small>]</small> <strong>יש לומר</strong> שכאשר <strong>נחתך ממנו אבר, דאף על גב</strong> <small>[שאף על פי]</small> <strong>דקא מטוי ליה בהדיה</strong> <small>[שצולה אותו יחד עמו]</small> <strong>אמרת לא,</strong> ששוב אין דינו כמקולס, <strong>נשלק</strong> אבר ממנו <strong>מיבעיא</strong> <small>[נצרכה</small> לומר<small>]!?</small> <strong>אמר רב ששת:</strong> כאן מדובר <strong>ששלקו</strong> את האבר הזה <strong>במחובר</strong> לגדי, ואם כן יש חידוש בדבר שאף שהגדי שלם, כיון שנשלק אחד מאיבריו שוב אינו כמקולס, בין שחותכו בין ששולקו במחובר.
 <big>ד</big> <strong>אמר רבה: האי מולייתא</strong> <small>[מילוי זה]</small> של גדי או תרנגולת בבשר — <strong>שריא</strong> <small>[מותר],</small> ואפילו עשה זאת לפני שמלח את הבשר הממולא כל צרכו להוציא ממנו את הדם. <strong>אמר ליה</strong> <small>[לו]</small> <strong>אביי: והא קא בלע דמא</strong> <small>[והלא</small> בשר הגדי <small>בולע דם]</small> מבשר המילוי שבתוכו! <strong>אמר ליה</strong> <small>[לו]:</small> <strong>כבולעה,</strong> כפי שהוא בולע מן הדם, <strong>כך פולטה</strong> בחזרה את הדם. שהחום גורם שייפלט הדם, וייצלה בחום האש.
 ומציעים: <strong>נימא מסייע ליה</strong> <small>[האם נאמר</small> שאפשר <small>לסייע לו]</small> ממשנתנו, שאמרנו: <strong>נותן את כרעיו ואת בני מעיו לתוכו</strong> של קרבן הפסח וצולה אותם כאחת. <strong>מאי טעמא</strong> <small>[מה טעם</small> הדבר<small>]</small> שמותר לעשות כן — <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> <strong>כבולעו כך פולטו?</strong> ואם כן הרי זו ראיה לשיטת רבה. שאף שנחלקו אם מותר לעשות זאת בפסח בגלל דינים המיוחדים לו, נראה שהכל מודים שאין בכך חשש מאיסור דם. ודוחים: <strong>אמרי</strong> <small>[אומרים],</small> <strong>שאני התם</strong> <small>[שונה שם]</small> בפסח מבמילוי, <strong>כיון דאיכא</strong> <small>[שיש]</small> <strong>בית השחיטה דמחלחל</strong> <small>[ש</small>הוא <small>חלול]</small> ופתוח,
## דף עד:
 <strong>מידב דייבי</strong> <small>[זב]</small> החוצה. אבל במולייתא רגילה שסתומה מכל צד, אין מקום לדם לצאת.
 ומעירים עוד: <strong>נימא מסייע ליה</strong> <small>[האם נאמר</small> שאפשר <small>לסייע לו]</small> ממה ששנינו: <strong>הלב</strong> של בעלי חיים <strong>קורעו ומוציא את דמו</strong> לפני שצולה אותו או שמבשלו. <strong>לא קרעו — קורעו לאחר בישולו</strong> (צלייתו), <strong>ומותר.</strong> ויש לשאול: <strong>מאי טעמא</strong> <small>[מה הטעם]</small> שמותר הלב על אף שלכאורה יש עדיין דם בתוכו? <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> <strong>כבולעו כך פולטו?</strong> ולכן תוך כדי צלייה הדם נבלע בתוכו וגם נפלט בחזרה החוצה, ולא נשאר בתוך הבשר כל דם אסור, ומה שישנו בתוך חלל הלב אפשר לחתוך ולהוציא, ולכאורה הרי הוא כרבה.
 ודוחים: <strong>שאני</strong> <small>[שונה]</small> הוא <strong>לב, דשיע</strong> <small>[ש</small>הוא <small>חלק]</small> ואינו בולע כל כך, אבל בכלל אין לומר שכבולעו כך פולטו.
 ושואלים: <strong>והא</strong> <small>[והרי]</small> <strong>רבין סבא</strong> <small>[הזקן],</small> <strong>טפליה ההיא בר גוזלא</strong> <small>[טפל,</small> מרח בבצק, <small>גוזל אחד]</small> <strong>לרב,</strong> <small>וצלאו.</small> <strong>ואמר ליה</strong> <small>[לו]</small> רב: <strong>אי מעלי טפליה</strong> <small>[אם מעולה,</small> טעימה היא <small>הטפילה,</small> הבצק שעל הבשר<small>]</small>, <strong>הב</strong> <small>[תן]</small> <strong>לי</strong> ממנו <strong>ואיכול</strong> <small>[ואוכל].</small> הרי שאף שאותה טפילה בלעה מן הדם, אומרים שודאי גם נפלט ממנה הדם תוך כדי צלייה! ודוחים: <strong>ההיא בסמידא דמפריר</strong> <small>[</small>ב<small>אותו</small> ענין מדובר <small>בסולת ש</small>היא <small>פריכה]</small> והדם שותת ויוצא דרך בצק זה.
 ושואלים: <strong>והא</strong> <small>[והרי]</small> <strong>רבא איקלע לבי ריש גלותא, וטפלו ליה בר אווזא</strong> <small>[הזדמן לבית ראש הגולה, וטפלו לו ברווז</small> בבצק<small>]</small> <strong>אמר: אי</strong> <small>[אם]</small> <strong>לא דחזיתיה דזיג כזוזא חיורא</strong> <small>[שראיתי</small> את הבצק <small>ש</small>הוא <small>צלול כדינר לבן,</small> חדש<small>],</small> <strong>לא</strong> הייתי <strong>אכלי מיניה</strong> <small>[אוכל ממנו]</small> שמא בלע מן הדם. <strong>ואי סלקא דעתך</strong> <small>[ואם עולה על דעתך]</small> לקבל את הכלל ש<strong>"כבולעו כך פולטו" — מאי איריא כי זיג</strong> <small>[מה שייך,</small> מדוע דוקא, <small>כאשר היה צלול</small> ובהיר<small>]?</small> <strong>אפילו כי</strong> <small>[כאשר]</small> <strong>לא זיג, נמי</strong> <small>[צלול, גם כן]</small> יהא מותר! ומשיבים: <strong>התם בחיורתא דשריר</strong> <small>[שם</small> מדובר <small>ב</small>קמח <small>לבן, ש</small>אינו סולת, <small>ש</small>הוא <small>מוצק]</small> והדם אינו יוצא מתוכו כלל, ולכך אכלו רק לאחר שציבעו הוכיח עליו שאין בו דם.
 את הבעיה הזו מסכמים: <strong>והילכתא</strong> <small>[והלכה</small> היא<small>]</small> אם עושה את הטפילה, הכיסוי בבצק, <strong>דסמידא</strong> <small>[</small>בבצק <small>של סולת],</small> <strong>בין אסמיק</strong> <small>[האדימה]</small> מחמת הדם <strong>בין לא אסמיק</strong> <small>[האדימה] —</small> <strong>שריא</strong> <small>[מותרת].</small> <strong>דחיורתא</strong> <small>[ב</small>קמח <small>לבן],</small> <strong>אי זיג כזוזא חיורא</strong> <small>[אם צלול כמטבע לבן] —</small> <strong>שריא</strong> <small>[מותר],</small> <strong>אי</strong> <small>[אם]</small> <strong>לא</strong> — <strong>אסיר</strong> <small>[אסור].</small> ובצק של <strong>שאר קמחים</strong> שאינם קשים ולא פריכים ביותר, אם <strong>אסמיק</strong> <small>[האדים] —</small> <strong>אסור, ו</strong>אם <strong>לא אסמיק — שרי</strong> <small>[מותר].</small>
 <strong>האי מולייתא</strong> <small>[אותו</small> בעל חיים <small>ממולא</small> בשר<small>],</small> <strong>מאן</strong> <small>[מי]</small> ש<strong>אסר, אפילו</strong> היה <strong>פומא</strong> <small>[הפה</small> הצד הפתוח<small>],</small> נמצא <strong>לתחת,</strong> למטה, שהדם שותת ויורד — אסור. <strong>ומאן דשרי</strong> <small>[ומי שהתיר],</small> מתיר <strong>אפילו פומא לעיל</strong> <small>[הפה מלמעלה]</small> ותלויה בתנור. ומסכמים: <strong>והילכתא</strong> <small>[והלכה]</small> <strong>מולייתא שרי</strong> <small>[המילוי מותר],</small> <strong>אפילו</strong> היה <strong>פומא לעיל</strong> <small>[הפה למעלה]</small> כשיטת המתיר.
 <big>א</big> ועוד בנושא זה של דם בלוע באיברים והכשרת בשר לאכילה. בנושא זה דנו בשלושה מקרים, ב <strong>אומצא</strong> (בשר הנאכל בלא מליחה), <strong>ביעי</strong> <small>[ביצי</small> זכר בהמה וחיה<small>],</small> <strong>ומיזרקי</strong> <small>[וורידים</small> גדולים<small>].</small> <strong>פליגי בה</strong> <small>[נחלקו בכך]</small> <strong>רב אחא ורבינא,</strong> ומעירים: <strong>בכל התורה כולה</strong> כשיש מחלוקת ביניהם סתם, ואין מפורטת שיטתו של כל אחד מהם, דע כי שיטת <strong>רב אחא לחומרא</strong> <small>[להחמיר]</small> <strong>ו</strong>שיטת <strong>רבינא לקולא</strong> <small>[להקל],</small> <strong>והילכתא</strong> <small>[והלכה]</small> <strong>כרבינא לקולא</strong> <small>[להקל]</small> בכל מחלוקותיהם. <strong>לבר מהני תלת</strong> <small>[חוץ משלוש</small> מחלוקות <small>אלו]</small> שבהן דעת <strong>רב אחא לקולא</strong> <small>[להקל]</small> <strong>ו</strong>דעת <strong>רבינא לחומרא</strong> <small>[להחמיר],</small> <strong>והלכתא</strong> <small>[והלכה]</small> <strong>כרב אחא לקולא</strong> <small>[להקל].</small>
 ומפרטים: <strong>האי אומצא דאסמיק</strong> <small>[</small>חתיכת <small>בשר שהאדימה]</small> מחמת דם שבה, <strong>חתכיה ומלחיה</strong> <small>[</small>אם <small>חתך אותה ומלח אותה]</small> כראוי — <strong>אפילו</strong> בבישול <strong>לקדרה שרי</strong> <small>[מותר],</small> משום שברור לנו כי המלח מוציא את הדם מן הבשר. <strong>שפדיה בשפודא</strong> <small>[אם שיפדה על</small> גבי <small>שפוד]</small> לצלותה — <strong>שרי</strong> <small>[מותר],</small> משום שהדם <strong>מידב דייב</strong> <small>[זב</small> ושותת<small>].</small> אם <strong>אחתיה אגומרי</strong> <small>[הניחה על גחלים]</small> — בכך <strong>פליגי בה</strong> <small>[נחלקו בו]</small> <strong>רב אחא ורבינא. חד</strong> <small>[אחד]</small> <strong>אסר וחד שרי</strong> <small>[ואחד התיר].</small> <strong>מאן</strong> <small>[מי]</small> ש<strong>אסר,</strong> סבר כי <strong>מצמית צמית</strong> <small>[</small>הגחלים <small>צומתות,</small> מקשות<small>]</small> את הבשר ונמצא כל הדם שמור בתוכו. <strong>ומאן דשרי</strong> <small>[ומי שהתיר],</small> סבר שחום הגחלים <strong>מישאב שאיב</strong> <small>[שואב]</small> את הדם החוצה, והוא יוצא כולו. <strong>והלכתא: מישאב שאיב</strong> <small>[והלכה</small> היא שאנו אומרים שהגחלים <small>שואבות</small> את הדם החוצה<small>],</small> ומותר.
 <strong>וכן ביעי</strong> <small>[ביצי</small> הזכר<small>]</small> <strong>חתכינהו ומלחינהו</strong> <small>[</small>אם <small>חתכן ומלחן],</small> <strong>אפילו</strong> לבישול <strong>לקדרה שריין</strong> <small>[מותרות].</small> <strong>תלינהו בשפודא — שריין, מידב דייב</strong> <small>[</small>אם <small>תלה אותם על שפוד</small> לצלות <small>מותרות</small> משום שהדם <small>זב].</small> אם <strong>אחתינהו אגומרי</strong> <small>[הניחן על גחלים]</small> <strong>פליגי ביה</strong> <small>[נחלקו בכך]</small> <strong>רב אחא ורבינא, חד</strong> <small>[אחד</small> מהם<small>]</small> <strong>אסר וחד שרי</strong> <small>[ואחד</small> <small>התיר].</small> <strong>מאן</strong> <small>[מי]</small> ש<strong>אסר</strong> סבר: <strong>מצמית צמית</strong> <small>[צומתו,</small> מקשהו<small>]</small> <strong>ומאן דשרי</strong> <small>[ומי שהתיר]</small> סבר: כי <strong>מישאב שאיב</strong> <small>[שואב</small> הוא<small>].</small>
 <strong>וכן מיזרקי</strong> (ורידים גדולים) <strong>חתכיה ומלחיה</strong> <small>[חתכו ומלחו</small> לוריד זה<small>] —</small> <strong>אפילו לקדרה שרי</strong> — <small>[מותר],</small> אם <strong>תלייה בשפודא</strong> <small>[תלאו בשפוד]</small> והיה <strong>בית השחיטה</strong> (מקום החיתוך) <strong>לתתאי שרי</strong> — <small>[מותר],</small> כי <strong>מידב דאיב</strong> <small>[שותת</small> הדם<small>].</small> <strong>אחתיה אגומרי</strong> <small>[הניחו על גחלים]</small> <strong>— פליגי</strong> <small>[נחלקו]</small> בדבר <strong>רב אחא ורבינא, חד</strong> <small>[אחד</small> מהם<small>]</small> <strong>אסר וחד שרי</strong> <small>[ואחד התיר].</small> ומסבירים: <strong>מאן</strong> <small>[מי]</small> ש<strong>אסר —</strong> סבר שהוא <strong>מצמית צמית</strong> <small>[מקשה]</small> את הבשר. <strong>ומאן דשרי</strong> <small>[ומי שהתיר] —</small> סבר שהוא <strong>מישאב שאיב</strong> <small>[שואב]</small> את הדם. <strong>והלכתא</strong> <small>[והלכה]</small> היא: גחלים <strong>מישאב שאיב</strong> <small>[שואבות</small> את הדם<small>],</small> ומותר.
 <big>ב</big> ועוד בדיני דם שהיה בבשר. שהיו נוהגים לשרות בשר חי (תוספות) בתוך חומץ כדי שלא ייפלט מן הדם החוצה, וממילא לא יאסר הבשר כלל, שכל שעדיין לא פרש הדם — אינו אסור. <strong>האי אומצא דאסמיק חלייה</strong> <small>[חתיכת בשר זו</small> שהכניסוה בחומץ <small>והאדים חומץ שלו]</small> מחמת הדם שנבלע בו — <strong>אסור</strong> הכל. <strong>לא אסמיק חלייה</strong> <small>[לא האדים החומץ שלו] —</small> <strong>שרי</strong> <small>[מותר],</small> <strong>רבינא אמר: אפילו</strong> אם <strong>לא אסמיק נמי חלייה</strong> <small>[האדים גם כן החומץ שלו]</small> — <strong>אסור,</strong> משום ש<strong>אי אפשר דלית בה שורייקי דמא</strong> <small>[שלא יהיה בו חוטי דם].</small> <strong>אמר ליה</strong> <small>[לו]</small> <strong>מר בר אמימר לרב אשי: אבא</strong> (אמימר) <strong>מגמע ליה גמועי</strong> <small>[היה גומע אותו</small> את החומץ<small>]</small> ולא היה חושש לדם שיש בו. <strong>איכא דאמרי</strong> <small>[יש שאומרים]</small> ש<strong>רב אשי גופיה מגמע ליה גמועי</strong> <small>[עצמו היה גומע אותו].</small>
 <strong>אמר ליה</strong> <small>[לו]</small> <strong>מר בר אמימר לרב אשי: אבא</strong> (אמימר), <strong>האי חלא דחליט ביה חדא זימנא</strong> <small>[חומץ זה שהיה שם בו</small> אומצה <small>פעם אחת]</small> כדי להחזיק את דמה בתוכה, <strong>תו</strong> <small>[שוב]</small> <strong>לא תאני חליט ביה</strong> <small>[היה נותן בו שנית],</small> ששוב אין בו את הכוח הראוי להחזיק את הדם בתוכו. ושואלים: <strong>מאי שנא מחלא מתמהא דחלטינן ביה</strong> <small>[מה שונה</small> זה שהשתמש בו כבר <small>מחומץ החלש שאנו חולטים בו</small> את הבשר<small>]</small> ואין אנו חוששים שמא לא יוכל להחזיק את הדם באומצה? ומשיבים: יש לחלק, <strong>התם</strong> <small>[שם] —</small> <strong>איתיה</strong> <small>[יש]</small>
## דף עה.
 <strong>לקיוהא דפירא בעיניה</strong> <small>[לחריפות הפרי</small> שבחומץ <small>בעינה]</small> ואף שאינו חומץ חריף מכל מקום חריפותו לא פגה. <strong>הכא</strong> <small>[כאן] —</small> <strong>ליתא לקיוהא דפירא בעיניה</strong> <small>[אין חריפות הפרי בעינה]</small> שכבר בטלה בתוך הבשר ואין בכוחה להחזיק את הדם בתוכו.
 <big>א</big> שנינו ש <strong>אין צולין את הפסח</strong> על האסכלא. ומיד הובא מעשה ברבן גמליאל שהורה לעבדו לצלות לו את הפסח על האסכלא. ותוהים: <strong>מעשה לסתור?!</strong> וכי מביאים מיד מעשה באותה משנה כדי לסתור את ההלכה הקודמת? ומשיבים: <strong>חסורי מיחסרא, והכי קתני</strong> <small>[חסרה</small> המשנה, <small>וכך יש לשנותה]:</small> <strong>ואם אסכלא מנוקבת</strong> היא, שדרך האש להגיע לכל מקום ואין הפסח נצלה בחום האסכלה עצמה — <strong>מותר,</strong> ועל כך <strong>אמר ר' צדוק, מעשה ברבן גמליאל שאמר לטבי עבדו: צא וצלה לנו את הפסח על האסכלא מנוקבת.</strong>
 <big>ב</big> אגב הדיון בצליית הפסח מביאים: <strong>בעא מיניה</strong> <small>[שאל ממנו]</small> <strong>רב חיננא בר אידי מרב אדא בר אהבה: תנור שהסיקו בקליפי</strong> <small>[קליפות]</small> של פירות <strong>ערלה</strong> ופירות אלה אסורים, בהנאה, ולאחר שהתלהט התנור מחום העצים <strong>גרפו</strong> הוציא מתוכו את העצים והאפר <strong>ואפה בו את הפת, לדברי האוסר</strong> בפת שנאפתה בחום עצי ערלה, פת זו שנאפתה רק לאחר שהוציא העצים מהחום שנקלט בתנור, <strong>מהו? אמר ליה</strong> <small>[לו]:</small> <strong>הפת מותרת.</strong>
 <strong>אמר ליה</strong> <small>[לו]</small> רב חיננא: <strong>והא</strong> <small>[והרי]</small> <strong>אמר רב חיננא סבא</strong> <small>[הזקן]</small> <strong>אמר ר' אסי אמר ר' יוחנן: תנור שהסיקו וגרפו</strong> ואחר כך <strong>צלה בו את הפסח — אין זה צלי אש</strong> שציוותה עליו התורה, <strong>שנאמר</strong> בתורה "ואכלו את הבשר בלילה הזה <strong>צלי אש</strong> ומצות על מרורים יאכלוהו אל תאכלו ממנו נא ובשל מבושל במים כי אם <strong>צלי אש</strong> ראשו על כרעיו ועל קרבו" (שמות יב, ח-ט), שכיון שנאמר "צלי אש" <strong>שתי פעמים</strong> הרי זו הדגשה שהפסח צריך להצלות באש ממש.
 ומכאן נדייק: <strong>טעמא</strong> <small>[הטעם</small> דוקא<small>]</small> <strong>דגלי רחמנא</strong> <small>[שגלתה התורה]</small> לענין פסח על ידי החזרה <strong>"צלי אש" "צלי אש" שתי פעמים, הא</strong> <small>[הרי]</small> אם <strong>לא גלי רחמנא</strong> <small>[גילה הכתוב]</small> בהדגשה מיוחדת, <strong>הוי אמינא</strong> <small>[הייתי אומר]</small> <strong>צלי אש הוא.</strong> ואם כן, בשאר מקרים כאשר דבר נצלה בתנור אפילו אינו נצלה ישירות מחומה של האש, דינו כאילו נצלה על ידי העצים — ואסור!
 <strong>אמר ליה</strong> <small>[לו]</small> : <strong>גלי רחמנא התם, וילפינן מינה</strong> <small>[גילה הכתוב שם, ולומדים אנו ממנה]</small> שאותו דין בקרבן הפסח יהא כבנין אב ומקור לכל התורה כולה. שרק דבר שנצלה באש ממש הוא הקרוי צלי אש.
 <strong>ואי בעית אימא</strong> <small>[ואם תרצה אמור]</small> ותרץ באופן אחר: <strong>התם טעמא</strong> <small>[שם הטעם]</small> דווקא משום ש<strong>כתב רחמנא</strong> <small>[הכתוב]</small> <strong>"צלי אש" שתי פעמים, הא</strong> <small>[הרי]</small> אם <strong>לא כתב רחמנא</strong> <small>[הכתוב]</small> <strong>"צלי אש" שתי פעמים, הוה אמינא: אאש קפיד רחמנא</strong> <small>[הייתי אומר: על האש הקפיד הכתוב]</small> שיהא מקור החום בתנור מחמת אש, <strong>ואפילו גרפו נמי</strong> <small>[גם כן] —</small> עדיין <strong>צלי אש הוא.</strong> ולכן היה צורך לחזור פעמיים על המילים "צלי אש", <strong>אבל הכא</strong> <small>[כאן],</small> <strong>אעצים דאיסורא קא קפיד רחמנא, והא ליתנהו</strong> <small>[על עצי האיסור הקפיד הכתוב, והרי אינם]</small> ואין איפוא מקום לאסור.
 <strong>תנו רבנן</strong> <small>[שנו חכמים]:</small> <strong>חתכו</strong> חתכים לא עמוקים בכמה מקומות בקרבן הפסח, <strong>ונתנו על גבי גחלים. רבי אומר: אומר אני שזה צלי אש,</strong> שגחלים דינן כאש גמורה. <strong>רמי ליה</strong> <small>[השליך לו,</small> הראה סתירה<small>]</small> <strong>רב אחדבוי בר אמי לרב חסדא: מי</strong> <small>[האם]</small> <strong>אמר רבי גחלים אש נינהו</strong> <small>[הן]?</small>
 <strong>ורמינהו</strong> <small>[משליכים</small> מראים סתירה<small>]</small> ממה שנאמר בתורה בהלכות נגע צרעת <strong>"</strong>או בשר כי יהיה בעורו <strong>מכות אש"</strong> (ויקרא יג, כד), לכאורה <strong>אין לי אלא שנכוה באש</strong> עצמה, <strong>נכוה בגחלת, ברמץ</strong> אפר רותח , <strong>בסיד רותח, בגפסיס</strong> (גבס) <strong>רותח, וכל דבר</strong> רותח אחר <strong>הבא</strong> (שמקור חומו) <strong>מן האור</strong> (האש ), <strong>לאיתויי</strong> <small>[להביא]</small> גם את <strong>חמי האור</strong> (מים חמים שנתחממו באש), שגם כוייה שעל ידם קרויה מכוה <strong>מניין? תלמוד לומר: "מכוה" "מכוה" ריבה.</strong> שהמלה "מכוה" חוזרת עוד בהמשך, ללמדנו שכל מין מכוה בכלל.
 ונדייק: <strong>טעמא דרבי רחמנא</strong> <small>[הטעם</small> דוקא, <small>שריבה הכתוב]</small> על ידי המלים <strong>"מכוה" "מכוה", הא</strong> <small>[הרי]</small> אם <strong>לא</strong> היה <strong>רבי רחמנא</strong> <small>[מרבה הכתוב]</small> <strong>"מכוה" "מכוה",</strong> היינו אומרים <strong>גחלים לאו</strong> <small>[לא]</small> <strong>אש נינהו</strong> <small>[הן]</small> בניגוד לדברי רבי שאש משמעו גם גחלים!
 <strong>אמר ליה</strong> <small>[לו]:</small> <strong>גחלת של עץ לא איצטריך קרא לרבויי</strong> <small>[צריך המקרא לרבותה],</small> שכל עוד בוערת היא הריהי ודאי נחשבת כאש. <strong>כי איצטריך קרא</strong> <small>[כאשר הוצרך המקרא]</small> ללמוד "מכוה" "מכוה" הריהו לענין <strong>גחלת של מתכת</strong> חתיכת מתכת שהתלהטה באש ולולי הפסוק אפשר היה לחשוב שאם נכוה האדם בחתיכת מתכת שלובנה אין דינה כאש.
 ותוהים: וכי <strong>גחלים של מתכת לאו</strong> <small>[אינן]</small> <strong>אש הוא? והא גבי</strong> <small>[והרי לענין]</small> <strong>בת כהן</strong> שזנתה, <strong>דכתיב</strong> <small>[שנאמר]:</small> <strong>"</strong>ובת איש כהן כי תחל לזנות את אביה היא מחללת <strong>באש תשרף"</strong> (ויקרא כא, ט). <strong>ואמר רב מתנה:</strong> לא היו שורפים אותה ממש באש, אלא <strong>פתילה של אבר</strong> (חתיכת עופרת) <strong>היו עושין לה,</strong> שהיו מתיכים עופרת ושופכים בגרונה וכך היו ממיתים אותה, משמע שמתכת לוהטת הרי היא נחשבת כאש!
 ודוחים: <strong>שאני התם</strong> <small>[שונה שם]</small> ש<strong>אמר קרא</strong> <small>[המקרא]</small> לא רק "באש", אלא <strong>"באש תשרף",</strong> ומהמלה <strong>"תשרף"</strong> אנו למדים: <strong>לרבות כל שריפות הבאות מן האש.</strong>
 ומקשים: אם כן, <strong>וכל שכן אש עצמה</strong> ודאי מקיימים בה מצות שריפה. ואם כן, <strong>נקיף לה</strong> <small>[אותה]</small> <strong>חבילי זמורות ונקלה</strong> <small>[ונשרפנה]</small> בהן! ומשיבים: <strong>אתיא</strong> <small>[בא,</small> נלמד<small>]</small> הדבר בגזירה שוה מן המילים <strong>"שריפה" "שריפה"</strong> האמורות גם במיתת <strong>בני אהרן. מה להלן</strong> בבני אהרן נאמר שנשרפו באש (ויקרא י, ב) — היתה זו <strong>שריפת נשמה וגוף</strong> עצמו ברובו קיים, שהרי אף בגדיהם לא נשרפו. <strong>אף כאן</strong> בבת כהן — <strong>שריפת נשמה וגוף קיים.</strong>
 ושואלים: <strong>ונעביד</strong> <small>[ונעשה]</small> <strong>לה</strong> מיתתה ב<strong>חמי האור</strong> על ידי מים רותחים, ואף על ידי כך אפשר להמיתה כבאש? ומשיבים שכאן יש נימוק נוסף, <strong>משום</strong> דבריו של <strong>רב נחמן.</strong> ש<strong>אמר רב נחמן: אמר קרא</strong> <small>[המקרא]:</small> <strong>"ואהבת לרעך כמוך"</strong> (ויקרא יט, יח) ובין שאר המסקנות להלכה הנלמדות מכתוב זה יש לקיימו שגם בשעת מיתת בית דין <strong>ברור לו מיתה יפה.</strong> שאף כשחייבים לדון אדם למיתה יש לדאוג שיהא זה בצורה הנוחה ביותר.
 ושואלים: <strong>וכי מאחר דאיכא</strong> <small>[שיש]</small> נימוק זה של <strong>רב נחמן,</strong> אם כן <strong>גזירה שוה</strong> מבני אהרן <strong>למה לי?</strong> הלוא גם בלעדיה היינו מנסים לקיים מצות שריפה בעופרת שהיא מיתה קלה יותר! <strong>אמרי</strong> <small>[אומרים]</small> בתשובה: <strong>אי לאו</strong> <small>[אם לא]</small> <strong>גזירה שוה הוה אמינא</strong> <small>[הייתי אומר]</small> <strong>שריפת נשמה וגוף קיים לאו</strong> <small>[לא]</small> <strong>שריפה היא,</strong> שמיתה זו אינה קרויה כלל שריפה. <strong>ואי</strong> <small>[ואם]</small> <strong>משום</strong> דבריו של <strong>רב נחמן</strong> בלבד שיש לברור מיתה יפה — <strong>ניפוש</strong> <small>[נרבה]</small> <strong>לה חבילי זמורות טובא</strong> <small>[הרבה],</small> <strong>כי היכי</strong> <small>[כדי]</small> ש<strong>תמות בעגלא</strong> <small>[במהרה],</small> ועל כן <strong>קא משמע לן</strong> <small>[השמיע לנו]</small> בלימוד מבני אהרן שמיתה כזו קרויה שריפה.
 ושואלים: <strong>ואלא</strong> אם כן שאמר הכתוב "תשרף" לרבות כל מין שריפה המילה <strong>"באש" למה לי?</strong> ומשיבים: <strong>לאפוקי</strong> <small>[להוציא]</small> <strong>אבר מעיקרו.</strong> שבשעה שמוציאים את העופרת מקרקע היא רותחת מעצמה, ובעופרת רותחת זו אין מקיימים מצות שריפה, כיון שאין חומה בא על ידי האש.
 <strong>אמר ליה</strong> <small>[לו]</small> <strong>ר' ירמיה לר' זירא: וכל היכא דכתיב</strong> <small>[מקום שנאמר]</small> <strong>"באש תשרף",</strong> האם בא הדבר <strong>לרבות כל שריפות הבאות מחמת אש הוא? והא</strong> <small>[והרי]</small> לגבי <strong>פרים הנשרפים דכתיב בהו</strong> <small>[שנאמר בהם]:</small> <strong>"ושרף אתו על עצים באש</strong> על שפך הדשן ישרף<strong>"</strong> (ויקרא ד, יב. וראה ויקרא ד, כא) <strong>ותניא</strong> <small>[ושנויה</small> ברייתא<small>]:</small> <strong>"באש" — ולא בסיד רותח ולא בגפסיס</strong> (גבס) <strong>רותח,</strong> ומדוע אין מתירים גם כאן בכל מין שריפה?
 <strong>אמר ליה</strong> <small>[לו]:</small> <strong>הכי השתא</strong> <small>[כיצד אתה משווה]?!</small> <strong>התם כתיב</strong> <small>[שם</small> בבת כהן <small>נאמר]</small> <strong>"באש", והדר</strong> <small>[ואחר כך]</small> כתב <strong>"תשרף"</strong> ודבר זה בא <strong>לרבות כל שריפות הבאות מחמת האש, הכא כתיב</strong> <small>[כאן נאמר]</small> <strong>"ושרף אתו על עצים באש" לבסוף</strong> נאמרה <strong>"אש", למימרא</strong> <small>[האם לומר]:</small> ש<strong>אש — אין</strong> <small>[כן],</small> <strong>מידי אחרינא</strong> <small>[דבר אחר] —</small> <strong>לא.</strong>
 ודוחים: והלוא <strong>התם נמי</strong> <small>[שם גם כן]</small> בענין פרים הנשרפים <strong>כתיבא</strong> <small>[נאמרה]</small> לשון <strong>"שריפה" לבסוף, דכתיב</strong> <small>[שנאמר]</small> בסופו של הכתוב:
## דף עה:
 <strong>"על שפך הדשן ישרף"</strong> (ויקרא ד, יב)! ודוחים, <strong>אמרי: ההוא</strong> <small>[אומרים: אותו]</small> <strong>"ישרף" מיבעי ליה לכדתניא</strong> <small>[צריך אותו</small> כענין הברייתא <small>השנויה]:</small> <strong>"ישרף"</strong> — מכל מקום, <strong>אף על פי שאין שם דשן</strong> אין להקפיד, ש"על שפך הדשן" אינו מעכב. <strong>"ישרף" — אף על פי שהצית האור ברובו</strong> אין די בכך וצריך לגמור את שריפתו.
 <strong>רבינא אמר:</strong> את הסתירה בענין גחלים שלכאורה אינן קרויות אש יש לתרץ על ידי שינוי בגירסת הברייתא <strong>כרוך ותני</strong> <small>[כרך ושנה]</small> את הנושאים יחד: <strong>"מכות אש" אין לי אלא שנכוה באש ובגחלת, נכוה ברמץ</strong> (אפר רותח) <strong>בסיד רותח ובגפסיס</strong> (גבס) <strong>רותח ובכל דבר</strong> רותח <strong>הבא מחמת האור, לאיתויי</strong> <small>[להביא]</small> <strong>חמי האור מניין? תלמוד לומר: "מכוה" "מכוה" ריבה</strong> הכתוב שלגירסה זו גחלת ואש מנויות יחד בענין אחד.
 <big>א</big> <strong>רבא רמי</strong> <small>[השליך,</small> הראה סתירה<small>]</small> <strong>מי</strong> <small>[האם]</small> <strong>אמר רבי גחלים איקרו</strong> <small>[נקראו]</small> <strong>אש, ורמינהו</strong> <small>[משליכים,</small> מביאים סתירה<small>]</small> שנדרש הכתוב "ולקח מלא המחתה גחלי אש מעל המזבח מלפני ה'" (ויקרא טז, יב) <strong>"גחלי" יכול</strong> גחלים <strong>עוממות</strong> (שהאש כמעט כבתה בהן ואינה ניכרת בחוץ) <strong>תלמוד לומר: "אש". אי</strong> <small>[אם]</small> <strong>אש יכול</strong> הכוונה ל<strong>שלהבת תלמוד לומר "גחלי". הא כיצד</strong> מיישב את שתי הדרישות <strong>מביא מן</strong> הגחלים <strong>הלוחשות</strong> שהאש נראית בהן. <strong>אלמא</strong> <small>[מכאן]</small> ש<strong>גחלים</strong> סתם <strong>לא איקרי</strong> <small>[נקראו]</small> <strong>אש!</strong>
 <strong>אמרי</strong> <small>[אומרים]</small> ומשיבים: אין לדון מברייתא זו <strong>והא גופא קשיא</strong> <small>[והרי</small> היא <small>עצמה קשה]</small> <strong>אמרת "גחלי" יכול</strong> גחלים <strong>עוממות, אלמא</strong> <small>[מכאן]</small> שברור לו כי גחלים <strong>לוחשות אש נינהו</strong> <small>[הן],</small> <strong>אימא סיפא</strong> <small>[אמור</small> את <small>סופה]</small> של אותה ברייתא: <strong>אי</strong> <small>[אם]</small> <strong>אש, יכול שלהבת — תלמוד לומר: "גחלי", אלמא</strong> <small>[מכאן]</small> <strong>אפילו</strong> גחלים <strong>לוחשות לאו</strong> <small>[לא]</small> <strong>אש נינהו</strong> <small>[הן],</small> ויש סתירה בתוך הברייתא עצמה.
 <strong>ואמר רב ששת</strong> כדי ליישב לשון הברייתא, <strong>הכי קתני</strong> <small>[כך שנה,</small> כך יש לשנות<small>]:</small> <strong>"גחלי" — יכול</strong> יקח כפי רצונו <strong>בין עוממות בין לוחשות תלמוד לומר "אש", אי</strong> <small>[אם]</small> <strong>אש יכול שלהבת — תלמוד לומר: "גחלי", הא כיצד? מביא מן</strong> הגחלים <strong>הלוחשות. מכל מקום</strong> למדנו מכאן כי <strong>גחלים, אפילו</strong> הן לוחשות, <strong>לא איקרי</strong> <small>[נקראו]</small> <strong>אש, קשיא</strong> <small>[קשה]</small> <strong>לרבי</strong> שלדעתו גחלים בכלל אש!
 <strong>אמר אביי: תריץ הכי</strong> <small>[ישב כך]</small> <strong>"גחלי" — יכול עוממות ולא לוחשות, תלמוד לומר: "אש". אי</strong> <small>[אם]</small> <strong>"אש" יכול רצה שלהבת — יביא, רצה גחלת — יביא, תלמוד לומר "גחלי"</strong> דוקא. <strong>הא כיצד — מביא מן הלוחשות.</strong> ומדברים אלו ברור כי גם הגחלים קרויות אש כדברי רבי.
 <strong>אמר רבה</strong> בפירוש אחרון זה אמרנו: <strong>רצה גחלת — יביא, רצה שלהבת — יביא</strong> אולם <strong>שלהבת בלא גחלת היכי משכחת לה</strong> <small>[איך מוצא אתה אותה]?</small> ומשיבים: <strong>כגון דשפייה למנא משחא ואתלי ביה נורא</strong> <small>[שמרח את הכלי בשמן והדליק בו אש],</small> ואולם <strong>ההוא</strong> דבר כגון זה <strong>למה לי קרא למעוטי</strong> <small>[מקרא</small> מפורש <small>למעטו]</small> ללמד שאין עושים כן, <strong>השתא</strong> <small>[עכשיו]</small> הרי <strong>לפני מלך בשר ודם אין עושין כן</strong> שדרך בזיון היא להביא לפני מלך מין שלהבת כזו, <strong>לפני מלך מלכי המלכים הקדוש ברוך הוא לא כל שכן!</strong> ולא יתכן שיצטרך המקרא ללמד על דבר כגון זה.
 <strong>אלא אמר רבא: תריץ הכי</strong> <small>[ישב כך]</small> את הברייתא: <strong>"גחלי" יכול עוממות ולא לוחשות — תלמוד לומר: "אש", אי</strong> <small>[אם]</small> <strong>"אש" יכול יביא מחצה גחלת ומחצה שלהבת</strong> שתהיינה הגחלים בשעת לקיחתן מהמזבח בוערות על פני חלקן בחזקה ושלהבתן ניכרת, <strong>אדעייל לגואי</strong> <small>[עד ש</small>הוא <small>נכנס פנימה]</small> תתעמעם האש ו<strong>הוי כוליה</strong> <small>[יהיה הכל]</small> <strong>גחלת</strong> — <strong>תלמוד לומר: "ולקח מלא המחתה גחלי אש מעל המזבח"</strong> משמעו: <strong>משעת לקיחה ניהוי</strong> <small>[יהיו]</small> כבר <strong>גחלים</strong> ולא שלהבת.
 כיון שדובר עד כה בגחלים עוממות מזכירים כי <strong>איבעיא להו</strong> <small>[נשאלה להם</small> ללומדים<small>]</small> כיצד יש לגרוס: <strong>אוממות</strong> באל"ף <strong>או עוממות</strong> בעי"ן? <strong>אמר ר' יצחק:</strong> יש לומר בעי"ן, שנאמר: <strong>"ארזים לא עממהו בגן אלהים"</strong> (יחזקאל לא, ח).
 <big>ב משנה</big> <strong>נגע</strong> הפסח <strong>בחרסו של תנור — יקלוף את מקומו</strong> של הפסח שנגע בגוף התנור, משום שחלק זה מן הקרבן נצלה על ידי חום התנור ולא על ידי האש עצמה. <strong>נטף מרוטבו</strong> של הפסח <strong>על החרס, וחזר</strong> הרוטב <strong>אליו</strong> לקרבן — <strong>יטול את מקומו</strong> שלא די בקליפה בלבד וצריך ליטול חתיכה גדולה יותר, שמקום זה לא נצלה אלא נתבשל מהרוטב. נטף <strong>מרוטבו על הסולת</strong> הרותחת <strong>יקמוץ את מקומו</strong> של הרוטב בסולת, ויבערנו.
 <strong>סכו</strong> את הפסח <strong>בשמן תרומה, אם חבורת כהנים</strong> היא חבורה זו — <strong>יאכלו</strong> שהרי מותרים הם באכילת תרומה. <strong>אם</strong> חבורה <strong>של ישראל, אם חי</strong> (בלתי מבושל) <strong>הוא</strong> עדיין הפסח — <strong>ידיחנו</strong> ויוריד ממנו את שמן התרומה. <strong>ואם צלי הוא — יקלוף את החיצון</strong> שנבלע בו השמן, כדי שלא יאכלו ישראלים משמן התרומה שהם אסורים בו. <strong>סכו בשמן של מעשר שני — לא יעשנו דמים על בני חבורה</strong> כלומר, האיש שנתן את שמן המעשר הזה אסור לו לדרוש תשלום עבורו משאר בני החבורה. <strong>שאין פודין מעשר שני בירושלים</strong> שהמעשר השני אסור לפדותו (או למוכרו) בירושלים, ומיועד לאכילה בלבד, ואסור במכירה לאחרים, ומותר רק לתתו במתנה.
 <big>ג גמרא</big> מתוך משנתנו מפתחים דיון רחב בהלכות איסורים שנגעו זה בזה. <strong>איתמר</strong> <small>[נאמר]</small> שנחלקו אמוראים בבעיות אלה וקודם כל מונים את הדברים הברורים: אם היה דבר <strong>חם</strong> שנפל או נגע <strong>בתוך חם,</strong> כגון בשר חם בתוך חלב רותח, או בשר היתר במרק של איסור — <strong>דברי הכל</strong>
## דף עו.
 <strong>אסור,</strong> משום שההיתר בולע מן האיסור. אם היה <strong>צונן לתוך צונן — דברי הכל מותר,</strong> ואינם צריכים אלא שטיפה. נפל <strong>חם לתוך צונן,</strong> או <strong>צונן</strong> שנפל <strong>לתוך חם,</strong> בכך נחלקו; <strong>רב אמר: עילאה גבר</strong> <small>[העליון גובר]</small> ודנים הכל לפי מה שהיה למעלה, שאם היה העליון חם — נדון כאילו נפל חם בחם, שהרי העליון מחמם את התחתון ונחשב כאילו חם בחם. היה העליון קר — נדון כקר בקר העליון מקרר את התחתון וכאילו נפל קר בקר. <strong>ושמואל אמר: תתאה גבר</strong> <small>[התחתון גובר]</small> שאם העליון חם והתחתון קר — מותר, ואם העליון קר והתחתון חם — אסור.
 <strong>תנן</strong> <small>[שנינו</small> במשנה<small>]</small> <strong>נטף</strong> בתנור <strong>מרוטבו</strong> של הפסח <strong>על החרס וחזר אליו — יטול את מקומו. קא סלקא דעתך</strong> <small>[עלה על דעתך]</small> לומר שמדובר כאן <strong>בחרס צוננת</strong> ואם כן, <strong>בשלמא ל</strong>שיטת <small>[נניח]</small> <strong>רב</strong> ש<strong>אמר עילאה גבר</strong> <small>[העליון גובר],</small> <strong>משום הכי</strong> <small>[כך]</small> <strong>יטול את מקומו.</strong> שלפי שיטה זו <strong>דאזל</strong> <small>[שהולך]</small> <strong>רוטב</strong> השותת מן הפסח <strong>מרתח ליה</strong> <small>[מחמם אותו]</small> את <strong>החרס, והדר</strong> <small>[וחוזר]</small> ה<strong>חרס מרתח ליה</strong> <small>[מחמם אותו]</small> את ה<strong>רוטב, וכי הדר</strong> <small>[וכאשר חוזר]</small> ה<strong>רוטב ל</strong><strong>פסח — קא מטוי</strong> <small>[נצלה]</small> ה<strong>פסח מחמת חמימותא</strong> <small>[חמימות]</small> ה<strong>חרס, ורחמנא</strong> <small>[והכתוב]</small> <strong>אמר "צלי אש"</strong> (שמות יב, ח) <strong>ולא צלי מחמת דבר אחר.</strong>
 <strong>אלא, ל</strong>שיטת <strong>שמואל</strong> ש<strong>אמר תתאה גבר</strong> <small>[תחתון גובר]</small> <strong>חרס כיון</strong> ש<strong>צונן הוא אקורי מיקר ליה</strong> <small>[מקרר הוא אותו]</small> את ה<strong>רוטב, אמאי</strong> <small>[מדוע]</small> אם כן <strong>יטול את מקומו?</strong> ומתרצים: <strong>כ</strong>פי ש<strong>אמר ר' ירמיה אמר שמואל</strong> בהמשך כביאור לדברי המשנה בדין רוטב הפסח שנטף על סולת: <strong>בסולת רותחת, הכא נמי</strong> <small>[כאן גם כן]</small> מדובר <strong>בחרס רותח</strong> שהיה חרס לוהט מחמת עצמו ואף לשיטת שמואל נחשב כחם בחם.
 <big>א</big> ועוד <strong>תנן</strong> <small>[שנינו</small> במשנתנו<small>]</small> <strong>"נטף מרוטבו</strong> של הפסח <strong>על הסולת יקמוץ את מקומו". קא סלקא דעתך</strong> <small>[עלה על דעתך]</small> לומר שמדובר <strong>בסולת צוננת. בשלמא</strong> <small>[נניח]</small> <strong>ל</strong>שיטת <strong>רב</strong> ש<strong>אמר עילאה גבר — משום הכי</strong> <small>[כך]</small> <strong>יקמוץ את מקומו,</strong> כיצד — <strong>דמרתח לה</strong> <small>[ש</small>הרוטב <small>מרתיח אותה]</small> את ה<strong>סולת דהדר הודרניה</strong> <small>[שמסביבו],</small> <strong>והדרא</strong> <small>[וחוזרת]</small> ה<strong>סולת ומרתחא ליה לדידיה</strong> <small>[ומרתיחה אותו עצמו]</small> את הרוטב של הפסח, <strong>וקא מטוי</strong> <small>[ונצלה]</small> ה<strong>רוטב מחמת חמימותא</strong> <small>[החום]</small> של ה<strong>סולת, ורחמנא</strong> <small>[והכתוב]</small> <strong>אמר "צלי אש" ולא צלי מחמת דבר אחר.</strong>
 <strong>אלא ל</strong>שיטת <strong>שמואל</strong> ש<strong>אמר תתאה גבר</strong> <small>[התחתון גובר],</small> <strong>סולת כיון</strong> ש<strong>צוננת היא אקורי קא מיקר ליה</strong> <small>[מקררת היא אותו]</small> <strong>למה לי יקמוץ את מקומו? תסגי ליה</strong> <small>[די לו]</small> במה שיקלף ו<strong>"יטול את מקומו"</strong> ואינו צריך ליטול יותר! על כך <strong>אמר ר' ירמיה אמר שמואל:</strong> מדובר כאן <strong>בסולת רותחת</strong> שהרוטב נצלה מפני חומה ולכן צריך ליטול חלק זה בשלמותו.
 <big>ב</big> ועוד <strong>תנן</strong> <small>[שנינו</small> במשנתנו<small>]:</small> <strong>סכו</strong> את הפסח <strong>בשמן של תרומה, אם חבורת כהנים</strong> היתה זו — <strong>יאכלו. אם</strong> חבורה <strong>של ישראל, אם</strong> עדיין <strong>חי הוא</strong> ולא צלי — <strong>ידיחנו, אם צלי הוא — יקלוף את החיצון. בשלמא</strong> <small>[נניח]</small> <strong>לרב</strong> ש<strong>אמר עילאה גבר</strong> <small>[העליון גובר]</small> <strong>אמטו להכי סגי ליה</strong> <small>[משום כך די לו]</small> <strong>בקליפה, משום דעילאה</strong> <small>[שהעליון]</small> <strong>צונן הוא,</strong> ולכן אינו נבלע כל כך,
 <strong>אלא לשמואל</strong> ש<strong>אמר תתאה גבר</strong> <small>[התחתון גובר]</small> <strong>כיון</strong> ש<strong>חם הוא</strong> הבשר התחתון — <strong>מבלע בלע</strong> <small>[בולע]</small> הוא את השמן, <strong>אמאי סגי ליה</strong> <small>[מדוע</small> אם כן <small>די לו]</small> <strong>בקליפה? ניתסר</strong> <small>[שיאסר]</small> <strong>לגמרי!</strong> ומשיבים: <strong>שאני</strong> <small>[שונה]</small> <strong>סיכה</strong> ש<strong>משהו בעלמא</strong> <small>[בלבד]</small> <strong>הוא דעבידא</strong> <small>[שעשויה],</small> שאין סכים בשמן הרבה, אלא בכמות קטנה מאוד, ואין בה כדי לאסור את כל הפסח כולו.
 <big>ג</big> <strong>תניא כוותיה</strong> <small>[שנויה</small> ברייתא<small>]</small> כשיטתו של <strong>שמואל: חם לתוך חם — אסור, וכן צונן שנתן לתוך חם — אסור. חם לתוך צונן וצונן לתוך צונן — מדיח</strong> אותו.
 ושואלים: ואם נפל היתר <strong>חם לתוך צונן מדיחו כיון</strong> ש<strong>חם הוא, אדמיקר ליה</strong> <small>[עד ש</small>הוא <small>מקרר אותו]</small> — <strong>אי אפשר</strong> ש<strong>לא בלע פורתא</strong> <small>[מעט]</small> מן האיסור, <strong>קליפה מיהא ניבעי</strong> <small>[על כל פנים יצטרך]</small> ואין די בהדחה! <strong>אלא אימא</strong> <small>[אמור,</small> תקן<small>]</small> כך: <strong>חם לתוך צונן — קולף, צונן לתוך צונן — מדיח.</strong>
 <strong>תניא אידך</strong> <small>[שנויה</small> ברייתא <small>אחרת]</small> <strong>בשר רותח שנפל לתוך חלב רותח, וכן צונן שנפל לתוך חם — אסור. חם לתוך צונן וצונן לתוך צונן — מדיח.</strong> ונשאלת לכאורה אותה שאלה: <strong>חם לתוך צונן מדיח?! כיון</strong> ש<strong>חם הוא, אדמיקר ליה</strong> <small>[עד ש</small>הוא <small>מקרר אותו]</small> — <strong>אי אפשר</strong> ש<strong>לא בלע פורתא</strong> <small>[מעט]</small> מן האיסור, <strong>קליפה מיהא ניבעי</strong> <small>[על כל פנים יצטרך]!</small> <strong>אלא אימא</strong> <small>[אמור</small> תקן<small>]</small> כך: <strong>חם לתוך צונן — קולף, צונן לתוך צונן — מדיח.</strong>
 <big>ד</big> <strong>אמר מר</strong> <small>[החכם]</small> בברייתא: <strong>צונן לתוך צונן — מדיח. אמר רב הונא: לא שנו אלא שלא מלחו</strong> אחד מהם, <strong>אבל מלחו — אסור.</strong> ש<strong>אמר שמואל: מליח הרי הוא כרותח</strong> מצד כוחו לבלוע. <strong>כבוש</strong> בתוך חומץ וכיוצא בו <strong>הריהו כמבושל</strong> שבולע.
 <strong>אמר רבא: הא</strong> <small>[זה]</small> ש<strong>אמר שמואל מליח הרי הוא כרותח לא אמרן</strong> <small>[אמרנו]</small> <strong>אלא</strong> שהיה מלוח עד כדי <strong>שלא נאכל</strong> לרוב האנשים <strong>מחמת מלחו, אבל</strong> אם עדיין <strong>נאכל מחמת מלחו,</strong> כלומר, על אף מליחותו <strong>— לא,</strong> אין דינו כרותח ואינו בולע.
 מסופר: <strong>ההוא בר גוזלא</strong> <small>[גוזל אחד]</small> ש<strong>נפל לכדא דכמכא</strong> <small>[לכד של כותח]</small> שאחד ממרכיביו הוא חלב. והשאלה היתה בדבר איסור של בשר בחלב שיש כאן, <strong>שריא</strong> <small>[התירו]</small> <strong>רב חיננא בריה</strong> <small>[בנו]</small> של <strong>רבא מ</strong>העיר <strong>פשרוניא,</strong>
 <strong>אמר</strong> על כך <strong>רבא: מאן חכים למישרא מילתא כי הא</strong> <small>[מי חכם להתיר דבר</small> מסובך <small>כגון זה]</small> <strong>אי לאו</strong> <small>[אם לא]</small> <strong>רב חיננא בריה</strong> <small>[בנו]</small> של <strong>רבא מ</strong>העיר <strong>פשרוניא, דגברא רבה</strong> <small>[שאדם גדול]</small> <strong>הוא,</strong> ויכול למצוא היתר אפילו במה שנראה אסור. כי <strong>אמר</strong> <small>[</small>יכול היה <small>לומר]</small> <strong>לך, כי</strong> <small>[כאשר]</small> <strong>אמר שמואל מליח הרי הוא כרותח</strong> — הרי זה במלוח <strong>שאין נאכל מחמת מלחו,</strong> ואולם <strong>האי</strong> <small>[זה,</small> הכותח<small>]</small> <strong>נאכל מחמת מלחו</strong> ואם כן הרי דינו כצונן שנפל בתוך צונן ודיו בהדחה, ואינו נאסר כולו.
 ומעירים: <strong>והני מילי</strong> <small>[ודברים אלה]</small> אמורים כאשר היה הגוזל <strong>חי, אבל</strong> אם היה <strong>צלי — בעי</strong> <small>[צריך]</small> <strong>קליפה,</strong> שכיון שנצלה נתרכך ובולע יותר. <strong>ולא אמרן</strong> <small>[אמרנו]</small> <strong>אלא דלית ביה פילי</strong> <small>[שאין בו</small> בגוזל <small>סדקים],</small> <strong>אבל</strong> אם <strong>אית ביה פילי</strong> <small>[יש בו סדקים]</small> — <strong>אסור,</strong> שנבלע בהם הכותח. <strong>ואי</strong> <small>[ואם]</small> <strong>מתובל בתבלי</strong> <small>[בתבלינים] —</small> <strong>אסור,</strong> שעל ידיהם הוא מתרכך ובולע.
 <strong>אמר רב:</strong>
## דף עו:
 <strong>בשר שחוטה</strong> כלומר בשר כשר, <strong>שמן, שצלאו</strong> באותו תנור <strong>עם בשר נבילה כחוש,</strong> אף שלא נגעו זה בזה — <strong>אסור. מאי טעמא</strong> <small>[מה טעם]</small> הדבר — <strong>מפטמי מהדדי</strong> <small>[הם מתפטמים,</small> מקבלים, <small>זה מזה]</small> משום שהבשר השמן מדיף מריחו, ונכנס הריח בבשר הנבילה, וחוזר משם ובולע הכשר בחזרה משהו ממנו.
 <strong>ולוי אמר</strong> שאין לחשוש לאיסור שעל ידי ריח, <strong>אפילו בשר שחוטה כחוש שצלאו עם בשר נבילה שמן — מותר. מאי טעמא</strong> <small>[מה הטעם],</small> מפני שאף שבשר הנבלה מדיף מריחו ונבלע הריח בשחוטה הרי <strong>ריחא בעלמא</strong> <small>[ריח בלבד]</small> <strong>הוא, וריחא לאו מילתא</strong> <small>[וריח לא דבר</small> של ממש<small>]</small> <strong>היא.</strong> ומסופר: <strong>עביד</strong> <small>[עשה]</small> <strong>לוי עובדא בי ריש גלותא</strong> <small>[מעשה בבית ראש הגולה]</small> <strong>בגדי ודבר אחר</strong> (חזיר) שנצלו כאחד, ולא אסר את הגדי משום ריחו של החזיר.
 <strong>מיתיבי</strong> <small>[מקשים]:</small> <strong>אין צולין שני פסחים כאחד מפני התערובת. מאי לאו</strong> <small>[האם לא]</small> הכוונה היא מפני <strong>תערובת טעמים,</strong> שריחו של זה נכנס בזה, <strong>וקשיא</strong> <small>[וקשה]</small> <strong>ל</strong>שיטת <strong>לוי!</strong> ודוחים: <strong>לא,</strong> הטעם הוא <strong>מפני תערובת גופין</strong> שפעמים יוכלו להחליף זה בזה ונמצא הפסח נאכל שלא למנויו.
 ומוסיפים: <strong>הכי נמי מסתברא</strong> <small>[כך גם כן מסתבר]</small> <strong>מדקתני סיפא</strong> <small>[ממה ששנינו בסוף</small> אותה ברייתא<small>]</small> <strong>אפילו</strong> היו אלה <strong>גדי וטלה. אי אמרת בשלמא</strong> <small>[נניח אם אומר אתה]</small> שהטעם <strong>מפני</strong> תערובת <strong>גופין — היינו דקתני</strong> <small>[זו היא ששנינו]</small> <strong>אפילו גדי וטלה,</strong> שאם כי אינם דומים זה לזה — מכל מקום חוששים שמא יחליפו אותם לאחר הפשטת העור. <strong>אלא אי אמרת</strong> <small>[אם אומר אתה]</small> שהטעם <strong>מפני תערובת טעמים, מה לי גדי וטלה מה לי גדי וגדי</strong> ואין חידוש בטלה וגדי יותר מבגדי וגדי,
 ומקשים: <strong>אלא מאי</strong> <small>[מה]</small> אומר אתה <strong>על כרחיך מפני תערובת גופין הוא</strong> ש<strong>אסור, אבל תערובת טעמים — שרי</strong> <small>[מותר]</small> <strong>לימא תיהוי תיובתיה</strong> <small>[האם נאמר</small> ש<small>תהא</small> זו <small>קושיה]</small> <strong>לרב</strong> החושש לתערובת טעמים! <strong>אמר ר' ירמיה: הכא במאי עסקינן</strong> <small>[כאן במה אנו עוסקים]</small> <strong>כגון שצלאו בשתי קדירות,</strong> ואין קולטים ריח זה מזה.
 ותוהים: <strong>בשתי קדירות סלקא דעתך</strong> <small>[עולה על דעתך]?!</small> והלוא אסור לצלות את הפסח בקדירה! <strong>אלא אימא</strong> <small>[אמור]</small> <strong>כעין שתי קדירות.</strong> כלומר, שהיו מרוחקים ומובדלים במחיצה זה מזה. <strong>והכי קאמר</strong> <small>[וכך אמר]</small> כך יש לפרש את הברייתא: <strong>אין צולין שני פסחים כאחד מפני תערובת מאי</strong> <small>[מה</small> היא<small>]</small> <strong>תערובת</strong> זו — <strong>תערובת טעמים. ואפילו כעין שתי קדירות דליכא</strong> <small>[שאין]</small> <strong>תערובת טעמים — אסור</strong> גם כן, מפני חשש אחר <strong>משום תערובת גופין, ואפילו</strong> היו אלה <strong>גדי וטלה.</strong>
 <strong>אמר רב מרי כתנאי</strong> <small>[כ</small>מחלוקת <small>תנאים]</small> שאף הם נחלקו באותו ענין עצמו. <strong>הרודה פת חמה ונתנה על פי חבית יין של תרומה, ר' מאיר אוסר</strong> פת זו באכילה לזר, שלדעתו סופגת הפת מריח יין התרומה, והריהי כתרומה, <strong>ור' יהודה מתיר. ור' יוסי מתיר</strong> בפת <strong>של חיטין</strong> שאינה סופגנית כל כך <strong>ואוסר בשל שעורין מפני שהשעורים שואבות</strong> וסופגות ריח. <strong>מאי לאו תנאי היא</strong> <small>[האם לא</small> מחלוקת <small>תנאים היא]</small> שהרי ברור שיש תנא החושש לספיגת ריח. <strong>דמר סבר ריחא לאו מילתא היא, ומר סבר ריחא מילתא היא</strong> <small>[שחכם זה</small> ר' יהודה, <small>סבר: ריח אינו דבר. וחכם זה,</small> ר' מאיר, <small>סבר: ריח דבר הוא].</small>
 ואומרים: <strong>ל</strong>שיטת <strong>לוי</strong> שריח אינו דבר, <strong>ודאי</strong> מחלוקת <strong>תנאי</strong> <small>[תנאים]</small> <strong>היא,</strong> שלר' מאיר ור' יוסי הריהו דבר ואילו לר' יהודה אינו דבר, והוא עצמו סובר כשיטת ר' יהודה. ואולם האם <strong>ל</strong>שיטת <strong>רב נימא תנאי</strong> <small>[נאמר</small> שמחלוקת <small>תנאים]</small> <strong>היא?</strong>
 שהרי <strong>אמר לך רב</strong> <small>[</small>יכול היה <small>רב לומר לך]</small> <strong>דכולי עלמא ריחא מילתא היא</strong> <small>[לדעת הכל ריח דבר הוא],</small> ולא נחלקו אלא בשאלה, האם הפת שואבת את הריח באופן כזה, שכן <strong>ולאו איתמר עלה דההיא</strong> <small>[וכי לא נאמר עליה על אותה</small> משנה<small>],</small> <strong>אמר רבה בר בר חנה אמר ריש לקיש: בפת חמה וחבית פתוחה — דברי הכל אסור.</strong> משום שודאי היא שואבת, <strong>בפת צוננת וחבית מגופה</strong> (מכוסה) <strong>— דברי הכל מותר. לא נחלקו אלא בפת חמה וחבית חתומה</strong> (סגורה) שמא בכל זאת היא שואבת דרך סדקים, וכן ב<strong>פת צוננת וחבית פתוחה. והא נמי</strong> <small>[וזו גם כן]</small> בשני פסחים הנצלים בתנור אחד <strong>כפת חמה וחבית פתוחה דמיא</strong> <small>[נחשב].</small>
 <strong>תני</strong> <small>[שנה]</small> <strong>רב כהנא בריה</strong> <small>[בנו]</small> של <strong>רב חיננא סבא: פת שאפאה עם צלי בתנור — אסור לאכלה בכותחא</strong> שיש בו חלב, משום שבפת נספג משהו מטעם הבשר. מסופר: <strong>ההיא ביניתא דאיטווא בהדי בישרא, אסרה</strong> <small>[דג שנצלה</small> יחד <small>עם בשר, אסרו]</small> <strong>רבא מפרזיקיא למיכליה בכותחא</strong> <small>[לאכול אותו בכותח]</small> משום טעם הבשר שנבלע בו. <strong>מר בר רב אשי אמר: אפילו</strong> לאכלה <strong>במילחא נמי</strong> <small>[במלח בלא</small> כותח <small>גם כן]</small> <strong>אסורה, משום</strong> שבשר שנתבשל או נצלה עם דגים <strong>קשיא לריחא</strong> <small>[היא קשה,</small> גורמת <small>לריח</small> רע מן הפה<small>].</small> <strong>ולדבר אחר</strong> (לצרעת) ויש להתרחק לכך מאכילתו מחשש סכנה שבדבר.
 <big>א משנה</big> <strong>חמשה דברים</strong> מן הקרבנות <strong>באין</strong> (מוקרבים) <strong>בטומאה,</strong> אבל <strong>אינן נאכלין בטומאה,</strong> שהתירה התורה להקריבם, אך לא לאכלם, וכולם מקרבנות הציבור. ואלו הם: <strong>העומר</strong> שמביאים בניסן, <strong>ושתי הלחם</strong> בשבועות, <strong>ולחם הפנים</strong> שבכל שבת, <strong>וזבחי שלמי צבור</strong> שמביאים בשבועות. <strong>ושעירי ראשי חדשים</strong> שהם קרבנות חטאת הנאכלים לכהנים. ואילו <strong>הפסח שבא בטומאה</strong> אף <strong>נאכל בטומאה, שלא בא</strong> (קרב) <strong>מתחילתו אלא לאכילה,</strong> שהיא מעיקר מצותו. ולא כקרבנות האחרים שעיקר מצוותם הוא בהקרבתם, ואכילתם אינה מעכבת.
 <big>ב גמרא</big> שנינו במשנה מנין <strong>חמשה.</strong> ושואלים: <strong>למעוטי מאי</strong> <small>[למעט את מה]</small> באה הדגשת מספר זה? ומשיבים: <strong>למעוטי</strong> <small>[למעט]</small> <strong>חגיגת חמשה עשר</strong> שהיא חגיגה שמביאים בתוך החג עצמו שאינה באה בטומאה.
 <strong>דסלקא דעתך אמינא</strong> <small>[שיעלה על דעתך לומר]:</small> <strong>כיון</strong> ש<strong>קרבן ציבור הוא,</strong> שהרי כל הציבור חייב להביא אותה <strong>וקביעא ליה</strong> <small>[וקבוע לה]</small> <strong>מועד</strong> (זמן), שאין להביאה בכל יום — <strong>תידחי</strong> (תדחה) <strong>טומאה,</strong> כשאר קרבנות ציבור שזמנן קבוע, על כן <strong>קא משמע לן</strong> <small>[השמיע לנו],</small> <strong>כיון דאית ליה</strong> <small>[שיש לו]</small> לקרבן זה <strong>תשלומין כל שבעה,</strong> שאם לא הוקרבה בחמישה עשר, יש לה עדיין תשלומים בשאר ימי החג — <strong>לא דחיא</strong> <small>[דוחה]</small> <strong>שבת, ומ</strong>כיון ש<strong>שבת לא דחיא</strong> <small>[דוחה] —</small> <strong>לא דחיא</strong> <small>[דוחה]</small> <strong>טומאה,</strong> ולכן אין קרבן זה בא בטומאה.
 ושואלים: <strong>וניתני נמי</strong> <small>[וישנה גם כן]</small> <strong>שעירי הרגלים</strong> שהרי בחגים מביאים שעירים נוספים לחטאת, שאף הם דוחים את הטומאה! ועונים: <strong>הא תנא ליה</strong> <small>[הרי</small> כבר <small>שנה אותם]</small> בכלל <strong>זבחי שלמי צבור,</strong> ושעירים כיוצא בהם. ומקשים: <strong>אי הכי</strong> <small>[אם כך]</small> <strong>שעירי ראשי חדשים נמי</strong> <small>[גם כן]</small> <strong>לא ניתני</strong> <small>[ישנה],</small> <strong>דהא תנא</strong> <small>[שהרי</small> כבר <small>שנה]</small> <strong>זבחי שלמי צבור! אמרי</strong> <small>[אומרים]</small> כתשובה:
## דף עז.
 <strong>שעירי ראשי חדשים איצטריכא ליה</strong> <small>[הוצרכה לו]</small> לאומרם במיוחד, <strong>סלקא דעתך אמינא</strong> <small>[יעלה על דעתך לומר]</small> <strong>הא</strong> <small>[הרי]</small> <strong>לא כתיב בהו</strong> <small>[כתוב בהם]</small> <strong>"מועד",</strong> וכיון שלא נאמר בראש חדש "מועד" לא ידחו את השבת ואת הטומאה כשאר קרבנות ציבור שדחייתם נלמדת ממה שנאמר בהם "מועד", <strong>קא משמע לן</strong> <small>[השמיע לנו]</small> שאף <strong>ראש חדש איקרי</strong> <small>[נקרא]</small> <strong>מועד,</strong>
 <strong>וכד</strong>ברי <strong>אביי,</strong> ביישוב המסורת שהיום שחזרו בו המרגלים מארץ ישראל, ובו בכו כל העדה בכיה של חנם היה תשעה באב ובשל כך נענשו שיהא יום זה בכיה לדורות ולפי החשבון אין הזמנים עולים יפה, ולכן <strong>אמר אביי: תמוז דהאי שתא מלויי מליוה</strong> <small>[של אותה שנה מילאו אותו]</small> שהיה בן שלושים יום (ולא עשרים ותשעה כרגיל) ויום הארבעים לו הוא תשעה באב, ורמז לדבר <strong>דכתיב</strong> <small>[שנאמר]:</small> <strong>"קרא עלי מועד לשבר בחורי"</strong> (איכה א, טו) כלומר לצורך זה נקבע ("נקרא") ראש חדש, הקרוי כאן מועד, כדי לשבור את ישראל בעתיד, ומכאן למדים שראש חודש אף הוא קרוי מועד.
 <big>א</big> ושואלים <strong>למימרא</strong> <small>[האם לומר]</small> שאפשר ללמוד מכאן <strong>דכולהו</strong> <small>[שכולם]</small> <strong>מ</strong>מה שנאמר <strong>"מועד" אתו</strong> <small>[באים,</small> נלמדים<small>],</small> <strong>מנהני מילי</strong> <small>[מנין דברים אלה]?</small> ומשיבים: <strong>דתנו רבנן</strong> <small>[ששנו חכמים]:</small> נאמר <strong>"וידבר משה את מועדי ה'</strong> אל בני ישראל<strong>"</strong> (ויקרא כג, מד) <strong>מה תלמוד לומר</strong> מה באו ללמדנו מילים אלה? ומשיבים: <strong>לפי שלא למדנו אלא לתמיד ופסח</strong> שדוחים את השבת ואת הטומאה <strong>שנאמר בהו</strong> <small>[בהם]</small> <strong>"במועדו"</strong> ולמדים: <strong>"במועדו" ואפילו בשבת, "במועדו" ואפילו בטומאה,</strong>
 <strong>שאר קרבנות ציבור מניין</strong> שדוחים את השבת ואת הטומאה — <strong>שנאמר</strong> בענין מוספים הבאים בימי הרגלים: <strong>"אלה תעשו לה' במועדיכם"</strong> (במדבר כט, לט).
 <strong>מניין לרבות עומר והקרב</strong> הכבשים הקרבים <strong>עמו, שתי הלחם והקרב עמם</strong> (שלמי ציבור) שגם הם דוחים את השבת אף שאינם מפורשים בכתוב זה שבספר במדבר — <strong>תלמוד לומר: "וידבר משה את מועדי ה' אל בני ישראל"</strong> לאחר שמנה את כל השבתות והמועדים האחרים, הרי למדנו כי <strong>הכתוב קבעו מועד אחד לכולן.</strong> שכל הימים המיוחדים הללו כולם קרויים מועד, ואין קרבנותיהם נדחים.
 ושואלים: <strong>וכל הני</strong> <small>[אלה]</small> <strong>למה לי?</strong> לכאורה אפשר היה ללמוד מאחד על האחרים! ומשיבים: <strong>צריכי</strong> <small>[נצרכו]</small> כולם ומסבירים: <strong>דאי כתב רחמנא תמיד</strong> <small>[שאם היתה התורה כותבת</small> בקרבן <small>תמיד]</small> בלבד <strong>הוה אמינא</strong> <small>[הייתי אמור]</small> קרבן <strong>תמיד</strong> יש לו מעלה יתירה <strong>שכן</strong> הוא <strong>תדיר</strong> בכל יום וגם קרבן <strong>כליל</strong> שכולו עולה לה' ולכן דוחה את השבת והטומאה <strong>אבל פסח</strong> שאין בו אף לא אחד מאלה — <strong>לא, קא משמע לן</strong> <small>[השמיע לנו]</small> שגם הפסח דוחה את השבת.
 <strong>ואי כתב רחמנא</strong> <small>[ואילו היתה התורה כותבת]</small> <strong>פסח</strong> הייתי אומר: <strong>פסח שהוא ענוש כרת</strong> אם מבטלו — דוחה את השבת ואת הטומאה, <strong>אבל תמיד</strong> ש<strong>אין ענוש כרת</strong> על ביטול הקרבתו <strong>אימא</strong> <small>[אמור]</small> ש<strong>לא,</strong> על כן <strong>קא משמע לן</strong> <small>[השמיע לנו]</small> שאף הוא דוחה.
 <strong>ואי כתב רחמנא הני תרתי</strong> <small>[ואם התורה היתה כותבת שני אלה]</small> פסח ותמיד <strong>הוה אמינא</strong> <small>[הייתי אומר]</small> <strong>הני הוא</strong> <small>[אלה הם]</small> מיוחדים משום ש<strong>יש בהן צד חמור, תמיד —</strong> שהוא <strong>תדיר וכליל, פסח — שהוא ענוש כרת. אבל שאר קרבנות ציבור</strong> שאין בהם אף לא אחת מחומרות הללו <strong>אימא</strong> <small>[אמור]</small> ש<strong>לא,</strong> לכן <strong>כתב רחמנא</strong> <small>[כתבה התורה]</small> <strong>"אלה תעשו לה' במועדיכם"</strong> לומר שאף הם דוחים.
 <strong>ואי כתב רחמנא</strong> <small>[ואם</small> היתה <small>התורה כותבת]</small> <strong>"אלה תעשו לה' במועדיכם" הוה אמינא</strong> <small>[הייתי אומר]</small> <strong>שאר קרבנות ציבור הבאין לכפר</strong> והרי חטאות ועולות (המכפרות על עשה ואל לאו הניתק לעשה) בכלל זה. <strong>אבל עומר ושתי הלחם</strong> ש<strong>אין באין לכפר אלא להתיר בעלמא נינהו</strong> <small>[בלבד הם],</small> שעל ידי העומר מותר לאכול מתבואת השנה החדשה ועל ידי שתי הלחם מותר להקריב מתבואת השנה החדשה למזבח, הייתי אומר שאין הם דוחים את השבת והטומאה. על כן <strong>קא משמע לן</strong> <small>[השמיע לנו]</small> שאף אלה דוחים.
 <strong>ואי כתב רחמנא</strong> <small>[ואם היתה כותבת התורה]</small> <strong>עומר ושתי הלחם לחודייהו</strong> <small>[לעצמם]</small> <strong>הוה אמינא</strong> <small>[הייתי אומר]</small> <strong>אדרבה: עומר ושתי הלחם דאלימי</strong> <small>[שתקיפים]</small> חשובים הם כיון ש<strong>באין להתיר</strong> לכן אינם נדחים, <strong>אבל הנך</strong> <small>[אלה,</small> האחרים<small>]</small> <strong>לא,</strong> על כן <strong>קא משמע לן</strong> <small>[השמיע לנו]</small> בכל אחד לחוד.
 <big>ב</big> כיון שדובר בקרבנות הצבור הדוחים את הטומאה דנים בגמרא בעיקרי ההלכות הללו. ומקדימים כי <strong>סברוה</strong> <small>[היו</small> הלומדים <small>סבורים]</small> תחילה <strong>דלכולי עלמא</strong> <small>[שלדעת הכל]</small> <strong>טומאה דחויה היא בציבור</strong> כלומר שאיסור הטומאה בקרבנות ציבור הותר בקושי וכאילו רק נדחתה הטומאה מפני חובה אחרת, אבל בעצם עדיין יש איסור טומאה בענין זה. ולכן <strong>בעיא</strong> <small>[צריכה]</small> עדיין <strong>ציץ</strong> של הכהן הגדול <strong>לרצות</strong> על הקרבת קרבנות בטומאה.
 <strong>דליכא</strong> <small>[שאין]</small> <strong>תנא</strong> ש<strong>שמעת ליה</strong> <small>[אותו]</small> ש<strong>אמר טומאה הותרה</strong> לגמרי <strong>בציבור</strong> ולגבי הציבור אין לטומאה משמעות במקדש <strong>אלא ר' יהודה, דתניא</strong> [<small>ש</small>כן <small>שנינו</small> בברייתא]: <strong>ציץ</strong> של כהן גדול, <strong>בין שישנו על מצחו ובין שאינו על מצחו — מרצה,</strong> אלו <strong>דברי ר' שמעון. ר' יהודה אומר: עודיהו</strong> <small>[בעודו]</small> <strong>על מצחו — מרצה, אין עודיהו על מצחו — אינו מרצה</strong> כפי הנראה לכאורה מן הכתוב "והיה על מצח אהרן ונשא אהרן את עוון הקדשים אשר יקדישו בני ישראל" (שמות כח, לח).
 <strong>אמר לו ר' שמעון</strong> לר' יהודה: <strong>כהן גדול ביום הכפורים יוכיח, שאינו על מצחו</strong> של הכהן <strong>ומרצה</strong> על קרבנות הציבור שהוקרבו בו בטומאה. שהרי הכהן הגדול ביום הכיפורים לבוש חלק מן היום רק בארבעה בגדי הלבן ולא בשאר בגדי הזהב, וממילא גם לא בציץ, 
 <strong>אמר לו</strong> ר' יהודה: <strong>הנח ליום הכפורים שטומאה הותרה</strong> לגמרי <strong>בציבור</strong> ואין הציץ מרצה אלא על קרבן יחיד שהובא בטומאה, ולכאורה <strong>מכלל</strong> הדברים נלמד ש<strong>ר' שמעון סבר: טומאה דחויה היא בציבור</strong> ולא הותרה לגמרי, ודרוש הציץ לכפר עליה.
 ועוד סברו הלומדים כי <strong>דכולי עלמא</strong> <small>[לדעת הכל]</small> <strong>אין הציץ מרצה על אכילות</strong> של בשר קרבן שנטמא, ואינו מרצה אלא על הקרבת קרבן בטומאה, <strong>דליכא</strong> <small>[שאין]</small> <strong>תנא</strong> ש<strong>שמעת ליה</strong> <small>[אותו]</small> ש<strong>אמר</strong> ש<strong>הציץ מרצה על אכילות אלא ר' אליעזר, דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר אומר: הציץ מרצה על אכילות</strong> של קרבן שנטמא, <strong>ר' יוסי אומר: אין הציץ מרצה על אכילות.</strong>
 ומעתה, אם נקבל את ההנחות הללו, שהיו פשוטות לבני בית המדרש, אם כן <strong>נימא</strong> <small>[נאמר]</small> כי <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' יהושע</strong> היא, <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: <strong>"ועשית עלתיך הבשר והדם על</strong> מזבח ה' אלהיך ודם זבחיך ישפך על מזבח ה' אלהיך והבשר תאכל<strong>"</strong> (דברים יב, כז), ובפירוש הפסוק נחלקו חכמים, <strong>ר' יהושע אומר: אם אין דם</strong> ראוי כגון שאבד או נטמא <strong>— אין</strong> ה<strong>בשר</strong> מוקרב למזבח, וכן <strong>אם אין בשר</strong> ראוי כגון שנטמא או אבד <strong>— אין</strong> זורקין את ה<strong>דם</strong> ואין מרצה.
 <strong>ר' אליעזר אומר: דם</strong> מרצה <strong>אף על פי שאין בשר</strong> קרב, <strong>שנאמר: "ודם זבחיך ישפך"</strong> מכל מקום, שהוא עיקר הקרבן, <strong>ומה אני מקיים</strong> ומסביר את ההשוואה וההיקש <strong>"ועשית עלתיך הבשר והדם" — לומר לך מה דם בזריקה</strong> על המזבח <strong>אף בשר בזריקה.</strong>
 <strong>הוי אומר</strong> ולמד מכאן: <strong>לול</strong> (חלל, רווח) <strong>קטן יש בין כבש למזבח</strong> שלא היה הכבש צמוד לגמרי למזבח אלא חלל קטן היה ביניהם ומעל אותו חלל היו זורקים את הקרבן על המערכה ולא די בהולכתו והנחתו בלבד, שיש לקיים בו מצות זריקה למזבח.
 ושואלים: <strong>ור' יהושע נמי</strong> <small>[גם כן]</small> <strong>הכתיב</strong> <small>[הרי כתוב]</small> <strong>"ודם זבחיך ישפך",</strong> ומשמע שהוא העיקר! <strong>אמר לך</strong> <small>[</small>יכול היה <small>לומר לך]</small> <strong>הא כתיב גביה</strong> <small>[הרי כתוב ליד זה]</small> <strong>"והבשר תאכל"</strong> ומשמע שהבשר חשוב לקרבן כמו הדם.
## דף עז:
 ושואלים: <strong>והני תרי קראי</strong> <small>[ואותם שני כתובים]</small> <strong>למה לי?</strong> שהרי לשיטת ר' יהושע נמצא כי אותו דין עצמו חוזר פעמיים באותו פסוק! ומשיבים: <strong>חד</strong> <small>[אחד]</small> <strong>בעולה, וחד</strong> <small>[ואחד]</small> <strong>בשלמים.</strong> ומעירים: <strong>וצריכא</strong> <small>[ונצרכו]</small> שניהם, <strong>דאי כתב רחמנא</strong> <small>[שאילו</small> היתה <small>כותבת התורה]</small> רק <strong>בעולה, הוה אמינא</strong> <small>[הייתי אומר]:</small> <strong>עולה היא דחמירא</strong> <small>[שחמורה],</small> <strong>שכן כליל</strong> כולה למזבח, <strong>אבל שלמים</strong> ש<strong>לא חמירי</strong> <small>[חמורים],</small> שרוב בשרם נאכל לכהנים או לבעלים, <strong>אימא</strong> <small>[אמור]</small> ש<strong>לא,</strong> שאין בשרם מעכב.
 <strong>ואי כתב רחמנא</strong> <small>[ואם</small> היתה <small>כותבת התורה]</small> <strong>שלמים, הוה אמינא</strong> <small>[הייתי אומר]:</small> <strong>אדרבה,</strong> שלמים יש חשיבות יתירה לבשרם משום <strong>דאית בהו</strong> <small>[שיש בהם]</small> <strong>שתי אכילות</strong> 'אכילת' האימורים על המזבח, ואכילת הבעלים והכהנים את שאר הבשר. <strong>אבל עולה דלית</strong> <small>[שאין]</small> <strong>בה שתי אכילות</strong> אלא רק 'אכילת' מזבח, <strong>אימא</strong> <small>[אמור]</small> ש<strong>לא,</strong> לכן <strong>קא משמע לן</strong> <small>[השמיע לנו]</small> בשני המקרים.
 ושואלים: <strong>ור' אליעזר נמי</strong> <small>[גם כן]</small> <strong>הכתיב</strong> <small>[הרי כתוב]</small> <strong>"והבשר תאכל"</strong> משמע שזה תנאי הכרחי! <strong>אמר לך</strong> <small>[</small>יכול היה <small>לומר לך]:</small> <strong>ההוא מיבעי ליה</strong> <small>[אותו</small> כתוב <small>צריך לו]</small> ללמדנו <strong>שאין הבשר</strong> של קרבן <strong>מותר באכילה עד שיזרק הדם.</strong>
 ושואלים: <strong>אי הכי</strong> <small>[אם כך]</small> שלזה בא הכתוב, <strong>אימא כוליה להכי</strong> <small>[אמור</small> ש<small>כל</small> הפסוק <small>כולו, לכך</small> ללמדנו דבר זה<small>]</small> <strong>הוא דאתא</strong> <small>[שבא]</small> ואם כן, הלכה זו שזורקים את ה<strong>דם אף על פי שאין שם בשר</strong> שאין הבשר ראוי להקרבה מחמת טומאתו או שאבד <strong>מנלן</strong> <small>[מנין לנו]?</small>
 <strong>אמר לך</strong> <small>[</small>יכול היה <small>לומר לך]</small> ר' אליעזר: <strong>אם כן נכתוב רחמנא</strong> <small>[שתכתוב התורה]</small> <strong>"הבשר תאכל" והדר</strong> <small>[ואחר כך]</small> <strong>"ודם זבחיך ישפך", כדכתיב ברישא</strong> <small>[כפי שכתוב בראש</small> הפסוק<small>]</small> <strong>"ועשית עלתיך הבשר והדם"</strong> קודם בשר ואחר כך דם, <strong>מאי שנא דאקדמיה</strong> <small>[במה שונה שהקדים]</small> הכתוב <strong>ל"דם זבחיך" — שמע מינה</strong> <small>[למד מכאן]</small> שני דברים, ראשית ש<strong>דם</strong> מרצה <strong>אף על פי שאין בשר, ושמע מינה</strong> <small>[ולמד מכאן]</small> גם <strong>שאין הבשר מותר באכילה עד שיזרק הדם.</strong>
 ושואלים: <strong>ור' יהושע</strong> מנין לו ש<strong>אין הבשר מותר באכילה עד שיזרק הדם?</strong> ומשיבים: לשיטתו <strong>קל וחומר הוא, ומה אימורין דכי ליתנהו לא מעכבי</strong> <small>[שכאשר אינם</small> כגון שאבדו או נטמאו, לדעת הכל <small>אינם מעכבים]</small> את הקרבן, <strong>כי איתנהו</strong> <small>[כאשר ישנם] —</small> <strong>מעכבי</strong> <small>[</small>הם <small>מעכבים]</small> את אכילת הבשר, <strong>דם דכי ליתיה</strong> <small>[שכאשר אינו],</small> כאשר אבד או נטמא — הוא <strong>מעכב, כי איתיה</strong> <small>[כאשר ישנו] —</small> <strong>לא כל שכן</strong> שהוא מעכב את המשך העבודה בקרבן ואכילתו בטרם נזרק.
 ושואלים: <strong>ור' אליעזר,</strong> כיון שיש קל וחומר זה מה טעם שכתב הדבר מפורש במקרא? ומשיבים: <strong>מילתא דאתיא</strong> <small>[דבר שבא,</small> נלמד<small>]</small> <strong>בקל וחומר טרח וכתב לה קרא</strong> <small>[אותו המקרא],</small> שגם כשיכולים אנו ללמוד את הדבר בעצמנו מקל וחומר, פעמים נכתב הדבר במפורש לחיזוק הדבר. ושואלים: <strong>ור' יהושע</strong> מה עונה הוא על טענה זו? ומשיבים: <strong>כל היכא דאיכא למדרש</strong> <small>[מקום שיש לדרוש</small> את הכתובים<small>] —</small> <small>—</small> <strong>דרשינן</strong> <small>[דורשים אנו]</small> אותם לצורך לימוד חדש, ואיננו אומרים שהכתוב פירש דבר שאינו הכרחי.
 ולאחר הקדמות אלה, <strong>השתא לימא מתניתין</strong> <small>[עכשיו נאמר</small> ש<small>משנתנו]</small> היא ש<strong>לא כר' יהושע,</strong> ש<strong>כיון</strong> ש<strong>אמר בעינן תרתי</strong> <small>[צריכים שניהם]</small> גם בשר וגם דם הקרבן, ולפי הנחתנו כי <strong>ציץ</strong> על <strong>אכילות</strong> של טומאה <strong>לא מרצה,</strong> ואם כן בקרבנות ציבור אלה יש רק את הדם שהוא אחד מן המתירים, ואם כן <strong>היכי אתי</strong> <small>[כיצד יבואו]</small> אלה <strong>בטומאה,</strong> כשאסור לאכול את הבשר?
 ודוחים <strong>אפילו תימא</strong> <small>[תאמר]</small> כי משנתנו כשיטת <strong>ר' יהושע, אלא קסבר</strong> <small>[סבור הוא]</small> <strong>ר' יהושע: הציץ מרצה על העולין</strong> על אימורי הקרבן שהם עולים למזבח ואפילו נטמאו, וכיון שריצה על אכילת המזבח יכול כבר הדם להיזרק.
 ומקשים: <strong>הא תינח</strong> <small>[</small>דבר <small>זה נוח]</small> לגבי ה<strong>זבחים</strong> שבקרבנות הציבור <strong>דאיכא</strong> <small>[שיש]</small> בהם חלקים ה<strong>עולין</strong> למזבח, <strong>אלא עומר ושתי הלחם דליכא</strong> <small>[שאין]</small> מהם חלקים ה<strong>עולין</strong> על המזבח, אלא נאכל לכהנים, פרט לקומץ שדינו במנחה כדין זריקת דם בקרבן, <strong>מאי איכא למימר</strong> <small>[מה יש לומר]?</small> <strong>אמרי</strong> <small>[אומרים</small> בתשובה<small>]:</small> <strong>כי</strong> <small>[כאשר]</small> <strong>אמר ר' יהושע נמי</strong> <small>[גם כן]</small> <strong>דבעינן תרתי</strong> <small>[שצריכים שנים]</small> <strong>בזבחים</strong> אמר, אבל <strong>במנחות לא אמר.</strong>
 ותוהים: <strong>ו</strong>כי <strong>במנחות לא אמר</strong> שצריכים גם את הקומץ וגם את גוף המנחה? <strong>והתנן</strong> <small>[והרי שנינו</small> במשנה<small>]:</small> <strong>נטמאו שיריה</strong> של מנחה (כל מה שנותר לאחר הפרשת הקומץ), או <strong>אבדו שיריה — כמדת</strong> (לשיטת) <strong>ר' אליעזר</strong> האומר "דם אף על פי שאין בשר" — <strong>כשרה, כמדת ר' יהושע — פסולה.</strong>
 ודוחים: דעה זו היא <strong>כמדת ולא כמדת,</strong> כלומר שהדבר הוא בהתאם לשיטה דומה אבל אינה בדיוק שיטתו. ומפרטים: <strong>כמדת ר' יהושע, דבעינן תרתי</strong> <small>[שצריכים שתים]</small> גם בשר וגם דם, ואם היה ממשיך כשיטתו, גם במנחות היה אומר כן. אבל <strong>לא כמדת ר' יהושע,</strong> ש<strong>אילו ר' יהושע</strong> עצמו <strong>בזבחים אמר</strong> כן, <strong>במנחות — לא אמר, ואילו האי תנא</strong> <small>[אותו תנא]</small> של משנה זו שהמשיך את שיטת ר' יהושע <strong>סבר: אפילו במנחות.</strong>
 ושואלים: <strong>ומנו האי תנא דקאי כוותיה</strong> <small>[ומי הוא תנא זה שעומד,</small> שסובר <small>כשיטתו]</small> <strong>ומחמיר טפי מיניה</strong> <small>[יותר ממנו],</small> שתמוה שתמצא שיטה כזו. <strong>ועוד, תניא</strong> <small>[שנויה</small> ברייתא<small>]</small> <strong>אמר ר' יוסי: רואה אני</strong> כנכונים <strong>את דברי ר' אליעזר במנחות ובזבחים, ודברי ר' יהושע בזבחים ובמנחות,</strong>
 ומפרטים: <strong>דברי ר' אליעזר בזבחים, שהיה אומר:</strong> שה<strong>דם</strong> מרצה <strong>אף על פי שאין</strong> שם <strong>בשר. ודברי ר' יהושע בזבחים, שהיה אומר: אם אין דם אין בשר אם אין בשר אין דם. ודברי ר' אליעזר במנחות, שהיה אומר: קומץ אף על פי שאין שירים,</strong> ו<strong>דברי ר' יהושע במנחות, שהיה אומר: אם אין קומץ</strong> כשר <strong>אין שירים</strong> עולים, <strong>אם אין שירים אין קומץ.</strong> ומכאן משמע שר' יהושע כמחלוקתו בזבחים כן מחלוקתו במנחות!
 <strong>אלא</strong> יש לדחות את התירוץ הקודם, ולומר: <strong>קסבר</strong> <small>[סבור הוא]</small> <strong>ר' יהושע הציץ מרצה</strong> גם <strong>על</strong> אימורי הקרבנות <strong>העולין</strong> וגם <strong>על האכילות,</strong> שלא כפי שהנחנו מתחילה, וממילא אף הקרבנות האלה יכולים להיקרב.
 ותוהים: <strong>אי הכי</strong> <small>[אם כך],</small> <strong>אמאי</strong> <small>[מדוע]</small> <strong>כמדת ר' יהושע פסולה</strong> שכיון שנטמא שוב אינו בא לידי פסול. ומשיבים: לא נאמרה שיטה זו אלא על <strong>אבוד ושרוף,</strong> אבל אם נטמאו, הציץ מרצה והקרבן כשר.
 ומקשים: <strong>אלא נטמא,</strong> אותה הלכה למנחות שנטמאו, <strong>ל</strong>שיטת <strong>מאן קתני</strong> <small>[מי שנה</small> דבר זה<small>]?</small> אם <strong>ל</strong>שיטת <strong>ר' אליעזר, פשיטא</strong> <small>[פשוט]</small> שהוא מתיר, <strong>השתא</strong> <small>[עכשיו]</small> <strong>יש לומר</strong> ש<strong>אבוד ושרוף דליתנהו</strong> <small>[שאינם]</small> מצויים כלל, <strong>מכשיר ר' אליעזר, נטמא דאיתיה</strong> <small>[שישנו]</small> במציאות אלא רק נפסל, <strong>מיבעיא</strong> <small>[נצרכה</small> לומר<small>]</small> שמתיר? <strong>אלא פשיטא</strong> <small>[פשוט]</small> שהחידוש הוא לשיטת <strong>ר' יהושע, וקתני</strong> <small>[ושנינו]</small> <strong>פסולה.</strong>
 <strong>ועוד, תניא</strong> <small>[שנויה</small> ברייתא<small>]</small> <strong>ר' יהושע אומר: כל זבחים שבתורה, בין שנטמא בשר וחלב</strong> של הקרבן שהוא חלק העולה למזבח <strong>קיים, ובין שנטמא חלב ובשר קיים — זורק את הדם.</strong> ונלמד מכאן: <strong>אבל נטמאו תרווייהו</strong> <small>[שניהם]</small> <strong>לא,</strong> אינו זורק את הדם. <strong>אלמא קסבר</strong> <small>[מכאן שסבור הוא]</small> <strong>ר' יהושע אין הציץ מרצה על העולין</strong> למזבח <strong>ולא על האכילות!</strong>
 <strong>אלא</strong> נדחו התירוצים הקודמים, ונאמר: <strong>לעולם</strong> אף כ<strong>ר' יהושע היא מתניתין</strong> <small>[משנתנו],</small> <strong>ולא קשיא</strong> <small>[קשה]</small> <strong>כאן</strong> שקבע ר' יהושע שיהיו שניהם ראויים להקרבה גם הבשר וגם הדם — הרי זה <strong>לכתחלה, כאן</strong> במשנתנו — ב<strong>דיעבד,</strong> שאם היה רק אחד מהם ראוי והובא למזבח, הריהו כשר. <strong>כי</strong> <small>[כאשר]</small> <strong>אמר ר' יהושע</strong> שאין מקריבים — <strong>לכתחלה</strong> אמר, אבל ב<strong>דיעבד לא</strong> אמר.
 <strong>ומנא תימרא דשני ליה</strong> <small>[ומנין תאמר ששונה לו]</small> <strong>לר' יהושע בין לכתחלה לדיעבד — דתניא</strong> <small>[ששנויה</small> ברייתא<small>]:</small> <strong>נטמא בשר או שנפסל</strong> במגע טבול יום <strong>או שיצא חוץ לקלעים</strong> ונפסל על ידי כך, <strong>ר' אליעזר אומר: יזרק</strong> הדם וכשר, <strong>ר' יהושע אומר: לא יזרק. ומודה ר' יהושע שאם זרק — הורצה.</strong>
 את התירוץ הזה דוחים בכמה צורות: <strong>חדא</strong> <small>[</small>טעם <small>אחד]</small> הלשון <strong>"פסולה"</strong> אף ב<strong>דיעבד משמע,</strong> לא רק שאין לעשות כך מלכתחילה, אלא אף שאם עשה כן פסול. <strong>ועוד, "חמשה דברים באין"</strong> שנאמר במשנתנו, סגנון זה <strong>לכתחלה משמע</strong>
## דף עח.
 <strong>אלא, לא קשיא</strong> <small>[קשה]</small> <strong>כאן</strong> שאמר שלכתחילה פסולה — הוא בקרבן <strong>יחיד, כאן</strong> שאפילו לכתחילה מקריבים — הוא בקרבן <strong>ציבור.</strong>
 <big>א</big> ושואלים: <strong>נימא מתניתין</strong> <small>[</small>האם <small>נאמר שמשנתנו]</small> אינה כשיטת <strong>ר' יוסי? דתניא</strong> <small>[ש</small>כן <small>שנינו</small> ברייתא<small>]</small> <strong>ר' אליעזר אומר: הציץ מרצה</strong> גם <strong>על אכילות</strong> של קרבנות בטומאה. <strong>ור' יוסי אומר: אין הציץ מרצה על אכילות</strong> אלא על הקרבת הקרבן בטומאה בלבד.
 ומסבירים את השאלה: <strong>קא סלקא דעתך</strong> <small>[עלה על דעתנו]</small> לומר כי <strong>מדקאמר</strong> <small>[ממה שאמר]</small> <strong>ר' יוסי: אין הציץ מרצה על אכילות כ</strong>שיטת <strong>ר' יהושע סבירא ליה</strong> <small>[סבור הוא]</small> ש<strong>אמר בעינן תרתי</strong> <small>[צריכים אנו שני</small> דברים<small>]</small> שכדי שיעלה הקרבן לרצון, צריך שיהיו גם הבשר וגם הדם ראויים להקרבה. <strong>נימא השתא מתניתין</strong> <small>[נאמר עכשיו כי משנתנו]</small> היא ש<strong>לא כ</strong>שיטת <strong>ר' יוסי,</strong> שאם לא צריך את שניהם, אם כן לשם מה צריך ריצוי ציץ לאכילות, הרי די במה שמרצה על זריקת הדם?
 ודוחים: <strong>לא, ר' יוסי כר' אליעזר סבירא ליה</strong> <small>[סבור הוא]</small> ש<strong>אמר</strong> שדי באחד מהם, ולכן כשיש את <strong>דם</strong> הקרבן <strong>אף על פי שאין בשר — מרצה.</strong>
 ומקשים: <strong>אי הכי</strong> <small>[אם כך]</small> <strong>למאי הלכתא</strong> <small>[לאיזה</small> צד של <small>הלכה]</small> נתכוון ר' יוסי באמרו <strong>אין הציץ מרצה על אכילות?</strong> הרי גם אם אינו מרצה, מכל מקום אפשר להקריב את הקרבן! ודוחים: <strong>וליטעמיך</strong> <small>[ולשיטתך]</small> <strong>ר' אליעזר</strong> עצמו ש<strong>אמר הציץ מרצה</strong> אף על אכילות, <strong>כיון</strong> ש<strong>אמר דם אף על פי שאין בשר,</strong> לשיטתו <strong>הציץ מרצה על אכילות למאי הלכתא</strong> <small>[ל</small>צורך <small>איזו הלכה]</small> אמר זאת? שאם השיקול היחידי הוא ענין ריצוי הקרבן, אם כן, גם אם אין הציץ מרצה יצא ידי חובה בדם לחוד!
 <strong>אלא</strong> ודאי הכוונה היא לענין אחר, <strong>למיקבעיה</strong> <small>[ל</small>צורך <small>קביעתו]</small> <strong>בפיגול ולאפוקי</strong> <small>[ו</small>כן <small>להוציאו]</small> <strong>מידי מעילה,</strong> שכשם שאין הקרבן נקבע לרצון אלא אם כן אין בו פסול כלשהו, כך אינו נקבע לפיגול (אם חשב בו מחשבת חוץ לזמנו) אלא אם כן אין בו כל פסול אחר. וכך יש להבין את המחלוקת ש<strong>ר' אליעזר סבר: מרצה ציץ עילויה</strong> <small>[עליו]</small> על הבשר שנטמא <strong>ומשוי ליה</strong> <small>[ועושה אותו]</small> <strong>כ</strong>בשר <strong>טהור</strong> שלא היה בו פסול אחר אף שאסור באכילה מחמת טומאתו, ולכן <strong>קבע ליה</strong> <small>[קובע אותו]</small> <strong>בפיגול</strong><small>,</small> ובדומה לכך אף <strong>מפיק ליה</strong> <small>[מוציא אותו]</small> <strong>מידי מעילה</strong> שמועלים בקרבן (קדשי קדשים) עד שעה שנרצה לכפר, ומאז ואילך שוב אין מועלים בו, ועל ידי ריצוי הציץ נחשב הבשר הטמא גם הוא כעולה לרצון וממילא אף יוצא מידי מעילה.
 ואילו <strong>ר' יוסי סבר: לא מרצה ציץ עילויה</strong> <small>[עליו],</small> <strong>ולא משוי ליה</strong> <small>[עושה אותו]</small> <strong>כטהור, ולא קבע ליה</strong> <small>[</small>יכול <small>לקובעו]</small> <strong>בפיגול, ולא מפיק ליה</strong> <small>[מוציא אותו]</small> <strong>מידי מעילה,</strong> ועל כל פנים אין מקום לקושיה שהקשינו.
 <strong>מתקיף לה</strong> <small>[מקשה עליה]</small> על מסקנתנו זו <strong>רב מרי: נהי נמי</strong> <small>[נניח גם כן]</small> ש<strong>ר' יוסי סבר כר' אליעזר</strong> שעולה הקרבן לרצון גם בדם הקרבן לחוד אם נטמא הבשר עצמו <strong>בשלמא</strong> <small>[נניח]</small> לענין <strong>זבחים</strong> שיש בהם שני מתירים, <strong>איכא</strong> <small>[יש]</small> לפחות דבר אחד שבעטיו הוא עולה לרצון, שהוא ה<strong>דם</strong> שריצה הציץ על טומאתו ועל ידו עולה הקרבן לרצון. ב<strong>עומר נמי</strong> <small>[גם כן]</small> <strong>איכא</strong> <small>[יש]</small> <strong>קומץ</strong> שהציץ מכפר עליו ומכשירו, וב<strong>לחם הפנים נמי</strong> <small>[גם כן]</small> יש <strong>בזיכין</strong> שמתירים את הלחם כמו הקומץ במנחה,
 <strong>אלא שתי הלחם מאי איכא למימר</strong> <small>[מה יש לומר</small> בהם<small>]?</small> הרי עשויים הם לאכילה בלבד!
 <strong>וכי תימא</strong> <small>[ואם תאמר]</small> <strong>לקרב עמהן</strong> שהכוונה ששתי הלחם מצטרפים עם קרבן שני הכבשים הקרב עמהם, שאף ששתי הלחם עצמם טמאים, מכל מקום דם הכבשים שעולה לרצון אחר שריצה הציץ על טומאתם מתיר אף אותם, אבל הרי <strong>היינו שלמי ציבור</strong> שנמנו לעצמם במשנה, <strong>ואם כן הוו להו ארבעה</strong> <small>[הרי הם ארבעה</small> דברים<small>]</small> במשנה <strong>ואנן חמשה תנן</strong> <small>[ואנחנו חמשה שנינו]</small> ובמנין זה שתי הלחם ושלמי ציבור נמנים כל אחד לעצמו!
 <strong>אלא</strong> יש לדחות מה שאמרנו, ונאמר כי <strong>קסבר</strong> <small>[סבור הוא]</small> <strong>ר' יוסי: טמאה הותרה בציבור</strong> ללא היתר ציץ ומטעם זה קרבים שתי הלחם.
 ומקשים: <strong>והא תניא</strong> <small>[והרי שנויה</small> ברייתא<small>]</small> בענין טהרת הכהן הגדול לצורך יום הכיפורים וכן הכהן העושה את הפרה האדומה שמפרישים אותם שבעה ימים קודם לכן כדי להיטהר ואמרו כי <strong>אחד זה ואחד זה מזין עליו כל שבעה</strong> ימי הפרישה <strong>מכל חטאות</strong> (אפר פרה האדומה) <strong>שהיו שם</strong> במקדש שאם נטמא באחד הימים בטומאת מת נטהר על ידי הזיית מי חטאת, אלו <strong>דברי ר' מאיר, ר' יוסי אומר: אין מזין עליו אלא שלישי ושביעי בלבד</strong> שמא נטמא בדיוק ביום לפני שפרש לטהרה, ואין חוששים ביותר מכן.
 <strong>ואי סלקא דעתך</strong> <small>[ואם עולה על דעתך]</small> ש<strong>סבר ר' יוסי טומאה הותרה בציבור למה לי הזאה כלל</strong> הרי קרבן יום הכיפורים ופרה אדומה הם קרבן ציבור והותרה טומאתו? <strong>אלא</strong> אין לקבל ביאור זה ו<strong>מחוורתא מתניתין</strong> <small>[מחוור,</small> ברור, <small>כי משנתנו]</small> ש<strong>לא כר' יוסי.</strong>
 <big>ב</big> ביחס לדברי ר' יוסי שהובאו קודם, <strong>אמר ליה</strong> <small>[לו]</small> <strong>רב פפא לאביי</strong> בתמיהה: <strong>ור' יוסי שטרא מזכי לבי תרי הוא</strong> <small>[שטר מזכה הוא לשניים</small> גם לתובע וגם לנתבע<small>]</small> שהוא מסכים לשתי הדעות הסותרות?! <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יוסי: רואה אני</strong> כנכונים <strong>את דברי ר' אליעזר בזבחים, ו</strong>את <strong>דברי ר' יהושע בזבחים, ו</strong>את <strong>דברי ר' אליעזר במנחות ו</strong>את <strong>דברי ר' יהושע במנחות.</strong>
 ומפרטים: את <strong>דברי ר' אליעזר בזבחים, שהיה אומר:</strong> זורקים את ה<strong>דם אף על פי שאין בשר,</strong> וכן את <strong>דברי ר' יהושע בזבחים, שהיה אומר: אם אין דם אין בשר, אם אין בשר אין דם</strong> וכן רואה את <strong>דברי ר' אליעזר במנחות שהיה אומר: קומץ</strong> מרצה <strong>אף על פי שאין שם שירים</strong> שאבדו או נטמאו, וכן <strong>דברי ר' יהושע במנחות, שהיה אומר: אם אין שם שירים אין קומץ, אם אין קומץ אין שירים</strong> וכל דבריו סותרים זה את זה!
 <strong>אמר ליה</strong> <small>[לו]</small> אביי: אין הכוונה שפסק הלכה כשתי דעות סותרות, אלא <strong>מסתברא קאמר</strong> <small>[מסתברים</small> הדברים, רצה <small>לומר]</small> כיצד? <strong>כי קאי</strong> <small>[כאשר עמד,</small> היה עוסק<small>]</small> <strong>בזבחים אמר: מסתברא כי היכי דפליגי</strong> <small>[מסתבר, כפי ש</small>הם <small>חלוקים]</small> <strong>בזבחים, פליגי נמי</strong> <small>[חלוקים</small> הם <small>גם]</small> <strong>במנחות, קאי</strong> <small>[</small>וכאשר <small>עמד]</small> <strong>במנחות אמר: מסתברא כי היכי דפליגי</strong> <small>[מסתבר כשם ש</small>הם <small>חלוקים]</small> <strong>במנחות פליגי נמי</strong> <small>[חלוקים</small> הם <small>גם]</small> <strong>בזבחים.</strong>
 <strong>אמר ליה</strong> <small>[לו]</small> רב פפא: <strong>התינח</strong> <small>[</small>דבר <small>זה נוח,</small> נניח<small>]</small> <strong>כי קאי</strong> <small>[כאשר עמד</small> עסק<small>]</small> <strong>בזבחים אמר: מסתברא כי היכי דפליגי</strong> <small>[מסתבר</small> ש<small>כפי ש</small>הם <small>חלוקים]</small> <strong>בזבחים, פליגי נמי</strong> <small>[חלוקים</small> הם <small>גם כן]</small> <strong>במנחות,</strong> ש<strong>עיקר קראי כי כתיבי</strong> <small>[המקראות הכתובים]</small> בענין זה <small>—</small> <strong>בזבחים כתיבי</strong> <small>[</small>הם <small>כתובים].</small> <strong>אלא, כי קאי</strong> <small>[כאשר היה עומד</small> עוסק<small>]</small> <strong>במנחות ואמר: מסתברא כי היכי דפליגי</strong> <small>[מסתבר</small> ש<small>כפי שהם חלוקים]</small> <strong>במנחות פליגי נמי</strong> <small>[חלוקים</small> הם <small>גם כן]</small> <strong>בזבחים?</strong> <small>—</small> אי אפשר לומר כן, <strong>והא</strong> <small>[והרי]</small> <strong>עיקר קראי</strong> <small>[המקראות]</small> <strong>בזבחים הוא דכתיבי</strong> <small>[שכתובים]</small> וברור לו שנחלקו בזבחים.
 <strong>אלא</strong> נדחה תירוץ זה, <strong>ולא קשיא</strong> <small>[קשה]</small> וכך יש לתרץ ולבאר סתירת דבריו: שכשאמר <strong>רואה אני את דברי ר' אליעזר</strong> לא אמר כן אלא <strong>בנטמא,</strong> וכשאמר <strong>דברי ר' יהושע</strong> לא אמר כן אלא <strong>באבוד ושרוף.</strong> ולפי הסבר זה הסכים למקצת דברי ר' אליעזר ומקצת דברי ר' יהושע.
 ושואלים: <strong>בנטמא מאי טעמא</strong> <small>[מה הטעם]</small> אמר שהוא רואה את דברי ר' אליעזר — <strong>משום דמרצי</strong> <small>[שמרצה]</small> <strong>ציץ</strong> על הטומאה. אך זה אינו אפשרי, <strong>הא שמעת ליה</strong> <small>[הרי שמעת אותו]</small> את <strong>ר' יוסי</strong> ש<strong>אמר: אין הציץ מרצה על אכילות!</strong>
 <strong>אלא</strong> יש לדחות תירוץ זה ולומר הסבר אחר בסתירת דבריו, <strong>לא קשיא</strong> <small>[קשה]</small> ויש להבין כך: <strong>רואה אני את דברי ר' אליעזר</strong> בקרבן <strong>ציבור, רואה אני את דברי ר' יהושע</strong> בקרבן <strong>יחיד,</strong>
 ושוב מקשים: <strong>בציבור מאי טעמא</strong> <small>[מה הטעם]</small> מסכים הוא לדברי ר' אליעזר <strong>משום</strong> ש<strong>טומאה הותרה בציבור</strong> והסבר זה יש לדחות מפני סיבות שונות <strong>חדא</strong> <small>[</small>טעם <small>אחד]</small> כנגד זה: ש<strong>שמעת ליה</strong> <small>[אותו]</small> את <strong>ר' יוסי</strong> ש<strong>אמר טומאה דחויה היא</strong> בלבד <strong>בציבור</strong> ולא הותרה לגמרי כפי שהוכחנו קודם, <strong>ועוד: אי</strong> <small>[אם]</small> מדובר <strong>בציבור,</strong> וכי <strong>ר' אליעזר</strong> לבדו <strong>מכשיר ולא ר' יהושע?</strong>
## דף עח:
 <strong>הא אמרת</strong> <small>[הרי</small> כבר <small>אמרת]</small> <strong>בציבור אפילו ר' יהושע מודה.</strong>
 <strong>אלא</strong> כך יש ליישב: גם לר' אליעזר וגם לר' יהושע מדובר בקרבן יחיד, אלא ש<strong>רואה אני את דברי ר' אליעזר בדיעבד, ודברי ר' יהושע לכתחלה.</strong> ומקשים: <strong>דיעבד אפילו ר' יהושע נמי</strong> <small>[גם כן]</small> <strong>מודה הוא, דקתני</strong> <small>[ששנינו]:</small> <strong>מודה ר' יהושע שאם זרק</strong> את הדם — <strong>הורצה</strong> ויצא בו.
 ומשיבים: <strong>הא</strong> <small>[זה,</small> שמודה<small>]</small> הוא <strong>בטומאה, הא</strong> <small>[זה</small> שנחלק בו<small>]</small> <strong>באבוד ושרוף.</strong> ומסבירים: <strong>כי קתני</strong> <small>[כאשר שנינו]</small> <strong>מודה ר' יהושע שאם זרק הורצה</strong> מדובר כאן <strong>בנטמא, אבל באבוד ושרוף — לא,</strong> ואפילו בדיעבד. <strong>כי קאמר</strong> <small>[כאשר אמר]</small> <strong>ר' יוסי רואה אני את דברי ר' אליעזר בדיעבד</strong> הרי היא <strong>באבוד ושרוף.</strong> שבזה לא הודה ר' יהושע.
 <big>א משנה</big> <strong>נטמא</strong> ה<strong>בשר</strong> של קרבן הפסח <strong>וחלב קיים</strong> בטהרתו ואפשר להקטירו על המזבח — <strong>אינו זורק את הדם.</strong> ולהיפך: <strong>נטמא החלב והבשר קיים — זורק את הדם</strong> שהרי ראוי הבשר לאכילה. וכן הדין בקרבן פסח, שעיקרו לאכילה. למנויים עליו. אבל בשאר ה<strong>מוקדשים</strong> (קרבנות) <strong>אינו כן, אלא אף על פי שנטמא הבשר והחלב קיים — זורק את הדם,</strong> שהרי מקצת הקרבן נמצא.
 <big>ב גמרא</big> <strong>אמר רב גידל אמר רב:</strong> כשהבשר נטמא, <strong>אם זרק</strong> בכל זאת את הדם — <strong>הורצה,</strong> ואינו צריך לעשות פסח שני. ומקשים: <strong>והא בעינן</strong> <small>[והרי צריכים אנו]</small> אכילת קרבן הפסח, ולא היתה כאן! ומשיבים: <strong>אכילה לא מעכבא</strong> <small>[מעכבת]</small> וגם אם אין אפשרות לאכול — הורצה.
 ומקשים: <strong>והא כתיב</strong> <small>[והרי נאמר]:</small> <strong>"</strong>ואם ימעט הבית מהיות משה ולקח הוא ושכנו הקרוב אל ביתו במכסת נפשות <strong>איש לפי אכלו"</strong> (שמות יב, ד) הרי שהקפידה על אכילת הפסח?! ודוחים: פסול זה נאמר <strong>למצוה</strong> בלבד. שלכתחילה צריך לעשות כן, אבל בדיעבד אינו מעכב.
 ושואלים: <strong>ולעכב לא</strong> נאמר? <strong>והתניא</strong> <small>[והרי שנויה</small> ברייתא<small>]:</small> <strong>"במכסת</strong> נפשות תכוסו על השה <strong>"</strong><strong>מלמד שאין הפסח נשחט אלא למנויו</strong> שנכנסו מראש למכסת הנפשות. <strong>יכול שחטו שלא למנויו יהא</strong> רק <strong>כעובר על המצוה</strong> אבל <strong>כשר</strong> בדיעבד — <strong>תלמוד לומר: "איש לפי אכלו תכסו" הכתוב שנה עליו</strong> כדי <strong>לעכב.</strong>
 <strong>ואיתקש</strong> <small>[והוקשו,</small> הושוו<small>]</small> בכתוב <strong>אוכלין</strong> (הראויים לאכול, ולא חולה או זקן) <strong>למנויין,</strong> ולכן הפסול במנויין שאינם אוכלים פוסל גם באוכלים, וקשה לרב!
 <strong>אלא</strong> יש לומר כי רב ש<strong>אמר</strong> דבריו <strong>כר' נתן</strong> הוא שאמרם, ש<strong>אמר</strong> ר' נתן: <strong>אכילת פסחים לא מעכבא</strong> <small>[מעכבת]</small> והיא מצוה לעצמה ואינה מעכבת שיצא ידי חובה.
 ושואלים: <strong>הי</strong> <small>[איזה]</small> <strong>ר' נתן?</strong> כלומר: היכן פירש שיטתו זו? <strong>אילימא הא</strong> <small>[אם תאמר</small> דבר <small>זה]</small> של <strong>ר' נתן. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' נתן אומר: מניין שכל ישראל יוצאין</strong> בדיעבד בקרבן <strong>פסח אחד — תלמוד לומר: "ושחטו אתו כל קהל עדת ישראל בין הערבים"</strong> (שמות יב, ו) ושאל: <strong>וכי כל הקהל שוחטין</strong> ומצוה שכל יחיד ישחט? <strong>והלא אין שוחט אלא אחד</strong> בשביל כל החבורה! <strong>אלא</strong> שימוש הלשון שבפסוק זה <strong>מלמד שכל ישראל יוצאין בפסח אחד</strong> ונחשב כאילו כולם שחטו אותו וכולם יוצאים בו, אף שאין כולם יכולים לאכול ממנו כזית.
 ודוחים: אינו דומה, <strong>דילמא שאני התם</strong> <small>[שמא שונה שם]</small> <strong>דאי ממשכי הני חזי להני, ואי ממשכי הני חזי להני</strong> <small>[אם ימשכו אלה</small> חלק מן המנויים עליו את ידיהם ממנו <small>יהיה ראוי לאלה, ואם ימשכו אלה יהיה ראוי לאלה]</small> שאף שאין כל ישראל כאחד יכולים לאכול את קרבן הפסח הזה, מכל מקום ראוי הוא לכל אחד ואחד בפני עצמו!
 <strong>אלא הא</strong> <small>[</small>דבר <small>זה]</small> של <strong>ר' נתן דתניא</strong> <small>[ש</small>כן <small>שנינו</small> בברייתא<small>]:</small> <strong>נמנו עליו</strong> על הפסח בני <strong>חבורה אחת, וחזרו ונמנו עליו</strong> עוד <strong>חבורה אחרת,</strong> ונתרבו כל כך שאין הפסח מספיק לכולם, <strong>ראשונים שיש להן כזית</strong> לכל אחד מן הפסח <strong>אוכלין — ופטורין מלעשות פסח שני, אחרונים שאין להם</strong> כבר <strong>כזית</strong> כל אחד <strong>אין אוכלין וחייבין לעשות פסח שני,</strong>
 <strong>ר' נתן אומר: אלו ואלו פטורין מלעשות פסח שני, שכבר נזרק הדם</strong> ויצאו כולם ידי חובתם. משמע שלר' נתן אין אכילה מעכבת.
 <strong>אכתי</strong> <small>[עדיין]</small> מקשים: <strong>דילמא שאני התם</strong> <small>[שמא שונה שם]</small> <strong>דאי ממשכי הני חזי להו</strong> <small>[שמא ימשכו אלה</small> הראשונים את ידם <small>יהיה ראוי להם</small> לאחרונים<small>].</small> את הקושיה הזו דוחים: <strong>אם כן,</strong> אם זה הוא הטעם <strong>ליתני</strong> <small>[שישנה]</small> <strong>הואיל וראויים לימשך</strong> <small>[להימשך],</small> <strong>מאי</strong> <small>[מה</small> טעם<small>]</small> ההדגשה <strong>שכבר נזרק הדם? שמע מינה</strong> <small>[למד מכאן]</small> <strong>בדם תליא מילתא</strong> <small>[תלוי הדבר]</small> <strong>אבל אכילה לא מעכבא</strong> <small>[מעכבת].</small>
 ושואלים: <strong>מאי דוחקיה דרב דמוקים לה מתניתין</strong> <small>[מה הדוחק ש</small>מביא את <small>רב להעמיד</small> להסביר <small>את משנתנו]</small> שכוונתה שזורק את הדם <strong>לכתחלה, ו</strong>כשיטת <strong>ר' נתן? נוקמה כרבנן</strong> <small>[נעמיד</small> נסביר את המשנה <small>כ</small>שיטת <small>חכמים],</small> <strong>ו</strong>נאמר ש<strong>אפילו בדיעבד נמי</strong> <small>[גם כן]</small> <strong>לא</strong> יוצא? ומשיבים: <strong>רב מתניתין קשיתיה</strong> <small>[משנתנו היתה קשה לו]</small> <strong>אמאי תני</strong> <small>[מדוע שנה]</small> <strong>"אין זורק את הדם"? ליתני</strong> <small>[שישנה]</small> <strong>פסול. אלא שמע מינה</strong> <small>[למד מכאן]</small> מדיוק הלשון: <strong>אין זורק</strong> משמעו — <strong>לכתחלה, אבל דיעבד — שפיר דמי</strong> <small>[יפה].</small>
 ושואלים: <strong>ולר' נתן,</strong> פסוק זה <strong>"איש לפי אכלו" למה לי</strong> לשם מה צריך הוא, אם אכילה אינה מעכבת? ומשיבים שאף לדעת ר' נתן נצרכה, <strong>דבעינן גברא דחזי</strong> <small>[שצריכים אנו אדם הראוי]</small> <strong>לאכילה,</strong> שאם אינו ראוי כלל לאכילה כגון: חולה או זקן — אינו יוצא בקרבן.
 <big>ג</big> על פי הדברים שאמרנו דנים: <strong>מאן תנא להא</strong> <small>[מי שנה</small> דבר <small>זה]</small> <strong>דתנו רבנן</strong> <small>[ששנו חכמים]:</small> <strong>שחטו לאוכליו</strong> (הראויים לאוכלו) <strong>וזרקו דמו שלא</strong> לשם <strong>אוכליו — הפסח עצמו כשר ואדם יוצא בו ידי חובתו. כמאן</strong> <small>[כ</small>שיטת <small>מי]</small> <strong>נימא</strong> <small>[</small>האם <small>נאמר]</small> כשיטת <strong>ר' נתן היא</strong> שאין אכילה מעכבת, <strong>ולא רבנן?</strong>
 ודוחים: <strong>אפילו תימא</strong> <small>[תאמר]</small> <strong>רבנן</strong> <small>[</small>כשיטת <small>חכמים],</small> אלא שהכל מודים כי <strong>אין מחשבת אוכלין</strong> שאינם ראויים פוסלת <strong>בזריקה,</strong> אלא בשעת שחיטה בלבד.
 ועוד דנים: <strong>מאן תנא להא</strong> <small>[מי שנה</small> דבר <small>זה]</small> <strong>דתנו רבנן</strong> <small>[ששנו חכמים]:</small> <strong>הרי שהיה חולה בשעת שחיטה</strong> ואינו יכול לאכול <strong>וחלים</strong> (בריא) <strong>בשעת זריקה,</strong> או <strong>חלים בשעת שחיטה וחולה בשעת זריקה — אין שוחטין וזורקין עליו, עד שיהא חלים משעת שחיטה עד שעת זריקה. כמאן</strong> <small>[כ</small>שיטת <small>מי</small> הוא<small>]</small> <strong>נימא רבנן היא</strong> <small>[נאמר</small> כשיטת <small>חכמים]</small> המקפידים על אכילת הפסח <strong>ולא</strong> כשיטת <strong>ר' נתן?</strong> ודוחים: <strong>אפילו תימא</strong> <small>[תאמר]</small> שהוא כשיטת <strong>ר' נתן</strong> ואף לדעתו <strong>גברא דחזי</strong> <small>[איש הראוי]</small> <strong>לאכילה בעינן</strong> <small>[צריכים אנו].</small>
 ועוד דנים: <strong>מאן תנא להא דתנו רבנן</strong> <small>[מי שנה דבר זה ששנו חכמים]:</small> <strong>שחטו בטהרה ואחר כך נטמאו הבעלים — יזרק הדם בטהרה ואל יאכל בשר בטומאה. כמאן</strong> <small>[כמי]</small>
 <strong>אמר ר' אלעזר:</strong> דבר זה <strong>במחלוקת שנויה,</strong> כלומר אינו כדעת כל החכמים אלא כשיטת <strong>ר' נתן היא</strong> שאכילה אינה מעכבת. <strong>ור' יוחנן אמר: אפילו תימא</strong> <small>[תאמר]</small> כשיטת <strong>רבנן היא. הכא במאי עסקינן</strong> <small>[כאן במה אנו עוסקים]</small> <strong>בציבור</strong> שנטמא רוב הציבור, ש<strong>אפילו בטומאה נמי עבדי</strong> <small>[גם כן עושים]</small> והלכה זו כדברי הכל.
 ומקשים: <strong>אי בציבור אמאי</strong> <small>[אם בצבור מדוע]</small> <strong>אין הבשר נאכל בטומאה?</strong> הלוא טומאה לפחות דחויה בצבור, וכל הקהל אוכל פסח טמא! ומשיבים איסור זה משום <strong>גזירה</strong> מיוחדת היא <strong>שמא יטמאו הבעלים לאחר זריקה, ויאמרו: אשתקד</strong> <small>[בשנה שעברה]</small> האם <strong>לא נטמאנו ואכלנו?</strong> שהרי כשהכל טמאים היו, הפסח נעשה ונאכל בטומאה. <strong>השתא נמי ניכול</strong> <small>[עכשיו גם כן נאכל]</small> בטומאה, <strong>ולא ידעי</strong> <small>[ואינם יודעים]</small> ההבדל <strong>דאשתקד כי איזדריק</strong> <small>[שבשנה שעברה כאשר נזרק]</small> ה<strong>דם,</strong> ה<strong>בעלים טמאים הוו</strong> <small>[היו],</small> <strong>השתא</strong> <small>[עכשיו,</small> השנה<small>]</small> <strong>בעלים טהורים הוו</strong> <small>[הם]</small> שנטמאו רק לאחר זמן זריקת הדם ופסח שנעשה בטהרה אסור לאוכלו בטומאה, אפילו הכל טמאים.
## דף עט.
 <strong>ואיבעית אימא</strong> <small>[ואם תרצה אמור]</small> <strong>רב</strong> ש<strong>אמר</strong> על משנתנו שאם זרק הורצה — כשיטת <strong>ר' יהושע</strong> הסובר שאכילת הפסח אינה מעכבת אמר. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהושע אומר: כל הזבחים שבתורה בין שנטמא בשר וחלב קיים, בין שנטמא חלב ובשר קיים — זורק את הדם.</strong>
 אם היו אלו שלמי <strong>נזיר</strong> או <strong>עושה פסח,</strong> אם <strong>נטמא חלב ובשר קיים — זורק את הדם. נטמא בשר וחלב קיים — אין זורק את הדם</strong> משום שבשני קרבנות אלה אכילת הבשר היא מעיקר המצוה, אבל <strong>אם זרק — הורצה.</strong>
 אם <strong>נטמאו הבעלים</strong> בטומאת <strong>מת</strong> ואינם יכולים איפוא לאכול מבשר הזבח — <strong>לא יזרוק</strong> את הדם, <strong>ואם זרק לא הורצה</strong> שגם אם אכילה אינה מעכבת מכל מקום צריך שיהא בעל הקרבן ראוי לאכול ממנו.
 <big>א</big> שנינו במשנה שבשאר <strong>מוקדשין אינו כן,</strong> אלא אפילו נטמא הבשר והחלב קיים — זורקים את הדם. ושואלים: <strong>מתניתין מני</strong> <small>[משנתינו</small> כשיטת <small>מי היא]?</small>
 ומשיבים: כשיטת <strong>ר' יהושע היא. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהושע אומר: כל הזבחים שבתורה שנשתייר מהם כזית בשר</strong> הראוי לאכילה <strong>או כזית חלב</strong> הראוי להקטרה <strong>— זורק את הדם.</strong> אם נשתייר <strong>כחצי זית בשר וכחצי זית חלב</strong> בלבד <strong>— אין זורק את הדם.</strong> כי החלב נאכל באש המזבח, והבשר נאכל לכהנים או לבעלים ואינם מצטרפים זה לזה.
 <strong>ובעולה, אפילו</strong> השתייר <strong>כחצי זית בשר וכחצי זית חלב — זורק את הדם, מפני שכולה</strong> נאכלת <strong>כליל</strong> למזבח גם הבשר וגם החלב, ולכן מצטרפים. <strong>ובמנחה אף על פי שכולה קיימת — לא יזרוק</strong> את הדם עליה.
 ותוהים: <strong>מנחה מאי עבידתה</strong> <small>[מה מעשיה</small> כאן<small>]</small> הלוא כאן מדובר בענין זריקת דם, ומה מקום להזכרת קרבן מנחה? <strong>אמר רב פפא:</strong> מנחה זו היא <strong>מנחת נסכים.</strong> אותה מנחה שמביאים יחד עם הזבח. <strong>סלקא דעתך אמינא</strong> <small>[יעלה על דעתך לומר]</small> <strong>כיון דקא אתיא מכח זבח — כגופיה דזבח דמי</strong> <small>[כיון שהיא באה מכוח הזבח</small> ולצורך הזבח <small>כגופו של הזבח נחשבת]</small> ואם נטמא הזבח ונשארה המנחה טהורה יוכל לזרוק את הדם בשל המנחה. על כן <strong>קא משמע לן</strong> <small>[השמיע לנו]</small> שלא.
 ושואלים: <strong>חלב מנא לן</strong> <small>[מנין לנו]</small> שאפשר לזרוק את דם הקרבן אם קיים רק החלב? <strong>אמר ר' יוחנן משום</strong> <small>[בשם]</small> <strong>ר' ישמעאל ומטו</strong> <small>[ומגיעים]</small> <strong>בה</strong> בשלשלת מסורת שמועה זו <strong>משום</strong> <small>[בשם]</small> <strong>ר' יהושע בן חנניה:</strong> ש<strong>אמר קרא</strong> <small>[המקרא]:</small> <strong>"</strong>וזרק הכהן את הדם על מזבח ה' פתח אהל מועד <strong>והקטיר החלב לריח ניחח לה"</strong> (ויקרא יז, ו), ללמדנו: זורקים הדם עבור <strong>חלב, אף על פי שאין בשר,</strong>
 ושואלים: <strong>אשכחן</strong> <small>[מצאנו]</small> מקור לדין אם נשתייר <strong>חלב</strong> כאמור במקרא, אולם אם נשתיירו <strong>יותרת הכבד ושתי כליות,</strong> שאף הן אימורין העולים למזבח, <strong>מנא לן</strong> <small>[מנין לנו]</small> שזורקים את הדם בשלהם?
 ושואלים: <strong>היכא אמרינן דזרקינן</strong> <small>[היכן אמרנו שאנו זורקים</small> עבורם<small>]?</small> שמא אם נשארו יותרת הכבד ושתי כליות בלבד אכן אין זורקים את הדם בשלהם? ומשיבים: <strong>מדקתני</strong> <small>[ממה ששנה]</small> בסוף הדברים <strong>ובמנחה אף על פי</strong> ש<strong>כולה קיימת — לא יזרוק,</strong> ומכאן אפשר לדייק: <strong>מנחה הוא</strong> ש<strong>לא</strong> יזרוק כי אינה מגוף הזבח, <strong>אבל יותרת הכבד ושתי הכליות — שפיר דמי</strong> <small>[יפה</small> וראוי<small>],</small> ואם כן דבר זה <strong>מנא לן</strong> <small>[מנין לנו]?</small>
 ומשיבים: <strong>ר' יוחנן דידיה</strong> <small>[משלו]</small> <strong>אמר,</strong> הפעם לא בשם התנאים: <strong>אמר קרא</strong> <small>[המקרא]</small> שכבר הבאנו לענין זה <strong>"לריח ניחח"</strong> ללמדנו: <strong>כל שאתה מעלה לריח ניחח</strong> — זורקים את הדם עבורו.
 ומעירים: <strong>ואיצטריך למכתב חלב</strong> <small>[וצריך היה לכתוב</small> באותו פסוק <small>חלב]</small> <strong>ואיצטריך למכתב</strong> <small>[וצריך היה לכתוב]</small> <strong>"ריח ניחח", דאי כתב רחמנא חלב</strong> <small>[שאם</small> היתה <small>כותבת התורה חלב</small> בלבד<small>]</small> <strong>הוה אמינא: חלב — אין</strong> <small>[הייתי אומר: חלב —</small> <small>כן]</small> <strong>יותרת הכבד ושתי הכליות — לא,</strong> שאינן חשובות כחלב, לכך <strong>כתב רחמנא</strong> <small>[כתבה התורה]</small> <strong>"לריח ניחח", ואי כתב רחמנא</strong> <small>[ואם</small> היתה <small>כותבת התורה]</small> רק <strong>"לריח ניחח" הוה אמינא</strong> <small>[הייתי אומר]</small> <strong>כל העולין לריח ניחח, ואפילו מנחה</strong> בכלל זה, על כן <strong>כתב רחמנא</strong> <small>[כתבה התורה]</small> <strong>חלב,</strong> ללמדנו שדין זה הוא באימורים בלבד, אבל לא בנסכים ובמנחות.
 <big>ב משנה</big> <strong>נטמא</strong> כל <strong>קהל</strong> ישראל <strong>או רובו</strong> של הקהל, <strong>או שהיו הכהנים טמאים</strong> כולם אף על פי ש<strong>הקהל טהורים — יעשו</strong> את הפסח <strong>בטומאה. נטמא מיעוט הקהל</strong> ואפילו הם מרובים במספר — <strong>הטהורין עושין את</strong> הפסח <strong>הראשון, והטמאין עושין את</strong> הפסח <strong>השני.</strong>
 <big>ג גמרא</big> <strong>תנו רבנן</strong> <small>[שנו חכמים]:</small> <strong>הרי שהיו</strong> כל או רוב <strong>ישראל טמאין וכהנים וכלי שרת שבמקדש טהורין, או</strong> להיפך <strong>ישראל טהורין וכהנים וכלי שרת טמאין, ואפילו</strong> מצב שהיו <strong>ישראל וכהנים טהורין וכלי שרת טמאין — יעשו</strong> כולם את הפסח <strong>בטומאה, שאין קרבן ציבור</strong> הבא בטומאה <strong>חלוק,</strong> וכיון שיש לעשות חלק מן העבודה בטומאה, תיעשה כולה בטומאה.
 <strong>אמר רב חסדא: לא שנו</strong> שעושים הכל בטומאה בשל טומאת כלי שרת <strong>אלא</strong> כגון <strong>שנטמא הסכין</strong> ששוחטים בו <strong>בטמא מת, דרחמנא אמר</strong> <small>[שהתורה אמרה]:</small> "וכל אשר יגע על פני השדה <strong>בחלל חרב</strong> או במת או בעצם אדם או בקבר יטמא שבעת ימים" (במדבר יט, טז) ודרשו חכמים: <strong>חרב הרי הוא כחלל,</strong> ונעשית הסכין הנוגעת במת בדרגת טומאה כמת עצמו (אבי אבות הטומאה),
 <strong>וקא מטמא לגברא</strong> <small>[והוא</small> הסכין <small>מטמא את האיש</small> ששוחט בו<small>]</small> <strong>דמעיקרא כי מיתעביד</strong> <small>[שמתחילה כאשר נעשה</small> הקרבן<small>]</small> <strong>בטומאת הגוף</strong> שיש בה <strong>כרת קא מיתעביד</strong> <small>[הוא נעשה].</small>
 <strong>אבל</strong> אם <strong>נטמא הסכין בטומאת שרץ, דבשר הוא דמטמיא ליה</strong> <small>[שאת הבשר הוא שמטמא</small> הסכין הזו<small>]</small> אבל <strong>לגברא לא מטמיא ליה</strong> <small>[את האיש אין</small> הסכין <small>מטמאה],</small> שדבר שנטמא מחמת אב טומאה (כשרץ), נעשה ולד הטומאה ואינו מטמא אדם אלא אוכל בלבד. הרי במקרה זה <strong>טהורין עביד</strong> <small>[אנשים הטהורים עושים</small> את הפסח<small>]</small> <strong>טמאין לא עביד</strong> <small>[אין עושים],</small> כי <strong>מוטב</strong><small>,</small> <strong>יאכל</strong> הפסח <strong>בטומאת בשר</strong> שאיסורה הוא רק <strong>בלאו, ואל יאכל בשר בטומאת הגוף שהוא בכרת.</strong>
 ומעירים כי מתוך דברי רב חסדא המנסה לחלק בין טומאה לטומאה, ושרק בטומאה חמורה אומרים שיעשה כל הציבור בטומאה, <strong>אלמא קסבר</strong> <small>[מכאן שסבר]</small> <strong>רב חסדא: טומאה דחויה היא בציבור</strong> שאיסור הטומאה לא הותר לגמרי בציבור אלא נדחה בלבד בשעת הדחק, וממילא בכל מקום שאפשר לעשות בטהרה או אפילו בטומאה קלה יותר — עושים. <strong>וכן אמר ר' יצחק</strong> במפורש: <strong>טומאה דחויה היא בציבור.</strong>
 <strong>ורבא אמר:</strong> במקרה שיש טומאה כל שהיא <strong>אפילו טמאין נמי עבדי</strong> <small>[גם כן עושים]</small> <strong>מאי טעמא</strong> <small>[מה הטעם]</small> <strong>דכתיב</strong> <small>[שנאמר]:</small> <strong>"והבשר אשר יגע בכל טמא לא יאכל, באש ישרף, והבשר כל טהור יאכל בשר"</strong> (ויקרא ז, יט)
 ולומד מכאן <strong>כל היכא דלא קרינן ביה</strong> <small>[בכל מקום שאין אנו קוראים בו]</small> <strong>"והבשר אשר יגע בכל טמא לא יאכל"</strong> אלא נאכל על אף טומאתו, שם גם <strong>לא קרינן ביה</strong> <small>[אין אנו קוראים בו]</small> ואיננו דורשים שיתקיים חלקו האחר של הפסוק <strong>"והבשר כל טהור יאכל בשר",</strong> ונאכל אף לטמא. ורק <strong>כל היכא דקרינן ביה</strong> <small>[כל מקום שאנו קוראים בו]</small> <strong>"והבשר אשר יגע בכל טמא לא יאכל"</strong> אז מקפידים אנו על הצד השני, ו<strong>קרינן ביה</strong> <small>[קוראים אנו בו]</small> <strong>"והבשר כל טהור יאכל בשר"</strong> ולמדנו שאם אין הקרבן בא בטהרה שוב אין איסור שיאכלו טמאים ממנו.
 <big>ד</big> <strong>איתמר</strong> <small>[נאמר]</small> שנחלקו אמוראים בשאלה מהו רוב ציבור. <strong>הרי שהיו ישראל</strong> בדיוק <strong>מחצה טהורין ומחצה טמאין. רב אמר: מחצה על מחצה כרוב. ורב כהנא אמר: מחצה על מחצה אינו כרוב.</strong>
 ולמעשה, <strong>רב אמר: מחצה על מחצה</strong> דינם <strong>כרוב,</strong> ואם כן גם הטמאים וגם הטהורים נחשבים כל קבוצה בפני עצמה כרוב, לכן <strong>הללו</strong> הטהורים <strong>עושין לעצמן</strong> פסח הראשון בטהרה שהרי הם כרוב ציבור, <strong>והללו</strong> הטמאים <strong>עושין לעצמן</strong> פסח בטומאה, שאף הם בפני עצמם נחשבים כרוב ציבור, ורוב ציבור אינו נדחה לפסח שני. <strong>ורב כהנא אמר: מחצה על מחצה אינו כרוב.</strong> ולכן <strong>טהורין עושין את הראשון, וטמאין עושין את השני,</strong>
 <strong>איכא דאמרי</strong> <small>[יש אומרים]</small> לא כך יש להסיק מדברי רב כהנא, אלא <strong>אמר רב כהנא: מחצה על מחצה אינו כרוב,</strong> כיצד? <strong>טהורין</strong> ודאי <strong>עושין את</strong> הפסח <strong>הראשון.</strong>
## דף עט:
 <strong>וטמאין אין עושין לא את הראשון ולא את השני.</strong> מה טעם? <strong>בראשון לא עבדי דלא הוו רובא</strong> <small>[בראשון אינם עושים</small> בטומאה <small>משום שאינם רוב]</small> כי רק כשרוב הציבור טמא עושים את הראשון אף בטומאה. וכן <strong>בשני לא עבדי, דלא הוו מיעוטא</strong> <small>[אינם עושים, שאין הם מיעוט]</small> ורק מיעוט קהל עושה פסח שני.
 <strong>תנן</strong> <small>[שנינו</small> במשנה<small>]:</small> <strong>נטמא קהל או רובו, או שהיו הכהנים טמאין והקהל טהורים יעשה בטומאה.</strong> ונדייק: נטמא <strong>רובו הוא דעבדי</strong> <small>[הוא שעושים]</small> <strong>בטומאה אבל פלגא ופלגא לא עבדי בראשון</strong> <small>[אבל</small> אם היו <small>מחצה ומחצה לא יעשו</small> בפסח <small>ראשון]</small> <strong>קשיא</strong> <small>[קשה]</small> איפוא לשיטת <strong>רב!</strong>
 <strong>אמר לך</strong> <small>[</small>יכול היה <small>לומר לך]</small> <strong>רב: רובא עבדי כולהו בטומאה</strong> <small>[רוב</small> טמאים <small>עושים כולם בטומאה]</small> אפילו הטהורים, <strong>פלגא ופלגא</strong> <small>[מחצה ומחצה]</small> <strong>הללו</strong> הטהורים <strong>עושין לעצמן</strong> בראשון <strong>והללו</strong> הטמאים <strong>עושין לעצמן</strong> בשני.
 ומעירים: <strong>הכי נמי מסתברא</strong> <small>[כך גם כן מסתבר]</small> להבין את דיוק לשון המשנה. כי <strong>קתני סיפא</strong> <small>[שנינו בסופה]</small> <strong>נטמא מיעוט הקהל, טהורין עושין את</strong> הפסח <strong>הראשון וטמאין עושין את השני,</strong> ונדייק: נטמא <strong>מיעוט הוא דעבדי</strong> <small>[שעושים]</small> <strong>בשני, אבל פלגא ופלגא — לא</strong> <small>[מחצה ומחצה לא]</small> יעשו בשני. ונלמד מכאן: <strong>ועבדי</strong> <small>[ועושים]</small> הראויים לכך <strong>בראשון.</strong> משמע: <strong>הללו</strong> הטהורים <strong>עושין לעצמן</strong> בראשון <strong>והללו</strong> הטמאים <strong>עושין לעצמן</strong> בשני.
 ושואלים: אם כן, <strong>ואלא קשיא</strong> <small>[קשה]</small> <strong>לרב כהנא</strong> מדיוק זה! ומשיבים: <strong>אמר לך רב כהנא</strong> <small>[</small>יכול היה <small>רב כהנא לומר]</small> שכך יש לדייק: <strong>נטמאו מיעוט הקהל — טהורין עושין את הראשון וטמאין עושין את השני, הא פלגא ופלגא</strong> <small>[הרי מחצה ומחצה] —</small> <strong>טהורין עושין את הראשון, אבל טמאין אינן עושין לא את הראשון ולא את השני.</strong>
 ומקשים עוד: <strong>התינח ללישנא בתרא דרב כהנא</strong> <small>[זה נוח, ל</small>פי <small>הלשון האחרונה</small> בדברי <small>רב כהנא]</small> שכך עושים כשיש מחצה ומחצה. <strong>אלא להך לישנא</strong> <small>[אלא ללשון זו]</small> ש<strong>אמר רב כהנא:</strong> במחצה ומחצה <strong>טהורים עושין את הראשון, וטמאין עושין את השני, מאי איכא למימר</strong> <small>[מה יש לומר]?</small> וקשה לדבריו!
 <strong>אמר לך רב כהנא:</strong> כך יש לפרש את המשנה, <strong>הוא הדין דאפילו פלגא ופלגא נמי</strong> <small>[מחצה ומחצה גם כן]</small> <strong>טהורין עושין את הראשון, וטמאין עושין את השני. והאי דקתני</strong> <small>[וזה ששנינו</small> במשנה<small>]</small> <strong>מיעוט הקהל</strong> עושין את השני אינו מדויק, כי <strong>איידי דתנא רישא רובו — תנא נמי סיפא מיעוטו</strong> <small>[על ידי ששנה בראשה</small> של המשנה <small>רובו שנה גם כן בסופה</small> משום גרר הלשון <small>מיעוטו].</small>
 ומעירים: <strong>תניא כוותיה דרב, תניא כוותיה דרב כהנא כתרי לישני</strong> <small>[שנויה</small> ברייתא <small>כשיטת רב ושנויה</small> ברייתא <small>כשיטת רב כהנא כשתי הלשונות</small> בשמו<small>]</small> <strong>תניא כוותיה דרב</strong> <small>[שנויה</small> ברייתא <small>כשיטת רב]:</small> <strong>היו ישראל מחצה טהורין ומחצה טמאין, הללו</strong> הטהורים <strong>עושין</strong> פסח <strong>לעצמן</strong> בטהרה והטמאים <strong>עושין לעצמן</strong> בטומאה בפסח ראשון.
 <strong>תניא כלישנא קמא דרב כהנא</strong> <small>[שנויה</small> ברייתא <small>כלשון ראשונה של רב כהנא]:</small> <strong>הרי שהיו ישראל מחצה טהורין ומחצה טמאין, טהורין עושין את הראשון וטמאין עושין את השני.</strong>
 <strong>ותניא כלישנא בתרא</strong> <small>[כלשון אחרונה]</small> של <strong>רב כהנא: הרי שהיו ישראל מחצה טהורין ומחצה טמאין, טהורין עושין את הראשון וטמאין אינן עושין לא את הראשון ולא את השני,</strong>
 ושואלים: ולשיטת <strong>רב, או ללישנא בתרא</strong> <small>[ללשון אחרונה]</small> של <strong>רב כהנא, הא דתנא</strong> <small>[זה ששנה]</small> באותה הברייתא השניה שהובאה <strong>"טהורין עושין את הראשון וטמאין את השני", היכי מתרצי לה</strong> <small>[איך מישבים אותה]?</small> ומשיבים שהם מוצאים דרך מיוחדת להסביר את הדבר, כי מדובר לדעתם במקרה <strong>כגון שהיו ישראל</strong> הזכרים רובם טהורים ומיעוטם טמאים ואם מחשיבים גם את הגברים וגם את הנשים כאחד הרי זה <strong>מחצה טהורין ומחצה טמאין, ונשים משלימות לטמאים</strong> כי בין הנשים היה רוב של טמאות.
 <strong>וקסבר</strong> <small>[וסבר]</small> תנא זה: השתתפות <strong>נשים</strong> בפסח <strong>ראשון</strong> הרי הוא <strong>רשות</strong> אם כן <strong>דל נשים מטמאין</strong> <small>[הוצא את הנשים</small> ממנין <small>הטמאים]</small> <strong>והוו להו טמאין מיעוטא</strong> <small>[ונעשו להם הטמאים מיעוט]</small> וכיון שכך <strong>מיעוטא ידחו לפסח שני</strong> לכל הדעות.
 ושואלים עוד: לשיטת <strong>רב וללישנא קמא</strong> <small>[ללשון ראשונה]</small> של <strong>רב כהנא הא דתניא</strong> <small>[זו</small> הברייתא <small>ששנויה]</small> <strong>"טהורין עושין את הראשון וטמאין אין עושין לא את הראשון ולא את השני" היכי מתרצי לה</strong> <small>[כיצד מיישבים הם אותה]</small> לשיטתם?
 מסבירים: <strong>רב מתריץ לה</strong> <small>[מישב אותה]</small> <strong>כגון שהיו ישראל</strong> הזכרים <strong>מחצה טמאין ומחצה טהורין, ונשים</strong> שרובן טהורות <strong>עודפות על הטהורים</strong> שבגללן נעשים הטהורים רוב, <strong>וסבר</strong> אותו תנא: <strong>נשים בראשון חובה,</strong> אבל בפסח <strong>שני</strong> אינן חייבות אלא <strong>רשות</strong> היא להן.
 ולכן <strong>בראשון</strong> אף אחד <strong>לא עבדי</strong> <small>[אינם עושים</small> בטומאה<small>]</small> <strong>דהוי ליה מיעוט</strong> <small>[שהרי הם מיעוט]</small> שרוב הקהל הזכרים והנשים הם טהורים, <strong>ומיעוטא לא עבדי</strong> <small>[אינם עושים]</small> בטומאה בפסח <strong>ראשון. ובשני לא עבדי</strong> <small>[</small>ואף <small>בשני אינם עושים]</small> פסח, כי <strong>דל נשים מינייהו</strong> <small>[הוצא את הנשים מהם]</small> ממנין הטהורים <strong>והוו להו פלגא</strong> <small>[והרי הם</small> הטמאים <small>מחצה]</small> <strong>ופלגא לא עבדי בשני</strong> <small>[ומחצה אינם עושים</small> בפסח <small>שני].</small>
 ולשיטת <strong>רב כהנא</strong> ש<strong>אמר</strong> בלשון זו: <strong>פלגא נמי עבדי בשני</strong> <small>[שמחצה גם כן עושים בשני]</small> <strong>הכי מתריץ לה</strong> <small>[כך היה מסביר אותה</small> את הברייתא<small>]</small> לשיטתו: <strong>כגון שהיו ישראל</strong> נשים וגברים כאחד <strong>מחצה טהורין ומחצה טמאין, ונשים</strong> הן ש<strong>משלימות לטהורין</strong> שיהיו מחצה. <strong>וקסבר: נשים בראשון חובה ובשני רשות.</strong>
 ולכן <strong>בראשון לא עבדי</strong> <small>[</small>בפסח <small>ראשון אינם עושים</small> בטומאה<small>] —</small> <strong>דהוו להו פלגא ופלגא</strong> <small>[שהם מחצה ומחצה]</small> בטומאה, ולשיטתו <strong>פלגא בראשון לא עבדי</strong> <small>[מחצה בראשון אינם עושים],</small> <strong>ובשני נמי לא עבדי</strong> <small>[</small>ופסח <small>שני גם כן אינם עושים]</small> כי אם <strong>דל נשים מינייהו</strong> <small>[הוצא את הנשים מהם]</small> ממנין <strong>הטהורין הוו להו טמאין רובא</strong> <small>[נמצאו להם הטמאים</small> בפני עצמם <small>רוב],</small> <strong>ורובא לא עבדי בשני</strong> <small>[ורוב</small> הקהל <small>אינם עושים</small> בפסח <small>שני]</small>
 ועוד: <strong>ולרב כהנא הא דתניא</strong> <small>[זו ששנינו</small> בברייתא<small>]</small> <strong>הרי שהיו ישראל מחצה טהורין ומחצה טמאין הללו עושין לעצמן והללו עושין לעצמן, היכי מתריץ לה</strong> <small>[כיצד יכול לישב אותה]</small> לשיטתו? <strong>אמר לך רב כהנא</strong> <small>[</small>היה <small>אומר לך רב כהנא]:</small> בהכרח <strong>תנאי היא</strong> <small>[מחלוקת תנאים היא]</small> בנושא זה <strong>איכא למאן דאמר</strong> <small>[יש מי שאומר]</small> <strong>מחצה על מחצה</strong> כל מחצה בפני עצמו הריהו <strong>כרוב, ואיכא למאן דאמר</strong> <small>[ויש מי שאומר]</small> <strong>מחצה על מחצה אינו כרוב.</strong>
 <big>א</big> כיון שהבאנו ברייתא זו, דנים מעתה <strong>גופא</strong> <small>[לגופה]</small> של אותה ברייתא, <strong>הרי שהיו ישראל מחצה טהורין ומחצה טמאין. הללו עושין לעצמן והללו עושין לעצמן. היו טמאין עודפין</strong> במספרם <strong>על הטהורין, אפילו</strong> עודפים באיש <strong>אחד — יעשו</strong> את הפסח כולו <strong>בטומאה, לפי שאין קרבן ציבור חלוק</strong> ואין להיחלק מרוב הציבור הטמא, ויעשו כל הציבור כאחד את הפסח בטומאה.
 <strong>ר' אלעזר בן מתיא אומר: אין</strong> עודף של האיש <strong>היחיד מכריע את הציבור</strong> כולו <strong>לטומאה, שנאמר:</strong>
## דף פ.
 <strong>"לא תוכל לזבח את הפסח באחד שעריך"</strong> (דברים טז ה), ודרש מכאן שבשל אדם אחד אין לעשות שכל הציבור יזבח את הפסח בטהרה או בטומאה.
 <strong>ר' שמעון אומר: אפילו</strong> היה <strong>שבט אחד טמא ושאר כל השבטים טהורים — הללו</strong> בני השבטים הטהורים <strong>עושין לעצמן</strong> בפסח ראשון <strong>והללו</strong> בני השבט הטמא <strong>עושין לעצמן</strong> בפסח שני<strong>.</strong> ושואלים: <strong>מאי טעמא</strong> <small>[מה טעמו]</small> של <strong>ר' שמעון.</strong> ומשיבים <strong>קסבר: שבט אחד איקרי</strong> <small>[נקרא]</small> <strong>קהל</strong> ישראל, וכל קהל חשוב כציבור, ולכן הוא עושה פסח בפני עצמו.
 <strong>ר' יהודה אומר: אפילו שבט אחד טמא ושאר כל השבטים טהורין — יעשו</strong> כולם <strong>בטומאה, שאין קרבן ציבור חלוק.</strong> ומסבירים: <strong>ר' יהודה סבר</strong> כר' שמעון ש<strong>שבט אחד איקרי</strong> <small>[נקרא]</small> <strong>קהל. והוו להו</strong> <small>[והרי הם</small> נעשים לפיכך<small>]</small> קהל טהור וקהל טמא והרי הם כעין <strong>פלגא ופלגא</strong> <small>[מחצה ומחצה]</small> <strong>ואין קרבן ציבור חלוק ועבדי כולהו</strong> <small>[ועושים כולם]</small> <strong>בטומאה.</strong>
 <big>א</big> <strong>איתמר</strong> <small>[נאמר]</small> שנחלקו אמוראים בבעיה זו: <strong>היו ישראל מחצה טהורין ומחצה טמאין</strong> בדיוק, <strong>אמר רב: מטמאין אחד מהן</strong> מהטהורים <strong>בשרץ,</strong> ונמצא רוב הציבור טמאים, ועושים כולם פסח ראשון בטומאה.
 ושואלים: <strong>ואמאי</strong> <small>[ומדוע]</small> יעשו כן? <strong>ניעבדו הני לחודייהו והני לחודייהו</strong> <small>[יעשו אלה לעצמם ואלה לעצמם]</small> <strong>דהא</strong> <small>[שהרי]</small> <strong>אמר רב</strong> עצמו: מחצה טהורים ומחצה טמאים — <strong>הללו</strong> הטהורים <strong>עושין</strong> פסח <strong>לעצמן, והללו</strong> הטמאים <strong>עושין</strong> פסח <strong>לעצמן! אמרי</strong> <small>[אומרים]</small> כתשובה לדבר: <strong>הכא במאי עסקינן</strong> <small>[כאן במה אנו עוסקים]</small> במקרה מיוחד <strong>כגון שהיו טמאין עודפין על הטהורין</strong> באדם <strong>אחד</strong>
 ומקשים: <strong>אי הכי הוו להו רובא טמאים</strong> <small>[אם כך נעשה להם רוב טמאים]</small> <strong>ניעבדו כולהו בטומאה</strong> <small>[שיעשו כולם בטומאה]</small> ומשיבים <strong>סבר לה</strong> רב כשיטת <strong>ר' אלעזר בן מתיא,</strong> ש<strong>אמר: אין היחיד מכריע את הציבור</strong> כולו <strong>לטומאה.</strong> ומקשים: <strong>אי הכי</strong> <small>[אם כך]</small> שיחיד אינו מכריע את הכל לטומאה <strong>הדר קושיין לדוכתיה</strong> <small>[חוזרת קושייתנו למקומה]</small> שאם הם כמחצה ומחצה <strong>ניעבדו הני לחודייהו והני לחודייהו</strong> <small>[יעשו אלה לעצמם ואלה לעצמם]</small> כל אחד בזמן הראוי לו!
 <strong>אלא הכי קאמר</strong> <small>[כך אמר]</small> רב, כך יש להבין את דבריו: <strong>אי איכא תנא דסבר לה כתנא קמא, דאמר פלגא ופלגא לא עבדי כולהו בטומאה</strong> <small>[אם יש תנא</small> כל שהוא <small>הסבור</small> לענין זה <small>כתנא קמא שאמר שמחצה ומחצה אינם עושים כולם בטומאה]</small> ואף <strong>סבר לה</strong> כשיטת <strong>ר' יהודה,</strong> ש<strong>אמר אין קרבן ציבור חלוק</strong> אין דרך אחרת לפטור את הבעיה אלא כאשר <strong>מטמאין אחד מהן בשרץ,</strong>
 <strong>ועולא אמר:</strong> אין מטמאין בשרץ אלא <strong>משלחין אחד מהן לדרך רחוקה</strong> ויהיו אז רוב הציבור טמאים ויקריבו כולם בפסח שני. ושואלים: <strong>ויטמאנו בשרץ</strong> כדברי רב, שהוא קל ופשוט יותר!
 ומשיבים: <strong>קסבר</strong> עולא כי <strong>שוחטין</strong> את הפסח <strong>וזורקין</strong> דמו אף <strong>על טמא שרץ</strong> כיון שלעת ערב יטהר ויוכל לאכול את הפסח, ואם כן אין תועלת כשיטמאנו בשרץ.
 ומקשים: <strong>ויטמאנו במת</strong> שמטמא טומאת שבעה! ומשיבים: דבר זה אין עושים לו כי <strong>מדחהו אתה מחגיגתו</strong> שכיון שטמא בכל ימי החג אתה גורם שאסור לו להקריב קרבן חגיגה הבא בחג ומאבד מצוה שלא לצורך.
 ומקשים: <strong>השתא נמי</strong> <small>[עכשיו גם כן]</small> שאתה משלחו בדרך רחוקה הרי <strong>מדחהו אתה מפסחו</strong> ומבטל מצוה! ומשיבים לענין קרבן פסח יש לו תקנה <strong>אפשר דעביד בשני</strong> <small>[אפשר שיעשה ב</small>פסח <small>שני].</small>
 ומקשים: בטומאת <strong>מת נמי אפשר דעביד בשביעי</strong> <small>[אפשר שיעשה</small> קרבן חגיגה ביום <small>השביעי</small> בפסח<small>]</small> <strong>דהוה ליה</strong> <small>[שהרי הוא]</small> <strong>שמיני שלו</strong> שהרי נטמא במת בערב פסח ושביעי של פסח הוא יום שמיני לטומאתו ואז יכול להטהר ולהקריב קרבנות!
 ומשיבים: <strong>קסבר עולא: כולהו</strong> <small>[כל</small> ימי החג <small>כולם]</small> שמקריבים גם בהם קרבן חגיגה — <strong>תשלומין</strong> של היום ה<strong>ראשון נינהו</strong> <small>[הם],</small> שכולם באים להשלים מה שהיה צריך להקריב ביום הראשון של החג, ולא הספיק. ולכן, <strong>דחזי בראשון חזי בכולהו</strong> <small>[הראוי בראשון ראוי בכולם]</small> <strong>וכל היכא דלא חזי בראשון לא חזי בכולהו</strong> <small>[וכל מקום שאינו ראוי בראשון אינו ראוי בכולם]</small> ולכן אינו ראוי להקריב בשביעי של פסח ונמצא שהוא בטל מן המצוה
 <strong>אמר להו</strong> <small>[להם]</small> <strong>רב נחמן</strong> לתלמידים: <strong>זילו ואמרו ליה לעולא</strong> <small>[לכו ואמרו לו לעולא]</small> שאין הפתרון שנתן אפשרי לביצוע, <strong>מאן ציית דעקר סיכיה ומשכניה ורהיט</strong> <small>[מי יציית לך שיעקור את יתדותיו ואהלו וירוץ]</small> למקום רחוק, לדירתם של אחרים.
 <big>ב</big> <strong>איתמר</strong> <small>[נאמר]</small> שדנו בנושא זה: <strong>היו רובן</strong> של הקהל <strong>זבין</strong> שהדין הוא שגם אם רוב הקהל זבים אינם עושים פסח בטומאה, <strong>ומיעוטן</strong> היו <strong>טמאי מתים</strong> מה יעשו? <strong>אמר רב: אותן טמאי מתים אינן עושין</strong> פסח <strong>לא בראשון ולא בשני.</strong>
 ומסביר: פסח <strong>ראשון לא עבדי</strong> <small>[אינם עושים]</small> משום <strong>דהוו מיעוטא</strong> <small>[שהם מיעוט]</small> <strong>ומיעוטא לא עבדי בראשון</strong> <small>[ומיעוט</small> הקהל <small>אינו עושה</small> פסח <small>בראשון]</small> בטומאה. <strong>בשני נמי</strong> <small>[גם כן]</small> <strong>לא עבדי</strong> <small>אינם עושים]</small> כי <strong>כל היכא דעבדי ציבור בראשון — עביד יחיד בשני</strong> <small>[כל מקום שעושים הציבור</small> כולם בפסח <small>ראשון עושה היחיד בפסח שני]</small> <strong>כל היכא דלא עבדי ציבור בראשון — לא עביד יחיד בשני</strong> <small>[כל מקום שאין עושים הציבור בראשון אין עושה היחיד בשני]</small>
 <strong>אמר להו</strong> <small>[להם]</small> <strong>שמואל</strong> לאלה שמסרו לו את דברי רב: <strong>זילו אמרו ליה</strong> <small>[לכו ואמרו לו]</small> <strong>לאבא</strong> (שמו הפרטי של רב) את מצות הכתוב <strong>"ויעשו בני ישראל את הפסח במועדו"</strong> (במדבר ט, ב) <strong>מאי עבדת ליה</strong> <small>[מה עושה אתה בו]?</small> <strong>אמר להו: זילו אמרו ליה</strong> <small>[אמר להם</small> רב לאלה שמסרו לו דברי שמואל; <small>לכו ואמרו לו</small> לשמואל<small>]</small> <strong>כי הוו כולהו זבין מאי עבדת ליה</strong> <small>[אם היו כל</small> הקהל <small>כולם זבים מה תעשה לו</small> לפסוק זה<small>]</small> הלוא בעל כרחך תאמר כי <strong>כיון</strong> ש<strong>לא אפשר</strong> לקיימו <strong>לא אפשר, הכא נמי</strong> <small>[כאן גם כן]</small> <strong>לא אפשר.</strong>
 <strong>איתמר</strong> <small>[נאמר]</small> שדנו בדבר זה: <strong>היו רובן</strong> של הקהל בפסח ראשון <strong>טמאי מתים</strong> שמקריבים בשל כך בפסח ראשון מתוך טומאה <strong>ומיעוטן זבין</strong> שאין טומאתם מתירתם להקריב בראשון ואותם זבים נטהרו עד לפסח שני,
 <strong>רב הונא אמר: אין תשלומין לפסח הבא בטומאה,</strong> שכיון שפסח ראשון נעשה בטומאה שוב אין עושים באותה שנה פסח שני, <strong>ורב אדא בר אהבה אמר: יש תשלומין לפסח הבא בטומאה</strong> שמי שלא יכול לעשותו בזמן שהקריבו רוב הציבור בטומאה — עושה פסח שני.
 ומציעים: <strong>נימא בהא קמיפלגי</strong> <small>[האם נאמר</small> שברעיון <small>זה נחלקו]</small> <strong>דמאן</strong> <small>[שמי]</small> ש<strong>אמר,</strong> רב הונא, <strong>אין תשלומין לפסח הבא בטומאה, קסבר</strong> <small>[סבור הוא]</small> <strong>טומאה דחויה היא בציבור,</strong> ולא הותרה היתר גמור, ולכן אינך יכול להחשיב את הטמאים כאילו היו טהורים ולדחות את הזבים לפסח שני.
 ואילו <strong>מאן</strong> <small>[מי]</small> ש<strong>אמר,</strong> ר' אבא בר אהבה, <strong>יש תשלומין לפסח הבא בטומאה, קסבר</strong> <small>[סבור הוא]</small> <strong>טומאה הותרה בציבור</strong> והפסח הראשון נחשב כאילו נעשה בטהרה, ויש להקריב בפסח שני לאלה שלא יכלו לעשותו בזמנו.
 <strong>אמרי</strong> <small>[אומרים]:</small> <strong>לא,</strong> אין צורך לקבל הנחה זו. אפשר לומר <strong>דכולי עלמא</strong> <small>[לדעת הכל]</small> <strong>טומאה דחויה</strong> היא <strong>בציבור.</strong> אלא <strong>בהא פליגי</strong> <small>[ב</small>עקרון <small>זה נחלקו]</small> <strong>מר</strong> <small>[חכם זה</small> רב הונא<small>]</small> שאמר שאין תשלומין <strong>סבר:</strong>
## דף פ:
 <strong>טהרה מדחיא</strong> <small>[דוחה]</small> את הטמאים לפסח שני, פסח הנעשה ב<strong>טומאה לא מדחיא</strong> <small>[דוחה]</small> את הטמאים לפסח שני. <strong>ומר</strong> <small>[וחכם זה</small> רב אדא<small>]</small> שאמר שיש לו תשלומים <strong>סבר: אפילו טומאה נמי מדחיא</strong> <small>[גם כן דוחה]</small> לפסח שני.
 <strong>איתמר</strong> <small>[נאמר]</small> שדנו חכמים בבעיה זו: <strong>היו שלישיתן</strong> של הקהל <strong>זבין, ושלישיתן טהורין, ושלישיתן טמאי מתים,</strong> מה יעשו? <strong>אמר ר' מני בר פטיש: אותן טמאי מתים אינן עושין לא את</strong> הפסח <strong>הראשון ולא</strong> את <strong>השני.</strong>
 <strong>בראשון לא עבדי</strong> <small>[עושים]</small> כי <strong>הגדילו זבין</strong> שאינם מקריבים בטומאה כלל <strong>על הטהורים</strong> שנוסף מנין הזבים על הטהורים, ולכן <strong>לא עבדי</strong> <small>[עושים]</small> את הפסח <strong>בטומאה, הוה ליה</strong> <small>[נעשו להם]</small> <strong>טמאי מתים</strong> בפסח ראשון <strong>מיעוטא</strong> <small>[מיעוט]</small> בלבד, <strong>ומיעוטא</strong> <small>[ומיעוט]</small> <strong>לא עבדי</strong> <small>[עושים]</small> <strong>ב</strong>פסח <strong>ראשון</strong> בטומאה. ואילו <strong>בשני לא עבדי</strong> <small>[עושים]</small> מטעם אחר: <strong>נצרפו</strong> <small>[מצטרפים]</small> <strong>זבין</strong> שנטהרו בינתיים <strong>עם טמאי מתים</strong> שכולם יחד <strong>לא עבדי</strong> <small>[עשו]</small> בפסח <strong>ראשון, הוו להו רובא</strong> <small>[ונעשו להם רוב</small> הקהל<small>]</small> שצריכים לעשות את הפסח, <strong>ורובא</strong> <small>[ורוב]</small> הקהל <strong>לא מדחו</strong> <small>[נדחים]</small> <strong>לפסח שני.</strong>
 <big>א משנה</big> <strong>הפסח שנזרק דמו ואחר כך נודע שהוא</strong> הבשר או הדם <strong>טמא — הציץ</strong> של כהן גדול <strong>מרצה</strong> בדיעבד על הטומאה, והבעלים פטורים מלעשות פסח שני. נודע לאחר מכן ש<strong>נטמא הגוף</strong> של הבעלים עצמם <strong>אין הציץ מרצה</strong> וחייב לעשות פסח שני, <strong>מפני שאמרו</strong> חכמים: <strong>הנזיר ועושה פסח, הציץ מרצה על טומאת הדם</strong> או הבשר של הקרבן אבל <strong>אין הציץ מרצה על טומאת הגוף</strong> של מביא הקרבן.
 ועוד הלכה: אם נודע לאחר שהקריב כי <strong>נטמא הגוף טומאת תהום</strong> שהוא כינוי לטומאת ספק וכגון שאמרו לו שבאותו בית ששהה בו באותו זמן היה קבר מתחת למקום מושבו — <strong>הציץ מרצה.</strong>
 <big>ב גמרא</big> בדין הפסח, שנודע שהוא טמא לאחר זריקת הדם, מדייקים: <strong>טעמא</strong> <small>[הטעם,</small> דוקא<small>]</small> ש<strong>נזרק</strong> הדם <strong>ואחר כך נודע</strong> שהוא טמא <strong>אבל</strong> אם <strong>נודע</strong> שנטמא <strong>ואחר כך נזרק</strong> הדם בשוגג או במזיד — <strong>לא מרצה</strong> הציץ.
 <strong>ורמינהו</strong> <small>[ומשליכים,</small> מראים סתירה<small>]</small> ממקור אחר, ששנינו <strong>על מה הציץ מרצה? — על הדם ועל הבשר ועל החלב שנטמא בין בשוגג בין במזיד, בין באונס בין ברצון בין ביחיד בין בציבור</strong> משמע שהציץ מרצה בכל מקרה ואפילו כשנזרק הדם במזיד!
 <strong>אמר רבינא</strong> כך יש להבין את ההלכה בענין הציץ: על <strong>טומאתו</strong> שהיתה <strong>בין בשוגג בין במזיד — הורצה</strong> על ידי הציץ, אולם על <strong>זריקתו</strong> של הדם, אם נזרק <strong>בשוגג — הורצה,</strong> אבל <strong>במזיד לא הורצה.</strong>
 <strong>ר' שילא אמר</strong> כך יש להבין את הדברים: <strong>זריקתו</strong> של הדם של קרבן טמא <strong>בין בשוגג בין במזיד — הורצה, טומאתו</strong> של הקרבן אם היתה <strong>בשוגג — הורצה,</strong> אבל <strong>במזיד — לא הורצה.</strong>
 ומסבירים: <strong>אלא הא דקתני</strong> <small>[זו ששנינו]</small> <strong>"בין בשוגג בין במזיד" הכי קאמר</strong> <small>[כך אמר,</small> כך יש להבין<small>]:</small> <strong>נטמא</strong> הקרבן <strong>בשוגג, וזרקו בין בשוגג בין במזיד — הורצה.</strong>
 <strong>והא דקתני</strong> <small>[וזו ששנינו</small> במשנתנו<small>]</small> <strong>דם שנזרק ואחר כך נודע</strong> מענין הטומאה, אין לדייק מן הדברים (כמו שדייקנו קודם) <strong>דט עמא</strong> <small>[שהטעם]</small> דווקא ש<strong>נזרק</strong> הדם <strong>ואחר כך נודע</strong> שהוא טמא <strong>אבל</strong> אם <strong>נודע</strong> שנטמא <strong>ואחר כך נזרק</strong> הדם בשוגג או במזיד <strong>לא</strong> מרצה הציץ, שכן <strong>הוא הדין</strong> ש<strong>אפילו נודע ואחר כך נזרק</strong> גם אז הציץ מרצה.
 <strong>והאי דקתני</strong> <small>[וזו ששנינו]</small> <strong>נזרק ואחר כך נודע</strong> אין לדייק ממנו אלא <strong>משום דבעי למתני לסיפא</strong> <small>[שרוצה לשנות את סוף</small> המשנה<small>]</small> <strong>נטמא הגוף אין הציץ מרצה</strong> ורצה להדגיש שבטומאת הגוף, <strong>אפילו נזרק ואחר כך נודע</strong> שנטמא — <strong>לא</strong> הורצה, לכן <strong>קתני רישא נמי</strong> <small>[שנה בתחילה גם כן]</small> <strong>נזרק ואחר כך נודע,</strong> והוא הדין אם היה להיפך.
 <big>ג</big> שנינו במשנה שאם <strong>נטמא טומאת התהום</strong> הציץ מרצה. <strong>בעי</strong> <small>[שאל]</small> <strong>רמי בר חמא: כהן המרצה בקרבנותיהן</strong> של עושי הפסח והנזיר, האם <strong>הותרה</strong> גם <strong>לו טומאת התהום, או לא? מי אמרינן</strong> <small>[האם אומרים אנו]</small> <strong>כי גמירי</strong> <small>[כאשר למדנו</small> קבלנו במסורת<small>]</small> את ההיתר ב<strong>טומאת התהום</strong> הרי זה <strong>בבעלים</strong> של הקרבן אבל <strong>בכהן לא גמירי</strong> <small>[למדנו,</small> לא קבלנו<small>],</small> <strong>או דילמא</strong> <small>[שמא]</small> <strong>בזיבחא</strong> <small>[בזבח]</small> עושה פסח ונזיר בכלל <strong>גמירי</strong> <small>[למדנו,</small> קיבלנו<small>].</small> <strong>ו</strong>לכן <strong>לא שנא</strong> <small>[שונה]</small> אם היתה טומאה <strong>בכהן ולא שנא</strong> <small>[שונה]</small> אם היתה <strong>בבעלים.</strong>
 ומציעים, <strong>אמר רבא: תא שמע</strong> <small>[בוא</small> ו<small>שמע]</small> פתרון לשאלה, <strong>דתני</strong> <small>[ששנה]</small> <strong>ר' חייא: לא אמרו טומאת התהום אלא</strong> לטומאת <strong>מת בלבד.</strong> ונדייק: <strong>מת למעוטי מאי</strong> <small>[למעט</small> את <small>מה]?</small> <strong>לאו למעוטי</strong> <small>[האם לא למעט]</small> <strong>טומאת התהום</strong> של <strong>שרץ,</strong> שאם נטמא בשרץ שלא היה ידוע בכל זאת לא הורצה.
 ונברר, <strong>ובמאי עסקינן</strong> <small>[ובמה</small> באיזה מקרה <small>עוסקים אנו]</small> <strong>אי נימא</strong> <small>[אם תאמר]</small> שמדובר כאן שנטמאו <strong>הבעלים. ובמאן</strong> <small>[ובמי</small> מדובר<small>]?</small> <strong>אי</strong> <small>[אם</small> מדובר<small>]</small> <strong>בנזיר — מי מהני ביה</strong> <small>[האם מועיל</small> משנה, בו<small>]</small> טומאה של שרץ לסתור את נזירותו ולהצריכו להביא קרבן אחר? והלוא נאמר: <strong>"וכי ימות מת עליו</strong> בפתע פתאום וטימא ראש נזרו וגלח ראשו ביום טהרתו ביום השביעי יגלחנו<strong>"</strong> (במדבר ו, ט) במת <strong>אמר רחמנא</strong> <small>[אמרה התורה]</small> ולא בטומאת שרץ, שלא נתבטלה הנזירות אלא בטומאת מת בלבד.
 <strong>אלא</strong> תאמר שמדובר כאן <strong>בעושה פסח.</strong> ואמנם <strong>הניחא למאן</strong> <small>[</small>שיטה <small>זו תהא נוחה למי]</small> ש<strong>אמר אין שוחטין</strong> הפסח <strong>וזורקין</strong> דמו <strong>על טמאי שרץ</strong> שלכך צריך לדון בענין טומאת התהום בו. <strong>אלא ל</strong>שיטת <strong>מאן</strong> <small>[מי]</small> ש<strong>אמר שוחטין וזורקין על טמאי שרץ, השתא</strong> <small>[עכשיו]</small> הרי אתה אומר כי <strong>טומאה ידועה הותרה לו,</strong> שאפילו כשברור שנטמא בשרץ הותרה לו טומאה זו, ושוחטים וזורקים עליו מפני שבערב יהיה כבר טהור, <strong>טומאת התהום לא כל שכן</strong> שהותרה.
 <strong>אלא לאו</strong> <small>[האם לא]</small> מוכרחים לומר כי לא מדובר כאן אלא <strong>בכהן</strong> המרצה שנטמא, <strong>ושמע מינה</strong> <small>[ונלמד מכאן]</small> <strong>הותרה לו טומאת התהום!</strong>
 <strong>אמר רב יוסף: לא,</strong> אין להוכיח מכאן, <strong>לעולם</strong> אפשר לומר כי מדובר כאן בשנטמאו ב<strong>עלים</strong> בטומאת התהום, ומדובר דווקא בעושי <strong>פסח.</strong> ודיוק זה שלמדנו שלא אמרו טומאת התהום אלא למת בלבד הרי זה בא <strong>למעוטי</strong> <small>[למעט]</small> את <strong>טומאת התהום</strong> של <strong>זיבה.</strong> שטומאה בלתי ידועה לחלוטין הקשורה בדיני זיבה ונדה, אין לה ריצוי ציץ.
 ומקשים: וכי <strong>טומאת תהום</strong> של <strong>זיבה לא מרצה</strong> הציץ עליה? <strong>והתניא</strong> <small>[והרי שנינו</small> בברייתא<small>]</small> <strong>ר' יוסי אומר: שומרת יום כנגד יום</strong> שהיא אשה שראתה דם יום אחד או שנים שלא בימי נדתה, ומדין תורה היא צריכה להמתין יום נוסף ולבדוק עצמה, ואם לא תראה דם — הרי היא טהורה, ואם תראה דם ביום השלישי הריהי מטמאה כזבה. ואותה אשה <strong>שחטו וזרקו עליה</strong> (בשבילה)
## דף פא.
 <strong>בשני שלה</strong> שספק הוא אם תראה דם גם היום וגם למחרת ויצטרפו לשלושה ימים ותהיה זבה גדולה או לא ותיטהר לעת ערב, <strong>ואחר כך ראתה</strong> דם, ונתברר למפרע שהיא זבה <strong>אינה אוכלת</strong> מן הפסח משום טומאה, אבל <strong>פטורה מלעשות פסח שני.</strong>
 ונברר: <strong>מאי טעמא</strong> <small>[מה טעמה]</small> של הלכה זו, מדוע פטורה מפסח שני? <strong>לאו</strong> <small>[האם לא]</small> <strong>משום דמרצי</strong> <small>[שמרצה]</small> <strong>ציץ</strong> עליה? ואם כן נמצא כי הציץ מרצה על ספק טומאה. שהרי בשעת זריקת הדם ספק הוא אם היא נחשבת כזבה או לא, ולכך ירצה אף על טומאת תהום שבזבה! <strong>אמרי</strong> <small>[אומרים]</small> בדחיית הוכחה זו: <strong>לא</strong> זה הטעם, אלא <strong>משום דקסבר</strong> <small>[שסבור הוא]</small> <strong>ר' יוסי: מכאן ולהבא היא מטמאה.</strong> שלדעתו שומרת יום כנגד יום שראתה ביום השלישי אין אומרים שהתחילה זיבתה מהיום הראשון, אלא רק מן היום השלישי, בו הוכרה כזבה גדולה.
 ומקשים: <strong>והתניא</strong> <small>[והרי שנויה</small> ברייתא<small>]</small> שבה נאמר להיפך, <strong>ר' יוסי אומר: זב בעל שתי ראיות</strong> שראה זוב רק שתי פעמים (שהוא טמא שבעה ימים, אבל יש לו תיקון בטבילה בלבד ואינו זקוק עוד לקרבן טהרה ביום השמיני) <strong>ששחטו</strong> קרבן פסח <strong>וזרקו עליו</strong> דמו ביום <strong>שביעי שלו, ואחר כך</strong> באותו יום <strong>ראה</strong> זוב נוסף והוא עתה זב בעל שלוש ראיות, וצריך להמתין שבעה ימים ולהביא קרבן להטהר. <strong>וכן שומרת יום כנגד יום ששחטו וזרקו עליה בשני שלה ואחר כך ראתה — הרי אלו מטמאין משכב ומושב למפרע</strong> שכל משכב ומושב שנגעו בהם נטמא למפרע, מן היום בו ראו את הזיבה הראשונה,
 אבל <strong>פטורים מלעשות פסח שני.</strong> ומכאן ראיה שסבור ר' יוסי שטומאתם היא למפרע, וממילא בשעת זריקת דם הפסח הריהי ספק טמאה ונמצא מרצה הציץ על ספק וירצה אם כן אף על טומאת התהום של זיבה!
 ודוחים: <strong>אמרי</strong> <small>[אומרים]:</small> <strong>מאי</strong> <small>[מה</small> פירוש<small>]</small> למפרע בדברי ר' יוסי אלה, כוונתו היא רק <strong>מדרבנן</strong> <small>[מ</small>דברי <small>סופרים]</small> בלבד, שהחמירו בו להחשיבו כטמא, אבל מדין תורה אכן אינם מטמאים אלא מכאן ולהבא.
 ומעירים, <strong>ואף ר' אושעיא סבר</strong> כי זב כעין זה ושומרת יום כנגד יום לשיטת ר' יוסי <strong>מטמא למפרע מדרבנן</strong> <small>[מ</small>דברי <small>סופרים].</small> <strong>דתניא</strong> <small>[ש</small>כן <small>שנינו</small> בברייתא<small>]</small> <strong>ר' אושעיא אומר: אבל זב שראה בשביעי שלו — סותר את</strong> ימי הטהרה <strong>שלפניו,</strong> ונחשב למפרע כזב בכל אותם ימים. <strong>ואמר ליה</strong> <small>[לו]</small> <strong>ר' יוחנן: לא יסתור אלא יומו,</strong> אותו יום שראה בו בלבד ולא יוסיף לספור אלא יום אחד בלבד!
 ותוהים: <strong>ממה נפשך,</strong> כלומר, מכל צד שתעיין בדבר דעה זו תמוהה; <strong>אי קסבר</strong> <small>[אם סבור]</small> ר' יוחנן <strong>למפרע הוא מטמא — אפילו כולהו</strong> <small>[</small>את כל הימים <small>כולם]</small> <strong>נסתור,</strong> כדברי ר' אושעיא. <strong>אי קסבר</strong> <small>[אם סבר]</small> <strong>מכאן ולהבא הוא מטמא — יומו נמי</strong> <small>[גם כן]</small> <strong>לא נסתור</strong> שהרי מקצת היום שספר נחשב ככולו ונגמרה ספירתו בלא ראיה נוספת! <strong>אלא אימא</strong> <small>[אמור]</small> תקן בלשונו, שכך אמר ר' יוחנן: <strong>לא יסתור ולא יומו,</strong> אפילו לא את יומו.
 <strong>ואמר ליה</strong> <small>[לו]</small> ר' אושעיא: אמנם אין דעתי כן, אבל דע לך כי <strong>ר' יוסי</strong> הפוטר מפסח שני את הרואה זוב כעין זה <strong>קאי כוותך</strong> <small>[עומד בשיטתך</small> סבור כמותך<small>]</small> שמכאן ולהבא הוא מטמא, ולכאורה <strong>הא</strong> <small>[הרי]</small> <strong>ר' יוסי אומר: מטמאין משכב ומושב למפרע! אלא לאו</strong> <small>[האם לא]</small> <strong>שמע מינה</strong> <small>[למד מכאן]</small> שמה שאומרים <strong>מטמא למפרע הוא מדרבנן</strong> <small>[מ</small>דברי <small>חכמים]</small> בלבד, ולא מן התורה. ומסכמים: אכן, <strong>שמע מינה</strong> <small>[למד מכאן].</small>
 ושואלים: <strong>ולר' יוסי, השתא</strong> <small>[עכשיו]</small> ש<strong>אמר</strong> שבטומאת הזיבה <strong>מכאן ולהבא מטמא</strong> ואם כן לענין פסח אין צורך בריצוי ציץ על טומאת תהום של זיבה, שהרי גם בלא כן שוחטים וזורקים קרבן פסח עבור אלה, אם כן הלכה זו שאין טומאת התהום אלא <strong>למת בלבד, למעוטי מאי</strong> <small>[למעט מה]?</small>
 ולכאורה <strong>נפשוט מינה</strong> <small>[נפתור מכאן]</small> את שאלתנו, שודאי בא הדבר למעט טומאת שרץ, ולפי מה שאמרנו קודם, נמצא שמדובר <strong>בכהן, והותרה לו טומאת התהום,</strong> ותפתר איפוא בעיית רמי בר חמא.
 <strong>אמרי</strong> <small>[אומרים]</small> בדחיה: <strong>לעולם</strong> יכול אתה לפרש שמדובר כאן בטומאת <strong>בעלים,</strong> וכן מדובר כאן בקרבן <strong>פסח, וקסבר</strong> <small>[וסבור הוא]</small> <strong>אין שוחטין וזורקין על טמאי שרץ,</strong> ויש איפוא מקום לדון בדינם של הנטמאים בשרץ בלא יודעים, ולכן <strong>איצטריך למעוטי</strong> <small>[הוצרך למעט]</small> ולומר שטומאת התהום היא רק בטומאת מת ולא בטומאת שרץ.
 ועוד שואלים: <strong>אלא</strong> לענין שומרת יום כנגד יום <strong>לר' יוסי זבה גמורה</strong> שמטמאה <strong>היכי משכחת לה</strong> <small>[איך אתה מוצא אותה]?</small> שאם שומרת יום כנגד יום אינה מטמאה בראיה שלישית למפרע, וראיה שלישית נחשבת כאילו היתה ראשונה כיצד אפשר לצרף שלוש ראיות לטומאה? הלוא תמיד תחשבנה כנפרדות זו מזו, ואין כאן שלוש יחד!
 ומשיבים: <strong>בשופעת,</strong> כגון שהיתה שותתת דם במשך שלושת הימים ברציפות. <strong>אי בעית אימא</strong> <small>[אם תרצה אמור]</small> באופן אחר: <strong>כגון שראתה כל שני בין השמשות,</strong> שראתה כל משך זמן של בין השמשות ביום אחד וביום השני, שאז ודאי היא טמאה כל היום השלישי כולו, שהרי לא היה הפסק טהרה בין יום ליום.
 <big>א</big> <strong>בעי</strong> <small>[שאל]</small> <strong>רב יוסף: כהן המרצה</strong> בקרבן ה<strong>תמיד,</strong> האם <strong>הותרה לו טומאת התהום או לא?</strong> וצדדי השאלה: <strong>אם תמצא לומר</strong> ולקבל את ההנחה כי <strong>כהן המרצה בקרבנותיהן של נזיר ועושה פסח הותרה לו טומאת התהום, כהן המרצה בתמיד מאי</strong> <small>[מה</small> דינו<small>]?</small> <strong>מי אמרינן</strong> <small>[האם אומרים אנו]</small> <strong>כי גמירי</strong> <small>[כאשר למדנו,</small> קבלנו<small>]</small> דין <strong>טומאת התהום</strong> הרי זה בקרבן <strong>פסח,</strong> אבל בקרבן <strong>תמיד לא גמירי.</strong> <small>[למדנו]</small> <strong>או דילמא</strong> <small>[שמא]</small> <strong>יליף</strong> <small>[לומד]</small> <strong>תמיד מפסח</strong> בגזירה שוה.
 <strong>אמר רבה:</strong> אפשר לפתור בעיה זו על ידי <strong>קל וחומר: ומה במקום שלא הותרה לו טומאה ידועה</strong> בעושה פסח ונזיר, שיחיד העושה את הפסח או נזיר המביא את קרבנו ונטמא בטומאה ידועה אין לו היתר וחייב בפסח שני בכל זאת <strong>הותרה לו טומאת התהום, מקום שהותרה לו טומאה ידועה</strong> בקרבנות הציבור, שאם הצבור טמא הותרה אפילו טומאה ידועה, שהם קרבים אפילו בטומאה —
## דף פא:
 <strong>אינו דין שהותרה לו טומאת התהום</strong> לגמרי אפילו אם יש כהנים אחרים טהורים.
 <strong>אמרי</strong> <small>[אומרים]</small> בדחיה: <strong>ומי דיינינן</strong> <small>[והאם דנים אנו]</small> <strong>קל וחומר מהלכה</strong> למשה מסיני? ודין טומאת התהום הוא הלכה למשה מסיני, וכלל הוא שאין דנים קל וחומר מהלכה. <strong>והתניא</strong> <small>[ש</small>אכן כן <small>הרי שנינו</small> בברייתא<small>],</small> שבה רצה ר' עקיבא ללמוד טומאת דם מטומאת עצם שאף על מגעה ומשאה מגלח הנזיר כבמגע או משא עצם המת, בקל וחומר, <strong>אמר לו ר' אליעזר: עקיבא,</strong> טומאת <strong>עצם כשעורה הלכה</strong> למשה מסיני היא, וטומאת <strong>רביעית דם</strong> רוצה אתה ללמוד אותה ממנה ב<strong>קל וחומר, ואין דנין קל וחומר מהלכה!</strong> ואם כן אף בבעיה שלנו — אינך יכול ללמוד קל וחומר מהלכה.
 <strong>אלא אמר רבא: יליף</strong> <small>[לומד]</small> בגזירה שוה <strong>"מועדו" "מועדו" מפסח</strong> שממנו למדים להשוות דין פסח ודין תמיד, כשם שבקרבן פסח טומאת התהום נרצית לכהן — כן גם בקרבן תמיד.
 <big>א</big> לעצם הדברים שואלים: <strong>וטומאת התהום גופא</strong> <small>[עצמה]</small> שהתירוה בנזיר ועושה פסח בריצוי ציץ <strong>היכא כתיבא</strong> <small>[היכן</small> היא <small>כתובה]?</small> <strong>אמר ר' אלעזר: אמר קרא</strong> <small>[המקרא]</small> בנזיר: <strong>"וכי ימות מת עליו</strong> בפתע פתאום<strong>"</strong> (במדבר ו, ט), והדגשה זו מלמדת: כשהיתה הטומאה <strong>מחוורת</strong> (ברורה) <strong>עליו,</strong> אבל טומאה שאינה ידועה אינה קרויה טומאה.
 ושואלים: <strong>אשכחן</strong> <small>[מצאנו]</small> ראיה לענין <strong>נזיר, עושה פסח מנלן</strong> <small>[מנין לנו]</small> שהותרה בו טומאת התהום? <strong>אמר ר' יוחנן: אמר קרא</strong> <small>[המקרא]:</small> <strong>"</strong>איש איש כי יהיה טמא לנפש או <strong>בדרך רחקה לכם"</strong> (במדבר ט, ט) כוונתו <strong>במחוורת לכם</strong> וטומאה שאינה ברורה אין אומרים שיהא עושה הפסח טמא בה.
 <strong>ר' שמעון בן לקיש אמר:</strong> אפשר ללמוד באופן אחר, מן המלה "דרך" הסמוכה ל"כי יהיה טמא"; <strong>כדרך — מה דרך</strong> היא <strong>בגלוי — אף טומאה נמי</strong> <small>[גם כן]</small> <strong>בגלוי.</strong>
 <strong>מיתיבי</strong> <small>[מקשים]</small> על ראיות אלה ממה ששנינו: <strong>אי זהו טומאת התהום</strong> שהותרה לנזיר ולעושה פסח <strong>— כל שלא הכיר בה</strong> אפילו אדם <strong>אחד</strong> ואפילו <strong>בסוף העולם,</strong> אבל אם <strong>הכיר בה</strong> אפילו אדם <strong>אחד בסוף העולם — אין זה טומאת התהום.</strong> ואילו לשיטת <strong>ר' אלעזר</strong> ש<strong>אמר</strong> שהראיה היא ממה שנאמר "עליו", ולמדים מכאן <strong>במחוורת עליו,</strong> אם כן טומאה מחוורת תיחשב רק <strong>עד דידע הוא</strong> <small>[עד שידע הוא</small> עצמו<small>]</small> שיש כאן טומאה ואין די שאחרים יודעים
 ו<strong>לר' יוחנן</strong> ש<strong>אמר</strong> שהענין נלמד מהמלה <strong>"לכם" במחוורת לכם</strong> — צריך שיהיה לפחות <strong>עד דידעי</strong> <small>[שידעו]</small> <strong>בה</strong> בטומאה <strong>תרין</strong> <small>[שני]</small> אנשים,
 ו<strong>לר' שמעון בן לקיש</strong> ש<strong>אמר</strong> צריך להיות <strong>כדרך</strong> שלמדים מן המילה "דרך" צריך שיהיה <strong>עד דידעי כולי עלמא</strong> <small>[שידעו כל העולם</small> על כך<small>]!</small>
 <strong>אלא</strong> עלינו לחזור מכל הראיות שהבאנו, ולומר <strong>טומאת התהום הלכתא גמירי לה</strong> <small>[הלכה למדו,</small> קבלו, <small>אותה]</small> במסורת ממשה מסיני, <strong>וקרא</strong> <small>[והמקרא]</small> שהביאו <small>—</small> <strong>אסמכתא בעלמא</strong> <small>[סמך בלבד</small> הוא<small>]</small> לזיכרון בלבד, ולא כמקור לדין.
 <big>ב</big> <strong>אמר מר בר רב אשי: לא שנו</strong> שהציץ מרצה על טומאת התהום בנזיר ועושה פסח <strong>אלא</strong> כ<strong>שנודע לו לאחר זריקה, דכי איזדריק</strong> <small>[שכאשר נזרק]</small> <strong>דם — שפיר איזדריק</strong> <small>[יפה נזרק]</small> והיה ראוי, <strong>אבל נודע לו לפני זריקה — לא מרצה,</strong>
 <strong>מיתיבי</strong> <small>[מקשים]</small> ממה ששנינו: <strong>המוצא מת מושכב לרחבו של דרך</strong> שהיה טמון שם ולא יתכן שלא נטמא מן המת בדרך כלשהי אם בנגיעה, או בהיסט או באהל, אם היה זה לדין <strong>תרומה</strong> — הרי זה <strong>טמא,</strong> שהרי ודאי נטמא העובר, ואם היה כהן אסור לו לאכול בתרומה. ולענין <strong>נזיר ועושה פסח — טהור,</strong> שטומאת התהום נרצית על ידי הציץ בנזיר ועושה פסח. <strong>וכל טמא וטהור</strong> שאומרים — <strong>להבא הוא</strong> שאומרים אותם כפסק הלכה לכתחילה ולא רק בדיעבד אם כבר נזרק דם הקרבן. משמע שטומאת התהום לא הותרה במקרים אלה כלל.
 <strong>אלא אי איתמר הכי איתמר</strong> <small>[אם נאמר כך נאמר]</small> וכך יש לתקן: <strong>אמר מר בר רב אשי: לא תימא</strong> <small>[תאמר]</small> <strong>נודע לו לאחר זריקה הוא</strong> ש<strong>מרצה אבל נודע לו לפני זריקה לא מרצה, אלא אפילו נודע לו לפני זריקה — מרצה</strong> משום שטומאת התהום אינה נחשבת לגבי עושה פסח ונזיר.
 <big>ג</big> כיון שהבאנו את הברייתא לענין טומאת התהום, דנים בה <strong>גופא</strong> <small>[עצמה].</small> <strong>המוצא מת מושכב לרחבו של דרך, ל</strong>ענין <strong>תרומה — טמא, לנזיר ועושה פסח — טהור.</strong>
 <strong>במה דברים אמורים</strong> שלתרומה טמא — <strong>שאין לו מקום לעבור</strong> באותה דרך מבלי להאהיל על המת. <strong>אבל יש מקום לעבור</strong> באותה דרך — <strong>אף לתרומה טהור,</strong> שמא עבר במקום שלא היה בו המת, וספק טומאה ברשות הרבים, טהור.
 וכן <strong>במה דברים אמורים</strong> שטמא — <strong>כשמצאו,</strong> את המת, <strong>שלם. אבל</strong> היה <strong>משובר ומפורק — טהור, שמא בין הפרקים עבר</strong> ולא נגע ולא האהיל. ודברים אלה אמורים כשמצאו את המת מוטל סתם, אבל <strong>בקבר, אפילו</strong> היה המת <strong>משובר ומפורק — טמא, מפני שהקבר מצרפו.</strong>
 וכן <strong>במה דברים אמורים</strong> שמשובר ומפורק טהור — <strong>ב</strong>זמן שהעובר <strong>מהלך ברגליו, אבל</strong> אם היה <strong>טעון</strong> משא <strong>או רכוב</strong> על גבי בהמה — <strong>טמא, לפי שמהלך ברגליו אפשר שלא יגע</strong> בעצם המת ואף <strong>לא יאהל</strong> על המת, <strong>אבל הטעון</strong> משא על גבו ומתוך כובדו של המשא נע ונד הוא לכל צד <strong>או רכוב</strong> שהבהמה מאהילה <strong>אי אפשר שלא יגע ולא יאהל.</strong>
 <strong>במה דברים אמורים</strong> שהנזיר ועושה פסח טהור <strong>בטומאת התהום, אבל</strong> אם היתה זו <strong>טומאה ידועה</strong> אלא שהוא עבר ולא ידע — <strong>טמא,</strong>
 ומגדירים: <strong>ואי זה היא טומאת התהום — כל שלא הכיר בה</strong> אפילו אדם <strong>אחד בסוף העולם. אבל</strong> אם <strong>הכיר בה</strong> אפילו אדם <strong>אחד</strong> אף <strong>בסוף העולם — אין זה</strong> נחשב <strong>טומאת התהום.</strong>
 וכיצד אפשר לדעת אם הכיר אדם במת זה אי פעם? בודקים לפי האופן שנמצא; אם <strong>מצאו</strong> למת <strong>טמון בתבן,</strong> או <strong>בעפר,</strong> או <strong>בצרורות</strong> ויש מקום לחשוב שמת במפולת עפר או תבן ומאז שמת קשה להניח שמישהו הכיר בדבר — <strong>הרי זה טומאת התהום.</strong> אבל אם מצאו מוטל <strong>במים</strong> או <strong>באפילה</strong> (מקום חשוך) או <strong>בנקיקי הסלעים</strong> שאין רבים מצויים שם — <strong>אין זה טומאת התהום,</strong> לפי שבאופן שנמצא יתכן שמישהו עבר וראה אותו שהרי הוא מקום העשוי להגלות. <strong>ולא אמרו</strong> היתר <strong>טומאת התהום אלא למת בלבד</strong> ולא בטומאות אחרות.
 <big>ד משנה</big> <strong>נטמא</strong> קרבן הפסח <strong>שלם או רובו — שורפין אותו לפני הבירה</strong> (המקדש) <strong>מעצי המערכה</strong> שנותנים לבעלי הפסח לצורך זה. <strong>נטמא מיעוטו</strong> וכן <strong>הנותר</strong> מן הפסח (שכאמור בתורה יש לשרפו) <strong>שורפין אותו</strong> בעלי הפסח <strong>בחצרותיהן. או על גגותיהן מעצי עצמן,</strong> ורק <strong>הציקנין</strong> (הקמצנים) שרוצים לחסוך בדמי העצים — <strong>שורפין אותו לפני הבירה בשביל ליהנות מעצי המערכה.</strong>
 <big>ה גמרא</big> שואלים: <strong>מאי טעמא</strong> <small>[מה טעם]</small> שורפים את הפסח שנטמא לפני הבירה, ולא יניחו לרוצים בכך לשורפו במקום אחר? <strong>אמר ר' יוסי בר חנינא: כדי לביישן,</strong> שמן הסתם לא נזהרו בו ובשל כך נטמא ולכן תיקנו שישרפו אותו במקום פומבי.
 <big>ו</big> שנינו במשנה שאם <strong>נטמא מיעוטו</strong> וכן הנותר ממנו שורפים בחצרותיהם מעצי עצמם. <strong>ורמינהו</strong> <small>[ומשליכים,</small> מראים סתירה<small>]</small> לכך ממה ששנינו: <strong>וכן מי שיצא מירושלים ונזכר שיש בידו בשר קדש,</strong> והבשר הזה כיון שיצא ממקומו נפסל מאכילה וטעון שריפה <strong>אם עבר</strong> את כפר <strong>צופים — שורפו במקומו</strong> שנזכר בו ואינו צריך לחזור ולשורפו בירושלים, <strong>ואם לאו</strong> שעדיין לא עבר את כפר צופים —
## דף פב.
 <strong>חוזר ושורפו לפני הבירה מעצי המערכה</strong> משמע מהלשון "ונזכר שיש בידו בשר קודש" שלא רק אם נטמא רוב הפסח אלא אפילו עבור מיעוט קרבן שצריך היה להיזכר בכלל שהוא נמצא בידו, משתמש לשריפתו מעצי המערכה!
 <strong>אמר רב חמא בר עוקבא: לא קשיא</strong> <small>[קשה],</small> <strong>כאן</strong> שאמרו ששורפו לפני הבירה בעצי המערכה — מדובר <strong>באכסנאי</strong> שאינו קבוע בירושלים ואין ברשותו עצים ולכן שורפו מעצי המערכה. <strong>כאן</strong> שאמרו ששורפו בביתו מעצי עצמו — מדובר <strong>בבעל הבית</strong> הגר בקביעות בירושלים.
 <strong>רב פפא אמר: הא והא</strong> <small>[זה וזה]</small> מדובר <strong>באכסנאי,</strong> אלא <strong>כאן</strong> כשרשאי לשורפו מעצי המערכה מדובר <strong>שהחזיק בדרך</strong> כלומר שכבר הלך לדרכו, וקשה לו להתחיל לאסוף עצים, <strong>כאן</strong> שאינו שורפו אלא בעצי עצמו — מדובר <strong>שלא החזיק בדרך</strong> ויכול למצוא עצים לעצמו.
 <strong>רב זביד אמר: לעולם</strong> אפשר לפרש <strong>כ</strong>מו ש<strong>אמר</strong> הסביר רב חמא <strong>מעיקרא</strong> <small>[מתחילה]</small> <strong>כאן באכסנאי כאן בבעל הבית, ואף על גב</strong> <small>[ואף על פי]</small> ש<strong>לא החזיק בדרך,</strong> והטעם <strong>אכסנאי כיון דלית ליה</strong> <small>[שאין לו]</small> עצים <strong>עשאוהו</strong> ותיקנו לו בית דין שייחשב <strong>כציקנין. דתנן</strong> <small>[ש</small>הרי <small>שנינו</small> במשנתנו<small>]:</small> <strong>הציקנין שורפין אותו לפני הבירה בשביל ליהנות מעצי המערכה</strong> משמע שתיקנו בית דין שמי שאינו חש לכבודו (כציקנין) מותר לו להשתמש בעצי המערכה ואין חשש מעילה בדבר, וכמו כן התירו לאכסנאי.
 <big>א</big> <strong>תנו רבנן</strong> <small>[שנו חכמים בתוספתא</small><small>]:</small> <strong>באו</strong> ורצו <strong>לשורפו</strong> את הפסח שנטמא <strong>בחצרותיהן</strong> ולקחת לשם כך <strong>מעצי המערכה — אין שומעין להן.</strong> וכן אם היו רוצים לשורפו <strong>לפני הבירה ומעצי עצמן — אין שומעין להן.</strong>
 ושואלים: <strong>בשלמא</strong> <small>[נניח]</small> שהרוצים לשרוף <strong>מעצי המערכה בחצרותיהן אין שומעין להן</strong> יש טעם בדבר — <strong>דילמא פיישן מינייהו</strong> <small>[שמא ישארו מהם]</small> שלא ישתמשו בכל העצים לצורך שריפת הפסח, <strong>ואתו בהו</strong> <small>[ויבואו בהם]</small> <strong>לידי תקלה</strong> להשתמש בהם לצורך אחר. <strong>אלא לפני הבירה מעצי עצמן, מאי טעמא</strong> <small>[מה טעם]</small> <strong>לא</strong> ישמעו להם? הלוא לכאורה הם חוסכים הוצאה למקדש!
 <strong>רב יוסף אמר: שלא לבייש את מי שאין לו,</strong> שאם ירשו לשורפים להביא עצים משל עצמם יבינו שרק העניים צריכים להשתמש בעצי המערכה ונמצאו מתביישים. <strong>רבא אמר: מפני החשד,</strong> שמא יחזירו לביתם את העצים שנותרו ויחשדום בני אדם שהם גונבים מעצי המערכה.
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> <strong>דאייתי קני וחריותא</strong> <small>[שמביאים קנים או חריות</small> של דקל<small>]</small> <strong>דלא חזי</strong> <small>[שאינם ראויים]</small> <strong>למערכה,</strong> שלצורך עצי המערכה לא היו משתמשים באלה, ולכן אין בכך מקום לחשד, אבל עדיין תופס הנימוק שלא לבייש את מי שאין לו.
 מחלוקת דומה לזו בנושא אחר נאמרה במשנה אחרת, <strong>תנן התם</strong> <small>[שנינו שם]</small> במסכת תמיד: <strong>ראש המעמד</strong> הממונה על כל הכהנים השייכים למעמד, ומשמר זה <strong>היה מעמיד את</strong> הכהנים <strong>הטמאין על</strong> פתח <strong>שער המזרח.</strong> ושאלו: <strong>מאי טעמא</strong> <small>[מה טעם]</small> מדוע לא ישלחום לבתיהם בלא העמדה זו? <strong>אמר רב יוסף: כדי לביישן</strong> על שלא נזהרו בעצמם כראוי, ונטמאו. <strong>רבא אמר:</strong> היו מעמידים אותם שם <strong>מפני החשד</strong> שלא יחשדום שהם משתמטים מעבודות המקדש כדי שלא להיבטל מעבודתם הקבועה וידעו שזה מחמת הטומאה,
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> <strong>מפנקי</strong> <small>[מפונקים]</small> אנשים שאינם עובדים והכל יודעים שאינם משתמטים מחמת מלאכתם, <strong>אי נמי דקא גדיל שישורא</strong> <small>[או גם כן שהוא גודל</small> שוזר, <small>חבלים]</small> שבשל עבודה פחותה ובלתי מכניסה כזו ודאי לא יבטלו מעבודת המקדש ואין כאן מקום לחשד.
 <big>ב משנה</big> <strong>הפסח שיצא</strong> ממחיצה הראויה לו <strong>או שנטמא — ישרף מיד</strong> עוד בערב הפסח. ואם <strong>נטמאו הבעלים או שמתו — תעובר צורתו</strong> כלומר תתקלקל צורתו, על ידי שישאירו אותו זמן מסויים ולא ישרפוהו מיד, <strong>וישרף בששה עשר</strong> בניסן מיד לאחר החג. <strong>ר' יוחנן בן ברוקה אומר: אף זה ישרף מיד לפי שאין לו אוכלין</strong> ואף הוא פסול חמור שאין טעון עיבור צורה.
 <big>ג גמרא</big> שואלים: <strong>בשלמא</strong> <small>[נניח]</small> לענין <strong>טמא</strong> שטעון שריפה <strong>כתיב</strong> <small>[נאמר]</small> במקרא: <strong>"והבשר אשר יגע בכל טמא לא יאכל באש ישרף"</strong> (ויקרא ז, יט), ואם כן צריך לקיים מצוה זו. <strong>אלא יוצא</strong> ממחיצתו <strong>מנלן</strong> <small>[מנין לנו]</small> שדינו בשריפה?
 ומשיבים: <strong>דכתיב</strong> <small>[שנאמר]</small> כאשר בא משה בטענה לאהרן ולבניו על שלא אכלו את החטאת ביום השמיני למלואים אמר להם: <strong>"הן לא הובא את דמה אל הקדש פנימה</strong> אכול תאכלו אתה בקודש כאשר צויתי<strong>"</strong> (ויקרא י, יח) וכך יש להבין, <strong>אמר לו משה לאהרן: מדוע לא אכלתם את החטאת? שמא נכנס דמה לפני ולפנים</strong> אל הקודש וחטאת כזו דינה בשריפה. <strong>אמר לו</strong> אהרן: <strong>לאו</strong> <small>[לא].</small>
 <strong>אמר לו</strong> משה: <strong>שמא חוץ למחיצתה יצתה</strong> ובשל כך לא אכלתם אותה? <strong>אמר לו: לאו</strong> <small>[לא],</small> <strong>בקודש היתה. אמר לו</strong> משה: <strong>אי</strong> <small>[אם]</small> <strong>בקודש היתה</strong> ולא יצאה <strong>"והן לא הובא את דמה אל הקדש פנימה" מדוע לא אכלתם אותה? מכלל</strong> הדברים אתה למד: <strong>דאי נפקא</strong> <small>[שאם יוצאת]</small> ממחיצתה, <strong>אי נמי עייל</strong> <small>[או גם כן</small> אם <small>נכנס]</small> <strong>דמה לפנים — בת שריפה היא,</strong> ומכאן למדים לכל הקרבנות.
 ושואלים: <strong>בשלמא</strong> <small>[נניח]</small> לענין <strong>נטמא גלי רחמנא</strong> <small>[גילתה התורה]</small> את הדין <strong>בקדשים קלים</strong> שהפסוק "והבשר אשר יגע בכל טמא לא יאכל" נאמר בשלמים, <strong>כל שכן</strong> שהוא הדין <strong>בקדשי קדשים. אלא יוצא, אשכחן</strong> <small>[מצאנו]</small> שכן הדין ב<strong>קדשי הקדשים,</strong> אבל ב<strong>קדשים קלים</strong> כגון פסח <strong>מנלן</strong> <small>[מנין לנו]</small> שגם בהם יוצא דינו בשריפה? <strong>ותו</strong> <small>[ועוד]</small> יש מקום לשאול <strong>הא דתניא</strong> <small>[זו ששנויה</small> בברייתא<small>]:</small> <strong>לן דמה</strong> של בהמת קרבן ולא נזרק ביום שחיטתה,
## דף פב:
 או <strong>נשפך דמה,</strong> או <strong>יצא דמה חוץ לקלעים</strong> (למחיצות העזרה) <strong>דקיימא לן</strong> <small>[שמוחזק בידינו]</small> שדינה <strong>בשריפה. מנלן</strong> <small>[מנין לנו]</small> הלכה זו?
 ומשיבים: <strong>נפקא לן</strong> <small>[יוצא,</small> נלמד, <small>לנו]</small> הענין מדרשתו של <strong>ר' שמעון דתניא</strong> <small>[ששנויה</small> ברייתא<small>]</small> <strong>ר' שמעון אומר</strong> נאמר: <strong>"</strong>וכל חטאת אשר יובא מדמה אל אהל מועד לכפר <strong>בקדש</strong> לא תאכל <strong>באש תשרף"</strong> (ויקרא ו, כג) — <strong>לימד על חטאת ששריפתה בקדש.</strong>
 <strong>אין לי אלא זו בלבד, שאר פסולי קדשי קדשים ואימורי קדשים קלים מנין</strong> שאף דינם להשרף בעזרה שהיא מחיצתן בשעת כשרותם? <strong>תלמוד לומר: "וכל... בקדש... באש תשרף"</strong> לאמור כל שהוא דבר של קודש — בקודש תהא שריפתו.
 ומקשים שוב: <strong>אשכחן</strong> <small>[מצאנו]</small> דין זה לענין <strong>קדשי קדשים,</strong> אולם <strong>קדשים קלים מנלן</strong> <small>[מנין לנו]</small> שגם בהם נוהגת הלכה זו? <strong>אלא</strong> כך צריך לומר: <strong>כל</strong> ש<strong>פסולו בקדש</strong> דינו <strong>בשריפה, לא שנא</strong> <small>[אינו שונה]</small> אם היה זה <strong>קדשים קלים ולא שנא</strong> <small>[שונה]</small> <strong>קדשי קדשים,</strong> וכל אלה <strong>גמרא גמירי לה</strong> <small>[במסורת נלמדים הם]</small> ואילו <strong>חטאת</strong> של <strong>אהרן</strong> זו ששרפוה בשמיני למילואים לא היה צורך להשמיע שדינה בשריפה אלא <strong>משום מעשה שהיה כך היה,</strong> ולא בא אותו מעשה ללמדנו דבר להלכות קדשים.
 ושואלים: ולשיטת <strong>תנא דבי</strong> <small>[מבית]</small> מדרשו של <strong>רבה בר אבוה,</strong> ש<strong>אמר: אפילו פיגול</strong> שפסולו בגופו וטעון שריפה <strong>טעון עיבור צורה</strong> שילינוהו עד למחרת ויתקלקל מעט, ואז שורפים אותו. <strong>מנא לן</strong> <small>[מנין לנו]</small> סברה זו?
 ומשיבים: <strong>יליף</strong> <small>[לומד]</small> בגזירה שוה מן המלים השוות <strong>"עו‍ן" "עו‍ן"</strong> האמורות גם בפיגול ("פיגול יהיה והנפש האוכלת ממנו עוונה תישא". ויקרא ז, יח) וגם ב<strong>נותר</strong> ("והנותר... באש ישרף... ואוכליו עוונו ישא". ויקרא יט, ו. וויקרא יט, ח) <strong>.</strong> ולכן נוהגים בפיגול להלינו כדי שתעובר צורתו ולאחר מכן שופים אותו ויהא דינו כדין נותר.
 ומקשים: <strong>ונילף</strong> <small>[ונלמד]</small> <strong>"עו‍ן" "עו‍ן" מחטאת</strong> של <strong>אהרן</strong> בימי המילואים ("מדוע לא אכלתם את החטאת... ואותה נתן לכם לשאת את עוון העדה". ויקרא י, יז), שאף בה נאמר "עון" ונשרפת מיד, ללא עיבור צורה! <strong>אמר לך</strong> <small>[</small>יכול היה <small>לומר לך]</small> תנא זה: <strong>חטאת</strong> של <strong>אהרן כי האי גוונא</strong> <small>[בכגון זה,</small> במקרה כזה<small>]</small> <strong>נמי</strong> <small>[גם כן]</small> <strong>עיבור צורה לדורות בעיא</strong> <small>[צריכה]</small> <strong>והתם</strong> <small>[ושם]</small> בחטאת אהרן ששרפוה מיד — <strong>הוראת שעה היתה.</strong>
 ושואלים: <strong>השתא</strong> <small>[עכשיו]</small> <strong>דאמרינן</strong> <small>[שאנו אומרים]</small> שקיבלנו את המסקנה ש<strong>כל פסולי</strong> (פסולים) של <strong>קדש בשריפה, לא שנא</strong> <small>[אינו שונה]</small> פסול <strong>קדשי קדשים, ולא שנא</strong> <small>[ואינו שונה]</small> של <strong>קדשים קלים,</strong> כל אלה <strong>גמרא גמירי לה</strong> <small>[במסורת למדים אותה].</small> ושואלים: אם כן הכתוב <strong>"בקדש... באש תשרף" למה לי?</strong> מה מלמדנו כתוב זה שלא ידענו מאותה מסורת? ומשיבים: <strong>ההוא מבעי ליה</strong> <small>[אותו</small> כתוב <small>נצרך לו]</small> כדי ללמד שדין השריפה הנלמד מאותה מסורת אינו יכול להתבצע בכל מקום אלא <strong>שריפתה</strong> תהיה <strong>בקדש</strong> בלבד.
 ועוד שואלים: אם למדנו דין זה מן המסורת, מה שנאמר <strong>"והבשר אשר יגע בכל טמא לא יאכל באש ישרף"</strong> (ויקרא ז, יט) <strong>למה לי?</strong> הלוא אף טומאת הקרבן בכלל פסולי הקודש, ומה צורך בכתוב מיוחד?
 ומשיבים: <strong>ההוא, לגופיה איצטריך</strong> <small>[אותו</small> כתוב, <small>לעצמו הוצרך]</small> <strong>סלקא דעתך אמינא</strong> <small>[עולה על דעתך לומר]</small> <strong>כל פסולי</strong> (פסולים) של <strong>קדש</strong> כולל דברים <strong>כגון: לן דמה</strong> ולא נזרק ביומו, או <strong>נשפך דמה,</strong> או <strong>יצא דמה</strong> מחוץ לקלעים, <strong>ו</strong>כן בהמת קרבן <strong>נשחטה בלילה,</strong> שכל אלה דינם <strong>בשריפה</strong> שהם פסולי קודש מיוחדים <strong>דליתנהו</strong> <small>[שאינם]</small> <strong>בחולין,</strong> שכל אלה אינם פסולים כלל בחולין.
 <strong>אבל נטמא</strong> הבשר, ש<strong>בחולין נמי מפסיל</strong> <small>[גם כן נפסל],</small> <strong>אימא</strong> <small>[אמור]</small> <strong>הואיל ואיתעביד ביה עובדין</strong> <small>[ונעשו בו דברים]</small> של <strong>חול,</strong> שפסולו אינו מיוחד לקדשים — <strong>אימא</strong> <small>[אמור]</small> ש<strong>לא תיבעי</strong> <small>[יצטרך]</small> קרבן <small>זה</small> <strong>שריפה, ותיסגי ליה</strong> <small>[ודי לו]</small> <strong>בקבורה,</strong> על כן <strong>קא משמע לן</strong> <small>[השמיע לנו]</small> הכתוב שגם פסול טומאה בקרבן טעון שריפה.
 <big> א</big> שנינו במשנה שאם <strong>נטמאו הבעלים</strong> של הקרבן <strong>או שמתו — תעובר צורתן</strong> של הקרבנות וישרפו לאחר החג, ור' יוחנן בן ברוקה חלק ואמר שדינם בשריפה מיד. <strong>אמר רב יוסף: מחלוקת</strong> זו היתה כ<strong>שנטמאו בעלים אחר זריקה, דאיתחזי</strong> <small>[שהיה ראוי]</small> <strong>בשר לאכילה</strong> שכל העבודות היו בהכשר. <strong>אבל נטמאו בעלים לפני זריקה,</strong> ש<strong>לא איתחזי</strong> <small>[היה ראוי]</small> <strong>הבשר לאכילה</strong> אפילו רגע אחד — <strong>דברי הכל ישרף מיד.</strong>
 <strong>מיתיבי</strong> <small>[מקשים]</small> על סברה זו מן התוספתא: <strong>זה הכלל: כל שפסולו בגופו — ישרף מיד.</strong> ואם היה הפסול <strong>בדם</strong> הקרבן או <strong>בבעלים — תעובר צורתו ויצא לבית השריפה.</strong>
 ונדייק: <strong>קתני</strong> <small>[שנה]</small> <strong>בעלים דומיא</strong> <small>[בדומה]</small> ל<strong>דם, מה דם</strong> חייבים לומר שאירע בו פסול <strong>לפני זריקה</strong> (שהרי לאחר זריקה אינו מעלה ואינו מוריד) <strong>אף בעלים</strong> הכוונה שהיה בהם פסול אפילו <strong>לפני זריקה</strong> בניגוד לדברי רב יוסף.
 <strong>אלא אי איתמר, הכי איתמר</strong> <small>[אם נאמר דבר</small> בשם רב יוסף, <small>כך נאמר]:</small> <strong>מחלוקת</strong> זו דווקא כ<strong>שנטמאו בעלים לפני זריקה,</strong> ש<strong>לא איתחזי</strong> <small>[היה ראוי]</small> <strong>הבשר לאכילה דהוה ליה</strong> <small>[ש</small>הרי <small>נעשה לו]</small> <strong>כפסולו בגופו. אבל נטמאו בעלים לאחר זריקה דאיתחזי</strong> <small>[שראוי]</small> ה<strong>בשר לאכילה — דברי הכל</strong> הרי זה <strong>פסולו מחמת דבר אחר, ובעיא</strong> <small>[וטעונה]</small> <strong>עיבור צורה.</strong>
 <strong>ור' יוחנן אמר: אף לאחר זריקה נמי</strong> <small>[גם כן]</small> <strong>מחלוקת</strong> אם טעון עיבור צורה. <strong>ואזדא</strong> <small>[והלך]</small> <strong>ר' יוחנן לטעמיה</strong> <small>[לשיטתו],</small> ש<strong>אמר ר' יוחנן: ר' יוחנן בן ברוקה ור' נחמיה אמרו דבר אחד,</strong> השיטה של <strong>רבי יוחנן בן ברוקה הא דאמרן</strong> <small>[אמרנו]</small>. כלומר, עיקרון אחד היה להם.
 ותוהים: <strong>ר' נחמיה מאי היא</strong> <small>[מה הוא]</small> הענין שדיבר בו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' נחמיה אומר:</strong> חטאת אהרן שנשרפה בשמיני למילואים <strong>מפני אנינות</strong> (אבלות) <strong>נשרפה זו</strong> שהרי באותו יום מתו נדב ואביהוא בני אהרן <strong>לכך נאמר</strong> שהסביר אהרן למשה "ותקראנה אותי <strong>כאלה</strong> ואכלתי חטאת היום הייטב בעיני ה'" (ויקרא י, יט), כלומר מאורעות של אבל כאלה, ומטעם זה נשרפה.
 ומכאן ממשיך ר' יוחנן לדון <strong>והא</strong> <small>[והרי]</small> <strong>אנינות כלאחר זריקה הויא</strong> <small>[היתה]</small> שפסול האנינות אינו פוסל את עצם עבודת הקרבת הקרבן לגבי כהן גדול כאהרן אלא הוא פסול בבעלים שאינו יכול לאכול ממנו, והוא כשאר פסולים שלאחר זריקה שכל חסרונם הוא באי היכולת לאכול את הקרבן. <strong>וכי אשתרוף לאלתר אשתרוף</strong> <small>[וכאשר נשרף</small> הקרבן <small>מיד נשרף]</small> ולא המתינו לו עד למחר. משמע שגם ר' נחמיה סבור שגם קרבן שאירע בו פסול לאחר הזריקה ישרף מיד.
## דף פג.
 <strong>רבה מוסיף</strong> לא הם בלבד החזיקו בשיטה זו, אלא <strong>אף ר' יוסי הגלילי. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יוסי הגלילי אומר: כל הענין כולו</strong> שאמר "וכל חטאת אשר יובא מדמה אל אהל מועד לכפר בקודש לא תאכל באש תשרף" (ויקרא ו, כג) לא בחטאת רגילה שהכניסוה שלא כדין הוא מדבר, <strong>אינו מדבר אלא בפרים הנשרפים ובשעירין הנשרפין</strong> שהם קרבנות חטאת מיוחדים שאמרה התורה שיש להכניס את דמם פנימה לקודש, ועל חטאות מיוחדות אלה נאמר שיש <strong>לשרוף</strong> את <strong>פסוליהן אבית</strong> <small>[בבית]</small> <strong>הבירה</strong> בקודש, <strong>וליתן</strong> איסור <strong>"לא תעשה" על אכילתן.</strong>
 <strong>אמרו לו</strong> חכמים לר' יוסי הגלילי: אם כך דורש אתה כתוב זה, <strong>חטאת</strong> רגילה <strong>שנכנס דמה</strong> שלא כדין <strong>לפני ולפנים</strong> בקודש <strong>מנין</strong> שטעונה שריפה? <strong>אמר להן:</strong> דבר זה נלמד מדברי הכתוב <strong>"הן לא הובא את דמה אל הקדש פנימה"</strong> (ויקרא י, יח) <strong>מכלל</strong> הדברים נלמד: <strong>דאי נפיק איהי</strong> <small>[שאם יצאה היא,</small> החטאת<small>]</small> ממקומה לחוץ? <strong>אי נמי עייל</strong> <small>[או גם כן</small> אם <small>נכנס]</small> <strong>דמה</strong> לקודש, דינה <strong>בשריפה</strong> מיד בלא עיבור צורה.
 <strong>ור' יוחנן</strong> שלא הוסיף את שיטת ר' יוסי הגלילי לשיטות אלה <strong>סבר</strong> שיש הבדל בין השיטות כי טומאת <strong>דם ובשר חדא מילתא</strong> <small>[דבר אחד]</small> <strong>היא,</strong> ואפשר לחשוב טומאת דם כפסול הגוף. אבל פסלות <strong>בעלים מלתא אחריתי</strong> <small>[דבר אחר]</small> <strong>היא,</strong> שיש חכמים המתירים לשרוף את הקודש מיד בשל פסול בעלים.
 <big>א משנה</big> <strong>העצמות</strong> של קרבן הפסח שנשאר בהן מוח הראוי לאכילה אחר שאי אפשר לשבור את עצמות הפסח כדי לאוכלו <strong>והגידין והנותר</strong> מן הפסח — <strong>ישרפו</strong> כולם <strong>בששה עשר</strong> בניסן, מיד לאחר החג. ואם <strong>חל ששה עשר</strong> בניסן <strong>להיות בשבת — ישרפו בשבעה עשר</strong> בו. <strong>לפי שאינן</strong> (אין מצות שריפתם) <strong>דוחין לא את השבת ולא את יום טוב,</strong> ונשרפים ביום החול הקרוב ביותר.
 <big>ב גמרא</big> <strong>אמר רב מרי בר אבוה אמר ר' יצחק: עצמות קדשים ששמשו נותר</strong> כלומר אלה שיש עליהן או בהן משהו שנותר מקרבן לאחר זמן אכילתו — <strong>מטמאין את הידים</strong> כנותר עצמו, <strong>הואיל ונעשה בסיס לדבר האסור,</strong> הריהן נדונות כמותו. ומציעים: <strong>נימא מסייע ליה</strong> <small>[</small>שמא <small>נאמר נוכל לסייע לו]</small> ממה ששנינו במשנתנו: <strong>העצמות והגידים והנותר ישרפו לששה עשר</strong> בניסן.
 ונברר: <strong>הני</strong> <small>[אותן]</small> <strong>עצמות היכי דמי</strong> <small>[כיצד</small> בדיוק <small>היו]?</small> <strong>אילימא</strong> <small>[אם תאמר]</small> שהן עצמות <strong>דלית בהו</strong> <small>[שאין בהן]</small> <strong>מוח, למה</strong> יהא דינן <strong>בשריפה? נשדינהו</strong> <small>[נזרוק אותן],</small> שהרי לא חייבה התורה שריפה בנותר אלא בדבר הראוי לאכילה! <strong>אלא פשיטא</strong> <small>[פשוט]</small> מובן, שמדובר כאן בעצמות <strong>דאית בהו</strong> <small>[שיש בהן]</small> <strong>מוח,</strong> ומוח זה הוא חלק מבשר הקרבן, ובקרבנות אחרים היו שוברים את העצם ומוציאים את המוח ממנה.
 <strong>אי אמרת בשלמא</strong> <small>[נניח אם אומר אתה]</small> ש<strong>שימוש נותר</strong> דבר המשמש כבסיס וכלי לנותר <strong>מילתא היא</strong> <small>[דבר הוא]</small> ויש בו כדי לפסול כנותר עצמו, <strong>אמטו להכי</strong> <small>[משום כך]</small> <strong>בעי</strong> <small>[צריכים]</small> <strong>שריפה</strong> כנותר עצמו. <strong>אלא אי אמרת</strong> <small>[אם אומר אתה]</small> <strong>שימוש נותר לאו מילתא היא</strong> <small>[אין הוא דבר]</small> ואינו נחשב, <strong>למה להו</strong> <small>[להן]</small> לעצמות <strong>שריפה? נתברינהו ונחלצה למוח דידהו ונשרפיה ונשדינהו לדידהו</strong> <small>[נשברן ונחלוץ,</small> נוציא, <small>את המוח שלהן ונשרוף אותו ונזרוק אותן עצמן]</small> ולא יטרח בשריפת העצמות. <strong>אלא לאו שמע מינה</strong> <small>[האם לא תלמד מכאן]</small> כי <strong>שימוש נותר מילתא היא</strong> <small>[דבר הוא]</small> והעצמות נאסרות משום תכולת הקדשים שבתוכן וכן גם נטמאות מחמתם.
 <strong>אמרי</strong> <small>[אומרים]</small> ודוחים: <strong>לא, לעולם אימא</strong> <small>[אומר]</small> <strong>לך</strong> כי <strong>שימוש נותר לאו מילתא</strong> <small>[אין הוא דבר],</small> <strong>וקסבר</strong> <small>[וסבור הוא]</small> התנא של משנתנו כי האיסור שנאמר בפסח "ועצם לא תשברו בו" (שמות יב, מו) הכוונה היא <strong>"בו"</strong> בפסח <strong>כשר, ואפילו</strong> בפסח <strong>פסול</strong> שגם העצמות שנותרו מן הפסח ואינן כשרות עוד לאכילה אף לגביהן נשאר האיסור שלא לשבור עצם.
 ותוהים: <strong>אפילו בפסול סלקא דעתך</strong> <small>[עולה על דעתך</small> לומר<small>]?</small> <strong>והא תנן</strong> <small>[והרי שנינו</small> במשנה<small>]:</small> <strong>אבל המותיר</strong> בפסח <strong>טהור</strong> או <strong>השובר</strong> עצם בפסח <strong>טמא — אינו סופג את הארבעים</strong> משמע שאיסור שבירת עצם הוא רק בפסח כשר! ודוחים: <strong>לא קשיא</strong> <small>[קשה],</small> <strong>כאן</strong> כשאמרנו שאף בפסול אסור לשבור עצם — מדובר <strong>שהיתה לו שעת הכושר</strong> כגון נותר, שכיון שהיה שעה מסויימת שהיה <strong>כשר</strong> בו טרם היותו נותר, חל עליו האיסור. <strong>כאן</strong> שאומרים שאין בו איסור — הרי זה כ<strong>שלא היתה לו שעת הכושר.</strong>
 ומוסיפים: <strong>ומאן</strong> <small>[ומי הוא]</small> ה<strong>תנא דשני ליה</strong> <small>[ששונה לו,</small> בעיניו<small>]</small> <strong>בין</strong> פסח <strong>שהיתה לו שעת הכושר ללא היתה לו שעת הכושר, ר' יעקב היא. דתניא</strong> [<small>ש</small>כן <small>שנינו</small> בברייתא<small>]:</small> על הכתוב <strong>"ועצם לא תשברו בו"</strong> מפרשים את ההדגשה <strong>"בו" —</strong> דווקא <strong>בכשר ולא בפסול. ר' יעקב אומר:</strong> קרבן ש<strong>היתה לו שעת הכושר ונפסל — יש בו משום שבירת העצם, לא היתה לו</strong> כלל <strong>שעת הכושר — אין בו משום שבירת העצם.</strong> ואילו <strong>ר' שמעון אומר: אחד זה ואחד זה,</strong> בין שהיתה לו ובין שלא היתה לו שעת הכושר, כיון שנפסל — <strong>אין בו משום שבירת העצם.</strong>
 <strong>מיתיבי</strong> <small>[מקשים]</small> ממה ששנינו: <strong>כל עצמות הקדשים אין טעונין שריפה, חוץ מעצמות הפסח מפני התקלה.</strong> ומעתה נברר: <strong>הני עצמות היכי דמי</strong> <small>[עצמות אלו, כיצד</small> בדיוק <small>מדובר]?</small> <strong>אילימא</strong> <small>[אם תאמר]</small> באלה <strong>דלית בהו</strong> <small>[שאין בהן]</small> <strong>מוח,</strong> אם כן <strong>למה להו</strong> <small>[להם]</small> <strong>שריפה?</strong> שיזרקום! <strong>אלא פשיטא דאית בהו</strong> <small>[פשוט</small> שמדובר באלה <small>שיש בהן]</small> <strong>מוח, ואי סלקא דעתך</strong> <small>[ואם עולה על דעתך]</small> ש<strong>שימוש נותר מילתא היא</strong> <small>[דבר הוא] —</small> <strong>עצמות</strong> שאר קדשים <strong>אמאי</strong> <small>[מדוע]</small> <strong>אין טעונין שריפה?</strong> הלוא בעצמות אלה יש מוח והוא נותר!
 <strong>אמר רב נחמן בר יצחק: הכא במאי עסקינן</strong> <small>[כאן במה אנו עוסקים],</small> במקרה מיוחד: <strong>כגון שמצאן חלוצין</strong> שמצא עצמות שכבר הוציאו מהן את המח. ויש מקום לחלק: <strong>עצמות קדשים</strong> ש<strong>אין בהן</strong> איסור משום <strong>שבירת עצם</strong> — מן הסתם <strong>קמי דנהוו</strong> <small>[לפני שנעשו]</small> <strong>נותר חלצינהו</strong> <small>[חלץ מהן]</small> את המוח ואכלו, ואם כן עצמות אלו <strong>לא הוו</strong> <small>[היו]</small> <strong>שימוש נותר, ולא בעו</strong> <small>[צריכות]</small> <strong>שריפה,</strong> ויכול להשליכן, ואילו
 <strong>עצמות הפסח שיש בהן</strong> איסור <strong>משום שבירת העצם,</strong> בודאי לא בזמן איסור שבירה אלא <strong>לבתר דנהוו</strong> <small>[לאחר שנעשו]</small> <strong>נותר הוא דחלצינהו</strong> <small>[שחלץ מהן]</small> את המוח, בשעה שאין עוד איסור בשבירת עצם. <strong>והוו להו</strong> <small>[ונעשו להן]</small> העצמות לפי שעה <strong>שימוש נותר,</strong> ולכן <strong>בעו</strong> <small>[צריכות]</small> <strong>שריפה.</strong>
 <strong>רב זביד אמר:</strong> אפשר לתרץ בדרך אחרת <strong>הכא במאי עסקינן</strong> <small>[כאן במה אנו עוסקים]</small> <strong>כגון</strong>
## דף פג:
 <strong>שמצאן צבורין צבורין, ומהן</strong> אחדים שהוא רואה שהן <strong>חלוצין.</strong> אם היו אלה <strong>עצמות קדשים</strong> ש<strong>אין בהן משום</strong> איסור <strong>שבירת העצם</strong> — מן הסתם <strong>לכולהו הוה חליץ להו ואכיל להו</strong> <small>[לכולם היה חולץ</small> את המוח <small>ואוכל אותן],</small> <strong>ולא בעי</strong> <small>[צריכות]</small> <strong>שריפה.</strong>
 ואילו <strong>עצמות הפסח</strong> ש<strong>יש בהן</strong> איסור <strong>משום שבירת העצם, דילמא הני דחלצינהו</strong> <small>[שמא אלה ש</small>רואה אותן <small>חלוצות]</small> כבר חלץ מהן את המוח, <strong>ולהנך</strong> <small>[ולאחרות]</small> ש<strong>לא</strong> בדק ולא <strong>חלצינהו</strong> <small>[חלץ מהן]</small> את המוח, <strong>ובעי</strong> <small>[וצריכות]</small> <strong>שריפה.</strong> ואם כן לא מחמת שימוש נותר נאסרו העצמות, אלא מחמת נותר עצמו שבהן.
 <big>א</big> <strong>אמר רב יהודה אמר רב: כל הגידין</strong> שבבהמה דינם כ<strong>בשר</strong> שיוצאים בהם ידי חובת קרבן פסח ונמנים עליהם. <strong>חוץ מגידי צואר</strong> שמפני קשיותם אינם נחשבים כלל כבשר.
 <strong>תנן</strong> <small>[שנינו</small> במשנתנו<small>]:</small> <strong>העצמות והגידים והנותר — ישרפו בששה עשר.</strong> ונברר: <strong>הני</strong> <small>[אותם]</small> <strong>גידין</strong> שנזכרו <strong>היכי דמי</strong> <small>[כיצד</small> בדיוק <small>היו]?</small> <strong>אילימא</strong> <small>[אם תאמר]</small> שהם <strong>גידי בשר — ניכלינהו</strong> <small>[שיאכלו אותם],</small> ומדוע ישרפום? <strong>ואי</strong> <small>[ואם]</small> הם גידים <strong>דאיתותר</strong> <small>[שנשארו]</small> ולא אכלום מפני סיבה אחרת — <strong>היינו</strong> <small>[הרי הם]</small> ה<strong>נותר</strong> ומה טעם לחזור ולשנותם? <strong>אלא פשיטא</strong> <small>[פשוט]</small> שהכוונה היא ל<strong>גידי צואר,</strong> השונים משאר הגידים והיה צורך ללמד עליהם במפורש.
 <strong>אי אמרת בשלמא בשר נינהו</strong> <small>[נניח אם אומר אתה</small> שגידים אלה דינם <small>כבשר],</small> <strong>אמטו להכי בעי</strong> <small>[משום כך צריכים]</small> <strong>שריפה, אלא אי אמרת לאו</strong> <small>[אם אומר אתה</small> ש<small>לא]</small> <strong>בשר נינהו</strong> <small>[הם] —</small> <strong>למה להו</strong> <small>[להם]</small> <strong>שריפה?</strong> ישליכם, כשאר פסולת! <strong>אמר רב חסדא: לא נצרכא</strong> <small>[נצרכה]</small> משנה זו בגידים <strong>אלא לגיד הנשה, ואליבא</strong> <small>[ועל פי</small> שיטת<small>]</small> <strong>ר' יהודה.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר:</strong> איסור גיד הנשה <strong>אינו נוהג</strong> מן התורה <strong>אלא</strong> בירך <strong>אחת</strong> של בהמה ולא בשתיהן, <strong>והדעת מכרעת</strong> שהוא <strong>של</strong> ירך <strong>ימין.</strong> אבל כיון שאין בידינו הוכחה גמורה לכך יש לחלוץ את גיד הנשה משתי הירכיים, ומעיקר הדין אותו גיד האסור באכילה אפשר לזורקו, והשני מותר באכילה, אבל מתוך הספק אין אנו אוכלים את שניהם וכיון שאיננו יודעים איזהו האסור — שורפים מלכתחילה את שניהם.
 ושואלים: <strong>אלא תפשוט דספוקי מספקא ליה</strong> <small>[תפתור</small> מכאן <small>שמסופק לו]</small> הדבר <strong>לר' יהודה</strong> בענין גיד הנשה. שכאשר דנו חכמים בנושא זה לא מצאו פתרון לשאלה האם ר' יהודה בטוח שהוא של ירך ימין, או שאמר רק כי הדעת נוטה לכך, אבל אינו בטוח בדבר. <strong>דאי מיפשיט פשיטא ליה</strong> <small>[שאם פשוט לו,</small> בעיניו<small>]</small> הדבר שהוא של ירך ימין, אם כן יש לנהוג אחרת: <strong>ההיא דהיתירא ניכליה</strong> <small>[אותו</small> ירך <small>של היתר שיאכל את גידה]</small> <strong>ודאיסורא נישדייה</strong> <small>[ושל איסור שיזרקנו]</small> ובין זו ובין זו <strong>למה ליה</strong> <small>[לו]</small> לדון אותה <strong>בשריפה!</strong>
 <strong>אמר רב איקא בר חיננא: כגון שהוכרו</strong> הגידים מן הירכיים <strong>ולבסוף נתערבו,</strong> שתחילה ידע איזהו גיד מירך ימין שהוא אסור, ואיזה מירך שמאל שהוא מותר, ולבסוף נתערבו הגידים, ומשום הספק אי אפשר לאכול את שניהם וטעונים שריפה.
 <strong>רב אשי אמר: לא נצרכא</strong> <small>[נצרכה]</small> ההלכה שבמשנה על שריפת הגידים <strong>אלא לשמנו</strong> (שומנו) של <strong>גיד הנשה. דתניא</strong> <small>[ששנויה</small> ברייתא<small>]:</small> <strong>שמנו</strong> של גיד המצוי סביבו <strong>מותר</strong> מן התורה, אבל <strong>ישראל קדושים הם ונוהגין בו איסור</strong> וכיון שמותר מן התורה — דין בשר עליו שאסור להשליכו כבשר קרבן הפסח עצמו, וכיון שישראל נזהרים מלאוכלו אין אוכלים אותו אף בפסח, ולכן נשאר עד לאחר זמנו ונשרף כדין נותר.
 <strong>רבינא אמר:</strong> מדובר כאן <strong>ב</strong>גיד ה<strong>חיצון, וכ</strong>שיטת <strong>רב יהודה אמר שמואל.</strong> ש<strong>אמר רב יהודה אמר שמואל: שני גידין הן</strong> בגיד הנשה, הגיד ה<strong>פנימי הסמוך לעצם — אסור</strong> מן התורה <strong>וחייבין עליו</strong> מלקות אם אכלוהו. הגיד <strong>החיצון הסמוך לבשר — אסור</strong> מדברי סופרים, ולכן <strong>אין חייבין עליו</strong> מלקות. וממילא כיון שמן התורה הוא מותר — חל עליו איסור נותר, כשלא אכלוהו.
 <big>ב</big> במשנה שנינו שאם <strong>חל ששה עשר</strong> בשבת אין שריפת הנותר דוחה את השבת, אלא שורפים בשבעה עשר. ושואלים: <strong>ואמאי</strong> <small>[ומדוע]</small> לא ישרפו את הנותר מן הפסח ביום החג עצמו? <strong>ניתי</strong> <small>[שתבוא</small> מצות<small>]</small> <strong>עשה</strong> של שריפה "באש תשרפו" <strong>וידחי</strong> <small>[ותדחה]</small> <strong>לא תעשה</strong> של מלאכה ביום טוב!
 <strong>אמר חזקיה, וכן תני דבי</strong> <small>[שנה</small> חכם <small>מבית</small> מדרשו<small>]</small> של <strong>חזקיה: אמר קרא</strong> <small>[המקרא]:</small> <strong>"ולא תותירו ממנו עד בקר והנותר ממנו עד בקר באש תשרפו"</strong> (שמות יב, י), <strong>שאין תלמוד לומר</strong> ואין משמעות לחזרה על המילים <strong>"עד בקר"</strong> בשנית, <strong>מה תלמוד לומר "עד בקר" — ליתן לו בקר שני לשריפתו.</strong> ללמדנו שהמצוה לשרוף את הנותר מן הפסח אינה בבוקר הראשון שחל עליו האיסור, הוא בוקרו של יום החג, אלא בבוקר השני, ביום ששה עשר בניסן ומתוך שהוא שבת נדחית השריפה ליום שבעה עשר.
 <strong>אביי אמר:</strong> הטעם הוא ש<strong>אמר קרא</strong> <small>[המקרא]</small> <strong>"עלת שבת בשבתו</strong> על עולת התמיד ונסכה<strong>"</strong> (במדבר כח, י), כלומר: עולת שבת מותר להקטירה על המזבח וכן לשורפה אם נפסלה בשבת אבל <strong>לא עולת חול בשבת ולא עולת חול ביום טוב</strong> ומכאן למדים שאין שורפים בשבת דבר שאינו ממצוות היום.
 <strong>רבא אמר</strong> נימוק אחר: <strong>אמר קרא</strong> <small>[המקרא]</small> לגבי יום טוב: <strong>"</strong>מקרא קודש יהיה לכם כל מלאכה לא יעשה בהם אך אשר יאכל לכל נפש <strong>הוא לבדו יעשה לכם"</strong> (שמות יב, טז) ומכאן מדייקים: <strong>"הוא"</strong> הכוונה המאכל עצמו יעשה לכם <strong>ולא מכשיריו</strong> שאסור להכין את המכשירים לצורך האוכל אלא מבעוד יום, <strong>"לבדו"</strong> אף הוא מיעוט,
## דף פד.
 <strong>ולא מילה שלא בזמנה</strong> שמשום טעם כלשהו לא נעשתה בזמנה ביום השמיני שאין יום טוב נדחה מפניה דווקא באותו יום משום שמשעבר היום השמיני שוב אין חובה לעשותה, וצריך להדגיש זאת משום שהיא <strong>באה מקל וחמר</strong> (מצרעת) שמכוחו היינו סבורים כי מילה זו תדחה שבת ויום טוב, על כן בא הכתוב להדגיש שאינה דוחה יום טוב.
 <strong>רב אשי אמר</strong> טעם אחר: <strong>"שבתון"</strong> האמור ב<strong>יום טוב</strong> — מצות <strong>עשה הוא,</strong> ואם כן יש ביום טוב גם מצות עשה של שביתה וגם מצות לא תעשה של מלאכה ולכן <strong>אין עשה</strong> של שריפת נותר <strong>דוחה לא תעשה ועשה</strong> שביום טוב.
 <big>א משנה</big> <strong>כל</strong> דבר <strong>הנאכל</strong> (הראוי להיאכל) <strong>בשור הגדול</strong> שהתקשו עצמותיו הרבה <strong>יאכל</strong> אף <strong>בגדי הרך</strong> ויוצא בו ידי הפסח ואף נמנים עליו, אבל דברים שאינם ראוים לאכילה בשור הגדול, שבגדי הרך עדיין אפשר לאכלם, מפני רכותו, אינם חשובים בשר ואין יוצאים בו ידי חובת הפסח ואין נמנים עליהם. וכן גם <strong>ראשי כנפים</strong> (ראשי הצלעות הרכות) <strong>והסחוסים</strong> שהם רכים וראוים לאכילה.
 <big>ב גמרא</big> <strong>רבה רמי</strong> <small>[השליך,</small> הראה סתירה<small>],</small> <strong>תנן</strong> <small>[שנינו</small> כאן<small>]:</small> <strong>כל הנאכל בשור הגדול יאכל בגדי הרך</strong> ומכאן ברור כי מה <strong>שאינו נאכל</strong> בשור הגדול — <strong>לא</strong> יאכל אף בגדי. <strong>אימא סיפא</strong> <small>[אמור את סוף</small> המשנה<small>]</small> <strong>ראשי כנפים והסחוסים</strong> נאכלים בגדי <strong>והא הני</strong> <small>[והרי אלה]</small> <strong>לא מתאכלי</strong> <small>[נאכלים]</small> <strong>בשור הגדול</strong> שכבר התקשו כעצם, ואינם ראויים לאכילה!
 <strong>אלא תנאי</strong> <small>[</small>מחלוקת <small>תנאים]</small> <strong>היא</strong> בענין זה, ושתי הדעות מצויות במשנתנו, <strong>והכי קתני</strong> <small>[וכך שנה,</small> כך יש לשנות<small>]</small> את המשנה כדי לתת לה משמעות: <strong>כל הנאכל בשור הגדול — יאכל בגדי הרך, ושאינו נאכל — לא, ויש אומרים: אף ראשי כנפים והסחוסים</strong> יאכלו בגדי הרך, כיון שלאחר בישול רב ראויים הם להיאכל אף בשור הגדול.
 <strong>רבא אמר:</strong> משנתנו בסגנון <strong>"מה הן" קתני</strong> <small>[שנה],</small> כלומר יש בה קודם קביעה כללית ואחר כך פירוט, <strong>והכי קתני</strong> <small>[וכך שנה]:</small> <strong>כל הנאכל בשור הגדול בשלקא</strong> <small>[בבישול]</small> <strong>יאכל בגדי הרך</strong> על ידי <strong>צלי,</strong> אף כי בשור הגדול אי אפשר לאכול חלק זה כשהוא צלוי. <strong>ומה הן</strong> חלקים אלה — <strong>ראשי כנפים והסחוסים.</strong>
 <strong>תניא כוותיה דרבא</strong> <small>[שנויה</small> ברייתא כשיטת <small>רבא]:</small> <strong>כל הנאכל בשור הגדול בשלקא יאכל בגדי הרך בצלי, ומה הן — ראשי כנפים והסחוסים, וגידין הרכין נידונין כבשר.</strong>
 <big>ג</big> <strong>איתמר</strong> <small>[נאמר]</small> שנחלקו חכמים בשאלה זו: <strong>גידין שסופן להקשות</strong> ועדיין רכים הם עכשיו, <strong>ר' יוחנן אמר: נמנין עליהן בפסח, ריש לקיש אמר: אין נמנין עליהן בפסח.</strong> ומפרשים: <strong>ר' יוחנן אמר: נמנין עליהן</strong> בפסח כי <strong>בתר השתא אזלינן</strong> <small>[אחר</small> המצב <small>עכשיו אנו הולכים],</small> וכיון שעכשיו ראויים הם לאכילה דינם כבשר. <strong>ריש לקיש אמר: אין נמנין עליהן</strong> כי <strong>בתר בסוף אזלינן</strong> <small>[אחר</small> המצב <small>בסוף אנו הולכים]</small> וסופם שאינם ראויים לאכילה.
 <strong>איתיביה</strong> <small>[הקשה לו]</small> <strong>ריש לקיש לר' יוחנן,</strong> שנינו: <strong>כל הנאכל בשור הגדול יאכל בגדי הרך, ומה הן — ראשי כנפים והסחוסים,</strong> ונדייק: <strong>הני — אין</strong> <small>[אלה —</small> <small>כן]</small> <strong>אבל גידין שסופן להקשות — לא,</strong> שלא כשיטת ר' יוחנן! <strong>אמר ליה</strong> <small>[לו]:</small> <strong>תנא הני והוא הדין להנך</strong> <small>[שנה את אלו,</small> כנפיים וסחוסים, <small>והוא הדין לאלה</small> הגידין<small>].</small> כי <strong>הני מאי טעמא</strong> <small>[אלה</small> ראשי כנפים וסחוסים <small>מה טעם]</small> נמנים עליהם — <strong>דהא מתאכלי</strong> <small>[שהרי נאכלים]</small> <strong>בשור הגדול בשלקא</strong> <small>[בבישול]</small> <strong>הנך נמי מתאכלי</strong> <small>[אלה</small> הגידים <small>גם כן נאכלים]</small> <strong>בשור הגדול בשלקא</strong> <small>[בבישול],</small> וראויים לאכילה.
 <strong>אמר ליה</strong> <small>[לו]</small> <strong>ר' ירמיה לר' אבין: כי אזלת לקמיה</strong> <small>[כאשר תלך לפני]</small> <strong>ר' אבהו רמי ליה</strong> <small>[הקשה לו,</small> הראה לפניו סתירה זו<small>]:</small> <strong>מי</strong> <small>[האם]</small> <strong>אמר ר' יוחנן: גידין שסופן להקשות נמנין עליהן בפסח, אלמא: בתר השתא אזלינן</strong> <small>[מכאן שאחר</small> המצב <small>עכשיו אנו הולכים]</small> <strong>והא בעא מיניה</strong> <small>[והרי שאל ממנו]</small> <strong>ריש לקיש מר' יוחנן: עור הראש של עגל הרך</strong> שעדיין הוא ראוי לאכילה, <strong>מהו שיטמא</strong> טומאת אוכלין, האם רואים אנו אותו כעור או כבשר? <strong>ואמר לו: אין מטמא. אלמא:</strong> <small>[מכאן]</small> <strong>בתר בסוף אזלינן</strong> <small>[אחר</small> המצב <small>בסוף אנו הולכים]</small> וסותרת איפוא שיטתו שם את שיטתו כאן!
 כשבא ר' אבין לפני ר' אבהו ושאלו שאלה זו, <strong>אמר ליה</strong> <small>[לו]:</small> <strong>דרמא לך הא</strong> <small>[</small>זה <small>שהקשה לך</small> קושיה <small>זו] —</small> <strong>לא חש לקמחיה</strong> <small>[חשש לקמחו]</small> כלומר לדברים שהוא מוציא מפיו. <strong>הא הדר ביה</strong> <small>[הרי חזר בו]</small> <strong>ר' יוחנן</strong> בענין זה <strong>לגבי</strong> <small>[אצל]</small> שיטת <strong>ריש לקיש. ואמר ליה</strong> <small>[לו]</small> ר' יוחנן לאחר משא ומתן שהיה ביניהם: <strong>אל תקניטני</strong> להקשות עלי ממשנה המוכיחה לכאורה שהולכים אחר המצב הנוכחי <strong>שבלשון יחיד אני שונה אותה,</strong> שאותה משנה שסמכתי עליה מתחילה דעת יחיד היא ואין לסמוך עליה, הרי זו ראיה ששינה ר' יוחנן את דעתו והחליט שקובעים לפי מצב הדברים בסוף, ודעתו שהוזכרה בענין פסח היתה עדיין טרם חזרתו בו.
 <big>ד משנה</big> <strong>השובר את העצם בפסח הטהור — הרי זה לוקה ארבעים</strong> מלקות על שעבר על מצות לא תעשה האמורה בתורה. <strong>אבל המותיר</strong> מן הפסח ה<strong>טהור</strong> או <strong>השובר</strong> עצם בפסח ה<strong>טמא — אינו לוקה את הארבעים.</strong>
 <big>ה גמרא</big> בגמרא דנים בדינים שבמשנה: ב<strong>שלמא</strong> [נניח] <strong>מותיר בטהור</strong> שאינו לוקה אף שעבר על דברי תורה — יש לכך הסבר, <strong>דתניא</strong> [שכן שנינו בברייתא] על הנאמר בכתוב: <strong>"ולא תותירו ממנו עד בקר והנתר ממנו עד בקר</strong> באש תשרופו<strong>"</strong> (שמות יב, י) — <strong>בא הכתוב ליתן</strong> מצות <strong>עשה</strong> של שריפה <strong>אחר</strong> מצות <strong>לא תעשה</strong> של "לא תותירו" <strong>לומר שאין לוקה,</strong> שכל לאו שנמצא בו גם תיקון (ניתק") למעשה הלאו על ידי מצות עשה — אין לוקין עליו, אלו <strong>דברי ר' יהודה.</strong>
 <strong>ר' יעקב אומר: לא מן השם הוא זה</strong> כלומר, לא זה טעמו של הדין <strong>אלא משום דהוה ליה</strong> <small>[שהינו]</small> <strong>לאו שאין בו מעשה.</strong> שהרי המותיר אינו עושה מעשה, אלא רק נמנע מאכילה, ומצות לא תעשה שאין בה עשייה <strong>אין לוקין עליו,</strong> ובכן יש לדין זה טעם. <strong>אלא שובר בטמא מנלן</strong> <small>[מנין לנו]</small> שאין לוקים עליו? ומשיבים: מקור הדבר הוא ש<strong>אמר קרא</strong> <small>[המקרא]:</small> <strong>"</strong>בבית אחד יאכל לא תוציא מן הבית מן הבשר חוצה <strong>ועצם לא תשברו בו"</strong> (שמות יב, מו). ונדייק: <strong>"בו"</strong> כוונתו <strong>ב</strong>פסח ה<strong>כשר ולא בפסול.</strong>
 <strong>תנו רבנן</strong> <small>[שנו חכמים]</small> באותו ענין <strong>"ועצם לא תשברו בו"</strong> ומדייקים: <strong>"בו" — בכשר ולא בפסול. רבי אומר:</strong> כך יש ללמוד הלכה זו: נאמר, <strong>"בבית אחד יאכל"</strong> ובסמוך לו נאמר: <strong>"ועצם לא תשברו בו"</strong> לומר: <strong>כל</strong> פסח <strong>הראוי לאכילה — יש בו משום שבירת עצם, ושאין ראוי לאכילה אין בו משום שבירת עצם.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם למעשה]?</small> שאמנם נחלקו לענין מקור ההלכה, אך מה ההבדל ביניהם מבחינת המסקנות המעשיות? <strong>אמר ר' ירמיה: פסח הבא בטומאה</strong> שכל ישראל אוכלים ממנו בטומאה <strong>איכא בינייהו</strong> <small>[יש ביניהם</small> הבדל למעשה<small>].</small> <strong>ל</strong>דעת <strong>מאן</strong> <small>[מי]</small> ש<strong>אמר</strong> ומדייק מלשון הפסוק שרק בפסח ה<strong>כשר</strong> יש איסור שבירת עצם
## דף פד:
 <strong>האי</strong> <small>[זה]</small> <strong>פסול</strong> הוא ושבירה מותרת בו. ואילו <strong>ל</strong>דעת <strong>מאן</strong> <small>[מי]</small> ש<strong>אמר</strong> ודייק מלשון הכתוב שהכל תלוי אם פסח <strong>ראוי לאכילה — האי נמי</strong> <small>[זה גם כן]</small> הפסח הבא בטומאה <strong>ראוי לאכילה הוא</strong> ואסור אף בשבירה.
 <strong>רב יוסף אמר: כי האי גוונא</strong> <small>[כגון זה]</small> פסח הבא בטומאה — <strong>דכולי עלמא</strong> <small>[ל</small>דעת <small>הכל]</small> <strong>אין בו משום</strong> איסור <strong>שבירת העצם,</strong> כי <strong>רבי לאקולי קא אתי</strong> <small>[להקל בא]</small> <strong>והאי הא פסול הוא</strong> <small>[ו</small>פסח <small>זה</small> שבא בטומאה <small>הרי פסול הוא]</small> אף שגזירת הכתוב שעולה לרצון.
 <strong>אלא</strong> לענין פסח ש<strong>היתה לו שעת הכושר</strong> (שעה שהיה כשר בה) <strong>ונפסל</strong> לאחר מכן, <strong>איכא בינייהו</strong> <small>[יש ביניהם</small> הבדל למעשה<small>]</small> <strong>למאן דאמר</strong> <small>[ל</small>דעת <small>מי שאמר]</small> ודייק מהפסוק שדווקא פסח אסור בשבירה <strong>כשר — הא</strong> <small>[הרי]</small> <strong>כשר הוא</strong> פסח זה. <strong>ל</strong>דעת <strong>מאן</strong> <small>[מי]</small> ש<strong>אמר</strong> ודייק מהפסוק שצריך הפסח להיות <strong>ראוי לאכילה הרי השתא</strong> <small>[עכשיו]</small> <strong>לאו</strong> <small>[אינו]</small> <strong>ראוי לאכילה.</strong>
 <strong>אביי אמר: כולי עלמא</strong> <small>[לדעת הכל]</small> <strong>כל כי האי גוונא</strong> <small>[כגון זה]</small> <strong>אין בו משום</strong> איסור <strong>שבירת העצם, מאי טעמא השתא מיהת הא פסול הוא</strong> <small>[עכשיו מכל מקום פסול הוא]</small> <strong>אלא</strong> בדין <strong>שבירת העצם מבעוד יום</strong> לפני זמן אכילתו <strong>איכא בינייהו</strong> <small>[יש ביניהם</small> הבדל<small>].</small> <strong>ל</strong>דעת <strong>מאן</strong> <small>[מי]</small> ש<strong>אמר</strong> ודייק מהפסוק שדווקא <strong>כשר</strong> אסור בשבירה <strong>הא</strong> <small>[הרי]</small> <strong>כשר הוא,</strong> ואילו <strong>ל</strong>דעת <strong>מאן</strong> <small>[מי]</small> ש<strong>אמר ראוי לאכילה</strong> על כל פנים <strong>השתא</strong> <small>[עכשיו]</small> לפני שהגיע הלילה — <strong>לאו בר אכילה הוא</strong> <small>[אינו ראוי לאכילה],</small>
 <strong>מיתיבי</strong> <small>[מקשים],</small> <strong>רבי אומר: נמנין</strong> באכילת הפסח <strong>על מוח שבראש ואין נמנין</strong> לאכילה <strong>על מוח שבקולית</strong> (עצם הירך). ונברר: <strong>על מוח שבראש מאי טעמא</strong> <small>[מה טעם]</small> נמנים — <strong>הואיל ויכול לגוררו</strong> ממקומו <strong>ולהוציאו</strong> בלא לשבור עצם מן הקרבן מה שאין כן במוח שבקולית. <strong>ואי סלקא דעתך</strong> <small>[ואם עולה על דעתך]</small> לומר ש<strong>שבירת העצם מבעוד יום שפיר דמי</strong> <small>[יפה</small> וראוי <small>הוא]</small> לשיטת רבי <strong>קולית נמי נתבריה</strong> <small>[גם כן נשברנה]</small> <strong>מבעוד יום ונפקוה למוח דידיה ונמנו עליה</strong> <small>[ויוציאו את המוח שלה</small> ממנה <small>וימנו עליה]</small>
 <strong>אמר לך</strong> <small>[</small>יכול היה <small>לומר לך]</small> <strong>אביי: ולטעמיך</strong> <small>[ולשיטתך]</small> ולדעתך, כפי שאתה מבין זאת, <strong>משחשיכה נמי</strong> <small>[גם כן]</small> יש דרך לאכול את המוח שבקולית: <strong>נייתי גומרתא וניחות עליה ונקלה ונפקה למוח דידיה ונימני עליה</strong> <small>[נביא גחלת ונניח עליה</small> את העצם <small>ונשרוף אותה ונוציא את המוח שלה</small> ממנה <small>ונמנה עליו]</small> <strong>דהא תניא</strong> <small>[שהרי שנויה</small> ברייתא<small>]</small> במפורש: <strong>אבל השורף בעצמות</strong> הפסח או <strong>המחתך בגידין — אין בו</strong> איסור <strong>משום</strong> איסור <strong>שבירת העצם.</strong> ובודאי לא אלה היו הטעמים.
 <strong>אלא מאי אית לך למימר</strong> <small>[אלא מה יש לך לומר]</small> ולהסביר מפני מה אין מוציאים את המוח מן הקולית על ידי שריפה — <strong>אביי אמר: משום פקע</strong> שמא מחמת החום תתפוצץ העצם במקום שאינו מונח על הגחלת ונמצא עובר על שבירתה, <strong>רבא אמר: משום הפסד קדשים, דקא מפסיד ליה בידים</strong> <small>[שהוא מפסיד</small> מקלקל, <small>אותה בידים</small> בעשייה בפועל<small>],</small> ומדוע — <strong>דילמא אכיל נורא ממוח דידיה</strong> <small>[שמא תאכל האש מן המוח שבו]</small> והוא הדין שאסורה שבירת עצם <strong>מבעוד יום נמי</strong> <small>[גם כן],</small> <strong>גזירה</strong> מדברי סופרים <strong>מבעוד יום אטו</strong> <small>[משום]</small> <strong>משחשיכה.</strong>
 <strong>רב פפא אמר: כל כי האי גוונא</strong> <small>[כל כגון זה]</small> <strong>כולי עלמא</strong> <small>[ל</small>דעת <small>הכל]</small> <strong>יש בו משום שבירת העצם. מאי טעמא</strong> <small>[מה טעמו]</small> של דבר שהרי <strong>לאורתא מיחזי לאכילה</strong> <small>[לערב ראוי לאכילה]</small> <strong>אלא באבר שיצא מקצתו</strong> מחוץ למקום שמותר לאכלו, ונפסל על ידי כך ורצונו בשל כך לחותכו <strong>קמיפלגי</strong> <small>[נחלקו].</small> <strong>מאן דאמר</strong> <small>[מי שאמר]</small> ודייק מהפסוק שדווקא <strong>כשר</strong> אסור בשבירה <strong>הא</strong> <small>[הרי]</small> <strong>כשר הוא</strong> ואסור לשבור בו עצם, <strong>ו</strong>לדעת <strong>מאן</strong> <small>[מי]</small> ש<strong>אמר</strong> ודייק מהפסוק שדווקא <strong>ראוי לאכילה — האי לאו בר אכילה הוא</strong> <small>[הרי זה אינו בן אכילה]</small> ומותרת בו שבירת עצם.
 <strong>כדתניא</strong> <small>[כפי ששנינו</small> בברייתא<small>]:</small> <strong>ר' ישמעאל בנו של ר' יוחנן בן ברוקה אומר: אבר שיצא מקצתו ושברו — אין בו משום</strong> איסור <strong>שבירת העצם</strong> כדעה זו שאמרנו שכיון שאינו ראוי לאכילה — אין בו איסור שבירה.
 <strong>רב ששת בריה</strong> <small>[בנו]</small> של <strong>רב אידי אמר: כל כי האי גוונא דכולי עלמא</strong> <small>[כל כגון זה</small> לדעת <small>הכל]</small> <strong>אין בו משום</strong> איסור <strong>שבירת העצם, דהאי אבר הא פסול הוא</strong> <small>[שאבר זה הרי פסול הוא]</small> ולא רק בלתי ראוי לאכילה. <strong>אלא שבירת העצם</strong> בפסח שאינו צלוי לגמרי <strong>ועודנו נא איכא בינייהו</strong> <small>[יש ביניהם].</small> לדעת <strong>מאן</strong> <small>[מי]</small> ש<strong>אמר</strong> ודייק מהפסוק שדווקא <strong>כשר</strong> אסור בשבירה <small>—</small> <strong>הא</strong> <small>[הרי]</small> <strong>כשר הוא</strong> ואסורה בו שבירת עצם, <strong>ו</strong>לדעת <strong>מאן</strong> <small>[מי]</small> ש<strong>אמר</strong> ודייק מהפסוק שצריך הפסח להיות <strong>ראוי לאכילה — השתא</strong> <small>[עכשיו]</small> <strong>אינו ראוי לאכילה</strong> עד שתגמר צלייתו ולכך לא נאסרה בו שבירת עצם.
 <strong>רב נחמן בר יצחק אמר: כל כי האי גוונא</strong> <small>[כל כעין זה]</small> <strong>יש בו משום שבירת העצם, מאי טעמא</strong> <small>[מה טעם]</small> <strong>דהא חזי לאכילה</strong> <small>[שהרי הוא ראוי לאכילה]</small> <strong>דמטוי ליה ואכיל ליה</strong> <small>[שהוא</small> מוסיף <small>וצולה אותו ואוכל אותו]</small> <strong>אלא שבירת</strong> העצם ב<strong>אליה איכא בינייהו</strong> <small>[יש ביניהם]</small> <strong>למאן דאמר</strong> שצריך שיהא <strong>כשר — הא</strong> <small>[הרי]</small> <strong>כשר הוא</strong> בודאי ואסורה בו השבירה, <strong>למאן דאמר</strong> <small>[ל</small>שיטת <small>מי שאמר]</small> <strong>ראוי לאכילה, האי</strong> <small>[זה]</small> <strong>אינו ראוי לאכילה</strong> מכיון <strong>דאליה לגבוה סלקא</strong> <small>[שהאליה לגבוה</small> לקרבן, <small>היא עולה]</small> ולא נאסרה בה שבירת עצם.
 <strong>רב אשי אמר: כל כי האי גוונא</strong> <small>[כל כעין זה]</small> <strong>ודאי אין בו משום שבירת העצם, דהא</strong> <small>[שהרי]</small> <strong>ודאי</strong> שום חלק מן האליה <strong>אינו ראוי לאכילה כלל. אלא</strong> נחלקו בדין <strong>אבר שאין עליו כזית בשר. ל</strong>דעת <strong>מאן</strong> <small>[מי]</small> ש<strong>אמר</strong> ודייק מהפסוק שדווקא <strong>כשר</strong> אסור בשבירה — <strong>הא</strong> <small>[הרי]</small> <strong>כשר הוא</strong> ואסור לשבור בו עצם, <strong>ל</strong>דעת <strong>מאן</strong> <small>[מי]</small> ש<strong>אמר ראוי לאכילה — בעינן</strong> <small>[צריכים אנו]</small> שיהא <strong>שיעור אכילה</strong> שהוא כזית לפחות <strong>וליכא</strong> <small>[ואין כאן],</small> ולכן אין בו איסור שבירה.
 <strong>רבינא אמר: כל כי האי גוונא</strong> <small>[כל כגון זה]</small> ודאי <strong>לית ביה</strong> <small>[אין בו]</small> <strong>משום שבירת העצם, דבעינן</strong> <small>[שצריכים אנו]</small> לכל הדעות שיהא <strong>שיעור אכילה. אלא</strong> נחלקו בדין <strong>אבר שאין עליו כזית בשר במקום זה</strong> שבו הוא שוברו <strong>ויש עליו כזית בשר במקום אחר. ל</strong>דעת <strong>מאן</strong> <small>[מי]</small> ש<strong>אמר</strong> ודייק מהפסוק שצריך הפסח להיות <strong>כשר, הא</strong> <small>[הרי]</small> <strong>כשר הוא</strong> זה ואסור לשבור בו עצם כלל. <strong>ל</strong>דעת <strong>מאן</strong> <small>[מי]</small> ש<strong>אמר ראוי לאכילה, בעינן</strong> <small>[צריכים אנו]</small> <strong>שיעור אכילה במקום שבירה, והא ליכא</strong> <small>[והרי אין כאן]</small> ולכך מותרת בו שבירת העצם.
 ומעירים: <strong>תניא כארבעה מינייהו</strong> <small>[שנויה</small> ברייתא <small>כארבעה מהם]</small> כארבע משיטות ההסבר שנמנו. <strong>דתניא</strong> <small>[ששנויה</small> ברייתא<small>]:</small> <strong>רבי אומר:</strong> נאמר <strong>"בבית אחד יאכל... ועצם לא תשברו בו"</strong> (שמות יב, מו), ללמדנו: <strong>על</strong> הפסח <strong>הכשר הוא חייב ואינו חייב על הפסול.</strong>
 <strong>היתה לו שעת הכושר</strong> (שעה שהיה כשר בה) <strong>ונפסל בשעת אכילה אין בו משום שבירת עצם</strong> (כהסבר רב יוסף).
 <strong>יש בו שיעור אכילה — יש בו משום שבירת העצם, אין בו שיעור אכילה — אין בו משום שבירת עצם</strong> (כרב אשי או רבינא).
 <strong>הראוי למזבח</strong> (למעט אליה שאינה ראויה למזבח) <strong>אין בו משום שבירת עצם</strong> (כשיטת ר' נחמן בר יצחק).
 <strong>בשעת אכילה יש בו משום שבירת עצם שלא בשעת אכילה אין בו משום שבירת עצם</strong> (שיטת אביי). הרי שנינו במפורש ככמה דעות באותה ברייתא.
 <big>א</big> <strong>איתמר</strong> <small>[נאמר]</small> שנחלקו אמוראים בשאלה זו: <strong>אבר שאין עליו כזית בשר במקום זה</strong> שבו הוא שוברו <strong>ויש עליו כזית בשר במקום אחר,</strong> מה דינו לענין שבירת עצם? <strong>ר' יוחנן אמר: יש בו משום</strong> איסור <strong>שבירת העצם, ר' שמעון בן לקיש אמר: אין בו משום</strong> איסור <strong>שבירת עצם.</strong>
 <strong>איתיביה</strong> <small>[הקשה לו]</small> <strong>ר' יוחנן לר' שמעון בן לקיש:</strong> נאמר <strong>"ועצם לא תשברו בו" — אחד עצם שיש עליו כזית בשר ואחד עצם שאין עליו כזית בשר, מאי</strong> <small>[מה</small> פירוש<small>]</small> <strong>אין עליו כזית בשר? אילימא</strong> <small>[אם תאמר]</small> ש<strong>אין עליו כזית בשר כלל</strong> — אם כן <strong>אמאי</strong> <small>[מדוע]</small> <strong>יש בו משום</strong> איסור <strong>שבירת העצם?</strong> הרי אינו ראוי לאכילה כלל! <strong>אלא לאו הכי קאמר</strong> <small>[האם לא כך אמר]</small> וכך יש לתקן: <strong>אחד עצם שיש עליו כזית בשר במקום זה ואחד שאין עליו כזית בשר</strong> שנאסרה שבירתה, <strong>במקום זה ויש עליו כזית בשר במקום אחר,</strong> ואם כן <strong>קשיא</strong> <small>[קשה]</small> מסקנה זו <strong>לר' שמעון בן לקיש!</strong>
 <strong>אמר ליה</strong> <small>[לו]:</small>
## דף פה.
 <strong>לא</strong> כך הכוונה, אלא <strong>הכי קאמר</strong> <small>[כך אמר,</small> כך יש להבין<small>]:</small> <strong>אחד עצם שיש עליו כזית בשר מבחוץ ואחד עצם שאין עליו כזית בשר מבחוץ</strong> אבל <strong>יש עליו כזית בשר</strong> (מוח העצם) <strong>מבפנים במקום שבירה</strong> במקום שבו שוברים שנאסרה שבירתה.
 ומעירים: <strong>והתניא</strong> <small>[וכן</small> אכן <small>שנינו]</small> על הנאמר בכתוב: <strong>"ועצם לא תשברו בו"</strong> (שמות יב, מו) — <strong>אחד עצם שיש בו מוח ואחד עצם שאין בו מוח</strong> ואם כן <strong>ומה אני מקיים</strong> במצות עשה של <strong>"ואכלו את הבשר בלילה הזה"</strong> (שמות יב, ח) — דווקא <strong>בבשר שעל גבי העצם.</strong>
 ודנים באותו מדרש הלכה: <strong>או אינו אלא</strong> שחלה מצות אכילת הפסח גם <strong>בבשר שבתוך העצם</strong> (מוח העצם), <strong>ומה אני מקיים "ועצם לא תשברו בו"</strong> — דווקא <strong>בעצם שאין בו מוח, אבל בעצם שיש בו מוח — שובר</strong> מלכתחילה <strong>ואוכל. ואל תתמה</strong> שמותר לעבור כך על איסור שבתורה, <strong>שהרי</strong> אפשר לומר: <strong>יבא עשה</strong> של אכילת הבשר <strong>וידחה לא תעשה</strong> של שבירת העצם, לפי הכלל שמצות עשה דוחה את לא תעשה,
 אבל <strong>כשהוא אומר</strong> "לא ישאירו ממנו עד בוקר <strong>ועצם לא ישברו בו</strong> ככל חוקת הפסח יעשו אותו" (במדבר ט, יב) האמור <strong>בפסח שני, שאין תלמוד לומר</strong> בחזרה על איסור זה לגופו <strong>שהרי כבר נאמר "ככל חקת הפסח יעשו אתו"</strong> ונכלל בכך גם איסור שבירת העצם, <strong>הוי אומר</strong> שבאה חזרה זו להדגיש את האיסור ולומר <strong>אחד עצם שיש בו מוח ואחד עצם שאין בו מוח</strong> אסורים בשבירה.
 <strong>מיתיבי</strong> <small>[מקשים]</small> על כך ממה ששנינו: <strong>אבר שיצא מקצתו</strong> מחוץ לתחום המותר ונפסל על ידי כך, <strong>חותך</strong> את הבשר שיצא <strong>עד מקום שמגיע לעצם</strong> שבאבר זה <strong>וקולף</strong> את שאר הבשר <strong>עד שמגיע לפרק</strong> הקרוב <strong>וחותך</strong> ומשליך את העצם ואוכל את הבשר,
 <strong>ואי אמרת</strong> <small>[ואם אומר אתה]</small> <strong>אבר שאין עליו כזית בשר במקום זה ויש</strong> עליו <strong>במקום אחר אין בו משום</strong> איסור <strong>שבירת העצם,</strong> אם כן <strong>למה לי</strong> שיהא <strong>קולף עד שמגיע לפרק וחותך? נקלוף ביה פורתא ונתבריה</strong> <small>[נקלוף ממנו</small> מעליו את הבשר הנוגע בו <small>ונשברנו]</small> שהרי אין בשר במקום השבירה!
 <strong>אביי אמר:</strong> אין עושים זאת <strong>משום פקע,</strong> שמא תיפקע כתוצאה מכך כל העצם אף במקום בשר. <strong>רבינא אמר:</strong> מדובר כאן <strong>בקולית</strong> (עצם הירך) שיש מוח מרובה בתוכה ולא די בקילופה.
 <big>א</big> <strong>תנן התם</strong> <small>[שנינו שם</small> במשנה<small>]:</small> <strong>הפיגול והנותר... מטמאין את הידים</strong> מדברי סופרים אף שבתורה לא נאמרה בהם טומאה. ובטעם הדבר נחלקו <strong>רב הונא ורב חסדא. חד</strong> <small>[אחד]</small> מהם <strong>אמר:</strong> הטעם הוא <strong>מפני חשדי כהונה</strong> הכהנים החשודים לקלקל במזיד, שמתוך שנאה לבעל הקרבן יבואו לפגל את קרבנו ולכן גזרו על הפיגול, שיטמא מיד את ידי הכהן העושה קרבן זה, ויהא זה לו לקנס. <strong>וחד</strong> <small>[ואחד]</small> מהם <strong>אמר:</strong> הטעם הוא <strong>מפני עצלי כהונה</strong> שלא יבואו להתרשל ולהשאיר בשר קרבן מבלי שיאכלוהו.
 ומסבירים בעצם לא נחלקו, אלא <strong>מר מתני אפיגול, ומר מתני אנותר</strong> <small>[חכם זה שונה</small> את טעמו <small>על</small> טומאת <small>פיגול וחכם זה שונה על</small> טומאת <small>נותר].</small> <strong>מאן דמתני אפיגול</strong> <small>[מי ששונה על פיגול]</small> טעמו <strong>משום חשדי כהונה</strong> שלא יבואו לפגל במזיד, שאין פיגול נעשה אלא על ידי כוונה תחילה. <strong>ומאן דמתני אנותר</strong> <small>[ומי ששונה על נותר]</small> טעמו <strong>משום עצלי כהונה,</strong> שלא יאכלו את הזבח,
 <strong>מר מתני</strong> <small>[חכם</small> אחד <small>היה שונה]</small> שטומאה זו חלה על בשר ששיעורו <strong>כזית, ומר מתני</strong> <small>[וחכם</small> זה <small>שונה]</small> ששיעורו <strong>כביצה.</strong> ומסבירים: <strong>מאן דמתני</strong> <small>[מי ששונה]</small> <strong>כזית</strong> — טעמו ששיעור טומאתו כשיעור <strong>איסורו,</strong> שאיסור אכילה בפיגול הוא בכזית וכן הדין אף בנותר. <strong>ומאן דמתני</strong> <small>[ומי ששונה]</small> <strong>כביצה</strong> טעמו שטומאת בשר פיגול ונותר כדין <strong>טומאתו</strong> של בשר בכלל ושיעור טומאת אוכלין מן התורה — כביצה.
 <strong>איבעיא להו</strong> <small>[נשאלה להם</small> ללומדים<small>]</small> בהמשך לדברים אלו: בשר קודש <strong>היוצא</strong> מן התחום הראוי לו האם <strong>גזרו רבנן טומאה</strong> עליו <strong>או לא? מי אמרינן</strong> <small>[האם אומרים אנו]:</small> <strong>נותר</strong> ש<strong>גזרו</strong> בו <strong>טומאה</strong> יש טעם בדבר <strong>דאתי לאיעצולי ביה</strong> <small>[שיבואו להתעצל בו]</small> ולא לאכלו, <strong>אבל יוצא</strong> אין לחשוש לכך, כי <strong>אפוקי</strong> <small>[להוציא]</small> בפועל <strong>בידים לא מפקי לה</strong> <small>[מוציאים אותו]</small> <strong>בידים</strong> לעשות בו מעשה לפסלו, וכיון שאין לחשוש לכך <strong>לא גזרו ביה רבנן</strong> <small>[בו חכמים]</small> <strong>טומאה, או דילמא</strong> <small>[שמא]</small> נאמר <strong>לא שנא</strong> <small>[אינו שונה]</small> שבכל קודש שנפסל גזרו חכמים טומאה להוסיף זהירות למתעסקים בו.
 ומציעים: <strong>תא שמע</strong> <small>[בוא ושמע]</small> פתרון לשאלה זו. ששנינו: <strong>אבר שיצא מקצתו חותך עד שמגיע לעצם, וקולף עד שמגיע לפרק</strong> הקרוב <strong>וחותך, ואי אמרת</strong> <small>[ואם אומר אתה]</small> <strong>גזרו ביה רבנן טומאה</strong> <small>[גזרו בו חכמים טומאה]</small> ביוצא, <strong>כי חתיך ליה מאי הוי</strong> <small>[כאשר חותך אותו מה יהיה]</small> ומה יוסיף התיקון בדבר זה <strong>הא קמטמא ליה</strong> <small>[הריהו מטמא אותו]</small> שהחלק שיצא ונטמא על ידי כך מטמא במגעו את האבר שלא יצא.
 ומשיבים: <strong>טומאת סתרים היא</strong> שהרי החלק שיצא מטמא את החלק האחר על ידי חיבורו בפנים, בתוך העצם שהוא מקום שאינו גלוי לעין, וכלל הוא ש<strong>טומאת סתרים לא מטמיא</strong> <small>[אינה מטמאה].</small>
 ושואלים: ולשיטת <strong>רבינא</strong> ש<strong>אמר: חיבורי אוכלין לאו חיבור הוא</strong> שכיון שעשויים להפרד אינם נחשבים כמחוברים <strong>וכמאן דמפרתי דמי</strong> <small>[וכמי שהיו מופרדים</small> זה מזה <small>נחשבים]</small> <strong>מאי איכא למימר</strong> <small>[מה יש לומר]?</small> <strong>הא קנגע בהדדי וקא מטמא</strong> <small>[הרי נוגעים זה בזה ומטמא]!</small> <strong>אלא</strong> לשיטתו יש לפרש כך: <strong>למאן דמתני כזית</strong> <small>[למי ששונה</small> שטומאה זו היא <small>בכזית]</small> סבור שמדובר באבר <strong>דלית ביה כזית</strong> <small>[שאין בו כזית]</small> שיוכל לטמא. <strong>ומאן דמתני כביצה</strong> <small>[ומי ששונה כביצה]</small> סבור שמדובר באבר <strong>דלית ביה</strong> <small>[שאין בו]</small> שיעור כביצה.
 ועוד מציעים: <strong>תא שמע</strong> <small>[בוא ושמע]</small> ראיה אחרת. שנינו: <strong>המוציא בשר פסח מחבורה לחבורה אף על פי שהוא בלא תעשה</strong> שהרי אסרה התורה לאוכלו מחוץ למקום שהוא נאכל בו, בכל זאת <strong>טהור.</strong> ונברר: <strong>מאי לאו</strong> <small>[האם לא]</small> הכוונה הוא <strong>טהור</strong> משום טומאה אבל <strong>אסור</strong> משום שפסח ה<strong>יוצא מחבורה לחבורה כ</strong>דין קודש ה<strong>יוצא חוץ למחיצתו דמי</strong> <small>[נחשב]</small> <strong>ומפסיל</strong> <small>[ונפסל],</small> <strong>ואפילו הכי קתני</strong> <small>[כך שנינו]</small> <strong>טהור, אלמא</strong> <small>[מכאן]</small> ש<strong>לא גזרו רבנן</strong> <small>[חכמים]</small> <strong>טומאה</strong> ביוצא!
 ודוחים: <strong>לא</strong> כך יש להבין שם אלא <strong>טהור ומותר,</strong> כי <strong>יוצא מחבורה לחבורה לאו</strong> <small>[לא]</small> <strong>כיוצא חוץ למחיצתו דמי</strong> <small>[נחשב]</small> <strong>ולא מפסיל</strong> <small>[נפסל]</small>
 ומקשים: <strong>והא קא תני סיפא</strong> <small>[והרי שנינו בסוף]</small> הברייתא: <strong>האוכלו</strong> את הפסח שיצא מחבורתו <strong>הרי זה בלא תעשה! בשלמא למאן דאמר כביצה</strong> <small>[נניח ל</small>שיטת <small>מי שאמר</small> שטומאתו <small>כביצה]</small> הרי מדובר כאן בבשר <strong>דאית ביה</strong> <small>[שיש בו]</small> <strong>כזית ולית ביה</strong> <small>[ואין בו]</small> <strong>כביצה</strong> ולכן האוכלו חייב, שהאיסור חל משעה שאוכל כזית אבל טומאה אין בו, לפי שאין בו שיעור המטמא, <strong>אלא למאן</strong> <small>[למי]</small> ש<strong>אמר</strong> שטומאה שגזרו חכמים היא <strong>כזית, מאי איכא למימר</strong> <small>[מה יש לומר]?</small>
 <strong>אלא</strong> נחזור מדחיות קודמות ונאמר: <strong>ביוצא בפסח לא מיבעיא לן</strong> <small>[נסתפק לנו]</small> ש<strong>לא גזרו רבנן</strong> <small>[חכמים]</small> <strong>טומאה</strong> עליו, <strong>מאי טעמא</strong> <small>[מה טעמו</small> של דבר<small>]</small> — <strong>בני חבורה זריזין הן ומזהר זהירי ביה</strong> <small>[ונזהרים בו]</small> הרבה בשמירתו שלא ייצא חוץ למקומו, ואין מקום לקנסם. <strong>אלא, כי קא מיבעיא לן</strong> <small>[כאשר נשאלה לנו</small> השאלה<small>]</small> היה זה <strong>ביוצא</strong> בשאר <strong>קדשים, מאי</strong> <small>[מה</small> דינו<small>],</small> לשאלה זו לא נמצאה תשובה, והושארה ב<strong>תיקו</strong> <small>[תעמוד]</small> השאלה במקומה.
 לגוף הנושא שואלים: <strong>ומוציא בשר פסח</strong>
## דף פה:
 <strong>מחבורה לחבורה מנין</strong> שנפסל? <strong>דתניא</strong> <small>[ששנויה</small> ברייתא<small>]</small> על הכתוב: <strong>"</strong>בבית אחד יאכל <strong>לא תוציא מן הבית מן הבשר חוצה"</strong> (שמות יב, מו), <strong>אין לי</strong> איסור <strong>אלא</strong> למוציא <strong>מבית לבית,</strong> המוציא <strong>מחבורה לחבורה</strong> אפילו היו באותו בית, <strong>מנין</strong> שהוא אסור? <strong>תלמוד לומר: "חוצה"</strong> והכוונה: <strong>חוץ</strong> למקום <strong>אכילתו.</strong>
 <big>א</big> <strong>אמר ר' אמי: המוציא בשר פסח מחבורה לחבורה אינו חייב עד שיניח</strong> את הבשר במקום מושבה של החבורה השניה. וטעמו: <strong>"הוצאה" כתיב ביה</strong> <small>[כתובה בו]</small> ("לא תוציא") כמו שכתובה בדיני <strong>שבת, מה</strong> בדיני <strong>שבת</strong> אינו חייב על הוצאה <strong>עד דעבד</strong> <small>[שעושה]</small> <strong>עקירה</strong> מרשות אחת <strong>והנחה</strong> למקום אחר. <strong>אף הכא נמי</strong> <small>[כאן גם כן]</small> חייב רק לאחר <strong>עקירה</strong> ממקום מושב חבורה אחת <strong>והנחה</strong> במקום מושב השניה.
 <strong>מתיב</strong> <small>[מקשה]</small> <strong>ר' אבא בר ממל</strong> מדין חטאות הפנימיות הנשרפות שהן מטמאות את המוציאים אותן לחוץ, ושנינו: <strong>היו סובלים</strong> (נושאים) <strong>אותן במוטות,</strong> אם <strong>הראשונים יצאו חוץ לחומת העזרה והאחרונים</strong> עדיין <strong>לא יצאו</strong> בכל זאת <strong>הראשונים מטמאין</strong> מיד <strong>בגדים והאחרונים אין מטמאין בגדים</strong> הרי שמיד עם היציאה נטמאים ויש לשאול: <strong>והא לא נח</strong> <small>[והרי לא נח]</small> הבשר בחוץ? ומדוע יחשב כיוצא!
 <strong>הוא מותיב לה</strong> <small>[היה מקשה אותה]</small> את הקושיה הזו <strong>והוא מפרק לה</strong> <small>[מתרץ אותה],</small> שכאן מדובר <strong>בנגררין</strong> על הקרקע שמיד שיצאו מן העזרה הרי הם כמונחים על הקרקע.
 <big>ב משנה</big> <strong>אבר שיצא מקצתו</strong> מן התחום הראוי לו <strong>חותך</strong> בבשר <strong>עד שמגיע לעצם, וקולף</strong> את הבשר שעל העצם <strong>עד שמגיע לפרק</strong> הקרוב <strong>וחותך</strong> בפרק שהרי אסור לשבור עצם הפסח. ובשאר <strong>מוקדשין</strong> שיצאו <strong>קוצץ בקופיץ</strong> עד אותו מקום שיצא בו, שהרי <strong>אין בו משום</strong> איסור <strong>שבירת העצם.</strong> וכיצד קובעים את תחומו של מקום?
 כל מה שנמצא <strong>מן האגף</strong> (עומק, חלל הפתח) <strong>ולפנים</strong> — דינו <strong>כלפנים, מן האגף ולחוץ — כלחוץ. החלונות</strong> שבחומה <strong>ועובי החומה</strong> עצמה — דינם <strong>כלפנים,</strong> ואין קרוי יוצא אלא שיצא מחוץ לחומה כולה.
 <big>ג גמרא</big> <strong>אמר רב יהודה אמר רב: וכן</strong> הדין <strong>לתפלה,</strong> שהעומד מחוץ לפתח אינו מצטרף עם המתפללים הנמצאים בפנים, ומעירים: <strong>ופליגא</strong> <small>[וחלוקה]</small> דעה זו על דעת <strong>ר' יהושע בן לוי,</strong> ש<strong>אמר ר' יהושע בן לוי: אפילו מחיצה של ברזל אינה מפסקת בין ישראל לאביהם שבשמים</strong> ולענין תפילה אין כלל חשובות המחיצות.
 <big>ד</big> על משנתנו תוהים: <strong>הא גופא קשיא</strong> <small>[היא עצמה קשה],</small> שיש בה סתירה כאשר מדקדקים בה, תחילה <strong>אמרת מן האגף ולפנים כלפנים, הא</strong> <small>[הרי]</small> אם נדייק מכאן נבין כי חללו של <strong>אגף עצמו כלחוץ.</strong> אולם, <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>מן האגף ולחוץ — כלחוץ.</strong> ונדייק: <strong>הא</strong> <small>[הרי]</small> נמצא שחלל <strong>אגף עצמו</strong> — דינו <strong>כלפנים!</strong>
 ומשיבים: <strong>לא קשיא</strong> <small>[קשה]</small> ויש ליישב את הסתירה שאין הם דנים באותו נושא, <strong>כאן</strong> בתחילת המשנה — מדובר <strong>בשערי עזרה</strong> שבהם גם האגף עצמו כלפנים וקדוש בקדושת העזרה, <strong>כאן</strong> בסופה של המשנה — מדובר <strong>בשערי ירושלים</strong> שעובי חלל הפתח כלחוץ ואין בו מקדושת ירושלים.
 ש<strong>אמר ר' שמואל בר רב יצחק: מפני מה לא נתקדשו</strong> חללי <strong>שערי ירושלים</strong> בתוך עוביים <strong>מפני שמצורעין מגינין</strong> על עצמם ביושבם <strong>תחתיהן, בחמה —</strong> כדי להגן <strong>מפני החמה, ובגשמים —</strong> כדי להגן <strong>מפני הגשמים.</strong> שהרי אסור למצורעים להכנס אל העיר ירושלים, והתקינו שתהא להם הגנה כל שהיא מפני החום והקור בתוך חללי השערים.
 ובדומה לזה <strong>אמר ר' שמואל בר רב יצחק: מפני מה לא נתקדשה</strong> חללו של <strong>שער נקנור</strong> בקדושת העזרה? <strong>מפני שמצורעין</strong> שנתרפאו וצריכים להביא קרבן טהרה <strong>עומדין שם ומכניסין בהונות ידם</strong> כדי שיזו עליהם מדם הקרבן לטהרם. ולפי דרכנו למדנו ששאר שערי העזרה חללם נתקדש, ושערי ירושלים לא נתקדשו.
 <big>ה</big> נאמר במשנה כי <strong>החלונות ועובי החומה</strong> דינם כלפנים. <strong>אמר רב: גגין ועליות לא נתקדשו</strong> ולכן הגגות שבעזרה אין להם קדושת עזרה, וגגות שבירושלים אין קדושתם כקדושת ירושלים. ושואלים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>רב משום</strong> <small>[בשם]</small> <strong>ר' חייא</strong> בלשון פתגם: <strong>"כזיתא פסחא, והלילא פקע איגרא"</strong> <small>[הפסח</small> גודלו <small>כזית, והלל שובר את הגג]</small> שהיו הרבים הנמנים על קרבן אחד ואין מגיע בחלוקת הבשר לכל אחד אלא כזית, אומרים הלל בקול גדול ודומה כי פוקעים הגגות מפני ההמולה, אף שהפסח שאומרים עליו הלל זה, שיעורו קטן ביותר,
## דף פו.
 <strong>מאי לאו דאכלי באיגרא ואמרי באיגרא</strong> <small>[האם לא</small> מדובר כאן <small>שהם אוכלים</small> את הפסח <small>על הגג ואומרים</small> הלל <small>על הגג]</small> ומכאן שגגות ירושלים נתקדשו בקדושתה! ודוחים: <strong>לא,</strong> מכאן אין ראיה, אפשר לומר: <strong>דאכלי בארעא ואמרי באיגרא</strong> <small>[שאוכלים על הקרקע ואומרים על הגג]</small>
 ושואלים: <strong>איני</strong> <small>[וכי כן הוא]?</small> <strong>והתנן</strong> <small>[והרי שנינו</small> במשנה<small>]:</small> <strong>אין מפטירין אחר הפסח אפיקומן, ואמר רב:</strong> משמעות הדברים היא: שלאחר אכילת הפסח אין לומר "אפיקומן", שמשמעותו הוציאו כליכם ונלך לאכול במקום אחר, אלא <strong>לא יעקרו מחבורה לחבורה.</strong> משמע שבאותו מקום צריכים לסיים את כל סדר הפסח! ומשיבים: <strong>לא קשיא</strong> <small>[קשה]</small> <strong>כאן</strong> — מדובר <strong>בשעת אכילה</strong> שאסור לעקור ממקום למקום, ו<strong>כאן</strong> שהתירו לומר הלל על הגג — <strong>שלא בשעת אכילה.</strong>
 מנסים להביא ראיה נוספת לגוף הדבר <strong>תא שמע</strong> <small>[בוא ושמע]</small> פתרון לדבר, שנינו: <strong>אבא שאול אומר: עליית</strong> (החדר שמעל) ל<strong>בית קדשי הקדשים חמורה</strong> באיסורים החלים עליה <strong>מבית קדשי הקדשים.</strong> כיצד? <strong>שבית קדשי הקדשים כהן גדול נכנס לו פעם אחת בשנה</strong> ביום הכיפורים להקטיר שם קטורת ולהזיית בין הבדים ואילו <strong>עליית בית קדשי הקדשים אין נכנסין לה אלא פעם אחת בשבוע</strong> (בשבע שנים) <strong>ואמרי לה</strong> <small>[ויש אומרים]:</small> <strong>פעמים בשבוע, ואמרי לה</strong> <small>[ויש אומרים]:</small> רק <strong>פעם אחת ביובל לידע מה היא צריכה,</strong> שמא נתקלקל בה דבר וצריך תיקון, ומשמע שיש בגג קדושה אפילו יתירה מזו שבהיכל עצמו.
 <strong>אמר רב יוסף:</strong> וכי <strong>מהיכל ניקום וניתיב איניש</strong> <small>[מן ההיכל יעמוד אדם ויקשה]?</small> <strong>שאני</strong> <small>[שונה]</small> <strong>היכל, דכתיב</strong> <small>[ש</small>הרי <small>נאמר]:</small> <strong>"ויתן דויד לשלמה בנו את תבנית האולם ואת בתיו ואת גנזכיו ועליתיו וחדריו הפנימים ובית הכפורת"</strong> (דברי הימים א' כח, יא) <strong>וכתיב</strong> <small>[ונאמר]</small> על תכנית זו: <strong>"הכל בכתב מיד ה' עלי השכיל"</strong> (דברי הימים א' כח, יט) וממילא כל הכללים שאמרנו אינם חלים על ההיכל עצמו, שכל פרטיו ברוח הקודש ואינם תלויים בהלכות אחרות.
 ומציעים עוד: <strong>תא שמע</strong> <small>[בוא</small> ושמע<small>]</small> פתרון ממקום אחר: שנינו כי <strong>הלשכות</strong> (חדרים) שבמקדש שהיו <strong>בנויות</strong> בתחום ה<strong>קודש ופתוחות ל</strong><strong>חול</strong> להר הבית <strong>— תוכן חול, וגגותיהן קודש,</strong> הרי שנתקדשו גגות! ומשיבים: <strong>תרגמא</strong> <small>[הסביר אותה]</small> <strong>רב חסדא:</strong> שמדובר בלשכות כאלה הבנויות מתחת לעזרה ו<strong>גגותיהן שוין לקרקע עזרה,</strong> ולכן גגותיהן קודש — שהן חלק מן העזרה.
 ומקשים: <strong>אי הכי אימא סיפא</strong> <small>[אם כך אמור את סופה</small> של אותה משנה<small>]</small> היו הלשכות <strong>בנויות בחול ופתוחות לקודש — תוכן קודש וגגותיהן חול. ואי סלקא דעתך</strong> <small>[ואם עולה על דעתך]</small> לומר <strong>בשגגותיהן שוין לקרקע עזרה,</strong> אם כן <strong>הויא לה</strong> <small>[הרי הן]</small> הלשכות עצמן כ<strong>מחילות</strong> שבמקדש וכבר <strong>אמר ר' יוחנן: מחילות לא נתקדשו!</strong> ומשיבים: <strong>כי קאמר</strong> <small>[כאשר אמר]</small> <strong>ר' יוחנן</strong> התכוון למחילות <strong>הפתוחות להר הבית</strong> שלא נתקדשו, <strong>כי תניא ההיא</strong> <small>[כאשר שנויה אותה</small> ברייתא<small>]</small> האומרת כי תוכן קודש, היא מדברת בלשכות ש<strong>פתוחות לעזרה</strong> עצמה.
 ומקשים: <strong>והתניא</strong> <small>[והרי שנויה</small> ברייתא<small>]</small> <strong>ר' יהודה אומר: מחילות</strong> ש<strong>מתחת ההיכל</strong> הריהם <strong>חול!</strong> ומשיבים: <strong>כי תניא ההיא</strong> <small>[כאשר שנויה אותה</small> ברייתא<small>]</small> — מדובר בה במחילות ה<strong>פתוחות לחול</strong> שכבר אמרנו שדנים אותן לפי פתחן.
 ועוד מציעים: <strong>תא שמע</strong> <small>[בוא ושמע]</small> מאותו מקור ראיה אחרת: נאמר שם כי <strong>גגו</strong> של היכל <strong>קודש</strong> וגג ההיכל הרי לא נזכר בתכנית המקדש בדברי הימים שיכול אתה לומר כפי שדחית כבר, שמתוך שנאמרו כל פרטיו ברוח הקודש אין אתה יכול ללמוד ממנו על הדומה לו, ומכאן שגגיו התקדשו!
 ודוחים: <strong>ותסברא</strong> <small>[ו</small>כי יכול <small>אתה לסבור</small> כן<small>]</small> <strong>והא קתני</strong> <small>[והרי שנינו]:</small> <strong>גגין הללו</strong> של העזרה ולשכותיה <strong>אין אוכלין שם קדשי קדשים ואין שוחטין שם קדשים קלים</strong> שאין דינם כעזרה! <strong>ואלא קשיא</strong> <small>[ואם כן קשה]</small> מה שאמרנו <strong>גגו קדש! אמר רב חמא בר גוריא</strong> גג ההיכל נקרא קודש רק לצורך אכסנת <strong>אותן שתי אמות,</strong> (שני מקלות, או מוטות למידת אמה).
 <strong>דתנן</strong> <small>[ששנינו</small> במשנה<small>]</small> <strong>שתי אמות היו</strong> בלשכה הקרויה <strong>שושן הבירה, אחת על קרן מזרחית צפונית</strong> בלשכה <strong>ואחת על קרן מזרחית דרומית. זו שעל קרן מזרחית צפונית היתה</strong> מידתה <strong>יתירה על</strong> אמה <strong>של משה</strong> רבנו שהיתה בת שישה טפחים <strong>חצי אצבע, וזו שעל קרן מזרחית דרומית היתה יתירה עליה חצי אצבע, נמצאת</strong> אמה <strong>זו יתירה על</strong> אמה <strong>של משה אצבע,</strong>
 <strong>ולמה</strong> עשו אמות מוגדלות ו<strong>היו אחת גדולה ואחת קטנה — שיהיו האומנין</strong> העושים מלאכה בבית המקדש <strong>נוטלין</strong> שכרם לפי מה שעשו כפי שנמדד באמה <strong>קטנה ומחזירין</strong> (עושים עבודה) לפי מידת האמה ה<strong>גדולה, כדי שלא יבואו לידי מעילה.</strong> כי אם טעו בחשבונם ולקחו מעט יותר מן הראוי להם נמצא שהם מועלים בקודש, ולכן תיקנו שיפחיתו קצת משכרם באופן זה, להמנע מטעות אפשרית! ושואלים: <strong>ותרתי</strong> <small>[ושתי]</small> אמות מוגדלות <strong>למה לי?</strong> ומשיבים: <strong>אחת</strong> הקצרה שבין השנים — <strong>לכספא ודהבא</strong> <small>[לכסף וזהב],</small> שעבודות אלו מודדין באמה היתירה רק חצי אצבע, שלא יפסידו האומנים הרבה, <strong>ואחת — לבנינא</strong> <small>[לבנין]</small> שאין קפידה בכך.
 <strong>תנן</strong> <small>[שנינו</small> במשנתנו<small>]:</small> חלל <strong>החלונות ועובי החומה</strong> דינם <strong>כלפנים.</strong> ומבררים: <strong>בשלמא</strong> <small>[נניח]</small> <strong>החלונות משכחת לה דשויה</strong> <small>[יכול אתה למצוא</small> שהם קדושים בקדושת העזרה <small>שהם שוים]</small> <strong>לקרקע</strong> ה<strong>עזרה</strong> ונתקדשו בקדושתה. <strong>אלא עובי החומה</strong> שהוא הרבה למעלה מן הקרקע <strong>היכי משכחת לה</strong> <small>[כיצד מוצא אתה אותה]</small> הזדמנות שיהא עובי החומה שוה לקרקע העזרה? והרי אם לא כן — אף גגות לא נתקדשו!
 ומשיבים: <strong>משכחת לה בבר שורא</strong> <small>[מוצא אתה אותה בחומה קטנה]</small> המצויה בהר הבית שעשויה להיות שוה בגובהה לעזרה, וחומה כעין זו נזכרת <strong>דכתיב</strong> <small>[שנאמר]:</small> <strong>"ויאבל חל וחומה"</strong> (איכה ב, ח) <strong>ואמר ר' אחא ואיתימא</strong> <small>[ויש אומרים]</small> בשם <strong>ר' חנינא</strong> כך פירושו של מקרא זה: <strong>שורא ובר שורא</strong> <small>[חומה וחומה קטנה],</small> האחת לפנים מן השניה וגובה הקטנה כגובה פני העזרה.
 <big>א משנה</big> <strong>שתי חבורות שהיו אוכלין</strong> פסח אחד <strong>בבית אחד,</strong> אינם צריכים לדאוג שייראו כחבורה אחת אלא <strong>אלו הופכין את פניהם הילך</strong> (לצד זה) <strong>ואוכלין, ואלו הופכין את פניהם הילך</strong> (לצד זה) <strong>ואוכלין.</strong> ויכול להיות שיהא <strong>המיחם</strong> ששותים ממנו מים חמים <strong>באמצע</strong> בין החבורות, כדי שיהיה נוח לשמש למזוג ממנו לשתי החבורות ו<strong>כשהשמש</strong> המסייע לשתי החבורות <strong>עומד למזוג</strong> לחבורה שאינו נמנה עמה <strong>קופץ</strong> (סוגר) <strong>את פיו ומחזיר את פניו</strong> שלא יטעה ויאכל בחבורה שאינה שלו <strong>עד שמגיע אצל חבורתו ואוכל</strong> בה. <strong>והכלה</strong> שמתביישת מפני אנשים שאינה מכירה מותר שתהא <strong>הופכת את פניה</strong> מבני החבורה <strong>ואוכלת</strong> אף שהדבר נראה כאילו היא מנוייה בחבורה אחרת <strong>.</strong>
 <big>ב גמרא</big> שואלים: <strong>מתניתין מני</strong> <small>[משנתנו</small> כשיטת <small>מי היא]?</small> ואומרים כשיטת <strong>ר' יהודה היא. דתניא</strong> <small>[ששנויה</small> ברייתא<small>]</small> נאמר: <strong>"על הבתים אשר יאכלו אתו בהם"</strong> (שמות יב, ז) <strong>מלמד</strong> פסוק זה <strong>שהפסח</strong> האחד <strong>נאכל בשתי חבורות</strong> ואפילו כשהן בשתי בתים. <strong>יכול יהא</strong> אחד ממנויו <strong>האוכל</strong> ממנו <strong>אוכל בשתי מקומות תלמוד לומר: "בבית אחד יאכל"</strong> (שמות יב, מו)
 <strong>מכאן אמרו: השמש</strong> שנמנה על הפסח ו<strong>אכל כזית</strong> מן הפסח <strong>בצד התנור</strong> שנצלה בו הפסח ובזה עשה את עצמו מעין חבורה לחוד, <strong>אי</strong> <small>[אם]</small> <strong>פקח הוא ממלא כריסו ממנו</strong> כמה שירצה משום שאחר כך כשיביאו את הפסח למקום אחר לא יוכל עוד לאכול ממנה שהוא כחבורה אחרת, <strong>ואם רצו בני חבורה לעשות עמו טובה</strong> כדי שיוכל להוסיף ולאכול <strong>באין ויושבין בצדו,</strong> אלו <strong>דברי ר' יהודה.</strong>
 <strong>ר' שמעון אומר</strong> היפך הדברים יש להבין מן המקראות <strong>"על הבתים אשר יאכלו אתו בהם" — מלמד שהאוכל אוכל בשתי מקומות,</strong>
## דף פו:
 <strong>יכול יהא</strong> הפסח <strong>נאכל בשתי חבורות</strong> שיתחלקו אוכליו לאחר שקבעו מקום לעצמם <strong>תלמוד לומר: "בבית אחד יאכל".</strong>
 ושואלים: <strong>במאי קמיפלגי</strong> <small>[במה</small> באיזה עקרון <small>נחלקו]?</small> ומשיבים: <strong>ר' יהודה סבר: יש אם למסורת</strong> כלומר עיקר ההבנה הוא כפי הכתיב ואנו יכולים לקרוא "בבית אחד יאכל", שהדברים מוסבים על אוכל הפסח, שעליו לדאוג שיאכל בבית שהוא נמצא בו, אבל אין הקפדה על החבורה. <strong>ור' שמעון סבר: יש אם למקרא</strong> שעיקר ההבנה היא לפי הקרי, ולפי הקרי "יאכל" הכוונה היא לקרבן הפסח שאין לאכלו מחוץ לחבורתו (ר"ח).
 ומכאן לבירור ההלכה <strong>היו יושבין</strong> חבורה אחת של אוכלי הפסח יחד <strong>ונפרסה מחיצה ביניהם</strong> ונעשו כשתי חבורות, <strong>לדברי</strong> ר' יהודה <strong>האומר פסח נאכל בשתי חבורות — אוכלין, לדברי</strong> ר' שמעון <strong>האומר אין פסח נאכל בשתי חבורות — אין אוכלין</strong> שהרי עתה הם שתי חבורות חלוקות.
 ולהיפך: <strong>היו יושבין</strong> בשתי חבורות כשמחיצה ביניהם <strong>ונסתלקה מחיצה ביניהן, לדברי</strong> ר' שמעון <strong>האומר האוכל אוכל בשני מקומות — אוכלין</strong> שהרי מותר לאכול אף במקום אחר; <strong>לדברי</strong> ר' יהודה <strong>האומר אין האוכל אוכל בשני מקומות — אין אוכלין</strong> משום שהמקום בו היתה מונחת המחיצה מוסיף חלל חדש ובשלו נעשה המקום כשני מקומות.
 מסופר: <strong>יתיב רב כהנא קא פשיט ליה מפשט</strong> <small>[ישב רב כהנא</small> ואמר את הדברים הללו <small>בפשטות]</small> כמסקנה אחרונה ובלי שאלות שפריסת מחיצה מחלקתם לשתי חבורות והסרתה גורמת לחלוקת המקום לשנים. <strong>אמר ליה</strong> <small>[לו]</small> <strong>רב אשי לרב כהנא: ותיבעי לך איבעיא</strong> <small>[ויסתפק לך</small> הדבר<small>],</small> שיש מקום לשאול: האם <strong>סילוק מחיצה ועשיית מחיצה</strong> תוך כדי אכילת הפסח ובאותו בית <strong>מי הוי</strong> <small>[האם הוא]</small> <strong>כשני מקומות, וכשתי חבורות דמי</strong> <small>[נחשב]</small> <strong>או לאו?</strong> ואכן אם מעיינים בשאלה זו אין לה תשובה ברורה והיא נשארת ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה כי <strong>הכלה הופכת את פניה.</strong> ושואלים: <strong>מאי טעמא</strong> <small>[מה טעם]</small> הופכת פניה? <strong>אמר ר' חייא בר אבא אמר ר' יוחנן: מפני שהיא בושה</strong> מן המסובין המסתכלים בה.
 בהקשר למשנה זו מסופר: <strong>רב הונא בריה</strong> <small>[בנו]</small> של <strong>רב נתן איקלע</strong> <small>[נזדמן]</small> <strong>לבי</strong> <small>[לבית]</small> <strong>רב נחמן בר יצחק. אמרו ליה</strong> <small>[לו]:</small> <strong>מה שמך</strong> <small>[שימך]?</small> <strong>אמר להו</strong> <small>[להם]:</small> <strong>רב הונא, אמרו: ניתיב מר אפוריא</strong> <small>[ישב אדוני</small> להסב <small>על המטה]</small> בדרך חשיבות! <strong>יתיב</strong> <small>[ישב]</small> מיד ולא סרב מעט מפני הנמוס, <strong>יהבו ליה כסא</strong> <small>[נתנו לו כוס]</small> יין לשתות <strong>קבליה בחד זימנא ושתייה בתרי זימני ולא אהדר אפיה</strong> <small>[קבל</small> את הכוס מיד, <small>בפעם הראשונה, ושתה אותה בשתי פעמים,</small> לגימות, <small>ולא החזיר פניו</small> מן האנשים<small>]</small> וכל הדברים הללו שנראו כיוצאים מדרך הנימוס המקובלת הפליאו את בעלי הבית,
 <strong>אמרו ליה</strong> <small>[לו]:</small> <strong>מאי טעמא קרית לך רב הונא</strong> <small>[מה טעם קורא אתה לעצמך רב הונא]?</small> <strong>אמר להו</strong> <small>[להם]</small> <strong>בעל השם אני,</strong> כלומר הכל קוראים לי כך עוד מצעירותי, ואין בכך צד יהירות. שאלוהו: <strong>מאי טעמא כי אמרו לך ניתיב אפוריא יתבת</strong> <small>[מה טעם כאשר אמרו לך לשבת על המטה ישבת</small> מיד<small>]</small> ולא סרבת מפני הנימוס? <strong>אמר להו</strong> <small>[להם]:</small> כבר שנינו <strong>כל מה שיאמר לך בעל הבית עשה, חוץ מצא</strong> (דבר שאינו הגון),
 ושאלו עוד: <strong>מאי טעמא כי יהבי לך כסא קבלת בחד זימנא</strong> <small>[מה טעם כשנתנו לך כוס קבלת</small> מיד <small>בפעם אחת]</small> ולא סרבת מפני הנימוס? <strong>אמר להו</strong> <small>[להם] :</small> <strong>מסרבין לקטן</strong> ודרך נימוס הוא, <strong>ואין מסרבין לגדול</strong> שאדם חשוב המבקש דבר מה דרך כבוד היא לציית לו מיד. והוסיפו עוד לשאול: <strong>מאי טעמא אשתיתיה בתרי זימני</strong> <small>[מה טעם שתית בשתי פעמים]?</small> <strong>אמר להו</strong> <small>[להם]:</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>השותה כוסו בבת אחת הרי זה גרגרן,</strong> השותה ב<strong>שנים</strong> זוהי <strong>דרך ארץ,</strong> שותה ב<strong>שלשה</strong> הריהו <strong>מגסי הרוח</strong> שמראה שהוא מפונק ומעודן ביותר. ועוד שאלוהו: <strong>מאי טעמא</strong> <small>[מה טעם]</small> <strong>לא אהדרת אפך</strong> <small>[החזרת פניך]</small> מן האחרים כמנהג<small>?</small> <strong>אמר להו</strong> <small>[להם]:</small> <strong>"כלה הופכת פניה" תנן</strong> <small>[שנינו],</small> ואדם אחר אין צורך שיהפוך פניו כשאוכל.
 משום דמיון הדברים מביאים סיפור נוסף: <strong>ר' ישמעאל בר' יוסי איקלע</strong> <small>[נזדמן]</small> <strong>לבי</strong> <small>[לבית]</small> <strong>ר' שמעון בר' יוסי בן לקוניא, יהבו ליה כסא</strong> <small>[נתנו לו כוס]</small> יין לשתות <strong>קבליה בחד זימנא ושתייה בחד זימנא</strong> <small>[קבל אותו</small> מיד <small>בפעם אחת</small> ולא סירב <small>ושתה אותו בפעם אחת]</small> <strong>אמרי ליה</strong> <small>[אמרו לו]:</small> <strong>לא סבר לה מר</strong> <small>[וכי אין אדוני סבור,</small> מקבל<small>]</small> את ההלכה ש<strong>השותה כוסו בבת אחת — הרי זה גרגרן? אמר להו</strong> <small>[להם]</small> <strong>לא אמרי</strong> <small>[אומרים]</small> דבר זה אלא <strong>בכוסך</strong> שהוא <strong>קטן ויינך</strong> שהוא <strong>מתוק</strong> אבל <strong>כריסי רחבה</strong> ולכך אין כן הדבר אצלי.
 <big>ב</big> <strong>אמר רב הונא: בני חבורה נכנסין בשלשה</strong> וכאשר מצויים שלושה צריך השמש להתחיל לשמשם, <strong>ויוצאין אפילו באחד</strong> ואינם צריכים להמתין לאחרים, ועל השמש לשרת את היחידים שנשארו עד שיסיימו כולם. <strong>אמר רבה: והוא דעייל בעידנא דרגילי למיעל</strong> <small>[שנכנס</small> האחרון <small>בזמן שרגילים להכנס]</small> לסעודה, ולא מוקדם או מאוחר מידי, <strong>והוא דרגש בהו דיילא</strong> <small>[שידע בהם השמש]</small> שזה דרכם שמסיים כל אחד מנתו ויוצא ונשארים האחרים עד תום מנתם ואינם סועדים כולם כאחד.
 <strong>אמר רבינא: ונותנין</strong> היחידים שנותרו והאריכו סעודתם <strong>שכר דמים</strong> על הזמן הנוסף שיצטרך השמש לשמשם, <strong>וצריך האחרון להוסיף דמים</strong> לשמש על שטרח בו זמן נוסף. ומעירים: <strong>ולית הלכתא כוותיה</strong> <small>[ואין הלכה כמותו],</small> אלא צריך השמש לסייע עד שיגמור אחרון האורחים בלא תוספת תשלום כלשהי.
## דף פז.
 <big>א משנה</big> <strong>האשה בזמן שהיא בבית בעלה</strong> אם <strong>שחט עליה</strong> (עבורה) <strong>בעלה</strong> קרבן פסח <strong>ושחט עליה</strong> גם <strong>אביה — תאכל משל בעלה</strong> שמן הסתם דעתה לאכול אצל בעלה, ומסתבר שהתכוונה להימנות על חבורתו. <strong>הלכה רגל ראשון</strong> שלאחר נישואיה <strong>לעשות</strong> אותו <strong>בבית אביה</strong> כדרך שהיה נהוג, אם <strong>שחט עליה אביה ושחט עליה בעלה — תאכל במקום שהיא רוצה</strong> שבמקרה זה אין להחליט מה הוא המקום שמעדיפה.
 <strong>יתום</strong> שיש לו כמה אפוטרופסין ו<strong>שחטו עליו אפוטרופסין</strong> וכל אחד מהם צירף אותו לחבורתו — <strong>יאכל במקום שהוא רוצה. עבד של שני שותפין — לא יאכל משל שניהם,</strong> לא מזה ולא מזה, אלא אם כן הסכימו מראש היכן יאכל. <strong>מי שחציו עבד וחציו בן חורין — לא יאכל משל רבו</strong> שלאותו מחצית בן חורין שבו לא התכוון בעליו לתת לו מקרבן הפסח במתנה ונמצא שאינו ממנויי פסח זה ולכן צריך הוא להתנות דבר זה מראש.
 <big>ב גמרא</big> על ההלכה שבמשנה שבמקרים מסויימים מקום אכילת הפסח יהא כפי רצון האוכל, אומרים: <strong>שמעת מינה</strong> <small>[לומד אתה מכאן]</small> ש<strong>יש ברירה</strong> כלומר, שאנו מקבלים את ההנחה שבשעה שהאשה תחליט לאכול מזה או מזה יתברר הדבר למפרע עם איזו חבורה היא נמנית, ושאלה זו בדבר ברירה לא סוכמה בהלכה עדיין. ודוחים: <strong>מאי</strong> <small>[מה</small> משמע<small>]</small> שתאכל במקום שהיא <strong>רוצה</strong> כוונתו <strong>בשעת שחיטה,</strong> שאז עליה להחליט מה היא רוצה.
 <strong>ורמינהו</strong> <small>[משליכים</small> מראים סתירה<small>]</small> ממקור אחר ששנינו בו: <strong>אשה, רגל הראשון</strong> אחר הנישואין <strong>אוכלת</strong> בקרבן פסח <strong>משל אביה. מכאן ואילך, רוצה — אוכלת משל אביה, רוצה</strong> אוכלת <strong>משל בעלה,</strong>
 ומשיבים: <strong>לא קשיא</strong> <small>[קשה]</small> ואין כאן סתירה אלא שני מקרים הם, <strong>כאן</strong> שאמרנו שיכולה תמיד לבחור <strong>ברדופה לילך</strong> באשה הלהוטה תמיד ללכת לבית אביה ומן הסתם שם מוצא חן בעיניה יותר ולכן גם בשאר השנים עדיין סביר לומר שהיא מתלבטת על איזה קרבן להימנות, ולכך אוכלת לפי בחירתה. <strong>כאן</strong> במשנתנו, שלדבריה רק בשנה הראשונה אוכלת לפי בחירתה, אבל בשאר השנים פשוט הדבר שאוכלת משל בעלה בלבד, מדובר <strong>בשאינה רדופה.</strong>
 וכעין זה מצאנו על מדרש המקראות: <strong>"</strong>אני חומה ושדי כמגדלות <strong>אז הייתי בעיניו כמוצאת שלום"</strong> (שיר השירים ח, י), <strong>ואמר ר' יוחנן: ככלה שנמצאת שלימה בבית חמיה</strong> והכל מרוצים בה, <strong>ורדופה</strong> (להוטה) <strong>לילך להגיד שבחה בבית אביה</strong> איך היא מקובלת בבית חמיה. <strong>כדכתיב</strong> <small>[כמו שנאמר]</small> בדומה לכך: <strong>"והיה ביום ההוא נאם ה' תקראי אישי ולא תקראי לי עוד בעלי"</strong> (הושע ב, יח), ש<strong>אמר ר' יוחנן:</strong> שתהא <strong>ככלה בבית חמיה</strong> לאחר נשואיה <strong>ולא ככלה בבית אביה</strong> שהיא מאורסת עדיין ואין עוד קרבה בין בני הזוג.
 <big>ג</big> כיון שהוזכרו כתובים אלה דורשים אף בפסוקים קרובים: <strong>"אחות לנו קטנה ושדים אין לה"</strong> (שיר השירים ח, ח) <strong>אמר ר' יוחנן: זו</strong> רמז ליהודי מדינת <strong>עילם, שזכתה ללמוד</strong> שהיו בין תושביה כאלה שנעשו תלמידי חכמים, אבל <strong>לא זכתה ללמד</strong> שלא זכו להשפיע וללמד לרבים.
 <strong>"אני חומה ושדי כמגדלות"</strong> (שיר השירים ח, י), <strong>אמר ר' יוחנן: "אני חומה" — זו תורה, "ושדי כמגדלות" — אלו תלמידי חכמים</strong> המשפיעים לאחרים מחכמת התורה ובכך מגינים הם על דורם כמגדלי שמירה. <strong>ורבא אמר: "אני חומה" — זו כנסת ישראל, "ושדי כמגדלות" — אלו בתי כנסיות ובתי מדרשות</strong> שמהם יונקת כנסת ישראל את כוחה הרוחני.
 במדרשים בשבח ישראל <strong>אמר רב זוטרא בר טוביה אמר רב: מאי דכתיב</strong> <small>[שנאמר] :</small> <strong>"</strong><strong>אשר בנינו כנטיעים מגודלים בנעוריהם בנותינו כזוית מחטבות תבנית היכל"</strong> (תהילים קמד, יב),
 <strong>"אשר בנינו כנטעים"</strong> שלא נפגמו ונשברו, אלא הם כנטיעות בריאות, <strong>אלו בחורי ישראל שלא טעמו טעם חטא. "בנותינו כזוית" — אלו בתולות ישראל שאוגדות</strong> (שומרות) <strong>פתחיהן לבעליהן,</strong> ואינן נבעלות לאחרים. וראיה לדבר שזויות אלה, הן דבר המלא וסגור? ש<strong>כן הוא אומר: "ומלאו כמזרק כזוית מזבח"</strong> (זכריה ט, טו), הרי שלשון "זווית" מורה על משמעות מילוי, וכן הוא באשה שהיא מלאת תאווה לבעלה <strong>איבעית אימא</strong> <small>[אם תרצה אמור]</small> ראיה <strong>מהכא</strong> <small>[מכאן]</small> מפסוק זה <strong>"מזוינו מלאים מפיקים מזן אל זן"</strong> (תהילים קמד, יג)
 <strong>"מחטבות תבנית היכל" אלו ואלו</strong> כלומר בחורי ישראל ובתולות ישראל השומרים אל צניעותם <strong>מעלה עליהן הכתוב כאילו נבנה</strong> ה<strong>היכל בימיהן.</strong>
 <big>ד</big> וכיון שנזכר מקרא מספר הושע דורשים עוד בדברים האמורים שם. נאמר: <strong>"דבר ה' אשר היה אל הושע</strong> בן בארי <strong>בימי עזיהו יותם אחז יחזקיה מלך יהודה</strong> ובימי ירבעם בן יואש מלך ישראל<strong>"</strong> (הושע א, א). אמרו חכמים: <strong>בפרק</strong> (בזמן) <strong>אחד נתנבאו ארבעה נביאים, וגדול שבכולן</strong> בשנים <strong>הושע, שנאמר: "תחלת דבר ה' בהושע"</strong> (הושע א, ב) שהוא היה הראשון בין בני חבורתו. שאם לא תפרש כן אפשר לשאול: <strong>וכי בהושע דבר תחלה</strong> מכל הנביאים? <strong>והלא ממשה עד הושע כמה נביאים! אמר ר' יוחנן:</strong> הכוונה <strong>תחלה לארבעה נביאים שנתנבאו באותו הפרק, ואלו הן: הושע ישעיה עמוס ומיכה.</strong>
 <strong>אמר לו הקדוש ברוך הוא להושע: בניך</strong> כלומר בני ישראל <strong>חטאו. והיה לו</strong> להושע <strong>לומר</strong> לה' בתחילה: הלוא <strong>בניך הם, בני חנוניך</strong> (אהוביך) <strong>הם, בני אברהם יצחק ויעקב, גלגל רחמיך עליהן,</strong> אבל <strong>לא דיו שלא אמר כך, אלא אמר לפניו: רבונו של עולם, כל העולם שלך הוא,</strong> וכיון שחטאו ישראל <strong>העבירם</strong> (החליפם) <strong>באומה אחרת.</strong>
 <strong>אמר הקדוש ברוך הוא: מה אעשה לזקן זה</strong> שאינו יודע לסנגר על ישראל? <strong>אומר לו: לך וקח אשה זונה והוליד לך בנים זנונים, ואחר כך אומר לו: שלחה מעל פניך. אם הוא יכול לשלוח — אף אני אשלח את ישראל. שנאמר: "ויאמר ה' אל הושע לך קח לך אשת זנונים וילדי זנונים"</strong> (הושע א, ב), <strong>וכתיב</strong> <small>[ונאמר]</small> לאחר מכן: <strong>"וילך ויקח את גמר בת דבלים"</strong> (הושע א, ג), ודרשו חכמים את שמה <strong>"גמר" אמר רב: שהכל גומרים בה</strong> את ביאתם ותאותם. <strong>"בת</strong>
## דף פז:
 <strong>דבלים",</strong> הוא כפל המלה דיבה, <strong>דבה רעה בת דבה רעה</strong> כלומר גם היא וגם אמה היו נושא לדיבה ורינון. <strong>ושמואל אמר:</strong> דבלים היא כפל המלה דבלה, <strong>שמתוקה בפי הכל כדבלה</strong> שכל הגברים יודעים אותה. <strong>ור' יוחנן אמר: שהכל דשים בה כדבלה,</strong> שדבלה, שהיא מן התאנים המיובשות וכבושות, נעשית על ידי דישת וכבישת הגרוגרות.
 <strong>דבר אחר: "גמר", אמר רב יהודה:</strong> רמז הוא <strong>שבקשו</strong> הגויים <strong>לגמר</strong> (לכלות) <strong>ממונן של ישראל בימיה, ר' יוחנן אמר:</strong> לא בקשו בלבד אלא כך עשו <strong>בזזו וגמרו, שנאמר: "כי אבדם מלך ארם וישמם כעפר לדש"</strong> (מלכים ב' יג, ז).
 נאמר: <strong>"ותהר ותלד לו בן ויאמר ה' אליו קרא שמו יזרעאל כי עוד מעט ופקדתי את דמי יזרעאל על בית יהוא והשבתי ממלכות בית ישראל ותהר עוד ותלד בת ויאמר לו קרא שמה לא רחמה</strong> כ<strong>י לא אוסיף עוד ארחם את בית ישראל כי נשא אשא להם ותהר ותלד בן ויאמר ה' אליו קרא שמו לא עמי כי אתם לא עמי ואנכי לא אהיה לכם"</strong> (הושע א, ג-ט),
 <strong>לאחר שנולדו לו שני בנים ובת אחת, אמר לו הקדוש ברוך הוא להושע: לא היה לך ללמוד ממשה רבך?</strong> שהוא רבם של כל הנביאים <strong>שכיון שדברתי עמו פירש מן האשה, אף אתה — בדול עצמך ממנה</strong> מאשה זו, <strong>אמר לו: רבונו של עולם יש לי בנים ממנה ואין אני יכול להוציאה ולא לגרשה.</strong>
 כיון שכך <strong>אמר לו הקדוש ברוך הוא: ומה אתה שאשתך זונה ובניך בני זנונים ואין אתה יודע אם שלך הן אם של אחרים הן כך</strong> אתה קשור בהם, <strong>ישראל שהן בני, בני בחוני</strong> (שנבחנו ועמדו בנסיונות) <strong>בני אברהם יצחק ויעקב,</strong> והם <strong>אחד מארבעה קנינין שקניתי בעולמי</strong> כלומר שהם חשובים כל כך שנאמר עליהם שהם קנינו של הקדוש ברוך הוא
 ואלו הם: <strong>תורה קנין אחד, דכתיב</strong> <small>[שנאמר]:</small> <strong>"ה' קנני ראשית דרכו"</strong> (משלי ח, כב). <strong>שמים וארץ קנין אחד, דכתיב</strong> <small>[שנאמר]:</small> <strong>"</strong>ברוך אברם לאל עליון <strong>קנה שמים וארץ"</strong> (בראשית יד, יט). <strong>בית המקדש קנין אחד, דכתיב</strong> <small>[שנאמר]:</small> <strong>"</strong>ויביאם אל גבול קדשו <strong>הר זה קנתה ימינו"</strong> (תהלים עח, נד). <strong>ישראל קנין אחד דכתיב</strong> <small>[שנאמר]:</small> <strong>"עם זו קנית"</strong> (שמות טו, טז) <strong>ואתה אמרת העבירם</strong> (החליפם) <strong>באמה אחרת!</strong>
 <strong>כיון שידע שחטא עמד לבקש רחמים על עצמו</strong> שימחל לו חטאו שדבר רעה על ישראל. <strong>אמר לו הקדוש ברוך הוא: עד שאתה מבקש רחמים על עצמך בקש רחמים על ישראל שגזרתי עליהם שלש גזירות</strong> רעות שאמר עליהם "יזרעאל" (גלות), "לא עמי" ו"לא רוחמה" <strong>בעבורך</strong> משום שקטרגת עליהם.
 <strong>עמד ובקש רחמים ובטל גזירה. והתחיל לברכן, שנאמר: "והיה מספר בני ישראל כחול הים</strong> אשר לא ימד ולא יספר <strong>והיה במקום אשר יאמר להם לא עמי אתם יאמר להם בני אל חי ונקבצו בני יהודה ובני ישראל יחדיו וזרעתיה לי בארץ ורחמתי את לא רחמה ואמרתי ללא עמי עמי אתה"</strong> (הושע ב' א-כה).
 <strong>אמר ר' יוחנן: אוי לה לרבנות</strong> (לשררה) <strong>שמקברת את בעליה</strong> שמקצרת את ימיהם. וראיה לדבר <strong>שאין לך כל נביא ונביא שלא קיפח</strong> (איבד) <strong>ארבעה מלכים בימיו,</strong> כפי שנאמר בהושע, וכן <strong>נאמר</strong> עוד: <strong>"חזון ישעיהו בן אמוץ אשר חזה על יהודה וירושלים</strong> בימי עוזיהו יותם אחז יחזקיהו מלכי יהודה<strong>"</strong> (ישעיה א, א), שארבעה מלכים מתו בימיו, ושררתם היא שגרמה להם למות בקיצור ימים והוא האריך ימים מכולם.
 <strong>אמר ר' יוחנן מפני מה זכה ירבעם בן יואש מלך ישראל להמנות</strong> בכתוב <strong>עם מלכי יהודה</strong> הצדיקים <strong>מפני שלא קבל לשון הרע על עמוס.</strong>
 ושואלים: <strong>ומנלן דאימני</strong> <small>[ומנין לנו שנמנה]</small> עמם? ומשיבים: שנאמר <strong>"דבר ה' אשר היה אל הושע בן בארי בימי עזיה יותם אחז יחזקיה מלכי יהודה ובימי ירבעם בן יואש מלך ישראל"</strong> (הושע א, א).
 <strong>ומנלן</strong> <small>[ומנין לנו]</small> ש<strong>לא קיבל לשון הרע — דכתיב</strong> <small>[שנאמר]:</small> <strong>"וישלח אמציה כהן בית אל אל ירבעם מלך ישראל לאמר קשר עליך</strong> עמוס בקרב בית ישראל וגו'<strong>"</strong> (עמוס ז, י), <strong>וכתיב</strong> <small>[ונאמר]:</small> <strong>"כי כה אמר עמוס בחרב ימות ירבעם</strong> וישראל גלה יגלה מעל אדמתו<strong>"</strong> (עמוס ז, יא) <strong>אמר</strong> ירבעם: <strong>חס ושלום אמר אותו צדיק כך</strong> שירבעם ימות בחרב <strong>ואם אמר — מה אעשה לו</strong> ומדוע יענש? <strong>שכינה אמרה לו</strong> והוא חייב לנבא.
 <big>ב</big> <strong>אמר ר' אלעזר: אפילו בשעת כעסו של הקדוש ברוך הוא</strong> הריהו <strong>זוכר את הרחמים. שנאמר: "כי לא אוסיף עוד ארחם את בית ישראל"</strong> (הושע א, ו), שגם בשעת הדין נזכרת לשון רחמים ("ארחם"). <strong>ר' יוסי בר ר' חנינא אמר מהכא</strong> <small>[מכאן]</small> מהמשך הפסוק: <strong>"כי נשא אשא להם",</strong> משמע שה' מבטיח להם סליחה.
 <strong>ואמר ר' אלעזר: לא הגלה הקדוש ברוך הוא את ישראל לבין האומות אלא כדי שיתוספו עליהם גרים, שנאמר: "וזרעתיה לי בארץ"</strong> (הושע ב, כה). <strong>כלום אדם זורע סאה — אלא</strong> כדי <strong>להכניס כמה כורין</strong> ואף ישראל יתוספו עליהם עוד מבני הגרים בזמן הגלות.
 <strong>ור' יוחנן אמר מהכא</strong> <small>[מכאן]</small> יש להביא ראיה לרעיון זה שנאמר: <strong>"ורחמתי את לא רחמה</strong> ואמרתי ללא עמי עמי אתה<strong>"</strong> (הושע ב, כה) כלומר גם אלה שלא היו עם ישראל ("לא עמי") יהפכו ליהודים ("עמי אתה"). 
 ועוד <strong>אמר ר' יוחנן משום ר' שמעון בן יוחי: מאי דכתיב</strong> <small>[מהו שנאמר]:</small> <strong>"אל תלשן עבד אל אדנו פן יקללך ואשמת"</strong> (משלי ל, י), <strong>וכתיב: "דור אביו יקלל ואת אמו לא יברך"</strong> (משלי ל, יא), ולכאורה יש לתמוה <strong>משום</strong> את <strong>אביו יקלל ואת אמו לא יברך אל תלשן?</strong>
 ומה הקשר בין הפסוקים <strong>אלא</strong> בא להדגיש וללמדך <strong>אפילו דור</strong> של רשעים <strong>ש</strong>את <strong>אביו יקלל ואת אמו לא יברך</strong> — בכל זאת <strong>אל תלשן עבד אל אדניו. מנלן</strong> <small>[מנין לנו]</small> ראיה לזה — <strong>מהושע</strong> שכעס ה' עליו על שקיטרג על ישראל — למרות חטאיהם.
 <strong>אמר ר' אושעיא: מאי דכתיב</strong> <small>[מהו שנאמר]</small> <strong>"צדקת פרזונו בישראל"</strong> (שופטים ה, יא), <strong>צדקה עשה הקדוש ברוך הוא בישראל שפזרן לבין האומות</strong> שאילו הגלה אותם למקום אחד בשעת הגזירה היו חס ושלום מתכלים כאחד. <strong>והיינו דאמר ליה ההוא מינא</strong> <small>[זהו שאמר לו מין אחד]</small> <strong>לר' חנינא: אנן מעלינן מינייכו</strong> <small>[אנחנו</small> הגויים <small>מעולים מכם</small> היהודים<small>]</small> לגבי סובלנות, <strong>כתיב בכו</strong> <small>[נאמר בכם]:</small> <strong>"כי ששת חדשים ישב שם</strong> יואב וכל ישראל עד הכרית כל זכר באדום<strong>"</strong> (מלכים א' יא, טז), <strong>ואלו אנן איתינכו גבן כמה שני ולא קא עבדינן לכו מידי</strong> <small>[ואלו אנחנו אתם נמצאים אצלנו כמה שנים ואין אנו עושים לכם דבר]</small> <strong>אמר לו: רצונך יטפל לך תלמיד אחד</strong> והוא ישיבך תשובה בענין זה.
 <strong>נטפל ליה</strong> <small>[לו]</small> <strong>ר' אושעיא אמר ליה</strong> <small>[לו]:</small> טעם הדבר אינו משום צדקתכם, אלא <strong>משום דלא ידעיתו היכי תעבדו</strong> <small>[משום שאינכם יודעים איך תעשו]</small> שבענין זה, <strong>תכלינן כולהו — ליתנהו גבייכו</strong> <small>[תכלו את כל</small> היהודים <small>אין הם</small> נמצאים <small>אצלכם]</small> <strong>מאי דאיכא גבייכו</strong> <small>[</small>אם תכלו את <small>מי שנמצאים אצלכם],</small> <strong>קרי לכו מלכותא קטיעתא</strong> <small>[יקראו לכם מלכות קטועה]</small> שהורגת חלק מאנשיה. <strong>אמר</strong> לו אותו מין: <strong>גפא דרומאי!</strong> נשבע באלילי רומי, <strong>בהא נחתינן ובהא סלקינן</strong> <small>[ב</small>בעיה <small>זו אנו עולים וב</small>בעיה <small>זו אנו יורדים]</small> שאנו מתחבטים באמת תמיד בבעיה זו ואיננו יודעים מה לעשות בישראל.
 <big>ג</big> <strong>תני</strong> <small>[שנה]</small> <strong>ר' חייא: מאי דכתיב</strong> <small>[שנאמר]:</small> <strong>"אלהים הבין דרכה והוא ידע את מקומה"</strong> (איוב כח, כג) <strong>יודע הקדוש ברוך הוא את ישראל שאינן יכולין לקבל גזירות אכזריות אדום לפיכך הגלה אותם לבבל</strong> שאנשיה פחות אכזריים. <strong>ואמר ר' אלעזר: לא הגלה הקדוש ברוך הוא את ישראל לבבל אלא מפני שעמוקה כשאול</strong> שהרי היא ארץ עמקים ובקעה כדי לרמז להם את מה <strong>שנאמר: "מיד שאול אפדם ממות אגאלם"</strong> (הושע יג, יד). <strong>ר' חנינא אמר: מפני שקרוב לשונם</strong> של בני בבל, הוא הארמית, <strong>ללשון תורה</strong> ומסייע הדבר לישראל הגרים בה ללמוד תורה.
 <strong>ר' יוחנן אמר: מפני ששיגרן לבית אמן</strong> שהרי מולדת אבות האומה היא בארם נהריים אשר בבבל. <strong>משל לאדם שכעס על אשתו להיכן משגרה — לבית אמה.</strong>
 <strong>והיינו</strong> <small>[וזו היא]</small> דרשתו של <strong>ר' אלכסנדרי</strong> ש<strong>אמר: שלשה חזרו למטעתן</strong> (למקומן הראשון), <strong>אלו הן: ישראל, כסף מצרים, וכתב</strong> שהיה על <strong>לוחות</strong> הברית. <strong>ישראל — הא דאמרן</strong> <small>[זו שאמרנו]</small> שחזרו לבבל. <strong>כסף</strong> שבזזו ישראל מ<strong>מצרים דכתיב</strong> <small>[שנאמר]:</small> <strong>"ויהי בשנה החמישית למלך רחבעם עלה שושק מלך מצרים על ירושלם</strong> ויקח את אוצרות בית ה' ואת אוצרות בית המלך ואת הכל לקח<strong>"</strong> (מלכים א' יד, כה-כו). <strong>כתב הלוחות דכתיב</strong> <small>[שנאמר]:</small> <strong>"</strong>ואתפוש בשני הלוחות ואשליכם מעל שתי ידי <strong>ואשברם לעיניכם"</strong> (דברים ט, יז), ו<strong>תנא</strong> <small>[שנויה</small> תוספתא<small>]:</small> <strong>לוחות נשברו ואותיות פורחות</strong> וחוזרות למקומן הראשון לעיני ישראל הרואים זאת.
 <strong>עולא אמר:</strong> שגלו ישראל לבבל <strong>כדי שיאכלו</strong>
## דף פח.
 <strong>תמרים</strong> הגדלים הרבה בבבל וניתן להשיגם בקלות ובזול <strong>ויעסקו בתורה.</strong> אגב כך מסופר: <strong>עולא איקלע לפומבדיתא קריבו ליה טירינא דתמרי</strong> <small>[עולא הזדמן לפומבדיתא הביאו לו סל תמרים]</small> <strong>אמר להו</strong> <small>[להם]</small> למארחיו: <strong>כמה כי הני בזוזא</strong> <small>[כמה כאלה בדינר]?</small> <strong>אמרו ליה</strong> <small>[לו]:</small> <strong>תלת בזוזא</strong> <small>[שלושה</small> כאלה <small>בדינר]</small> <strong>אמר: מלא צנא דדובשא בזוזא, ובבלאי לא עסקי באורייתא</strong> <small>[מלוא הכד דבש בזוז</small> אחד <small>והבבלים אינם עוסקים בתורה]</small> כראוי להם, והרי אין להם צורך לטרוח הרבה במזונותיהם, והיה עליהם לעסוק יותר בתורה.
 <strong>בליליא צערוהו</strong> <small>[בלילה ציערו אותו</small> התמרים<small>]</small> שאכילת תמרים הרבה גורמת לבעיות עיכול והצטער בשלהם כל הלילה. <strong>אמר</strong> על כך: <strong>מלא צנא סמא דמותא בזוזא בבבל</strong> <small>[מלא הכד סם המות</small> עולה רק <small>זוז בבבל]</small> ולמרות שניזונים מסם מוות זה, בכל זאת <strong>בבלאי עסקי באורייתא</strong> <small>[הבבלים עוסקים בתורה].</small>
 <big>א</big> ומכאן חוזרים אנו לענין נבואות נחמה הקשורות גם בנביא הושע. <strong>ואמר ר' אלעזר מאי דכתיב</strong> <small>[מהו שנאמר]:</small> <strong>"והלכו עמים רבים ואמרו לכו ונעלה אל הר ה' אל בית אלהי יעקב</strong> ויורנו מדרכיו ונלכה באורחותיו<strong>"</strong> (ישעיה ב, ג), ויש לתמוה: וכי הוא <strong>אלהי יעקב ולא אלהי אברהם ויצחק?</strong> ומה טעמה של הדגשה זו?
 <strong>אלא</strong> בא הדבר לרמז לנו כי בית ה' יהיה באופן שקראהו יעקב, <strong>לא כאברהם שכתוב בו</strong> שכינה את מקום המקדש בשעת תפילתו שם <strong>"הר", שנאמר: "אשר יאמר היום בהר ה' יראה"</strong> (בראשית כב, יד), <strong>ולא כיצחק שכתוב בו</strong> שכינהו בשעת תפילתו שם בלשון <strong>"שדה", שנאמר: "ויצא יצחק לשוח בשדה"</strong> (בראשית כד, סג), <strong>אלא כיעקב שקראו</strong> בשעת תפילתו שם <strong>"בית", שנאמר: "ויקרא את שם המקום ההוא בית אל"</strong> (בראשית כח, יט).
 <strong>אמר ר' יוחנן: גדול קבוץ גליות כיום שנבראו בו שמים וארץ.</strong> וראיה לדבר ממה <strong>שנאמר: "ונקבצו בני יהודה ובני ישראל יחדו ושמו להם ראש אחד ועלו מן הארץ כי גדול יום יזרעאל"</strong> (הושע ב, ב), וכן נאמר: <strong>"ויהי ערב ויהי בקר יום אחד"</strong> (בראשית א, ה), ולמדים יום יום לגזירה שוה.
 <big>ב</big> במשנה שנינו כי <strong>יתום ששחטו עליו אפוטרופסין</strong> שלו אוכל במקום שרוצה. ומעירים: <strong>שמעת מינה</strong> <small>[לומד אתה מכאן]</small> ש<strong>יש ברירה</strong> כי היתום יכול לבחור לאחר השחיטה באיזה פסח יאכל ואז יחשב כאילו היתה דעתו על כך מתחילה. ופתרנו על ידי כך בעיה יסודית אם יש או אין ברירה. כלומר אם מיחסים ערך רטרואקטיבי להחלטה שנתקבלה מאוחר יותר, <strong>אמר ר' זירא:</strong> אין זו הוכחה, שכן נאמר: <strong>"</strong>שה לבית אבות <strong>שה לבית"</strong> (שמות יב, ג) — <strong>מכל מקום.</strong> כלומר: אדם לוקח ושוחט עבור בני ביתו הקטנים, ואין צורך להסכמתם לכך.
 <strong>תנו רבנן</strong> <small>[שנו חכמים]:</small> <strong>"שה לבית" — מלמד שאדם מביא ושוחט</strong> קרבן פסח <strong>על ידי</strong> (עבור) <strong>בנו ובתו הקטנים ועל ידי עבדו ושפחתו הכנענים בין מדעתן בין שלא מדעתן, אבל אינו שוחט על ידי בנו ובתו הגדולים ועל ידי עבדו ושפחתו העברים ועל ידי אשתו אלא מדעתן</strong> שאלה יש להם אישיות עצמאית ואינו יכול לכפות אותם.
 <strong>תניא אידך</strong> <small>[שנויה</small> ברייתא <small>אחרת]:</small> <strong>לא ישחוט אדם לא על ידי בנו ובתו הגדולים ועל ידי עבדו ושפחתו העברים ועל יד אשתו אלא מדעתן. אבל שוחט הוא על ידי בנו ובתו הקטנים ועל ידי עבדו ושפחתו הכנענים בין מדעתן ובין שלא מדעתן, וכולן ששחטו</strong> הם עצמם פסח <strong>ושחט רבן עליהן — יוצאין בשל רבן ואין יוצאין בשל עצמן</strong> משום שאין להם רשות לעשות משל עצמם אם רבן מתכוון להאכיל אותן משלו,
 <strong>חוץ מן האשה שיכולה למחות</strong> בבעלה ולומר לו: "איני ניזונת ואיני עושה עמך מלאכה", ולכך יכולה אף להקריב משלה.
 ושואלים: <strong>מאי שנא אשה</strong> <small>[במה שונה אשה]</small> ומדוע שונה דינה מדין בנו ובתו הגדולים או עבדו ושפחתו העבריים? <strong>אמר רבא</strong> הכוונה היא <strong>אשה וכל דדמי לה</strong> <small>[אשה וכל הדומה לה]</small> שכל אלה שיש להם אישיות עצמאית מבחינה משפטית אם שחטו לעצמם — יוצאים משל עצמם.
 ומעירים: <strong>הא גופא קשיא</strong> <small>[זו עצמה קשה]</small> <strong>אמרת</strong> תחילה <strong>חוץ מן האשה שיכולה למחות, טעמא</strong> <small>[הטעם</small> דוקא<small>]</small> <strong>דמחי</strong> <small>[שמחתה]</small> <strong>הא לא מחי</strong> <small>[הרי אם לא מחתה]</small> <strong>נפקא</strong> <small>[יוצאת]</small> <strong>בשל בעלה, והא קתני רישא</strong> <small>[הרי שנינו בראש</small> אותה ברייתא<small>]</small> שאינו שוחט על ידי בנו <strong>ולא על ידי אשתו אלא מדעתן</strong> ונדייק: <strong>הא סתמא</strong> <small>[הרי סתם]</small> אם לא גלתה דעתה — אינה יוצאת!
 ומסבירים: <strong>מאי</strong> <small>[מה</small> פירוש<small>]</small> <strong>"אלא מדעתן" לאו דאמרי אין</strong> <small>[לא שאמרו כן]</small> וגילו דעתם בפירוש שמסכימים, <strong>אלא בסתמא</strong> <small>[בסתם]</small> הרי זה כמדעתם, שבודאי הסכימו לכך, <strong>לאפוקי היכא דאמור לא</strong> <small>[להוציא מקום שאמרו לא].</small>
 ומקשים: <strong>והא</strong> <small>[והרי]</small> שנינו שם: <strong>כולם ששחטו ושחט רבן עליהן — יוצאין בשל רבן דבסתמא</strong> <small>[ב</small>מקרה של <small>סתם</small> שלא מחו ולא הסכימו במפורש<small>]</small> <strong>וקתני</strong> <small>[ושנינו]:</small> <strong>חוץ מן האשה מפני שיכולה למחות,</strong> משמע שבסתם אינו כמדעתם!
 <strong>אמר רבא: כיון ששחטו</strong> לעצמן <strong>אין לך מיחוי גדול מזה</strong> שכאילו שבכך אמרו במפורש שלא רצו לאכול משל הבעל והאב אלא לאכול משל עצמם.
 <big>ג</big> שנינו במשנה: <strong>עבד של שני שותפים</strong> אינו יכול לאכול לא משל זה ולא משל זה. <strong>רמי ליה</strong> <small>[הקשה לו,</small> הראה סתירה<small>]</small> <strong>רב עינא סבא</strong> <small>[הזקן]</small> <strong>לרב נחמן: תנן</strong> <small>[שנינו</small> במשנתנו<small>]</small> <strong>עבד של שני שותפין לא יאכל משל שניהן. והתניא</strong> <small>[והרי שנויה</small> ברייתא<small>]:</small> <strong>רצה — מזה אוכל, רצה — מזה אוכל!</strong>
 <strong>אמר ליה</strong> <small>[לו]</small> רב נחמן: <strong>עינא סבא</strong> <small>[הזקן]</small> <strong>ואמרי לה</strong> <small>[ויש אומרים]:</small> אמר לו <strong>פתיא אוכמא</strong> <small>[סיר שחור]</small> שהוא כינוי חיבה לאדם שיגע ועמל הרבה עד שהושחר מעמל התורה, <strong>מיני ומינך תסתיים שמעתתא</strong> <small>[ממני וממך תסתיים</small> ותתברר <small>ההלכה].</small> <strong>מתניתין</strong> <small>[משנתינו],</small> מדובר <strong>בדקפדי אהדדי</strong> <small>[שמקפידים</small> הבעלים <small>זה על זה]</small> ואינם רוצים ליהנות זה מזה ולכן בהאכלת העבד המשותף גם כן מקפידים, <strong>ברייתא — דלא קפדי אהדדי</strong> <small>[בברייתא</small> מדובר <small>שאינם מקפידים זה על זה]</small> וכיון שכך יכול לאכול משל מי שירצה.
 <big>ד</big> שנינו במשנה: <strong>מי שחציו עבד וחציו בן חורין לא יאכל משל רבו,</strong> ונדייק: <strong>משל רבו הוא</strong> ש<strong>לא יאכל, אבל משל עצמו — יאכל. והא תניא</strong> <small>[והרי שנויה</small> ברייתא<small>]:</small> <strong>לא יאכל לא משלו ולא משל רבו.</strong>
 ומשיבים: <strong>לא קשיא</strong> <small>[אין זה קשה],</small> <strong>כאן</strong> שאמרנו שלא יאכל לא משל עצמו ולא משל רבו, מדובר <strong>כמשנה ראשונה</strong> כדעת בית הלל שהעבד נחשב מחצה לעצמו ומחצה לרבו. <strong>כאן</strong> שאמרנו שיכול לאכול משל עצמו, מדובר <strong>כמשנה אחרונה,</strong> ששינו את מעמדו של מי שחציו עבד. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שחציו עבד וחציו בן חורין</strong> עושה סדר זה: <strong>עובד את רבו יום אחד ואת עצמו</strong> (עבור עצמו) כאדם חופשי <strong>יום אחד,</strong> אלו <strong>דברי בית הלל, בית שמאי אומרים:</strong>
## דף פח:
 <strong>תקנתם</strong> אמנם <strong>את רבו</strong> שעל ידי סדור זה אינו מפסיד כלום, אולם <strong>את עצמו לא תקנתם.</strong> כיצד? <strong>לישא שפחה — אינו יכול שכבר חציו בן חורין</strong> וישראל בן חורין אסור בשפחה, <strong>לישא בת חורין אינו יכול שעדיין חציו עבד</strong> ואסור לבת ישראל להנשא לעבד. ואם תאמר <strong>יבטל</strong> מנשואין כלל, <strong>והלא לא נברא העולם אלא לפריה ורביה, שנאמר: "לא תהו בראה אלא לשבת יצרה"</strong> (ישעיה מה, יח). <strong>אלא מפני תיקון העולם כופין את רבו ועושה אותו בן חורין, וכותב</strong> העבד <strong>שטר על חצי דמיו</strong> ומשלם לרבו.
 <strong>וחזרו בית הילל</strong> בהם <strong>להורות כבית שמאי.</strong> ולפי משנה אחרונה זו שלאחר חזרת בית הלל, נמצא שמי שחציו עבד הריהו כבן חורין גמור, שהרי רבו חייב לשחררו.
 <big>א משנה</big> <strong>האומר לעבדו: צא ושחוט עלי</strong> (עבורי) <strong>את הפסח,</strong> ולא פירש מה לשחוט עבורו. אם <strong>שחט גדי — יאכל, שחט טלה — יאכל. שחט גדי וטלה — יאכל מן הראשון</strong> שנשחט והשני ישרף.
 אמר לו רבו מה לשחוט לפסח אבל <strong>שכח</strong> העבד <strong>מה אמר לו רבו כיצד יעשה? ישחט טלה וגדי,</strong> ויתנה <strong>ויאמר: אם גדי אמר לי רבי</strong> הרי <strong>גדי</strong> יהיה לקרבנו <strong>שלו וטלה</strong> יהיה לקרבן <strong>שלי. ואם טלה אמר לי רבי</strong> הרי <strong>הטלה שלו וגדי שלי</strong> ולאחר זמן יבחר הרב מה שירצה.
 <strong>שכח</strong> גם <strong>רבו מה אמר</strong> לו הרי אינו יכול לאכול אף מאחד מהם, שמא לא זה הוא הקרבן שנמנה עליו, לכן <strong>שניהן</strong> גם הגדי וגם הטלה <strong>יצאו לבית השריפה</strong> שהם קרבנות שאין להם אוכלים, אבל <strong>פטורין</strong> האדון והעבד <strong>מלעשות פסח שני</strong> שהרי מכל מקום נשחט האחד ונזרק דמו כדין, אף שאין ידוע איזהו.
 <big>ב גמרא</big> על ההלכה הראשונה שבמשנה תוהים: "שחט גדי — יאכל, שחט טלה — יאכל", <strong>פשיטא</strong> <small>[פשוט</small> מובן מאליו<small>]</small> שאם לא פירש רצונו, הרי כל מה שנשחט עבורו הריהו כמנוי עליו! ומתרצים: אם <strong>שחט גדי יאכל, אף על גב</strong> <small>[אף על פי]</small> שהאדון <strong>רגיל בטלה</strong> שבכל שנה לוקח טלה לפיסחו אם שחט עבדו גדי — יאכלנו, וכן אם <strong>שחט טלה יאכל, אף על גב</strong> שהאדון <strong>רגיל בגדי.</strong>
 אמרנו במשנה: אם <strong>שחט גדי וטלה יאכל מן הראשון</strong> ומקשים: <strong>והא תניא</strong> <small>[והרי שנינו</small> בברייתא<small>]:</small> <strong>אין נמנין על שני פסחים כאחד</strong> והרי כאן יש לו גם טלה וגם גדי לפניו והוא בורר מביניהם לאחר שחיטה!
 ומשיבים: <strong>מתניתין</strong> <small>[משנתנו]</small> מדברת <strong>במלך ומלכה</strong> וכיוצא בהם כל הסומכים במאכלם על עבדיהם ונוח להם בכל מה שנשחט עבורם, ולכך משנשחט הראשון הרי קיבלוהו כקרבנם והשני נשחט בחינם.
 <strong>והתניא</strong> <small>[ו</small>אכן <small>כן שנויה</small> ברייתא<small>]:</small> <strong>אין נמנין על שני פסחים כאחד, ומעשה במלך ומלכה שאמרו לעבדיהם: צאו ושחטו עלינו את הפסח, ויצאו ושחטו עליהן שני פסחים. באו ושאלו את המלך</strong> איזה מהם רצונו לאכול, <strong>אמר להם: לכו ושאלו את המלכה. באו ושאלו מן המלכה אמרה להם: לכו ושאלו את רבן גמליאל</strong> ויפסוק הלכה.
 <strong>באו ושאלו את רבן גמליאל אמר להם: מלכה ומלך דדעתן קלה עליהן</strong> ואין זה חשוב בעיניהם אם יאכלו טלה או גדי, שאינם מקפידים על איבוד הכסף, ולא על המאכל, שכן יש להם רוב מעדנים — <strong>יאכלו מן הראשון</strong> שנשחט. אבל <strong>אנן</strong> <small>[אנחנו]</small> שאר אנשים <strong>לא נאכל לא מן הראשון ולא מן השני</strong> שהרי אין נמנים על שני פסחים כאחד. אגב סיפור זה מספרים מעשה דומה.
 <strong>ושוב פעם אחת נמצאת הלטאה</strong> מתה <strong>בבית המטבחים</strong> של בית המלך והלטאה היא מן השרצים שנבלתם מטמאה במגע <strong>ובקשו לטמא כל הסעודה כולה, באו ושאלו את המלך, אמר להם: לכו ושאלו את המלכה, באו ושאלו את המלכה, אמרה להם: לכו ושאלו את רבן גמליאל</strong>
 <strong>באו ושאלו אותו אמר להם: בית המטבחים</strong> היה <strong>רותח</strong> (חם מאוד) <strong>או צונן? אמרו לו: רותח. אמר להם: לכו והטילו עליה</strong> על הלטאה <strong>כוס של צונן. הלכו והטילו עליה כוס של צונן וריחשה</strong> (וזחלה מעט) ונמצא שעדיין היא חיה וכיון שכך <strong>טהר רבן גמליאל כל הסעודה כולה</strong> שהרי שרץ חי אינו מטמא.
 והעירו: <strong>נמצא מלך תלוי במלכה, ונמצאת מלכה תלויה ברבן גמליאל, ונמצאת כל הסעודה</strong> של המלך <strong>תלויה ברבן גמליאל.</strong>
 <big>ג</big> שנינו במשנה: אם <strong>שכח</strong> העבד <strong>מה שאמר לו רבו</strong> יקח טלה וגדי ויתנה ויאמר: אם גדי אמר לי רבי, הרי גדי שלו והטלה שלי, ותוהים: <strong>שלי?!</strong> כיצד יכול העבד לומר שטלה זה הוא שלו הלוא לעבד אין זכות של קנין פרטי לפי הכלל: <strong>מה שקנה עבד קנה רבו,</strong> ואם כן לא נפתר דבר על ידי כך.
 <strong>אמר אביי</strong> כך יש לעשות: <strong>הולך</strong> העבד <strong>אצל רועה הרגיל רבו אצלו, דניחא ליה בתקנתא דרביה</strong> <small>[</small>שאותו רועה <small>נוח לו,</small> שרוצה <small>בתקנת בעליו</small> של העבד<small>]</small> שייצא ידי חובת הפסח <strong>ומקני ליה</strong> <small>[ומקנה לו]</small> הרועה <strong>חד מינייהו</strong> <small>[אחד מהם]</small> <strong>על מנת שאין לרבו רשות בו</strong> ועל סמך תנאי זה קונה העבד לעצמו, וכיון שקנה לעצמו יכול העבד להתנות מה שלו ומה של רבו.
 <big>ד</big> שנינו במשנה שאם פירש הרב לעבד על העדפתו ואחר כך <strong>שכח רבו</strong> עצמו <strong>מה שאמר לו</strong> ישרפו שני הפסחים ופטורים הוא ורבו מפסח שני. <strong>אמר אביי: לא שנו</strong> שנפטרו בפסח זה <strong>אלא ששכח אחר זריקה, דבעידנא דאיזריק דם הוה חזי לאכילה</strong> <small>[שבזמן שנזרק הדם</small> של שניהם <small>היה</small> הפסח <small>ראוי לאכילה]</small> ונשחט הפסח בכשרות. ואף שלאחר מכן נשכח ואינם יכולים לאכלו מכל מקום פטור מפסח שני, <strong>אבל שכח לפני זריקה, דכי איזריק דם לא הוה חזי לאכילה</strong> <small>[שכאשר נזרק הדם לא היה ראוי לאכילה]</small> — <strong>חייב בפסח שני.</strong>
 <strong>איכא דמתני לה אברייתא</strong> <small>[יש ששונים את</small> דבריו אלה של אביי <small>על ברייתא]</small> והיא: <strong>חמשה שנתערבו עורות פסחיהן זה בזה, ונמצאת יבלת באחד מהן</strong> שנתברר איפוא שהיה הפסח פסול מעיקרו הרי כל הפסחים <strong>כולן יוצאין לבית השריפה</strong> מחשש שכל אחד מהם הוא הקרבן הפסול, <strong>ופטורין</strong> בעליהם <strong>מלעשות פסח שני.</strong>
 ועל כך <strong>אמר אביי: לא שנו אלא שנתערבו</strong> העורות <strong>לאחר זריקה, דבעידנא דאיזריק דם מיהא הוה חזי לאכילה</strong> <small>[שבזמן שנזרק הדם על כל פנים היו ראויים</small> שאר הקרבנות <small>לאכילה]</small> <strong>אבל נתערבו</strong> העורות <strong>לפני זריקה — חייבין לעשות פסח שני.</strong>
 ומעירים: <strong>מאן דמתני אמתניתין</strong> <small>[מי ששונה</small> ומייחס דבריו אלה של אביי <small>לגבי משנתנו],</small> שאף שודאי שתי הבהמות כשרות לקרבן, מכל מקום חוסר ידע לגבי זהות המנויים שנוצר לפני זריקת הדם פוסל את שתיהן, <strong>כל שכן</strong> שאומר הוא כן לגבי ה<strong>ברייתא,</strong> שהרי בברייתא בהמה אחת ודאי פסולה לקרבן אולם <strong>מאן דמתני אברייתא</strong> <small>[מי ששונה</small> מייחס זאת, <small>לברייתא],</small> <strong>אבל אמתניתין</strong> <small>[על משנתנו]</small> <strong>לא.</strong> והטעם: <strong>כיון</strong> ששני הפסחים <strong>כשרין נינהו</strong> <small>[הם]</small> <strong>דאי אידכר הוי חזי לאכילה</strong> <small>[שאם</small> היה <small>נזכר היה ראוי לאכילה]</small> אחד מהם, <strong>קמי שמיא גליא</strong> <small>[לפני השמים,</small> ה', <small>גלוי]</small> איזה מהם היה ראוי, שלא היה אחד מהם פסול ממש בגופו אלא נפסל מתוך חוסר ידיעה. מה שאין כן בברייתא שאחד מן הפסחים היה ודאי פסול.
 לגופה של אותה ברייתא דנים <strong>אמר מר</strong> <small>[החכם]</small> באותה ברייתא שכולם <strong>פטורין מלעשות פסח שני.</strong> ושואלים: <strong>והא איכא חד דלא נפיק</strong> <small>[והרי יש אחד</small> מהם <small>שלא יצא]</small> בפסח ראשון שאמנם אותם ארבעה שנשחט עליהם הפסח בכשרות ואינם יודעים איזה הוא — הם ודאי יצאו ידי חובת הפסח, אולם זה שהיתה יבלת בפסחו הרי בשעת זריקה לא היה קרבנו ראוי, ולא יצא ידי חובה! 
 ומשיבים: <strong>משום</strong> ש<strong>לא איפשר</strong> לעשות אחרת; שכיצד יעשו? <strong>ליתי כל חד וחד פסח</strong> <small>[</small>אם <small>יביא כל אחד ואחד</small> מהם <small>פסח</small> שני<small>],</small> אם כן <strong>קא מייתי</strong> <small>[הריהו מביא]</small> <strong>חולין לעזרה</strong> שהרי <strong>ארבעה מינייהו עבדי להו</strong> <small>[שארבעה מהם</small> כבר <small>עשו אותו]</small> את הפסח.
 ואם <strong>ליתי כולהו חד פסח</strong> <small>[שיביאו כולם פסח אחד]</small> כחבורה אחת, אם כן <strong>נמצא פסח נאכל שלא למנויו</strong> שהרי ארבעה מהם כבר נמנו ויצאו ידי חובתם בפסח ראשון, ואף פסח שני נפסל בכך.
 על תרוץ זה תוהים: <strong>האי מאי</strong> <small>[זה מהו],</small> כלומר מה טעם בדבר? הלוא אפשר לעשות כך: <strong>ניתי כל חד מינייהו פסחו</strong> <small>[יביא כל אחד מהם את פסחו]</small> <strong>וניתני, ונימא</strong> <small>[ויתנה ויאמר]:</small> <strong>אי דידי בעל מום האי דאייתי השתא ניהוי פסח</strong> <small>[אם שלי</small> היה הקרבן <small>בעל המום</small> הרי <small>זה שאני מביא כעת יהא פסח]</small> <strong>ואי דידי תם</strong> <small>[ואם שלי תם,</small> שלם בלא מום, היה<small>],</small> <strong>האי דאייתי השתא ניהוי שלמים</strong> <small>[זה שהבאתי עכשיו יהיה שלמים]!</small>
 ודוחים: <strong>לא אפשר</strong> לעשות כן,
## דף פט.
 <strong>משום דאיכא</strong> <small>[שיש]</small> <strong>חזה ושוק דכהנים הוא דאכלי ליה</strong> <small>[שהכהנים הם שאוכלים אותו]</small> מקרבנות השלמים, אבל מקרבן פסח אין הכהנים מקבלים חזה ושוק, ומה יעשו בקרבן זה שהוא ספק פסח ספק שלמים? שהרי אם יתנו מחמת הספק את החזה והשוק לכהן והוא אכן פסח ולא שלמים — נמצאו מאכילים את הכהנים מפסח שלא נמנו עליו!
 ומציעים: <strong>וניתי כל חד וחד כהן בהדיה</strong> <small>[ויביא כל אחד ואחד כהן עמו]</small> בפסח השני וימנה אותו על פסחו, ויתן לכהן את החזה והשוק ממה נפשך, אם קרבן זה שלמים הוא — הרי קיבל את החזה והשוק כדין שלמים, ואם הוא פסח — הרי אוכל הוא בתורת פסח.
 ודוחים: <strong>האי כהן היכי דמי</strong> <small>[אותו כהן מה טיבו בדיוק]</small> <strong>אי דעביד פסח</strong> <small>[אם</small> היה זה כהן שכבר <small>עשה פסח]</small> ראשון, <strong>דילמא האי</strong> <small>[שמא</small> קרבן <small>זה]</small> שמביא אכן <strong>פסח הוא</strong> ולא שלמים <strong>ונמצא פסח נאכל שלא למנויו</strong> שהרי כהן זה כבר יצא בפסח ראשון ואינו יכול להמנות שוב על הפסח השני. <strong>ואי דלא עביד פסח</strong> <small>[ואם</small> הוא כהן <small>שלא עשה פסח]</small> ראשון, <strong>דילמא</strong> <small>[שמא]</small> קרבן מסויים זה <strong>שלמים הוא,</strong> ונמצא ש<strong>לא עביד</strong> <small>[לא עשה]</small> אותו כהן <strong>פסח</strong> כלל!
 ומציעים תיקון: <strong>וניתי</strong> <small>[ושיביאו]</small> <strong>כל חמשה</strong> יחד <strong>חד כהן דלא עבד פסח</strong> <small>[כהן אחד שלא עשה פסח]</small> <strong>ונימני עילויה הני חמשה פסחים</strong> <small>[וימנה על כל חמשת הפסחים הללו]</small> ש<strong>ממה נפשך</strong> מוכרח אתה לומר: <strong>איכא חד דלא עביד פסח וקא נפקי ביה</strong> <small>[יש אחד שלא עשה קרבן פסח ויצאו בו]</small> בעל הקרבן והכהן, וכיון שרק אחד הוא קרבן פסח אין בו חשש של אכילת שני פסחים כאחד.
 <strong>אלא</strong> הטעם שאין מביאים פסח שני הריהו <strong>משום דקא</strong> <small>[שהוא]</small> <strong>ממעיט באכילת שלמים</strong> ש<strong>אלו</strong> ה<strong>פסח</strong> נאכל <strong>ליום ולילה</strong> וה<strong>שלמים</strong> נאכלים <strong>לשני ימים ולילה אחד.</strong> ונמצא שממעטים בזמן אכילת שלמים. ואף שנותר ממנו ליום השני, אם הוא שלמים — הריהו מותר באכילה. ומכיון שאין יודעים מהו , הרי כל הנותר ביום השני נשרף ונמצא שורף קדשים כשרים.
 ועוד מציעים: <strong>וניתי</strong> <small>[ושיביא]</small> <strong>מותר הפסח</strong> כלומר קרבן שהוקדש לפסח ומשום סיבה כלשהי לא הוקרב, שדינו כשלמים אלא שנאכל ליום ולילה בלבד.
 <strong>ונימא</strong> <small>[ויאמר]</small> יתנה כך: <strong>אי דידי</strong> <small>[אם</small> הקרבן <small>שלי]</small> היה <strong>בעל מום, האי דאייתי השתא ניהוי פסח</strong> <small>[זה שאני מביא עכשיו שיהיה פסח],</small> <strong>אי דידי תם הוא ניהוי האי דאייתי השתא שלמים</strong> <small>[אם שלי תם,</small> שלם בלי מום <small>היה</small> ויצאתי בו ידי חובה <small>מה שאני מביא עכשיו יהיה שלמים]</small> והרי שנינו כי <strong>מותר הפסח נאכל ליום ולילה אחד</strong> ואם כן דינו כשלמים וכפסח ואין בו החשש שממעטים בזמן אכילתו.
 ומקשים: <strong>וכי מפרישין</strong> מלכ<strong>תחלה למותרות</strong> הלוא אין לעשות כן, וממילא לא יהיה לאותם אנשים מותר הפסח ולא יוכלו להשתמש בתקנה זו. ומקשים: <strong>ונטרחו ונייתי מותר הפסח</strong> <small>[ושיטרחו</small> וימצאו אדם שנשאר לו פסח ויביאו מותר הפסח<small>]</small> וייאכל ליום ולילה!
 <strong>אלא</strong> טעם שאין מביאים פסח שני הוא <strong>משום סמיכה,</strong> ש<strong>אילו פסח לא בעי</strong> <small>[אינו צריך]</small> <strong>סמיכה</strong> כדין שלמים, ואם יסמוך ואינו אלא פסח — נמצא שעושה עבודה בקדשים. <strong>ואילו מותר בעי</strong> <small>[צריך]</small> <strong>סמיכה.</strong> ומשום כך אי אפשר להשתמש בתקנה שהוצעה קודם.
 ועדיין שואלים: <strong>הא תינח</strong> <small>[נניח]</small> שקיים נימוק זה ב<strong>קרבן אנשים</strong> (גברים) שהם סומכים על קרבנם, אבל אם אירע כל הענין ב<strong>קרבן נשים</strong> שמדין תורה אינן חייבות לסמוך על קרבנן, <strong>מאי איכא למימר</strong> <small>[מה יש לומר]?</small>
 <strong>אלא</strong> יש לחזור מנמוק זה ולומר כי הטעם הוא <strong>משום מתנות</strong> דם הקרבן על המזבח. ש<strong>אילו</strong> דמו של קרבן <strong>פסח</strong> — ניתן ב<strong>מתנה</strong> (בזריקה) <strong>אחת, ואילו שלמים</strong> ניתנים ב<strong>שתים שהן ארבע</strong> שמזים את הדם שתי הזאות על זויות המזבח, והדם ניתז לשני צדדים כך שכל מתנה נעשית כשתים.
 ועדיין תוהים: <strong>מאי נפקא מינה</strong> <small>[מה יוצא מכאן]</small> מה החשיבות בדבר <strong>והא תנן</strong> <small>[והרי שנינו</small> במשנה<small>]:</small> <strong>כל</strong> אותן דמים של קרבנות <strong>הניתנין על מזבח החיצון שנתנן במתן אחת — כפר,</strong> שלכתחילה יש ליתן שתי מתנות שהן ארבע, אבל בדיעבד יוצאים בנתינת דם פעם אחת,
 <strong>אלא</strong> הטעם שאין מביאים פסח שני <strong>משום</strong> ש<strong>אילו פסח</strong> דינו <strong>בשפיכה</strong> שאת דמו רק שופכים בנחת על קיר המזבח <strong>ואילו שלמים</strong> דינם <strong>בזריקה</strong> עליו.
 ומקשים: <strong>מאי נפקא מינה</strong> <small>[מה יוצא מזה]</small> (מה החשיבות בדבר) <strong>והא תניא</strong> <small>[והרי שנויה</small> ברייתא<small>]:</small> <strong>כל</strong> הקרבנות <strong>הניתנין בזריקה שנתנן בשפיכה — יצא,</strong> ומשיבים: <strong>אימר דקא אמרינן</strong> <small>[אמור שאנחנו אומרים]</small> שיצא בכל אלה הרי זה רק <strong>דאי עבד</strong> <small>[אם עשה]</small> מעשה אולם <strong>לכתחלה נמי?!</strong> <small>[לכתחילה גם כן]</small> יעשו שלא כדין? וכיון שמפני טעם זה אי אפשר להקריב פסח זה לכתחילה פטורים כולם מלעשותו.
 <big>א משנה</big> <strong>האומר לבניו: הריני שוחט את הפסח על מי שיעלה מכם ראשון לירושלים</strong> ויגיע אליה, <strong>כיון שהכניס הראשון</strong> מן האחים <strong>ראשו ורובו</strong> לעיר <strong>זכה ומזכה את אחיו עמו</strong> בחלקו.
 <big>ב גמרא</big> ושואלים: <strong>שמע מינה</strong> <small>[</small>האם <small>נלמד מכאן]</small> כי <strong>יש ברירה,</strong> שהרי בשעת השחיטה אין הוא יודע מראש איזה בן יגיע ראשון וכאשר יגיע אותו בן יתברר הדבר למפרע!
 <strong>אמר ר' יוחנן</strong> שאין להוכיח דבר זה מכאן, כי באמת האב מינה את בניו כולם, אלא <strong>כדי לזרזן במצות קאמר</strong> <small>[אמר],</small> שרצה לזרזן במצוות ולכן יצר תחרות ביניהם שהראשון שיגיע יזכה עבור אחיו, אבל אין לכך משמעות הלכתית.
 ומעירים: <strong>דיקא נמי</strong> <small>[מדויק גם כן]</small> כדברי ר' יוחנן <strong>דקתני</strong> <small>[ש</small>הרי <small>שנינו]:</small> <strong>ומזכה אחיו עמו, אי אמרת בשלמא</strong> <small>[נניח אם אומר אתה]</small> <strong>דאמנינהו מעיקרא שפיר</strong> <small>[שמינה אותם</small> האב <small>מתחילה —</small> <small>יפה],</small> <strong>אלא אי אמרת</strong> <small>[אם אומר אתה]</small> ש<strong>לא אמנינהו מעיקרא</strong> <small>[מינה אותם מתחילה],</small> אם כן <strong>לבתר דשחיט מי קא מתמנו</strong> <small>[אחרי ששחט האם</small> יכולים <small>להתמנות]?</small> <strong>והא תנן</strong> <small>[והרי שנינו</small> במשנה<small>]:</small> <strong>נמנין</strong> על הפסח או <strong>מושכין ידיהן ממנו עד שישחט</strong> ולא אחר כך. ומסכמים: אכן, <strong>שמע מינה</strong> <small>[למד ממנה]</small> שכן הוא,
 ומוסיפים: <strong>תניא נמי הכי</strong> <small>[שנויה</small> ברייתא <small>גם כן כך]</small> שאין זה פגם במינוי אלא ענין של זריזות בלבד: <strong>מעשה</strong> במקרה כגון זה <strong>וקדמו בנות לבנים ונמצא בנות זריזות ובנים שפלים</strong> (עצלים) ואם כן ענין של זריזות וחוסר זריזות יש כאן, אבל אין זה פסול מאכילת קרבן הפסח.
 <big>ג משנה</big> <strong>לעולם נמנין עליו</strong> על הפסח <strong>עד שיהיה בו כזית לכל אחד ואחד</strong> ולא פחות. ועוד: <strong>נמנין ומושכין את ידיהן ממנו עד שישחט</strong> בלבד. <strong>ר' שמעון אומר: עד שיזרק את הדם.</strong>
 <big>ד גמרא</big> ושואלים: <strong>מאי קא משמע לן</strong> <small>[מה השמיע לנו]</small> במשפט הראשון של המשנה? ומשיבים: <strong>הא קמשמע לן</strong> <small>[</small>דבר <small>זה השמיע לנו]</small> <strong>דאף על גב דאימני עליו</strong> <small>[שאף על פי שנמנו עליו]</small> על הפסח <strong>חבורה זו, חוזרת</strong> חבורה זו <strong>ונמנין עליו</strong> בני <strong>חבורה אחרת</strong> ואין גבול למספר האנשים כל עוד יש כזית לכל אחד.
 <big>ה</big> שנינו במשנה: <strong>נמנין ומושכין את ידיהן עד שישחט</strong> ור' שמעון אומר עד שיזרק הדם. <strong>אמר אביי: מחלוקת</strong> תנא קמא ור' שמעון לענין גבול הזמן <strong>לימשך</strong> מן הקרבן
 <strong>דרבנן סברי</strong> <small>[שהחכמים סוברים]</small> שמן הכתוב "ואם ימעט הבית <strong>מהיות משה</strong> ולקח הוא ושכנו הקרוב אל ביתו במכסת נפשות איש לפי אכלו תכוסו על השה" (שמות יב, ד) יש לדרוש: <strong>מחיותיה דשה</strong> <small>[מחיותו</small> חייו <small>של השה]</small> ומכאן שרק בעוד השה חי אפשר להמשך ממנו. <strong>ור' שמעון סבר</strong> דרש "מהיות" — <strong>מהוייתיה דשה</strong> <small>[מהוויתו של השה]</small> כל עוד לא הושלמו בו כל עבודות הקדש, לאמר עד שיזרק הדם. <strong>אבל</strong> לענין <strong>לימנות</strong> על הפסח <strong>דברי הכל</strong> זמנו <strong>עד שישחט</strong> בלבד, <strong>דאמר קרא</strong> <small>[שאמר המקרא]:</small> <strong>"במכסת נפשת" והדר</strong> <small>[ואחר]</small> כך <strong>"תכסו"</strong> (במובן — תשחטו, כבארמית) ללמד ש"מכסת נפשות" של המנין על השה היא דווקא לפני השחיטה.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>נמנין</strong> מקרבן הפסח <strong>ומושכין את ידיהן ממנו עד שישחט, ר' שמעון אומר: נמנין עד שישחט, ומושכין</strong> את ידיהם ממנו אפילו <strong>עד שיזרק הדם.</strong>
## דף פט:
 <big>א משנה</big> <strong>הממנה עמו אחר בחלקו</strong> בלא לקבל רשות משאר בני החבורה <strong>רשאין</strong> שאר <strong>בני החבורה ליתן לו את</strong> חלקו <strong>שלו, והוא</strong> וחברו שנמנה על פסחו <strong>אוכל משלו, והן,</strong> השאר, <strong>אוכלין משלהן,</strong> שיכולים הם לומר שאין רצונם שיאכל עוד אדם אחר ויתמעט חלקם.
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>בני חבורה שהיו ידיו של אחד מהן יפות</strong> כלומר, בלשון נקיה, שהיה ממהר לחטוף ולאכול, <strong>מהו שיאמרו לו</strong> בני חבורה <strong>טול חלקך</strong> לפי השיעור המגיע לך <strong>וצא,</strong> ואכול חלקך לבדך ואל תחסר מחלקנו. <strong>מי אמרינן</strong> <small>[האם אומרים אנו]</small> <strong>מצי אמר להו הא קבילתון</strong> <small>[יכול הוא לומר להם: הרי קבלתם,</small> את חברתי<small>]</small> <strong>או דילמא מצו למימר ליה: כי קבלינן — לתיקוני זביחה, אדעתא דאכלת טפי מינן לא קבלינך</strong> <small>[או שמא יכולים לומר לו: כאשר קבלנו</small> אותך היה זה <small>כדי לתקן את הזביחה</small> להקריב יחד את הפסח ולמנוע מצב שעשאר ממנו בשל מיעוט הסועדים ויהיה נותר, אבל <small>על דעת שתאכל יותר מאתנו לא קיבלנוך].</small> ומביאים ראיות שונות.
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>הממנה אחרים עמו על חלקו — רשאין בני חבורה ליתן לו את</strong> חלקו <strong>שלו</strong> לחוד, <strong>והוא</strong> ואותם אחרים שנמנו על חלקו <strong>אוכל את שלו והן אוכלין את שלהן. מאי טעמא</strong> <small>[מה טעמו]</small> של דבר? — <strong>לאו משום דהוי ליה</strong> <small>[האם לא משום שנעשה לו]</small> <strong>כ</strong>אילו <strong>ידים של אחד מהן יפות</strong> שהרי הוא וחברו אוכלים יותר מחלק אחד. <strong>ואי סלקא דעתך</strong> <small>[ואם עולה על דעתך</small> לומר<small>]</small> שמי ש<strong>ידיו יפות מצי אמר להו קבילתון</strong> <small>[יכול לומר להם קבלתם אותי</small> על עצמכם<small>]</small> <strong>ניהוי האי</strong> <small>[שיהא זה]</small> שמינה אחר עמו כאילו היו <strong>ידיו יפות,</strong> ונוטל כפליים!
 <strong>אמרי</strong> <small>[אומרים]:</small> <strong>לא, דעות</strong> כלומר אנשים נוספים בעלי דעות שונות, <strong>שאני</strong> <small>[שונה],</small> שיכולים בני החבורה לומר <strong>אי נמי תרוייהו כחד מבני חבורה הוא דאכלי</strong> <small>[אם גם שניהם כ</small>אדם <small>אחד מבני חבורה אוכלים]</small> ובכל זאת <strong>מצי אמרי ליה דלא ניחא לן אינש נוכרא גבן</strong> <small>[יכולים</small> לומר לו: <small>לא נוח לנו באדם זר</small> שיהא <small>אצלנו]</small> ואין איפוא להוכיח מכאן.
 <strong>תא שמע</strong> <small>[בוא ושמע]</small> פתרון לשאלה ממה ששנינו במשנה: <strong>השמש שאכל כזית בשר</strong> מן הפסח <strong>בצד התנור, אם היה פקח ממלא כריסו ממנו</strong> שם, שהרי קבע לעצמו מקום אכילה שם ואסור לו לאכול במקום נוסף. <strong>אם רצו בני חבורה לעשות טובה עמו — באין ויושבין בצדו ואוכלין,</strong> אלו <strong>דברי ר' יהודה.</strong> ונדייק: <strong>רצו — אין</strong> <small>[כן]</small> ואם <strong>לא רצו — לא,</strong> ויש לשאול: <strong>אמאי</strong> <small>[מדוע]</small> לא יעשו כן? <strong>נימא להו</strong> <small>[שיאמר להם]:</small> <strong>הא קבילתון</strong> <small>[הרי קבלתם]</small> על עצמכם את חברתי, ורשאי אני לאכול כל צרכי מחלקי, ועליכם לבוא משום כך לידי כדי שאוכל לאכול כראוי.
 ודוחים: <strong>שאני התם</strong> <small>[שונה שם]</small> <strong>דאמרי ליה: כי קבלינך — אדעתא דנטרחך קמן</strong> <small>[שאומרים לו: כאשר קיבלנוך היה זה על דעת שתטרח לפנינו</small> כשמש<small>]</small> <strong>למטרח לן לדידך לא קבלינך</strong> <small>[שאנחנו נטרח עבורך</small> ונשב במקום הנוח לך <small>לא קיבלנוך].</small>
 <strong>תא שמע</strong> <small>[בוא ושמע]</small> פתרון מפורש לשאלה זו מן התוספתא: <strong>בני חבורה שהיו ידו של אחד מהן יפות רשאין לומר לו: טול חלקך וצא. ולא עוד,</strong> לא רק בחבורת פסח <strong>אלא אפילו חמשה ועשו סיבולת</strong> (סעודת רעים משותפת) בשאר ימות השנה <strong>רשאין לומר</strong> למי שידיו יפות: <strong>טול חלקך וצא. שמע מינה</strong> <small>[למד מכאן]</small> שכן הדין.
 על לשונה של תוספתא זו שואלים: <strong>מאי</strong> <small>[מה]</small> משמעות הלשון <strong>'ולא עוד'</strong> מה חידוש יש בדבר? ומשיבים: <strong>לא מיבעיא קאמר</strong> <small>[</small>בסגנון <small>"לא נצרכה" אמר].</small> <strong>לא מבעיא פסח</strong> <small>[לא נצרכה</small> לומר <small>בפסח]</small> שיש להם נימוק תקף, <strong>דמצי אמרי ליה: כי קבלינך לתקוני זביחה</strong> <small>[שיכולים הם לומר לו: כאשר קבלנוך</small> הרי היה זה <small>כדי לתקן את הזבח]</small> שאנחנו צריכים מספר מסוים של אנשים, אבל לא לאכילה משותפת. <strong>אלא אפילו סיבולת נמי</strong> <small>[גם כן]</small> <strong>דצוותא בעלמא הוא</strong> <small>[שחברות,</small> שיתוף, <small>בלבד הוא]</small> <strong>רשאין לומר לו: טול חלקך וצא.</strong>
 <strong>איכא דאמרי</strong> <small>[יש אומרים]:</small> <strong>הא לא איבעיא לן</strong> <small>[</small>בעיה <small>זו לא נסתפקה לנו]</small> אם יכולים בני חבורה לומר לאחד מהמנויים שידיו יפות טול חלקך, <strong>אלא הכי הוא דאיבעיא לן</strong> <small>[כך נסתפק לנו]:</small> <strong>בני חבורה רשאין לחלק</strong> לשתי חבורות גם אם אין טעם מיוחד בדבר <strong>או אינן רשאין לחלק?</strong>
 <strong>תא שמע</strong> <small>[בוא ושמע]</small> פתרון: <strong>בני חבורה שהיו ידיו של אחד מהן יפות — רשאין לומר לו: טול חלקך וצא.</strong> נלמד מכאן: אם היו <strong>ידיו יפות — אין</strong> <small>[כן],</small> אם <strong>אין ידיו יפות — לא.</strong> ומסכמים: אכן, <strong>שמע מינה</strong> שאין רשאים להיחלק ללא סיבה.
 ואגב הדבר מסופר מעשה שהיה: <strong>רב פפא ורב הונא בריה</strong> <small>[בנו]</small> של <strong>רב יהושע עריבו ריפתא בהדי הדדי</strong> <small>[ערבו את לחמם זה עם זה]</small> לאכול בצוותא, <strong>אדאכיל רב הונא בריה</strong> <small>[בנו]</small> של <strong>ר' יהושע חדא</strong> <small>[</small>פרוסה <small>אחת]</small> <strong>אכיל רב פפא ארבע</strong> פרוסות, <strong>אמר ליה</strong> <small>[לו]:</small> <strong>פלג לי</strong> <small>[חלק לי]</small> את הסעודה, שאוכל לאכול את חלקי. <strong>אמר ליה</strong> <small>[לו]:</small> <strong>קבילתון</strong> <small>[קבלתם</small> על <small>עצמכם</small> את חברתי<small>],</small>
 <strong>איתיביה כל הני תיובתא, ושני כדשנינן</strong> <small>[הקשה לו כל אותן קושיות</small> שהקשינו והוכחות שהבאנו <small>ותירץ לו כפי שתירצנו]</small> ששם מדובר במקרה מיוחד. <strong>איתיביה</strong> <small>[הקשה לו]</small> ממה ששנינו במפורש בענין <strong>בני חבורה. אמר ליה</strong> <small>[לו]:</small> <strong>התם דאמרי ליה כי קבלינך לתיקוני זביחה</strong> <small>[שם שאומרים לו</small> החברים <small>כאשר קיבלנו אותך</small> היה זה <small>כדי לתקן את הזבח]</small> אבל בסעודת רעים אם מקבלים אדם מקבלים אותו לצורך כל הסעודה בכל דרך וכמות שיאכל. <strong>איתיביה</strong> <small>[הקשה לו]</small> מענין <strong>סיבולת, פלג ליה</strong> <small>[חלק לו].</small>
 בהזדמנות אחרת <strong>אזל</strong> ר' הונא בנו של ר' יהושע <strong>עריב בהדי רבינא</strong> <small>[עירב</small> את סעודתו <small>יחד עם רבינא]</small> <strong>אדאכיל</strong> <small>[עד שאכל]</small> <strong>רב הונא, בריה</strong> <small>[בנו]</small> של <strong>רב יהושע חדא</strong> <small>[</small>פרוסה <small>אחת]</small> <strong>אכיל</strong> <small>[אכל]</small> <strong>רבינא תמניא</strong> <small>[שמונה].</small> <strong>אמר</strong> רב הונא בהיתול: מוטב להשתתף עם <strong>מאה פפי ולא חדא רבינא</strong> <small>[מאה</small> רב <small>פפא ולא רבינא אחד]</small> ששותפות עמו קשה יותר.
 <big>ג</big> <strong>תנו רבנן</strong> <small>[שנו חכמים]:</small> <strong>הממנה אחרים עמו על פסחו ועל חגיגתו</strong> (חגיגת ארבעה עשר בניסן) והוא מקבל מהם כסף עבור חלקם — <strong>מעות שבידו חולין</strong> ואין בהן קדושה. <strong>והמוכר עולתו ושלמיו</strong> לאחר — <strong>לא עשה ולא כלום</strong> שאין תוקף למכר זה כל עיקר <strong>ומעות כל שהן</strong> אותו הכסף שקבל <strong>יפלו לנדבה</strong> לעולות ציבור במקדש.
 ומקשים: <strong>וכי מאחר</strong> ש<strong>לא עשה ולא כלום מעות אמאי</strong> <small>[מדוע]</small> <strong>יפלו לנדבה?</strong> הרי הן חולין גמורים! <strong>אמר רבא: קנסא</strong> <small>[קנס]</small> שקנסו אותו חכמים שלא כדי יעשה כן. <strong>ומאי</strong> <small>[ומה</small> פירוש<small>]</small> <strong>"כל שהן"</strong> ששנינו שם — הכוונה <strong>אף על גב דלא הוו שוו אלא ארבעה</strong> <small>[אף על פי שאין שוים</small> קרבנות אלה <small>אלא ארבעה]</small> זוזים <strong>ויהבו ליה</strong> <small>[ונתנו לו]</small> <strong>חמשה</strong> והיתה בכך טעות <strong>אפילו בההיא יתירא נמי קנסוהו רבנן</strong> <small>[אפילו באותו</small> דינר <small>יתר גם כן קנסו אותו חכמים]</small> שיפול לנדבה ואינו נחשב כמתנה.
 <strong>אמר עולא ואיתימא</strong> <small>[ויש אומרים]</small> <strong>ר' אושעיא: איפשר ידעי חברין בבלאי טעמא דהאי מילתא</strong> <small>[שמא יודעים חברנו הבבליים טעמו של דבר זה],</small> שהרי <strong>זה</strong> בעל הטלה <strong>הפריש טלה לפסחו</strong> וחלה עליו איפוא קדושה, <strong>וזה הפריש מעות לפסחו</strong> ומעות אלה קודש הן ובהן הוא קונה חלק מן הקרבן, <strong>היאך הקדש חל על הקדש</strong> כיצד יכול להיות שהקדש של המעות חל על טלה ההקדש, <strong>דקתני</strong> <small>[ששנינו]:</small> <strong>מעות שבידו חולין,</strong> וכיצד נתחללו אותן מעות על אותו פסח שהיה אף הוא מוקדש מתחילתו?
## דף צ.
 <strong>אמר אביי: אי לאו דאוקמיה</strong> <small>[אם לא היה מעמיד,</small> מסביר<small>]</small> <strong>ר' אושעיא לההיא</strong> <small>[לאותה</small> משנה<small>]</small> ששנינו שאיסור אתנן חל על מוקדשים <strong>בממנה זונה על פסחו</strong> כאתנן והיה אומר כי אותה משנה כשיטת <strong>רבי היא</strong> שקרבן פסח הוא רכוש בעליו לכל דבר ולכן יכול להמנותה עליו ובכך חל עליו איסור אתנן, <strong>הוה מוקמינא לה לההיא</strong> <small>[הייתי מעמיד אותה]</small> את המשנה הזו <strong>בקדשים קלים, ואליבא</strong> <small>[ועל פי</small> שיטת<small>]</small> <strong>ר' יוסי הגלילי</strong> ש<strong>אמר: קדשים קלים ממון בעלים הוא</strong> ויש לבעלים אפשרות מסוימת לעשות בהם כבשלהם עד זמן שחיטתם ובכלל זה גם להשתמש בהם כאתנן ולכן גם איסור אתנן חל עליהם,
 <strong>אבל בפסח לא משייר איניש</strong> <small>[ב</small>קרבן <small>פסח</small> עצמו <small>אין אדם משייר]</small> וכשהוא מקדישו לכך הוא מקדיש את כולו, ואילו בהקדש <strong>מעות ודאי משייר איניש</strong> <small>[אדם]</small> <strong>דמעיקרא כי מפריש להו — אדעתא דהכי מפריש להו</strong> <small>[שמתחילה כשהוא מפריש אותן על דעת כן מפריש אותם]</small> שלא תחול עליהן קדושה גמורה, אלא שיוכל לתת את הכסף ככסף חולין עבור שיתופו בקרבן הפסח
 <strong>והא</strong> <small>[ו</small>דבר <small>זה]</small> כשיטת <strong>רבי היא, ומשום הכי</strong> <small>[כך]</small> <strong>מעות שבידו חולין,</strong> ש<strong>בפסח לא משייר איניש</strong> <small>[אדם]</small> <strong>ובמעות ודאי משייר איניש</strong> <small>[אדם]</small>
 <strong>וההיא דקא מוקי לה ר' אושעיא כרבי — לא מוקמינא ליה אנא כרבי</strong> <small>[ואותה</small> משנה <small>שמעמיד אותה ר' אושעיא</small> כשיטת <small>רבי, אין אני מעמיד אותה</small> כשיטת <small>רבי]</small> שלדעתו <strong>בפסח לא משייר איניש</strong> <small>[אדם]</small> ואילו <strong>במעות משייר איניש</strong> <small>[אדם]</small> <strong>דמעיקרא כי מפריש להו אדעתא דהכי מפריש להו</strong> <small>[שמתחילה כשהוא מפריש אותן על דעת כן מפריש אותן]</small>
 <strong>והא</strong> <small>[ו</small>את <small>זו]</small> את הברייתא שלנו שעסקנו בה <strong>ליכא לאוקמי כר' יוסי</strong> <small>[אי אפשר להעמידה כר' יוסי]</small> <strong>דהא תני בה</strong> <small>[שהרי שנינו בה]:</small> <strong>המוכר עולתו ושלמיו — לא עשה ולא כלום.</strong> ואילו לשיטת ר' יוסי שלמים ממונו הוא, ואם מכרם — הרי זה מכור.
 אולם <strong>השתא דאוקמיה</strong> <small>[עכשיו שהעמיד</small> הסביר<small>]</small> <strong>ר' אושעיא לההיא</strong> <small>[לאותה]</small> משנה <strong>בממנה זונה על פסחו,</strong> וכשיטת <strong>רבי היא, שמע מינה</strong> <small>[למד מכאן]</small> <strong>דסבירא ליה</strong> <small>[שסבור הוא]</small> כי אף <strong>בפסחו</strong> עצמו <strong>משייר איניש</strong> <small>[אדם]</small> ואינו כמקדיש את כולו, אלא מניח מקום שכל הרוצה ישתתף בו וישלם מקצתו עד שעת שחיטה וכל שכן שבמעות הפסח אדם מתיר לעצמו. ובכך תשובה לשאלת עולא (או ר' אושעיא לשיטה אחרת) איך הקדש מעות הפסח חל על הקדש טלה פסח ויוצאות המעות לחולין. שהרי מתחילה אינם אלא חולין ושלו הם ושיטת רבי.
 <big>א</big> ושואלים: <strong>מאי היא</strong> <small>[מה היא]</small> על מה דבר <strong>ר' אושעיא</strong> שאביי מתייחס אליו? ומשיבים שהדבר מתייחס למה <strong>דתנן</strong> <small>[ששנינו</small> במשנה<small>]:</small> <strong>נתן לה</strong> לזונה דברים שהיו <strong>מוקדשין</strong> כקרבנות <strong>באתננה — הרי אלו מותרין,</strong> אף שאסור להקריב אתנן זונה, כיון שהיו מוקדשים אין האיסור יכול לחול עליהם.
 נתן לה <strong>עופות</strong> של <strong>חולין — הרי אלו אסורין</strong> להקדישן. ויש חידוש בהלכה זו, <strong>שהיה בדין</strong> לומר אחרת: <strong>ומה אם</strong> קרבנות <strong>מוקדשים שהמום פוסל בהן</strong> גם לאחר שהוקדשו, בכל זאת <strong>אין</strong> האיסור של <strong>אתנן</strong> זונה <strong>ומחיר</strong> כלב <strong>חל עליהן, עופות שאין המום פוסל בהן</strong> שכן אף עוף בעל מום כשר לקרבן <strong>אינו דין שאין</strong> איסור <strong>אתנן ומחיר חל עליהם? תלמוד לומר: "</strong>לא תביא אתנן זונה ומחיר כלב בית ה' אלהיך <strong>לכל נדר"</strong> (דברים כג, יט) — <strong>לרבות את העופות</strong> שאף הם באים בנדר.
 ומעתה לצד שני: נלמד <strong>קל וחומר למוקדשין</strong> שיחול עליהם איסור אתנן אף לאחר הקדשתם, <strong>מעתה: מה עופות שאין המום פוסל בהן — אתנן ומחיר חל עליהן,</strong> קרבנות <strong>מוקדשין שהמום פוסל בהן — אינו דין שאתנן ומחיר חל עליהן? תלמוד לומר: "לכל נדר" — פרט לנדור</strong> כבר.
 וממדרש הלכה זו נדייק: <strong>אלא טעמא</strong> <small>[הטעם,</small> דוקא<small>]</small> <strong>דכתב רחמנא</strong> <small>[שכתבה התורה]</small> <strong>"נדר", הא לאו הכי הוה אמינא</strong> <small>[הרי אם לא היה כך הייתי אומר]</small> אף <strong>מוקדשים חל איסור אתנן עליהן</strong> ויש לתמוה <strong>והא</strong> <small>[והרי]</small> <strong>אין אדם אוסר דבר שאינו שלו</strong> והמוקדשים כיון שהקדישם כבר הריהם רכוש גבוה, ואין אדם יכול לאסור דבר שאינו שלו!
 <strong>אמר ר' אושעיא:</strong> מדובר כאן <strong>בממנה זונה על פסחו</strong> שהוא נותן לה חלק בטלה שהוקדש כבר לפסח ושיטת <strong>רבי היא</strong> שקרבן הפסח הריהו רכוש בעליו לענין זה.
 <big>ב</big> לגוף הדברים שואלים: <strong>מאי</strong> <small>[מה]</small> הוא אותו דבר שאמרנו בשם <strong>רבי?</strong> ומשיבים: <strong>דתניא</strong> <small>[ששנויה</small> ברייתא<small>]</small> על הכתוב <strong>"ואם ימעט הבית מהיות משה</strong> ולקח הוא ושכנו הקרוב אל ביתו<strong>"</strong> (שמות יב, ד), והוא נדרש כאן שאם "ימעט הבית" ואין לו לבעל השה די מעות כדי צורכו לצרכי הפסח הרי "מהיות משה" דרש <strong>החייהו</strong> לבעל הבית <strong>משה,</strong> שיטול מעות משכנו וימננו על הפסח ובאותם מעות יקנה צרכיו וזהו דווקא כשחסר לו <strong>מכדי אכילה, ולא מכדי מקח</strong> שהוא נזקק למעות אף לצרכים אחרים.
 <strong>רבי אומר: אף מכדי מקח, שאם אין לו</strong> מעות לצרכי עצמו — <strong>ממנה אחרים על פסחו ועל חגיגתו, ומעות שבידו חולין הן, שעל מנת כן הקדישו ישראל את פסחיהן</strong> מלכתחילה.
 <strong>רבה ור' זירא</strong> נחלקו בבירור הדברים <strong>חד</strong> <small>[אחד</small> מהם<small>]</small> <strong>אמר:</strong> היה זקוק <strong>בעצים לצלייתו</strong> של קרבן הפסח <strong>כולי עלמא לא פליגי</strong> <small>[הכל אינם חלוקים]</small> <strong>דכיון דתקנתא דפסח הוא — כגופא דפסח דמי</strong> <small>[שכיון שלתקנתו של הפסח הוא —</small> <small>כגופו של הפסח נחשב]</small> ומותר להמנות לצורך כך אחרים <strong>כי פליגי</strong> <small>[כאשר נחלקו]</small> הרי זה בזקוק לכסף כדי לקנות <strong>מצה ומרור.</strong>
 <strong>רבנן סברי</strong> <small>[חכמים סבורים]</small> <strong>הא אכילה אחריתי היא</strong> <small>[זו אכילה אחרת היא]</small> ואיננה שייכת לפסח ואסור להמנות אחר על הפסח לשם כך. <strong>ורבי סבר: כיון</strong> ש<strong>הכשירו דפסח הוא</strong> שהרי הפסח נאכל על מצות ומרורים <strong>כגופא דפסח דמי</strong> <small>[כגופו של פסח</small> הוא <small>נחשב]</small>
 <strong>וחד אמר</strong> <small>[ואחד</small> מהם <small>אמר]:</small> <strong>במצה ומרור נמי כולי עלמא לא פליגי</strong> <small>[גם כן הכל אינם חלוקים],</small> שכיון שנאמר: <strong>"על מצות ומררים יאכלהו"</strong> (שמות יב, ח), ש<strong>כיון</strong> ש<strong>מכשירין</strong> של ה<strong>פסח נינהו — כפסח דמי</strong> <small>[הם —</small> <small>כפסח נחשבים]</small> <strong>כי פליגי</strong> <small>[כאשר נחלקו]</small> הרי זה כגון <strong>ליקח בו חלוק, ליקח בו טלית, רבנן סברי</strong> <small>[חכמים סבורים]</small> <strong>"מהיות משה" אמר רחמנא</strong> <small>[אמרה התורה]</small> והכוונה היא <strong>החייהו לשה</strong> ודאג לעניני אכילת הפסח אבל לעצמך לא, <strong>ורבי סבר: החיה עצמך</strong> בכל דבר <strong>משה.</strong>
 ושואלים: ולשיטת <strong>אביי</strong> ש<strong>אמר: אי לאו דאוקמה</strong> <small>[אם לא העמידה]</small> <strong>ר' אושעיא לההיא</strong> <small>[לאותה</small> משנה<small>]</small> <strong>בממנה זונה על פסחו ורבי היא הוי מוקמינן לה</strong> <small>[היינו מעמידים</small> ברייתא <small>זו]</small> <strong>בקדשים קלים ואליבא</strong> <small>[ולפי שיטת]</small> <strong>ר' יוסי הגלילי,</strong> ש<strong>אמר קדשים קלים ממון בעלים הוא, אבל בפסח לא משייר איניש</strong> <small>[אין אדם משייר]</small> לעצמו בקדושתו ומקדיש כולו
 <strong>הא קתני בהדיא</strong> <small>[הרי שנוי במפורש]</small> שלא כדבריו: <strong>שעל מנת כן הקדישו ישראל את פסחיהן</strong> שהפסח עצמו אינו מוקדש לחלוטין ואפשר למכור. ודוחים: <strong>אימא</strong> <small>[אמור</small> תקן<small>]</small> בלשון זו: <strong>שעל מנת כן הקדישו ישראל מעות פסחיהן</strong> אבל הפסח עצמו כולו מוקדש.
 <big>ג משנה</big> <strong>זב שראה שתי ראיות</strong> של זוב שדינו שהוא טמא טומאה חמורה, ואם עברו עליו שבעה ימים שלא ראה בהם זוב ("נקיים") וטבל הריהו נטהר ואם חל שביעי שלו בערב פסח הרי <strong>שוחטין עליו</strong> (בשבילו) <strong>בשביעי,</strong> שהרי בלילה יוכל לאכול מן הפסח. <strong>ראה שלש</strong> ראיות שאינו נטהר טהרה גמורה עד שיוסיף ויביא קרבן ביום השמיני — <strong>שוחטין עליו</strong> את הפסח אם חל ערב פסח <strong>בשמיני שלו</strong> ויביא קרבנו ביום זה ובלילה יאכל.
 <strong>שומרת יום כנגד יום</strong> שאשה שראתה דם בימים שאינם ימי נידתה, שאם תראה שלוש פעמים — הרי היא טמאה בזיבה, וכשראתה רק יום או יומיים היא "שומרת" (ממתינה) יום אחד למחרת ראייתה, אם תטהר <strong>שוחטין עליה</strong> ביום <strong>שני</strong> שלה שכיוון שספרה לטהרתה מקצת היום, הריהו ככולו ודי לה בכך, <strong>ראתה שני ימים — שוחטין עליה בשלישי,</strong>
 <strong>והזבה</strong> שראתה שלושה ימים וצריכה עכשיו לספור לטהרתה שבעה ימים נקיים וצריכה להביא קרבן טהרה בשמיני <strong>שוחטין עליה</strong> ביום <strong>השמיני.</strong>
 <big>ד גמרא</big> <strong>אמר רב יהודה אמר רב: שוחטין</strong> קרבן פסח <strong>וזורקין</strong> את דמו <strong>על</strong> (עבור) <strong>טבול יום</strong> (מי שנטמא וכבר טבל ביום ארבעה עשר בניסן ויטהר בערב) וגם עבור <strong>מחוסר כפורים</strong> שנטהר ואינו חסר אלא הבאת כיפורים שיביא קרבן כפרה, שאלה יהיו ראויים לאכול מן הקרבן בלילה.
## דף צ:
 <strong>ואין שוחטין וזורקין על טמא שרץ</strong> אף שבידו לטבול בו ביום ויהא דינו כטבול יום! <strong>ועולא אמר: אף שוחטין וזורקין על טמא שרץ.</strong>
 ושואלים: לשיטת <strong>רב, מאי שנא</strong> <small>[במה שונה]</small> <strong>טבול יום דחזי לאורתא</strong> <small>[</small>שהוא <small>ראוי</small> להיות טהור <small>לערב]</small> <strong>טמא שרץ נמי חזי לאורתא</strong> <small>[גם כן ראוי לערב]</small> שבוא הערב מטהרו! ומשיבים: <strong>מחוסר טבילה</strong> הוא וכיון שמחוסר הוא מעשה של טבילה אינו ראוי עדיין.
 ומקשים: אם כן <strong>טבול יום נמי</strong> <small>[גם כן]</small> <strong>מחוסר הערב שמש!</strong> ומשיבים: <strong>שמשא ממילא ערבא</strong> <small>[השמש ממילא שוקעת]</small> ואין הוא צריך לעשות מעשה בכך, ולכן אין הדבר נחשב כמחוסר מעשה.
 ומקשים: אם כן <strong>מחוסר כפורים נמי</strong> <small>[גם כן]</small> <strong>הא</strong> <small>[הרי]</small> הוא <strong>מחוסר כפרה</strong> מעשה של הבאת קרבן כפרתו! ומשיבים: <strong>שקינו בידו</strong> שזוג התורים או בני היונה ("קן") שצריך לכפרה נמצא כעת בידו ועומדים להקריבו.
 ומקשים: אם כן <strong>טמא שרץ נמי</strong> <small>[גם כן]</small> נאמר בו: <strong>הרי מקוה לפניו</strong> ויטבול! ומשיבים: בטמא שרץ יש לחשוש <strong>דילמא פשע</strong> <small>[שמא יתרשל]</small> ולא יטבול. ומקשים: <strong>אי הכי</strong> <small>[אם כך]</small> <strong>מחוסר כפורים נמי</strong> <small>[גם כן]</small> יש לחשוש <strong>דילמא פשע</strong> <small>[שמא יתרשל]</small> ולא יקריב! ומשיבים: <strong>כגון דמסרינהו</strong> <small>[שמסר אותם</small> את קרבנותיו<small>]</small> <strong>לבית דין</strong> של כהנים ואז אין לחשוש עוד,
 וכדברי <strong>רב שמעיה,</strong> ש<strong>אמר: חזקה אין בית דין של כהנים עומדין משם</strong> ממקום מושבם במקדש <strong>עד שיכלו מעות שבשופרות</strong> כלומר: כל הכסף שנצטבר בקופה המיועדת לקינים דואגים להוציאו ולהקריב את כל הקרבנות של אותו יום,
 ושואלים: האם לשיטת <strong>רב, מדאורייתא מיחזא חזי ורבנן הוא דגזרו ביה</strong> <small>[מן התורה ראוי הוא</small> טמאי שרץ שישחטו עבורו אלא <small>חכמים הם שגזרו בו]</small> אולם אם כן, <strong>אלמה</strong> <small>[מדוע]</small> <strong>אמר רב</strong> לענין ציבור שהיה חציו טהור וחציו טמא <strong>מטמאין אחד מהם בשרץ</strong> כדי שיהא רוב צבור טמא, ויעשו הכל בטומאה, ואם טמא שרץ ראוי מן התורה הריהו איפוא כטהור גמור ואיך יוכרע דינו של כל הציבור בשלו לעשות את הפסח בטומאה
 <strong>אלא</strong> יש לומר כי לשיטת <strong>רב מדאורייתא נמי לא חזי</strong> <small>[מן התורה גם כן אינו ראוי]</small> <strong>דכתיב</strong> <small>[שנאמר]</small> <strong>"איש איש כי יהיה טמא לנפש...</strong> ועשה פסח לה' בחודש השני בארבעה עשר יום<strong>"</strong> (במדבר ט, ט-י). <strong>מי לא עסקינן</strong> <small>[האם אין אנו עוסקים]</small> בכל אלה הקרויים טמאי מתים ("טמא לנפש") ואפילו <strong>שחל שביעי שלו להיות בערב הפסח</strong> שאם יזו עליו בו ביום יטהר לגמרי <strong>דהיינו</strong> <small>[שזהו]</small> <strong>טומאת שרץ</strong> ובכל זאת <strong>אמר רחמנא: נידחי</strong> <small>[אמרה התורה: שידחה]!</small>
 <strong>וכי תימא ממאי דהכי</strong> <small>[ואם תאמר: מנין שכך]?</small> שמדובר בטמא שרץ, אולי המדובר בטמא מת וכפי שאכן נאמר בפסוק ("טמא לנפש"), וטמא מת אינו ראוי לערב?
 ומשיבים: <strong>סבר לה כר' יצחק</strong> ש<strong>אמר:</strong> אותם אנשים טמאים שבאו לשאול את משה במדבר <strong>טמאי מת מצוה היו שחל שביעי שלהן להיות בערב הפסח, שנאמר: "ולא יכלו לעשת הפסח ביום ההוא"</strong> (במדבר ט, ו) ונדייק: <strong>ביום ההוא הוא שאינן יכולין לעשות, אבל למחר יכולין לעשות</strong> אם היו נטהרים בו ביום ובכל זאת <strong>אמר רחמנא</strong> <small>[אמרה התורה]</small> <strong>נדחו</strong> <small>[שידחו].</small>
 <strong>תנן</strong> <small>[שנינו במשנה]:</small> <strong>זב שראה שתי ראיות שוחטין עליו בשביעי</strong> שלו כשחל בארבעה עשר בניסן. <strong>מאי לאו דלא טביל</strong> <small>[האם לא</small> מדובר כאן בזב <small>ש</small>עדיין <small>לא טבל]</small> שלא היה סיפק בידו לטבול בו ביום ו<strong>שמע מינה</strong> <small>[ולמד מכאן]:</small> <strong>שוחטין וזורקין על טמא שרץ</strong> שדרגת טומאתו זהה לזב בעל שתי ראיות! וקשה על רב.
 ודוחים: <strong>לא,</strong> יש לומר <strong>דטביל</strong> <small>[שטבל</small> כבר<small>].</small> ומקשים: <strong>אי טביל מאי קא משמע לן</strong> <small>[אם טבל מה משמיע לנו</small> בכך<small>]</small> הלוא בשעת אכילה יהא טהור ודאי! ומשיבים <strong>הא קא משמע לן</strong> <small>[</small>דבר <small>זה השמיע לנו],</small> <strong>דאף על גב</strong> <small>[שאף על פי]</small> ש<strong>מחוסר</strong> עדיין <strong>הערב שמש, קמשמע לן</strong> <small>[השמיע לנו]</small> <strong>דשמשא משילא ערבא</strong> <small>[שהשמש ממילא שוקעת]</small> ואין זה קרוי מחוסר מעשה.
 ומוסיפים: <strong>הכי נמי מסתברא</strong> <small>[כך גם כן מסתבר],</small> <strong>מדקתני סיפא</strong> <small>[ממה ששנינו בסופה</small> של משנתינו<small>]:</small> <strong>ראה שלש ראיות שוחטין עליו בשמיני. אי אמרת בשלמא</strong> <small>[נניח אם אומר אתה]</small> <strong>זב שראה שתי ראיות שוחטין עליו בשביעי</strong> ומדובר כאן <strong>דטביל</strong> <small>[שטבל כבר]</small> הזב הרי <strong>איצטריך</strong> <small>[הוצרך]</small> לומר הלכה נוספת זו שיש בה חידוש
 <strong>סלקא דעתך אמינא</strong> <small>[יעלה על דעתך לומר]</small> <strong>ראה שתי ראיות</strong> והריהו עומד <strong>בשביעי הוא</strong> ש<strong>לא מחוסר מעשה</strong> שהרי כבר טבל <strong>אבל ראה שלש</strong> והריהו עומד <strong>בשמיני</strong> ש<strong>מחוסר מעשה</strong> שהרי הוא <strong>מחוסר כפרה לא</strong> יהא דינו כן, לכן <strong>קא משמע לן</strong> <small>[השמיע לנו]</small> <strong>דאף על גב</strong> <small>[שאף על פי]</small> שהוא <strong>מחוסר כפרה</strong> בכל זאת <strong>שוחטין וזורקין עילויה</strong> <small>[עליו].</small>
 <strong>אלא אי אמרת</strong> <small>[אם אומר אתה]</small> שהאמור במשנה <strong>ראה שתי ראיות</strong> ועומד <strong>בשביעי</strong> מדובר כאן <strong>דלא טביל</strong> <small>[ש</small>עדיין <small>לא טבל]</small> <strong>ראה שלש</strong> ועומד <strong>בשמיני למה לי</strong> לומר?
 הלוא אפשר ללמוד זאת בקל וחומר <strong>השתא</strong> <small>[עכשיו]</small> <strong>יש לומר</strong> שזב ש<strong>ראה שתי ראיות</strong> ועומד <strong>בשביעי דלא טביל</strong> <small>[שלא טבל]</small> <strong>דטמא מעליא הוא</strong> <small>[שטמא גמור הוא]</small> ובכל זאת <strong>שחטינן וזרקינן עילויה</strong> <small>[שוחטין וזורקין אנו עליו],</small> <strong>ראה שלש</strong> ראיות ועומד <strong>בשמיני דטביל</strong><small>,</small> <strong>ליה בשביעי</strong> <small>[ש</small>כבר <small>טבל בשביעי]</small> <strong>דקלישא</strong> <small>[שקלושה]</small> <strong>טומאה</strong> שבו שהרי אין הוא טמא אפילו בטומאת טבול יום אלא שאסור לו עוד לבוא למקדש משום שהוא מחוסר כיפורים <strong>לא כל שכן דשחטינן וזרקינן עילויה</strong> <small>[שאנו שוחטים וזורקים עליו].</small>
 <strong>אלא לאו שמע מינה</strong> <small>[האם לא תלמד מכאן]</small> <strong>ראה שתי ראיות</strong> ועומד <strong>בשביעי דשחטינן עילויה</strong> <small>[שאנו שוחטים עבורו]</small> מדובר בזב <strong>דטביל</strong> <small>[שטבל].</small>
 ודוחים: <strong>לא, לעולם אימא לך דלא טביל</strong> <small>[</small>יכול <small>אני לומר לך</small> שמדובר <small>בשלא טבל]</small> ובכל זאת <strong>איצטריך</strong> <small>[הוצרך]</small> ללמדנו גם לענין זב שראה שלוש ראיות. כי <strong>סלקא דעתך אמינא</strong> <small>[עולה על דעתך לומר]</small> <strong>בשביעי הוא</strong> שמותר משום ש<strong>בידו לתקן</strong> בעצמו, שיכול ללכת למקוה ולטבול,
 <strong>אבל בשמיני</strong> ש<strong>אין בידו להקריב קרבן</strong> והוא תלוי באחרים, <strong>אימא פשעי ביה כהנים</strong> <small>[שמא יתרשלו בו הכהנים]</small> וכל עוד לא הקריבו יהא פסול, על כן <strong>קא משמע לן</strong> <small>[השמיע לנו]</small> שגם כאן אין לחשוש <strong>כדרב שמעיה</strong> שאפשר לסמוך על בית דין של כהנים.
 <big>א</big> שנינו במשנה: <strong>והזבה שוחטין</strong> עליה בשמיני לזיבתה. <strong>תני תנא קמיה</strong> <small>[שנה</small> חוזר המשניות <small>לפני]</small> <strong>רב אדא בר אהבה: "והזבה שוחטין עליה בשביעי שלה". אמר ליה</strong> <small>[לו]:</small> <strong>זבה בשביעי שלה מי חזיא</strong> <small>[האם</small> היא <small>ראויה]?</small> <strong>אפילו ל</strong>שיטת <strong>מאן</strong> <small>[מי]</small> ש<strong>אמר שוחטין וזורקין על טמא שרץ — הני מילי</strong> <small>[דברים אלה]</small> אמורים ב<strong>טמא שרץ</strong> בלבד, <strong>דחזי לאורתא</strong> <small>[שראוי</small> לאכול <small>בערב]</small> ואילו <strong>הא</strong> <small>[זו,</small> הזבה<small>]</small> <strong>עד למחר דמתיא</strong> <small>[כש</small>היא <small>מביאה]</small> <strong>כפרה לא חזיא</strong> <small>[ראויה]!</small> אלא <strong>אימא</strong> <small>[אמור]</small> בגירסת ברייתא שבידך <strong>"בשמיני".</strong>
 ומקשים: אם כן, <strong>פשיטא</strong> <small>[פשוט</small> מובן מאליו<small>]!</small> ומסבירים: <strong>מהו דתימא</strong> <small>[שתאמר]</small> <strong>כיון דמחסרא כפרה</strong> <small>[שמחוסרת כפרה]</small> עדיין, הריהי כמחוסרת מעשה ולא תהא ראויה, <strong>קא משמע לן</strong> <small>[השמיע לנו]</small> <strong>כדרב שמעיה,</strong> שיש לסמוך בזה על בית דין של כהנים.
 <strong>רבינא אמר: "נדה" תנא קמיה</strong> <small>[שנה לפניו]</small> חוזר המשניות: "<strong>והנדה שוחטין עליה בשביעי".</strong>
 <strong>אמר ליה</strong> <small>[לו]:</small> <strong>נדה בשביעי מי חזיא</strong> <small>[האם היא ראויה]?</small> שהרי <strong>אפילו למאן דאמר</strong> <small>[ל</small>שיטת <small>מי שאמר]</small> <strong>שוחטין וזורקין על טמא שרץ</strong> הרי זה משום <strong>דחזי לאורתא</strong> <small>[שהוא ראוי לערב],</small> ואילו <strong>נדה לאורתא דשביעי הוא דטבלה</strong> <small>[לערב שביעי הוא שטובלת]</small> שאין טבילת נדה אלא בלילה ולא ביום ואם כן, <strong>עד שמיני דעבדה</strong> <small>[שהיא עושה]</small> <strong>הערב שמש לא חזיא</strong> <small>[אינה ראויה]</small> שהריהי עדיין טבולת יום ואסורה בקדשים עד למחרת! <strong>אלא אימא</strong> <small>[אמור,</small> תקן<small>]</small> נדה <strong>"בשמיני".</strong>
 ומקשים: <strong>פשיטא</strong> <small>[פשוט,</small> מובן מאליו<small>]!</small> <strong>השתא ומה זבה דמיחסרא כפרה</strong> <small>[עכשיו ומה זבה שמחוסרת</small> קרבן <small>כפרה]</small> <strong>שוחטין וזורקין עליה בשמיני, נדה דלא מיחסרא כפרה</strong> <small>[שאינה מחוסרת כפרה]</small> <strong>צריכה למימר</strong> <small>[לומר]</small> <strong>דשחטינן וזרקינן עלה</strong> <small>[שאנו שוחטים וזורקים עליה]?!</small>
 ומשיבים: <strong>נדה איצטריכא ליה</strong> <small>[הוצרכה לו],</small> <strong>הא קא משמע לן</strong> <small>[</small>דבר <small>זה השמיע לנו]</small> חידוש: <strong>בשמיני — אין</strong> <small>[כן]</small> <strong>בשביעי — לא, כדתניא</strong> <small>[כפי ששנויה</small> ברייתא<small>]:</small> <strong>כל חייבי טבילות</strong> שבתורה <strong>טבילתן</strong> בשעות ה<strong>יום,</strong> אבל <strong>נדה ויולדת טבילתן בלילה.</strong>
 ומקור לדבר בברייתא אחרת: <strong>יכול תהא</strong> הנדה או היולדת <strong>טובלת מבעוד יום</strong> כשאר חייבי טבילה? <strong>תלמוד לומר: "</strong>ואשה כי תהיה זבה דם יהיה זובה בבשרה <strong>שבעת ימים תהיה בנדתה"</strong> (ויקרא טו, יט). נאמר פעמיים המילה "תהיה" ללמד: <strong>תהא בנדתה כל שבעה</strong> ימים שלמים עד שיגמר כל היום השביעי, ולכן יכולה לטבול רק אור לשמיני. ואילו <strong>יולדת איתקש</strong> <small>[הושוותה</small> בכתוב<small>]</small> <strong>לנדה:</strong> "אשה כי תזריע וילדה...כימי נידת דוותה תטמא".
 <big>ב משנה</big> <strong>האונן</strong> (האבל על מת שעדיין לא נקבר)
## דף צא.
 <strong>והמפקח את הגל</strong> (המפנה גל אבנים מעל אדם שנפלה עליו מפולת), ויתכן שמת כבר אותו אדם והוא מטמא את מפנה הגל. <strong>וכן מי שהבטיחוהו להוציאו מבית האסורים</strong> בליל הפסח, <strong>והחולה והזקן שהן יכולין לאכול כזית</strong> — כל אלה <strong>שוחטין עליהן</strong> בתוך חבורה אחת.
 אולם <strong>על כולם אין שוחטין עליהן בפני עצמן</strong> שאין עושים חבורה שכולה אנשים בעלי ספקות כאלה, <strong>שמא יביאו את הפסח לידי פסול.</strong>
 ועוד מוסיפים בדיניהם: <strong>לפיכך</strong> כיון שהם נמנים לכתחילה על הפסח גם <strong>אם אירע בהן פסול</strong> ולא יכלו לאכול מן הפסח — <strong>פטורין מלעשות פסח שני, חוץ מן המפקח בגל</strong> ונמצא האיש הקבור במפולת מת <strong>שהוא טמא מתחלתו</strong> שהרי ודאי שהאהיל על המת ונתברר אם כן שהיה טמא משעה שהתחיל לפקח בגל שאף בשעת שחיטה היה טמא, ולא עלה לו קרבנו כלל.
 <big>א גמרא</big> <strong>אמר רבה בר הונא אמר ר' יוחנן: לא שנו</strong> שאין שוחטים את הפסח על האסור בבית האסורים אלא בתוך חבורה אחרת <strong>אלא</strong> דווקא בנמצא ב<strong>בית האסורין</strong> של <strong>גוים, אבל</strong> המצוי ב<strong>בית האסורין דישראל — שוחטין</strong> עליו אפילו <strong>בפני עצמו, כיון דאבטחינהו, מפיק ליה</strong> <small>[שהבטיחוהו</small> שיצא, ודאי <small>יוציאו אותו]</small> <strong>דכתיב</strong> <small>[שנאמר]:</small> <strong>"שארית ישראל לא יעשו עולה ולא ידברו כזב"</strong> (צפניה ג, יג) ואפשר לסמוך עליהם.
 <strong>אמר רב חסדא: הא דאמרת</strong> <small>[זה שאומר אתה]</small> כי היושב ב<strong>בית האסורין</strong> של <strong>גוים</strong> אין שוחטים עליו בפני עצמו <strong>לא אמרן</strong> <small>[אמרנו]</small> דבר זה <strong>אלא</strong> שהיה בית האסורין <strong>חוץ לחומת בית פאגי</strong> (מחוץ למקום היתר אכילת פסחים) <strong>אבל</strong> היה בית האסורים <strong>לפנים מחומת בית פאגי שוחטין עליו</strong> אפילו <strong>בפני עצמו. מאי טעמא</strong> <small>[מה טעם] —</small> גם אם לא יוציאוהו משם <strong>אפשר דאמטו לה ואכיל ליה</strong> <small>[אפשר שיביאו לו</small> מן הקרבן לתוך בית האסורים <small>ויאכל ממנו].</small>
 <big>ב</big> שנינו במשנה: <strong>לפיכך אם אירע</strong> פסול במסופקים אלו לאחר שנשחט עליהם הפסח הריהם פטורים מפסח שני, חוץ מהמפקח על הגל. <strong>אמר רבה בר בר חנה אמר ר' יוחנן: לא שנו</strong> שהמפקח את הגל חייב לעשות פסח שני <strong>אלא</strong> כשמצאו ב<strong>גל עגול,</strong> שתוך כדי פינויו ודאי האהיל על המת ונטמא <strong>אבל</strong> אם היה זה <strong>גל ארוך</strong> מתוך שיתכן שהיה המת מצוי בצד אחר של הגל והמפקח בגל לא האהיל עליו — <strong>פטור מלעשות פסח שני, אימא</strong> <small>[אמור]:</small> שמא <strong>טהור היה בשעת שחיטה</strong> ואם נטמא היה זה רק לאחר מכן ומאחר שהוא ספק שוב אינו מביא פסח שני.
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>ר' שמעון בנו של ר' יוחנן בן ברוקה אומר: מפקח בגל</strong> ל<strong>עתים פטור</strong> מלעשות פסח שני ל<strong>עתים חייב. כיצד?</strong> היה זה <strong>גל עגול ונמצאת טומאה תחתיו — חייב</strong> בפסח שני שודאי האהיל עליו קודם לכן, אבל אם היה זה <strong>גל ארוך ונמצאת טומאה תחתיו — פטור, אימא</strong> <small>[אמור]</small> שמא <strong>טהור היה בשעת שחיטה.</strong>
 <big>ג משנה</big> <strong>אין שוחטין את הפסח על היחיד</strong> עבור אדם אחד בלבד. אלא בחבורה. אלו <strong>דברי ר' יהודה, ור' יוסי מתיר,</strong> שהדבר תלוי רק ביכולת האכילה, ולכן <strong>אפילו חבורה של מאה שאינן יכולין לאכול כזית אין שוחטין עליהן.</strong>
 ועוד הלכה: <strong>ואין עושין חבורת</strong> פסח של <strong>נשים ועבדים וקטנים.</strong>
 <big>ד גמרא</big> <strong>תנו רבנן</strong> <small>[שנו חכמים]:</small> <strong>מנין שאין שוחטין את הפסח על היחיד — תלמוד לומר: "לא תוכל לזבח את הפסח באחד</strong> שעריך אשר ה' אלהיך נותן לך<strong>"</strong> (דברים טז, ה) והוא דורש שבאדם יחיד אין לזבוח את הפסח, אלו <strong>דברי ר' יהודה. ור' יוסי אומר:</strong> אפילו אדם <strong>יחיד ויכול לאכלו</strong> כלומר, כזית ממנו <strong>— שוחטין עליו</strong> ואילו <strong>עשרה ואין יכולין לאכלו — אין שוחטין עליהן.</strong>
 ושואלים: <strong>ור' יוסי האי "באחד" מאי עביד ליה</strong> <small>[אותו</small> פסוק שאומר <small>"באחד"</small> שעריך <small>מה עושה הוא בו]?</small> ומשיבים: <strong>מיבעי ליה</strong> <small>[צריך הוא אותו]</small> לכמו שדרשו <strong>ר' שמעון. דתניא</strong> <small>[ששנויה</small> ברייתא<small>]</small> <strong>ר' שמעון אומר: מניין לזובח את פסחו בבמת יחיד</strong> מזבח שהיו מקריבים בו יחידים קרבנות נדבתם בדורות מסוימים <strong>בשעת איסור הבמות שהוא</strong> עובר <strong>בלא תעשה —</strong>
 <strong>תלמוד לומר: "לא תוכל לזבח את הפסח באחד שעריך"</strong> משמע שבכל מקום שיש איסור במות דין הפסח כקרבן ציבור ולא כקרבן יחיד ואינו קרב בבמה. <strong>יכול אף בשעת היתר הבמות כן</strong> יהא דינו כקרבן ציבור שיעבור בו על לא תעשה, <strong>תלמוד לומר: "באחד שעריך" לא אמרו</strong> איסור זה <strong>אלא בשעה שכל ישראל נכנסין בשער אחד</strong> לבית הבחירה להביא קרבנותיהם. אבל בזמן שאין מקום מיוחד שכל ישראל חייבים להיות בו אפשר לשחוט גם את הפסח כקרבן יחיד.
 ושואלים: <strong>ור' יהודה האי מנא ליה</strong> <small>[</small>דרשה <small>זו</small> לגבי במת יחיד <small>מנין לו]?</small> ומשיבים: <strong>תרתי שמעת מינה</strong> <small>[שני</small> דברים <small>אתה שומע מכאן]</small> שמלשון הכתוב אפשר ללמוד את שני הדברים.
 ושואלים: <strong>ול</strong>שיטת <strong>ר' יוסי, ממאי דלהכי דקאמר</strong> <small>[מנין</small> לו שהפסוק מתפרש <small>לכמו שאמר]</small> <strong>ר' שמעון? דילמא כדקאמר</strong> <small>[שמא</small> לענין מה <small>שאמר]</small> <strong>ר' יהודה הוא דאתא</strong> <small>[שבא]?</small> ומשיבים: <strong>אמר לך</strong> <small>[</small>יכול היה ר' יוסי <small>לומר לך],</small> <strong>לא סלקא דעתך</strong> <small>[לא יעלה על דעתך]</small> לומר כן <strong>דהא כתיב</strong> <small>[שהרי נאמר]</small> בדיני הפסח: <strong>"איש לפי אכלו</strong> תכוסו על השה<strong>"</strong> (שמות יב, ד), משמע שאפילו יחיד יכול לאכול את הפסח.
 <strong>רמי ליה</strong> <small>[הקשה לו,</small> הראה סתירה<small>]</small> <strong>רב עוקבא בר חיננא</strong> מהמקום <strong>פרישנא לרבא: מי</strong> <small>[האם]</small> <strong>אמר ר' יהודה</strong> באמת <strong>אין שוחטין את הפסח על היחיד? ורמינהו</strong> <small>[ומשליכים,</small> מראים סתירה<small>]</small> ששנינו: <strong>אשה</strong> בפסח <strong>ראשון — שוחטין עליה בפני עצמה,</strong> בפסח <strong>שני עושין אותה טפילה לאחרים</strong> אבל אין שוחטין עבורה בלבד, אלו <strong>דברי ר' יהודה.</strong> הרי שר' יהודה מתיר לעשות פסח עבור יחיד! <strong>אמר ליה</strong> <small>[לו]</small> רבא: <strong>לא תימא</strong> <small>[תאמר</small> אל תבין<small>]</small> שכוונתו ששוחט עבור אשה <strong>בפני עצמה, אלא אימא</strong> <small>[אמור]:</small> לנשים שוחטין <strong>בפני עצמן.</strong>
 <strong>אמר</strong> לו והקשה על פירוש זה: <strong>מי עבדינן</strong> <small>[האם עושים אנו]</small> לדעת הכל <strong>חבורה שכולה נשים? והתנן</strong> <small>[והרי</small> במשנתנו <small>שנינו]:</small> <strong>אין עושין חבורת נשים ועבדים וקטנים, מאי לאו</strong> <small>[האם לא]</small> הכוונה <strong>נשים לחודייהו</strong> <small>[לעצמן],</small> <strong>ועבדים לחודייהו</strong> <small>[לעצמם],</small> <strong>וקטנים לחודייהו</strong> <small>[לעצמם]</small> שאין עושים חבורה שלימה מאלה? <strong>אמר ליה</strong> <small>[לו]:</small> <strong>לא,</strong> הכוונה היא שאין עושים חבורות מצורפות של <strong>נשים ועבדים וקטנים.</strong> והטעם הוא: <strong>נשים ועבדים</strong> יחד לא יעשו <strong>משום תפלות</strong> כלומר משום חשש זנות, <strong>קטנים ועבדים</strong> לא יעשו <strong>משום</strong>
## דף צא:
 <strong>פריצותא</strong> <small>[פריצות]</small> מחשש משכב זכור.
 <big>א</big> <strong>גופא</strong> <small>[לגופה]</small> של הבעיה בענין חבורת נשים. שנינו: <strong>אשה</strong> בפסח <strong>ראשון — שוחטין עליה בפני עצמה ובשני — עושין אותה טפילה</strong> (נוספת, נספחת) <strong>לאחרים,</strong> אלו <strong>דברי ר' יהודה. ר' יוסי אומר: אשה</strong> בפסח <strong>שני שוחטין עליה בפני עצמה, ואין צריך לומר</strong> ששוחטים לה בפני עצמה אף בפסח <strong>ראשון. ר' שמעון אומר: אשה</strong> אפילו <strong>בראשון עושין אותה טפילה לאחרים, בשני אין שוחטין עליה כל עיקר.</strong>
 ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו]?</small> ומסבירים: <strong>ר' יהודה סבר</strong> נאמר: <strong>"במכסת נפשת...</strong> תכוסו על השה<strong>"</strong> (שמות יב, ד), ודורש: "נפשות" הרי הכל בכלל זה <strong>ואפילו נשים. וכי תימא אי הכי אפילו בשני נמי</strong> <small>[ואם תאמר אם כך אפילו</small> פסח <small>שני גם כן]</small> יעשו עבור נשים לבדן, לכן <strong>כתיב</strong> <small>[נאמר]</small> במי שהקריב גם את הפסח השני <strong>"חטאו ישא האיש ההוא"</strong> (במדבר ט, יג) ללמדנו: <strong>איש — אין</strong> <small>[כן]</small> <strong>אשה — לא,</strong>
 <strong>וכי תימא</strong> <small>[ואם תאמר]</small> <strong>אי הכי</strong> <small>[אם כך]</small> <strong>אפילו</strong> כ<strong>טפילה נמי</strong> <small>[גם כן]</small> <strong>בשני לא</strong> תביא אשה, ומשיבים: לכך <strong>אהני</strong> <small>[הועיל]</small> מה שכתוב בפסח שני: <strong>"ככל חקת הפסח</strong> יעשו אותו<strong>"</strong> (במדבר ט, יב) שמשווה פסח שני לראשון <strong>לטפילה בעלמא</strong> <small>[בלבד],</small> של הנשים בו.
 ושואלים: <strong>ור' יוסי מאי טעמיה</strong> <small>[מה טעמו]?</small> משום <strong>דכתיב</strong> <small>נאמר</small> בפסח <strong>ראשון: "במכסת נפשת"</strong> והרי <strong>אפילו אשה</strong> בכלל זה <strong>וכתיב</strong> <small>[ו</small>כן <small>נאמר]</small> <strong>בפסח שני: "</strong>וחדל לעשות הפסח <strong>ונכרתה הנפש ההיא מעמיה"</strong> (במדבר ט, יג) ומכאן נלמד: <strong>נפש — ואפילו נשים. ואלא</strong> מה שנאמר בסוף הפסוק: <strong>"חטאו ישא האיש ההוא"</strong> שיש בו לשון הדגשה ומיעוט, <strong>למעוטי מאי</strong> <small>[למעט</small> את <small>מה]</small> בא? ומשיבים: <strong>למעוטי</strong> <small>[למעט]</small> ילד <strong>קטן</strong> הבטל מקרבן פסח מחיוב <strong>כרת,</strong> והדיוק הוא מן הכתוב "איש" — ולא קטן.
 <strong>ור' שמעון</strong> מה טעמו — <strong>כתיב</strong> <small>[נאמר]</small> בפסח <strong>ראשון: "איש</strong> לפי אכלו תכוסו על השה <strong>"</strong>ללמדנו: <strong>איש — אין</strong> <small>[כן]</small> <strong>אשה — לא. וכי תימא אי הכי אפילו טפילה נמי</strong> <small>[ואם תאמר אם כן אפילו כטפילה גם כן]</small> אין לצרף אשה, אלא ודאי <strong>אהני ליה</strong> <small>[הועיל לו]</small> הכתוב <strong>"במכסת נפשת"</strong> שאינו מיוחד לאנשים, <strong>לטפילה.</strong>
 <strong>וכי תימא</strong> <small>[ואם תאמר]</small> לטעם זה <strong>אפילו בשני נמי</strong> <small>[גם כן]</small> אפשר יהא לצרף אשה כטפילה לחבורת עושי הפסח אלא <strong>מיעט רחמנא</strong> <small>[מיעטה התורה]</small> נשים <strong>בשני דכתיב</strong> <small>[שנאמר]:</small> <strong>"חטאו ישא האיש"</strong> לדייק: <strong>איש — אין</strong> <small>[כן]</small> <strong>אשה — לא.</strong> ושואלים: אותה הדגשה "איש" <strong>ממאי קממעיט ליה.</strong> <small>[ממה ממעט אותו</small> כתוב<small>]?</small> <strong>אי</strong> <small>[אם]</small> תאמר <strong>מחיוב</strong> גמור לעשות פסח שני, <strong>השתא בראשון לא</strong> <small>[עכשיו,</small> הרי אומרים אנו שאפילו <small>בראשון אין</small> האשה חייבת<small>]</small> <strong>בשני מיבעיא</strong> <small>[נצרכה לומר]?</small> והרי אין השני אלא השלמה לראשון! <strong>אלא לאו</strong> <small>[האם לא]</small> הכוונה לפטור את האשה אפילו <strong>מטפילה.</strong>
 ושואלים: <strong>ומאי</strong> <small>[ומה הוא]</small> אותו כתוב שנאמר בו <strong>"איש"</strong> בפסח ראשון <strong>דקאמר</strong> <small>[שאמר]</small> וציטט <strong>ר' שמעון? אי נימא</strong> <small>[אם תאמר]</small> שהתכוון לכתוב: <strong>"ויקחו להם איש שה לבית אבת</strong> שה לבית<strong>"</strong> (שמות יב, ג) אולם <strong>ההוא</strong> <small>[אותו]</small> כתוב <strong>מיבעי ליה</strong> <small>[נצרך לו]</small> ללימוד אחר, וכמו שדרשו <strong>ר' יצחק,</strong> ש<strong>אמר</strong> מכאן למדים: ש<strong>איש</strong> גדול <strong>זוכה</strong> בקנינו או בקבלתו חפץ לאחר, אבל <strong>אין קטן זוכה,</strong> שאין לקטן אישיות משפטית כדי לזכות בקנין.
 <strong>ואלא</strong> תאמר שמן הכתוב <strong>"איש לפי אכלו</strong> תכוסו על השה" (שמות יב, ד), אולם <strong>הא</strong> <small>[הרי]</small> כיון ש<strong>ר' יוסי סבר</strong> בדין במת יחיד <strong>כר' שמעון</strong> שאין מקריבין בה את הפסח, מן הסתם <strong>ר' שמעון נמי</strong> <small>[גם כן]</small> <strong>סבר לה כר' יוסי</strong> ששוחטים פסח על יחיד ואם כן <strong>ההוא</strong> <small>[אותו</small> כתוב<small>]</small> "איש לפי אכלו תכוסו על השה" <strong>מיבעי ליה</strong> <small>[נצרכה לו]</small> ללמדנו ש<strong>שוחטין את הפסח על היחיד</strong> ולא ללימוד אחר שהרי זהו מקור דינו של ר' יוסי.
 ומשיבים: <strong>אמר לך</strong> <small>[</small>יכול היה <small>לומר לך]</small> ר' שמעון <strong>אם כן</strong> שרק לדבר זה היה הכתוב בא <strong>נכתוב רחמנא</strong> <small>[שתכתוב התורה]</small> רק <strong>"לפי אכלו"</strong> שהיא לשון יחיד ונבין ששוחטים אף על היחיד, <strong>מאי</strong> <small>[מהו]</small> לשון <strong>"איש"</strong> האמורה כאן <strong>שמעת מינה תרתי</strong> <small>[לומד אתה</small> <strong>מכאן</strong> <small>שני</small> דברים<small>],</small> הן ההיתר ליחיד לשחוט עליו את הפסח, והן שיהיה זה איש ולא אשה.
 ושואלים: <strong>כמאן אזלא הא</strong> <small>[כ</small>שיטת <small>מי הולכת</small> הלכה <small>זו]</small> ש<strong>אמר ר' אלעזר: אשה</strong> בפסח <strong>ראשון — חובה,</strong> בפסח <strong>שני — רשות, ודוחה את השבת.</strong> עוד טרם בירור השאלה תוהים: <strong>אי</strong> <small>[אם]</small> הקרבת פסח שני לנשים <strong>רשות</strong> הינה <strong>אמאי</strong> <small>[מדוע]</small> <strong>דוחה את השבת? אלא אימא</strong> <small>[אמור,</small> תקן<small>]</small> את המשפט וגרוס כך: בפסח <strong>שני רשות ובראשון חובה ודוחה את השבת. כמאן</strong> <small>[כ</small>שיטת <small>מי]</small> כשיטת <strong>ר' יהודה</strong> שראינו שזו דעתו.
 אגב דברים קודמים מביאים מה ש<strong>אמר ר' יעקב אמר ר' יוחנן: אין עושין</strong> בפסח <strong>חבורה שכולה גרים שמא ידקדקו בו ויביאוהו לידי פסול</strong> שכיון שהגרים נלהבים ומדקדקים הרבה בדברי תורה, שמא יוסיפו בו דקדוקי מצוות יתירים, ויביאו לידי פסול שלא כדין.
 <big>ב</big> <strong>תנו רבנן</strong> <small>[שנו חכמים]:</small> קרבן <strong>פסח ומצה ומרור</strong> בלילה ה<strong>ראשון</strong> של פסח <strong>חובה</strong> לאוכלם, <strong>מכאן ואילך רשות, ר' שמעון אומר: באנשים חובה ובנשים רשות.</strong>
 ותחילה נברר: <strong>אהייא קאי</strong> <small>[על איזה</small> דבר <small>מתייחסת</small> הלכה זו<small>]?</small> <strong>אילימא</strong> <small>[אם תאמר]</small> שמדובר כאן בקרבן <strong>פסח,</strong> וכי <strong>פסח כל שבעה מי איכא</strong> <small>[האם ישנו]?</small> והרי ודאי שלאחר לילה ראשון אין מקום לדבר בו לא על חובה ולא על רשות! <strong>ואלא</strong> תאמר שמדובר כאן על <strong>מצה ומרור, אימא סיפא</strong> <small>[אמור את סופה</small> של אותה ברייתא<small>]:</small> <strong>ר' שמעון אומר: באנשים חובה ובנשים רשות,</strong>
 וכי <strong>לית ליה</strong> <small>[אין לו,</small> אינו מקבל<small>]</small> <strong>ר' שמעון הא</strong> <small>[זו]</small> ש<strong>אמר ר' אלעזר: נשים חייבות באכילת מצה דבר תורה!</strong> ולא רק מתקנת חכמים, אף שהיא מצוות עשה שהזמן גרמא, <strong>שנאמר: "לא תאכל עליו חמץ שבעת ימים תאכל עליו מצות"</strong> (דברים טז, ג), ללמדנו: <strong>כל</strong> מי <strong>שישנו</strong> (שחל עליו) איסור של <strong>בל תאכל חמץ — ישנו</strong> גם במצות עשה של <strong>קום אכול מצה. והני</strong> <small>[ואותן]</small> <strong>נשים הואיל וישנן ב"בל תאכל חמץ"</strong> שהרי הנשים חייבות להשמר בכל איסורים של התורה כגברים — <strong>ישנן גם בקום אכול מצה</strong> ואם כן אי אפשר לומר כן.
 <strong>אלא אימא</strong> <small>[אמור]</small> <strong>פסח מצה ומרור</strong> ביום ה<strong>ראשון</strong> של פסח <strong>חובה, מכאן ואילך רשות</strong> לאכול את המצה והמרור. <strong>ר' שמעון אומר: פסח</strong> מעיקרו <strong>באנשים חובה</strong> ו<strong>בנשים רשות</strong> כשיטתו שכבר נתבררה קודם.
 <big>ג משנה</big> <strong>אונן</strong> מי שמת לו קרוב ועדיין לא נקבר, ואסור באכילת קדשים בו ביום — <strong>טובל</strong> על פי תקנת חכמים שעשו הבדל בין אונן ואדם אחר, <strong>ואוכל את פסחו לערב, אבל לא בקדשים</strong> אחרים. שגזרו חכמים שתקופת האנינות (שבה אסור לאדם להתעסק ולאכול מן הקדשים) חלה גם על הלילה שלאחר יום האבל, ולענין קרבן פסח לא עמדו על גזרתם משום שהקפידה התורה במצוה זו ויש חיוב כרת על מי שאינו מקריב פסח. ועוד לענין זה: <strong>השומע על מתו</strong> לאחר זמן, וחלה עליו אנינות רק מדברי חכמים,
## דף צב.
 <strong>והמלקט לו</strong> את <strong>עצמות</strong> הוריו שתחילה קברום באדמה עד שיכלה הבשר, כדי להביאם לקבורת קבע שחייב באבילות כל אותו יום — <strong>טובל ואוכל</strong> אפילו <strong>בקדשים</strong> כי האבלות ביום לקוט עצמות היא רק מדברי סופרים והם לא גזרו על אנינות בלילה שאחרי זה.
 <strong>גר שנתגייר בערב פסח, בית שמאי אומרים: טובל ואוכל את פסחו לערב, ובית הלל אומרים: הפורש מן הערלה</strong> ונימול <strong>כפורש מן הקבר</strong> כאילו נטמא במת וצריך שיזו עליו מי חטאת ביום השלישי וביום השביעי, ואינו ראוי לאכול מן הקרבנות עד ליום השמיני לגירותו.
 <big>א גמרא</big> ושואלים: <strong>מאי טעמא</strong> <small>[מה טעם]</small> התירו למי שמת לו מת לאכול פסחו לערב? ומשיבים: <strong>קא סבר</strong> <small>[סבור הוא]</small> <strong>אנינות</strong> של <strong>לילה</strong> שלאחר יום המיתה היא <strong>דרבנן</strong> <small>[מדברי סופרים]</small> בלבד, <strong>וגבי פסח לא העמידו</strong> הם <strong>דבריהם</strong> שיהא אסור משום אנינות <strong>במקום כרת</strong> שהרי הנמנע מן הפסח חייב כרת, ואילו <strong>גבי</strong> שאר <strong>קדשים העמידו</strong> חכמים <strong>דבריהם במקום</strong> שיש בו רק מצות <strong>עשה</strong> של אכילת קדשים.
 <big>ב</big> במשנה נאמר ש<strong>השומע</strong> שמועה רחוקה <strong>על מתו</strong> והמלקט עצמות טובל ואוכל בקדשים. ותוהים: <strong>מלקט עצמות? הא בעי</strong> <small>[הרי צריך]</small> <strong>הזאת שלישי ושביעי</strong> ככל הנוגע בעצמות המת! ומשיבים: <strong>אימא</strong> <small>[אמור]</small> לא מלקט בעצמו אלא מי <strong>שליקטו לו עצמות</strong> והוא לא נגע בהן, ולכן יש כאן אכן דין אבלות מסוימת מדברי סופרים אבל טומאה אין כאן.
 <big>ג</big> במשנה שנינו ש<strong>גר שנתגייר</strong> בערב פסח נחלקו בית שמאי ובית הלל אם טובל ואוכל את הפסח לערב. <strong>אמר רבה בר בר חנה אמר ר' יוחנן: מחלוקת</strong> בית שמאי ובית הלל היא <strong>בערל גוי</strong> שנימול לשם גירות
 ש<strong>בית הלל סברי</strong> <small>[סוברים]:</small> <strong>גזירה שמא יטמא</strong> במת <strong>לשנה הבאה, ויאמר: אישתקד</strong> <small>[בשנה שעברה],</small> <strong>מי</strong> <small>[האם]</small> <strong>לא טבלתי ואכלתי</strong> מיד בלא הזייה? <strong>עכשיו נמי</strong> <small>[גם כן]</small> <strong>אטבול ואוכל. ולא ידע</strong> שיש הבדל יסודי במצבו, ש<strong>אשתקד</strong> (שנה שעברה) <strong>גוי הוה</strong> <small>[היה]</small> <strong>ולא מקבל טומאה</strong> שמדברי תורה אין טומאה בגוים ו<strong>עכשיו</strong> הוא <strong>ישראל ומקבל טומאה,</strong> ולכן גזרו שיזה שלישי ושביעי וימתין כדי להרגילו.
 <strong>ובית שמאי סברי</strong> <small>[סבורים]</small> <strong>לא גזרינן</strong> <small>[גוזרים אנו]</small> מפני חשש זה. <strong>אבל ערל ישראל</strong> שלא נימול עד עתה מסיבה כלשהי ועתה כשנימול — <strong>דברי הכל טובל ואוכל את פסחו לערב,</strong> שהרי יודע להבדיל בין אשתקד להשנה <strong>ולא גזרינן</strong> <small>[גוזרים אנו]</small> דין <strong>ערל ישראל משום ערל גוי.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>אמר ר' שמעון בן אלעזר: לא נחלקו בית שמאי ובית הלל על ערל ישראל ששטובל ואוכל את פסחו לערב,</strong> אלא <strong>על מה נחלקו על ערל גוי</strong> שנתגייר <strong>שבית שמאי אומרים: טובל ואוכל את פסחו לערב, ובית הלל אומרים: הפורש מן הערלה כפורש מן הקבר.</strong>
 <big>ד</big> <strong>אמר רבא:</strong> בדין <strong>ערל</strong> שנתגייר בדין <strong>הזאה</strong> ובדין <strong>איזמל העמידו</strong> חכמים <strong>דבריהן,</strong> ולא ויתרו על גזירותיהם אפילו <strong>במקום</strong> שיש בו חיוב <strong>כרת.</strong> אולם בדין <strong>אונן ומצורע ובית הפרס — לא העמידו דבריהן במקום</strong> שיש בו חיוב <strong>כרת.</strong>
 ומבארים את הפרטים: <strong>ערל — הא דאמרן</strong> <small>[זה שאמרנו]</small> בדברים הקודמים שמשום גזירה ביטלו בית הלל את הגר מלהקריב קרבן פסח, אף שמן התורה הריהו מצווה על כך וחייב כרת על ביטולו.
 <strong>הזאה —</strong> ש<strong>אמר מר</strong> <small>[החכם]</small> במשנה: <strong>הזאה</strong> עצמה אסורה בשבת רק משום <strong>שבות</strong> שגזרו חכמים ובכל זאת <strong>אינו דוחה את השבת</strong> ואם חל ערב פסח בשבת, הרי מי שצריך להזות עליו בשבת — אינו נטהר ובטל מקרבן פסח.
 <strong>איזמל — דתניא</strong> <small>[ששנויה</small> ברייתא<small>]:</small> אם שכחו ולא הביאו אזמל למול בו בשבת <strong>כשם שאין מביאין אותו</strong> את האזמל <strong>דרך רשות הרבים</strong> ואין עוברים בכך על דברי תורה <strong>כך אין מביאין אותו דרך גגות ודרך חצרות ודרך קרפיפות</strong> (בקעות מגודרות) אף כי הדבר אסור רק מתקנת חכמים, ואם כך עמדו חכמים על דבריהם ובשל תקנתם נדחית מצוות המילה, הרי מי שיש לו בן שלא נימול הוא עצמו אסור באכילת פסחו אף שעל ביטולו הריהו מתחייב כרת.
 <strong>אונן</strong> שחכמים לא העמידו דבריהם בו <strong>הא דאמרן</strong> <small>[זו שאמרנו]</small> במשנתנו.
 <strong>מצורע מאי היא</strong> <small>[מה הוא]</small> ענינו? <strong>דתניא</strong> <small>[ששנויה</small> ברייתא<small>]:</small> <strong>מצורע ש</strong>טבל ביום שביעי לטהרתו ו<strong>חל</strong> יום <strong>שמיני שלו בערב הפסח,</strong> וראוי היה באותו יום להביא קרבן כפרה ואז יאכל מן הפסח, <strong>וראה קרי בו ביום,</strong> ובעל קרי טמא הוא ואסור להכנס למקדש — <strong>טובל</strong> לקריו ומביא את קרבנותיו להתכפר <strong>ואוכל</strong> בפסח בלילה.
 <strong>אמרו חכמים: אף על פי שטבול יום</strong> אחר <strong>אינו נכנס</strong> לבית המקדש שעדיין יש בו טומאה מסויימת, <strong>זה — נכנס.</strong> והטעם: <strong>מוטב יבא עשה</strong> של קרבן פסח <strong>שיש בו כרת, וידחה עשה שאין בו כרת</strong> של "וישלחו מן המחנה כל צרוע וכל זב וכל טמא לנפש" שבשלו משלחים את טבול היום מן העזרה.
 <strong>ואמר ר' יוחנן:</strong> יתר על כן, <strong>דבר תורה אפילו</strong> מצוות <strong>עשה</strong> מן התורה <strong>אין בו</strong> שתאסור טבול יום להכנס למקדש, <strong>שנאמר: "ויעמד יהושפט בקהל יהודה וירושלים בבית ה' לפני החצר החדשה"</strong> (דברי הימים ב' כ, ה) <strong>מאי</strong> <small>[מה</small> היא<small>]</small> <strong>חצר החדשה — שחדשו בו</strong> באותו מקום <strong>דבר, ואמרו: טבול יום לא יכנס במחנה לויה</strong> בירושלים — בכל תחום הר הבית. ואם כן איסור זה הוא רק מתקנת חכמים ולא העמידו חכמים דבריהם אלה.
 <strong>בית הפרס</strong> שלא העמידו חכמים דבריהם, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ושוין</strong> בדעתם <strong>בית שמאי ובית הלל</strong>
## דף צב:
 <strong>שבודקין</strong> את מקום בית הפרס לפני שעובר בו (אם אין לו דרך אחרת) כדי לעשות את הפסח לדעת אם נוגע או מאהיל על עצמות מתים, ואם לא נמצאו — הריהו טהור עבור <strong>עושי פסח,</strong> אבל <strong>אין בודקין</strong> לצורך <strong>אוכלי תרומה.</strong>
 ושואלים: <strong>מאי</strong> <small>[מהו]</small> <strong>בודקין,</strong> מה היא בדיקה זו שאמרנו שעושים לצורך <strong>עושי פסח? אמר רב יהודה אמר שמואל: מנפח</strong> אדם <strong>בית הפרס</strong> בפיו שהוא נופח באבק הדרך, כדי לדעת אם טמונה עצם כלשהי בתוך האבק. <strong>רב יהודה בר אביי משמיה</strong> <small>[משמו]</small> של <strong>רב יהודה אמר</strong> בדומה לזה: <strong>בית הפרס</strong> שעברו בו רבים וכבר <strong>נידש</strong> ברגלים <strong>טהור,</strong> שאנו מניחים שבדריסת הרגל הוסרו ונשברו העצמות שהיו בו, ומאחר שכל טומאת בית הפרס היא מדברי סופרים הרי לענין פסח לא גזרו לחשוש שמא עדיין נשאר דבר מה, מה שאין כן לתרומה.
 
 <big>א משנה</big> <strong>מי שהיה טמא או בדרך רחוקה ולא עשה את</strong> הפסח <strong>הראשון</strong> בארבעה עשר בניסן — <strong>יעשה את</strong> הפסח <strong>השני</strong> בארבעה עשר באייר. ובכלל <strong>שגג</strong> וטעה בענין הפסח <strong>או נאנס</strong> באונס כלשהו <strong>ולא עשה את</strong> הפסח <strong>הראשון</strong> — אף הוא <strong>יעשה את</strong> הפסח <strong>השני. אם כן,</strong> שכל מיני אונס בכלל זה <strong>למה נאמר</strong> בתורה <strong>טמא, או שהיה בדרך רחוקה?</strong> לומר <strong>שאלו</strong> הטמא והרחוק <strong>פטורין מהכרת</strong> אם לא עשו פסח שני <strong>ואלו חייבין בהכרת</strong> וכאשר עוד יבואר בתלמוד.
 <big>ב גמרא</big> <strong>איתמר</strong> <small>[נאמר]</small> שנחלקו אמוראים בבעיה זו: מי ש<strong>היה בדרך רחוקה ושחטו וזרקו עליו</strong> (עבורו) את דם הפסח, והגיע לעת ערב לאכול את הפסח, אבל בשעת שחיטה היה רחוק, מה דינו? <strong>רב נחמן אמר: הורצה</strong> בזריקה זו ואינו צריך לעשות פסח שני. <strong>רב ששת אמר: לא הורצה</strong> ויעשה פסח שני. ומסבירים את שיטותיהם. <strong>רב נחמן אמר: הורצה,</strong> כי מי שהיה טמא או בדרך רחוקה <strong>מיחס</strong> <small>[לחוס]</small> <strong>הוא</strong> ש<strong>חס רחמנא</strong> <small>[הכתוב]</small> <strong>עליו</strong> שתהא לו תקנה אחרת ויעשה פסח שני. <strong>ואי עביד</strong> <small>[ואם עשה]</small> בכל זאת בפסח ראשון — <strong>תבא עליו ברכה. ורב ששת אמר: לא הורצה,</strong> שאדם זה <strong>מידחא דחייה רחמנא</strong> <small>[דחה אותו הכתוב]</small> <strong>כטמא.</strong> שכשם שהטמא אינו רשאי להקריב אם ירצה בכך, כן נדחה גם זה שהיה בדרך רחוקה.
 <strong>אמר רב נחמן: מנא אמינא לה</strong> <small>[מנין אומר אני אותה]</small> את דעתי זו, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שהיה טמא או בדרך רחוקה ולא עשה את הראשון — יעשה את השני.</strong> ונדייק מהלשון "ולא עשה": <strong>מכלל דאי בעי</strong> <small>[מכאן שאם היה רוצה] —</small> <strong>עבד</strong> <small>[היה עושה]</small> ונפטר מן השני ולכן היה צורך לומר שלא עשה את הראשון.
 ומעירים: <strong>ורב ששת אמר לך</strong> <small>[</small>יכול היה <small>לומר לך]</small> בדחייה להוכחה זו: <strong>אי הכי</strong> <small>[אם כך</small> אתה מבין<small>]</small> <strong>סיפא דקתני</strong> <small>[סופה</small> של המשנה <small>ששנינו]:</small> <strong>שגג או נאנס ולא עשה את הראשון — יעשה את השני. מדקתני</strong> <small>[מתוך ששנה]</small> <strong>ולא עשה, מכלל</strong> הדברים אתה לומד לשיטתך <strong>דאי בעי</strong> <small>[שאם היה רוצה] —</small> <strong>עבד</strong> <small>[היה עושה].</small> ואולם הסבר כזה אינו מתקבל על הדעת, ש<strong>הרי</strong> נאמר במפורש <strong>שגג, והרי</strong> נאמר גם <strong>נאנס,</strong> ולא יכול לעשות!
 <strong>אלא</strong> חייב אתה להבין את המשנה בעל כורחך באופן אחר ואף שאין הדבר מפורש, שהרי ודאי גם <strong>מזיד</strong> מי שהזיד ולא עשה <strong>קתני בהדייהו</strong> <small>[שנה יחד אתם]</small> עם המקרים האחרים. ויש להבין את הכתוב במשנה ולא עשה את הראשון, שנמנע מעשייתו במזיד, <strong>הכא נמי</strong> <small>[כאן גם כן]</small> באותו אופן פירוש ההתחלה: <strong>אונן קתני בהדייהו</strong> <small>[שנה יחד אתם]</small> בתוך המשפט הראשון טמא או בדרך רחוקה או מי שלא עשה את הראשון מפני אונס אחר של אנינות.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> על פי הסבר זה, <strong>דקתני</strong> <small>[ששנינו]:</small> <strong>אלו פטורין מהכרת ואלו חייבין בהכרת,</strong> ונברר: <strong>אהייא</strong> <small>[על איזה</small> מהם<small>]</small> הכוונה? <strong>אילימא</strong> <small>[אם תאמר]</small> שנאמר חיוב כרת על ה<strong>שוגג ונאנס,</strong> וכי <strong>שוגג ונאנס בני כרת נינהו</strong> <small>[הם]?!</small> והרי אין אדם חייב כרת אלא על מה שחטא בזדון ומדוע יתחייבו כרת! <strong>אלא לאו</strong> <small>[האם לא]</small> אותו ביטוי "חייבין כרת" מדובר ב<strong>מזיד ואונן</strong> שאם לא יביאו פסח שני — יהיו חייבים כרת.
 <strong>ורב נחמן אמר לך</strong> כנגד נימוקים אלה: <strong>לעולם</strong> יש לפרש שבמשנה נרמז בתוספת רק <strong>מזיד לחודיה</strong> <small>[לבדו]</small> ואין לדייק מלשון ריבוי "חייבין" <strong>ובדין הוא דאיבעי ליה למיתנא</strong> <small>[שהיה צריך לו לשנות]</small> <strong>"חייב"</strong> בלשון יחיד, <strong>והאי דקתני</strong> <small>[וזה ששנינו]</small> <strong>"חייבין"</strong> הוא מפני גדר הלשון <strong>איידי דתנא רישא</strong> <small>[על ידי,</small> מתוך <small>ששנה בתחילה]</small> <strong>"פטורין"</strong> בלשון רבים <strong>תנא סיפא</strong> <small>[שנה בסופה]</small> גם כן בלשון רבים <strong>"חייבין"</strong> ואין להוכיח מכאן. עד כאן הוכחתו של רב נחמן ודחייתה על ידי רב ששת.
 <strong>אמר רב ששת: מנא אמינא לה</strong> <small>[מנין אומר אני אותה]</small> את דעתי זו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' עקיבא אומר: נאמר "טמא" ונאמר "בדרך רחוקה"</strong>
## דף צג.
 <strong>מה טמא, שספק בידו לעשות</strong> לולא שאסרה התורה עליו ולכן <strong>אינו עושה. אף</strong> המצוי ב<strong>דרך רחוקה נמי</strong> <small>[גם כן]</small> מדובר <strong>שספק בידו לעשות</strong> על ידי שליחים ולאכול בלילה <strong>ואינו עושה</strong> שפטרתו התורה, וכשם שהטמא שנזרק עליו הדם — לא הורצה, אף מי שהיה בדרך רחוקה ונזרק עליו הדם בהיותו עדיין שם — לא הורצה!
 <strong>ורב נחמן אמר לך</strong> <small>[</small>יכול היה <small>לומר לך]</small> ולדחות ראיה זו בנימוק הבא: <strong>ר' עקיבא לטעמיה</strong> <small>[לשיטתו]</small> <strong>דקסבר</strong> <small>[שסבור הוא]</small> <strong>אין שוחטין וזורקין על טמא שרץ</strong> אף על פי שיכול לטבול ביום ויהא טהור גמור בשעת אכילת פסחים. משמע שלשיטתו כל שאינו ראוי בשעת זריקה אינו ראוי כלל. <strong>ואנא סבירא לי</strong> <small>[ואני סבור]</small> <strong>כ</strong>שיטת <strong>מאן</strong> <small>[מי]</small> ש<strong>אמר שוחטין וזורקין על טמא שרץ</strong> ולכן אין דברי ר' עקיבא נוגעים לשיטתו.
 <big>א</big> <strong>תנו רבנן</strong> <small>[שנו חכמים],</small> <strong>אלו שעושין את</strong> הפסח <strong>השני: הזבין והזבות, המצורעין והמצורעות ונדות ובועלי נדות והיולדות, השוגגין</strong> ושאר <strong>האנוסין והמזידין, וטמא</strong> מת <strong>ושהיה בדרך רחוקה.</strong>
 <strong>אם כן</strong> שכל מי שלא עשה בראשון מכל טעם שהוא עושה בשני <strong>למה נאמר טמא?</strong> ותוהים: <strong>למה נאמר?</strong> הלא הוא צריך להכתב <strong>דאי בעי למיעבד בראשון לא שבקינן ליה</strong> <small>[שאם רוצה הוא לעשות</small> בפסח <small>ראשון אין מניחים לו]!</small> <strong>אלא</strong> כך צריך לתקן הלשון: <strong>אם כן למה נאמר בדרך רחוקה — לפוטרו מן הכרת</strong> אם לא עשה אף בפסח שני. <strong>וכ</strong>שיטת <strong>מאן</strong> <small>[מי]</small> ש<strong>אמר,</strong> רב נחמן, שאם שלח את קרבנותיו בראשון <strong>הורצה</strong> ולפיכך יש חילוק בין טמא ושהיה בדרך רחוקה, ויש טעם לומר את שניהם.
 <big>ב</big> בברייתא זו הוזכרו כמה נשים טמאות שאינן עושות בראשון אלא בשני, ושואלים: <strong>אשה בשני מי מיחייבא</strong> <small>[האם חייבת]?</small> <strong>והא תניא</strong> <small>[והרי שנויה</small> ברייתא<small>]:</small> <strong>יכול לא יהו עושין את</strong> הפסח <strong>השני אלא טמא נפש</strong> (טמא מת) ומי <strong>שהיה בדרך רחוקה</strong> כמפורש במקומו בתורה, <strong>זבין ומצורעין ובועלי נדות</strong> שהיו טמאים בראשון ונטהרו בשני <strong>מנין</strong> שאף הם יעשו <strong>תלמוד לומר: "איש איש</strong> כי יהיה טמא לנפש או בדרך רחוקה... ועשה פסח לה'<strong>"</strong> (במדבר ט, י), נכפלה המילה "איש" לרבות גם אחרים, אבל בריבוי זה אין הנשים נכללות!
 ומשיבים: <strong>לא קשיא</strong> <small>[קשה],</small> <strong>הא</strong> <small>[זה]</small> הברייתא הראשונה הכוללת נשים — כשיטת <strong>ר' יוסי</strong> שלדעתו שוחטים עבור נשים בפסח שני (לעיל פסחים צא, ב), <strong>הא</strong> <small>[זה]</small> הברייתא השניה שאינה מרבה אלא את הזכרים הטמאים — כשיטת <strong>ר' יהודה ור' שמעון</strong> האומרים (במדבר ט, י) שבפסח שני אין חיוב גמור, או אין כל חיוב, לנשים להשתתף.
 <big>ג</big> <strong>תנו רבנן</strong> <small>[שנו חכמים</small> בתוספתא<small>]:</small> מי שביטל עשיית פסח במזיד <strong>חייב כרת על</strong> ביטול הפסח <strong>הראשון,</strong> וכן אדם אחר המבטל את הפסח השני <strong>חייב כרת על</strong> ביטול הפסח <strong>השני,</strong> אלו <strong>דברי רבי. ר' נתן אומר: חייב כרת על הראשון, ופטור על השני</strong> אם ביטל את הראשון בשוגג והזיד בשני, כיון שבו לא נאמר כרת. <strong>ר' חנניא בן עקביא אומר: אף על הראשון אינו חייב כרת</strong> אף אם ביטלו במזיד <strong>אלא אם כן</strong> הזיד ו<strong>לא עשה את השני.</strong>
 ומסבירים: <strong>ואזדו לטעמייהו</strong> <small>[והלכו</small> רבי ור' נתן <small>לשיטותיהם]</small> שמחלוקת זו קשורה במחלוקת אחרת של חכמים אלה. <strong>דתניא</strong> <small>[ששנויה</small> ברייתא<small>]:</small> <strong>גר שנתגייר בין שני פסחים</strong> אחרי פסח ראשון ולפני פסח שני, <strong>וכן קטן שהגדיל</strong> ונתחייב במצוות <strong>בין שני פסחים — חייב לעשות פסח שני,</strong> אלו <strong>דברי רבי. ר' נתן אומר: כל שזקוק</strong> וחייב בעשיית פסח <strong>ראשון — זקוק לשני, כל שאין זקוק לראשון</strong> כגון שהיה אז קטן או גוי — <strong>אין זקוק</strong> גם <strong>לשני.</strong>
 ומסבירים: <strong>במאי קמיפלגי</strong> <small>[במה</small> באיזה עקרון <small>נחלקו]?</small> <strong>רבי סבר:</strong> פסח <strong>שני רגל בפני עצמו הוא,</strong> וכל אדם ואפילו זה שלא היה ראוי בראשון חייב בפסח שני אלא אם כן עשה כבר פסח ראשון.
 ואילו <strong>ר' נתן סבר:</strong> פסח <strong>שני</strong> רק <strong>תשלומין</strong> של פסח <strong>ראשון הוא,</strong> שאם היה אדם צריך להקריב בראשון ונאנס ולא יכול — עושה את השני, אבל <strong>תקוני</strong> <small>[לתקן]</small> את ה<strong>ראשון, לא מתקין ליה</strong> <small>[מתקן אותו].</small> שאין הפסח השני פוטר מחיוב כרת אדם שהזיד ולא עשה את הראשון, אפילו אם עשה את השני. ואם שגג בראשון, אף על פי שהזיד בשני — פטור.
 <strong>ור' חנניא בן עקביא סבר: שני תקנתא</strong> <small>[תקנתו]</small> של ה<strong>ראשון הוא,</strong> שאמנם אינו חובה לעצמו, אבל המקריב בו מתקן כל מה שהחסיר בראשון ולכן אם לא עשה בראשון אפילו במזיד, אם יעשה בשני יתכפר לו ואינו חייב כרת.
 ומעירים: כי <strong>שלשתן מקרא אחד דרשו</strong> בצורות שונות שנאמר: <strong>"והאיש אשר הוא טהור ובדרך לא היה</strong> וחדל לעשות הפסח ונכרתה הנפש ההיא מעמיה כי קרבן ה' לא הקריב במועדו חטאו ישא האיש ההוא<strong>"</strong> (במדבר ט, יג) <strong>רבי סבר</strong> כך יש להבין: <strong>"וחדל לעשות הפסח ונכרתה"</strong> כלומר, ש<strong>לא עבד</strong> <small>[עשה]</small> בפסח <strong>ראשון,</strong> והמשיך הכתוב ואמר "כי קרבן ה' לא הקריב במועדו" ומשמעות "כי" לדברי רבי היא "או" כלומר <strong>אי נמי</strong> <small>[או גם כן]</small> חזר ועבר באיסור נוסף ש<strong>"קרבן ה' לא הקריב במעדו"</strong> כלומר, בפסח ה<strong>שני</strong> — רק עליו נאמר "חטאו ישא האיש ההוא".
 ושואלים <strong>וממאי</strong> <small>[וממה</small> מנין יודעים אנו<small>]</small> <strong>דהאי</strong> <small>[שאותו]</small> ביטוי <strong>"חטאו ישא"</strong> הכוונה לעונש <strong>כרת הוא?</strong> ושמא הכוונה לעונש אחר?
## דף צג:
 <strong>קסבר</strong> <small>[סבור הוא]</small> ש<strong>מגדף</strong> האמור בתורה "והנפש אשר תעשה ביד רמה מן האזרח ומן הגר, את ה' הוא מגדף ונכרתה הנפש ההיא מקרב עמה" (במדבר טו, ל), ולא ברור מה משמע מגדף ואם הכוונה לחטא מסוים או לכל עבירה שבמזיד. ולדעת רבי: מגדף זה <strong>היינו</strong> <small>[זהו]</small> <strong>מברך</strong> (בלשון נקיה, כלומר: מקלל) <strong>השם. וכתיב</strong> <small>[ונאמר]</small> <strong>במברך את השם: "</strong>ואל בני ישראל תדבר לאמר איש איש כי יקלל אלהיו <strong>ונשא חטאו"</strong> (ויקרא כד, טו) ואם כן נאמר במגדף "ונשא חטאו" וכוונתו כפי המבואר בפסוק המקביל — לכרת.
 <strong>וגמר האי</strong> <small>[ולמד</small> את המקרא <small>הזה]</small> <strong>"</strong>נשא <strong>חטאו" דהכא</strong> <small>[</small>הנאמר <small>כאן]</small> במי שלא עשה פסח, <strong>מ"</strong> נשא <strong>חטאו" דהתם</strong> <small>[ש</small>נאמר <small>שם].</small> ולכן, <strong>מה להלן</strong> במגדף הכוונה לעונש <strong>כרת, אף כאן נמי</strong> <small>[גם כן]</small> במי שלא עשה פסח "חטאו" פירושו עונש <strong>כרת,</strong> זוהי שיטת רבי.
 ואילו <strong>ר' נתן סבר</strong> שיש להבין את הכתוב באופן אחר: מה שנאמר <strong>"וחדל לעשות הפסח ונכרתה</strong> הנפש ההיא מעמיה כי קרבן ה' לא הקריב במעדו" (במדבר ט, יג) <strong>דהאי</strong> <small>[שאותו]</small> <strong>"כי"</strong> שנאמר בפסוק זה <strong>לשון דהא</strong> <small>[שהרי]</small> <strong>הוא</strong> שהמלה כי משמשת בכמה משמעויות ואחת מהן בתור דהא = שהרי, <strong>והכי קאמר רחמנא</strong> <small>[וכך אמר,</small> יש להבין את מה <small>שאמרה התורה]</small> "כי את קרבן ה' לא הקריב" <strong>דהא</strong> <small>[שהרי]</small> את <strong>"קרבן ה' לא הקריב במעדו"</strong> כלומר בפסח <strong>ראשון,</strong> ודינו כרת.
 ושואלים: אם כן, <strong>האי</strong> <small>[אותו]</small> קטע מהפסוק שנאמר בו <strong>"חטאו ישא" מאי עביד ליה</strong> <small>[מה עושה לו</small> כיצד יבין אותו<small>]?</small> ומשיבים: <strong>סבר</strong> ר' נתן כי <strong>מגדף לאו היינו</strong> <small>[אינו]</small> <strong>מברך את השם</strong> אלא מזמר ומשורר לעבודה זרה, ואם כן לא נתברר במפורש עונשו בידי שמים של מקלל ה', <strong>וגמר</strong> <small>[ולמד]</small> בגזירה שוה <strong>האי "חטאו" דהתם</strong> <small>[אותו</small> מילה "ונשא <small>חטאו"</small> האמור <small>שם]</small> במברך ה' <strong>מהאי "חטאו" דהכא</strong> <small>[מ"חטאו" זה</small> הכתוב <small>כאן]</small> בפסח, <strong>מה "חטאו"</strong> האמור <strong>הכא</strong> <small>[כאן]</small> בפסח לדברי ר' נתן הוא עונש <strong>כרת, אף התם</strong> <small>[שם]</small> במגדף "ונשא את חטאו" הכוונה היא לעונש <strong>כרת.</strong>
 <strong>ור' חנניא בן עקביא סבר: "וחדל לעשות הפסח ונכרתה</strong> כי קרבן ה' לא הקריב במועדו<strong>"</strong> ומשמעות המילה "כי" לדבריו היא "או" כשיטת רבי, אולם לשיטתו יש לפרש את דברי הפסוק כך: "כי" כלומר <strong>אי</strong> <small>[אם]</small> <strong>"קרבן ה' לא הקריב במועדו"</strong> ומתי — אף בפסח <strong>שני — חייב כרת.</strong>
 ושואלים: <strong>והאי</strong> <small>[וזה</small> הכתוב<small>]</small> <strong>"חטאו ישא" מאי עביד ליה</strong> <small>[מה עושה בו</small> כיצד יבין אותו<small>]?</small> ומשיבים: <strong>כדאמרן</strong> <small>[כפי שאמרנו]</small> וכדברי ר' נתן שבא ללמד לענין מברך השם.
 <strong>הלכך</strong> <small>[לכן],</small> המסקנות המעשיות מן המחלוקת אלו הן: מי ש<strong>הזיד בזה ובזה</strong> שהזיד ולא עשה לא פסח ראשון ולא פסח שני — <strong>דברי הכל חייב</strong> כרת, <strong>שגג בזה ובזה — דברי הכל פטור.</strong>
 <strong>הזיד בראשון ושגג בשני</strong> לשיטת <strong>רבי ור' נתן — מחייבי</strong> <small>[מחייבים]</small> אותו כרת, שהרי בפסח ראשון הזיד ולא תיקן בפסח שני, ואילו <strong>לר' חנניא בן עקביא פטור</strong> שלשיטתו אין חייב אלא מי שהזיד בשניהם.
 <strong>שגג בראשון והזיד בשני,</strong> לשיטת <strong>רבי</strong> הרי <strong>חייב,</strong> שהרי לדעתו פסח שני הוא רגל לעצמו, ומי שלא עשה את הראשון חייב לעשות את השני. ואילו <strong>לר' נתן ולר' חנניא בן עקביא</strong> שאין השני אלא מילואים של הראשון, כיון שבראשון לא נתחייב (שהרי היה שוגג) גם על השני <strong>פטור.</strong>
 <big>א משנה</big> <strong>איזו היא דרך רחוקה</strong> האמורה בתורה שהמצוי בה פטור מלהקריב בפסח ראשון כשנמצא <strong>מן</strong> העיר <strong>מודיעים ולחוץ וכמדתה</strong> כשיעור מרחק זה מירושלים <strong>לכל רוח,</strong> אלו <strong>דברי ר' עקיבא. ר' אליעזר אומר: מאיסקופת</strong> (מפתן) <strong>העזרה ולחוץ</strong> זוהי דרך רחוקה שמי שנמצא בשעת שחיטה מחוץ לעזרה פטור מפסח ראשון. <strong>אמר ליה</strong> <small>[לו]</small> <strong>ר' יוסי: לפיכך נקוד</strong> בתורה <strong>על "ה'"</strong> במלה "רחוקה" כדי <strong>לומר</strong> שיש לצמצם את הוראת המלה ולהבין <strong>לא מפני שרחוק ודאי אלא</strong> אפילו <strong>מאיסקופת העזרה ולחוץ.</strong>
 <big>ב גמרא</big> <strong>אמר עולא:</strong> המרחק <strong>מן</strong> העיר <strong>מודיעים לירושלים חמשה עשר מילין הויא</strong> <small>[הוא].</small> <strong>סבר לה</strong> <small>[סבור הוא]</small> <strong>כי הא</strong> <small>[כ</small>שיטה <small>זו]</small> ש<strong>אמר רבה בר בר חנה אמר ר' יוחנן: כמה מהלך אדם</strong> בינוני <strong>ביום</strong> בינוני — <strong>עשרה פרסאות</strong> שהם ארבעים מיל וחלוקת הזמנים: <strong>מעלות השחר ועד הנץ החמה</strong> הולך הוא מרחק של <strong>חמשת מילין, משקיעת החמה ועד צאת הכוכבים</strong> מהלך <strong>חמשת מילין, פשו לה תלתין</strong> <small>[נשארו להם שלשים]</small> מיל שהולך במשך היום עצמו, <strong>חמיסר מצפרא לפלגא דיומא</strong> <small>[חמשה עשר</small> מילין <small>מהבוקר עד חצי היום]</small> <strong>וחמיסר מפלגא דיומא לאורתא</strong> <small>[וחמשה עשר</small> מילין <small>מחצי היום לערב].</small>
 ומסבירים: כי <strong>עולא לטעמיה</strong> <small>[לטעמו</small> לשיטתו<small>]</small> ש<strong>אמר עולא: אי זה הוא דרך רחוקה — כל שאין יכול ליכנס</strong> למקדש <strong>בשעת שחיטה.</strong> וחיוב שחיטת הפסח מאימתי הוא מתחיל — מחצות היום ואילך ולכן אם הוא נמצא בזמן שחיטת הפסח במרחק של חמשה עשר מיל מירושלים, הרי הוא בדרך רחוקה לפי שאינו יכול להגיע לירושלים עד תום זמן שחיטה, והריהו דחוי מן הקרבן.
 באותו ענין דנים, <strong>אמר מר</strong> <small>[החכם]</small> <strong>מעלות השחר עד הנץ החמה</strong> מהלך <strong>חמשת מילין, מנא לן</strong> <small>[מנין לנו]</small> דבר זה? <strong>דכתיב</strong> <small>[שנאמר]:</small> <strong>"וכמו השחר עלה ויאיצו המלאכים</strong> בלוט לאמור קום קח את אשתך ואת שתי בנותיך הנמצאות פן תספה בעוון העיר<strong>"</strong> (בראשית יט, טו) <strong>וכתיב</strong> <small>[ונאמר]:</small> <strong>"השמש יצא על הארץ ולוט בא צערה"</strong> (בראשית יט, כג) הרי שמעלות השחר עד הנץ החמה (זמן יציאת השמש) הוא המהלך מסדום לצוער. <strong>ואמר ר' חנינא: לדידי חזי לי ההוא אתרא</strong> <small>[אני ראיתי אותו מקום]</small> <strong>והויא</strong> <small>[והוא]</small> מרחק של <strong>חמשה מילין</strong> ואפשר איפוא ללמוד מן הכתובים שיעור זמן זה.
 <big>ג</big> <strong>גופא</strong> <small>[לגופו</small> של ענין שהזכרנו<small>]</small> בקביעת דרך רחוקה <strong>אמר עולא: איזה הוא דרך רחוקה — כל שאין יכול ליכנס בשעת שחיטה</strong> לעזרה. <strong>ורב יהודה אמר: כל שאין יכול ליכנס בשעת אכילה</strong> לירושלים שרחוק עד כדי כך שלא יוכל להגיע לעיר עד סוף זמן אכילה בחצות הלילה.
 <strong>אמר ליה</strong> <small>[לו]</small> <strong>רבה לעולא: לדידך קשיא</strong> <small>[לשיטתך קשה]</small> <strong>ול</strong>שיטת <strong>ר' יהודה קשיא</strong> <small>[קשה].</small> <strong>לדידך קשיא</strong> <small>[לשיטתך קשה],</small> ש<strong>אמרת כל שאין יכול ליכנס בשעת שחיטה, והא</strong> <small>[והרי]</small> <strong>טמא שרץ</strong> ש<strong>אין יכול ליכנס בשעת שחיטה</strong> מפני טומאתו <strong>וקאמרת</strong> <small>[ואומר אתה]</small> כי <strong>שוחטין וזורקין על טמא שרץ,</strong> אף שבשעת שחיטה עדיין טמא הוא ולא יטהר אלא בערב, בשעת אכילה.
 <strong>ו</strong>אף <strong>לרב יהודה קשיא</strong> <small>[קשה],</small> ש<strong>אמר: כל שאין יכול ליכנס בשעת אכילה, והא</strong> <small>[והרי]</small> <strong>טמא שרץ</strong> ש<strong>יכול ליכנס בשעת אכילה וקאמר</strong> <small>[ואמר]</small> הוא עצמו היפך שיטתו: <strong>אין שוחטין וזורקין על טמא שרץ</strong> אף כי יכול הוא להטהר בשעת אכילה!
 <strong>אמר ליה</strong> <small>[לו]</small> עולא: <strong>לא לדידי קשיא</strong> <small>[לא לשיטתי קשה]</small> <strong>ולא</strong> לשיטת <strong>רב יהודה קשיא</strong> <small>[קשה].</small> <strong>לדידי לא קשיא</strong> <small>[לשיטתי אינו קשה]</small> משום שאני סבור כי <strong>דרך רחוקה</strong> נאמרה רק <strong>לטהור ואין</strong> שיקול של <strong>דרך רחוקה לטמא,</strong> וכל שהוא רחוק כעת נדחה מיד מחובת הפסח ואין דנים בו אם יוכל להטהר ולאכול לאחר מכן.
## דף צד.
 ואף <strong>לרב יהודה לא קשיא</strong> <small>[אינו קשה],</small> כי לשיטתו <strong>טמא שרץ רחמנא דחייה</strong> <small>[התורה</small> עצמה <small>דחתה אותם]</small> שנאמר: <strong>"איש איש כי יהיה טמא לנפש"</strong> (במדבר ט, י) <strong>מי לא עסקינן</strong> <small>[האם אין אנו עוסקים]</small> אפילו במקרה <strong>שחל שביעי שלו</strong> של הטמא מת ("טמא לנפש") <strong>להיות בערב הפסח,</strong> שבלילה היה יכול להיות טהור, <strong>ואפילו הכי אמר רחמנא לידחי</strong> <small>[ואפילו כך אמרה התורה שידחה]</small> משמע שכל שאינו ראוי בשעת שחיטת הפסח — ידחה, אף שיהיה ראוי בשעת אכילתו.
 <big>א</big> <strong>תנו רבנן</strong> <small>[שנו חכמים]</small> <strong>היה עומד חוץ</strong> לעיר <strong>מודיעים ויכול ליכנס</strong> לירושלים <strong>בסוסים ובפרדים</strong> אבל לא בהליכה ברגל <strong>יכול יהא חייב</strong> כרת אם לא בא לירושלים והקריב את קרבן פסח — <strong>תלמוד לומר: "ובדרך לא היה"</strong> במדבר ט, יא) <strong>והלה</strong> מכל מקום <strong>היה בדרך</strong> רחוקה.
 ולהיפך: <strong>היה עומד לפנים מן המודיעים</strong> אולם <strong>אין יכול ליכנס מפני גמלים וקרונות המעכבות אותו, יכול לא יהא חייב</strong> בקרבן פסח שהרי אינו יכול להכנס — <strong>תלמוד לומר "ובדרך לא היה"</strong> (שם) כלומר הכל נקבע לפי המרחק, ואם אדם המצוי במקום קרוב אינו יכול להכנס — איננו קרוי מי שהיה בדרך רחוקה.
 <big>ב</big> כיון שהזכרנו קודם כמה מהלך של אדם בינוני מביאים כמה ענינים הנסמכים במידה מסוימת על מאמר זה. <strong>אמר רבא: שיתא אלפי פרסי הוי עלמא</strong> <small>[ששת אלפים פרסות הוא</small> גודל <small>העולם]</small> <strong>וסומכא דרקיעא אלפא פרסי</strong> <small>[עובי הרקיע אלף פרסות]</small> <strong>חדא</strong> <small>[אחד]</small> מן המספרים הללו, זה המתייחס לגודל העולם <strong>גמרא</strong> <small>[מסורת],</small> <strong>וחדא</strong> <small>[ואחת]</small> היא <strong>סברא</strong> שסבר מדעתו.
 כיצד? <strong>סבר לה</strong> <small>[סבור הוא]</small> כפי ש<strong>אמר רבה בר בר חנה אמר ר' יוחנן: כמה מהלך אדם בינוני ביום — עשר פרסאות</strong> שהם ארבעים מיל. ומפרטים: <strong>מעלות השחר ועד הנץ החמה</strong> מהלך <strong>חמשה מילין, משקיעת החמה עד צאת הכוכבים</strong> מהלך <strong>חמשה מילין, נמצא עוביו של רקיע אחד מששה ביום.</strong> שהרי כל היום כולו הנץ החמה ועד שקיעתה שבו מהלכת השמש ממזרח עד מערב הוא מהלך של ששת אלפים פרסות, הוא מהלך של שלושים מילים לאדם בינוני, והמרחק שהשמש עוברת מתחילת הופעתה עד שהיא יוצאת ונגלית מה שרבא קורא עוביו של רקיע שהוא זמן הדמדומים, בשחר ובערב, מהלכת חמה במשך זמן זה מהלך של חמשה מילין, שהוא אחד מששה של כל היום כולו, הוה אומר עוביו של רקיע הוא אחד מששה מן העולם והוא אלף פרסות.
 <strong>מיתיבי</strong> <small>[מקשים]</small> מברייתא: <strong>ר' יהודה אומר: עוביו של רקיע אחד מעשרה ביום. תדע</strong> שכן הוא, <strong>כמה מהלך אדם בינוני ביום</strong> (מעלות השחר ועד צאת הכוכבים) <strong>— עשר פרסאות</strong> שהם ארבעים מיל, <strong>ומעלות השחר עד הנץ החמה</strong> רק מהלך <strong>ארבעת מילין</strong> (שהם פרסה אחת) ו<strong>משקיעת החמה ועד צאת הכוכבים ארבעת מילין, נמצאת עוביו של רקיע</strong> רק <strong>אחד מעשרה ביום.</strong> והרי זו <strong>תיובתא</strong> <small>[קושיה חמורה]</small> לשיטת <strong>רבא.</strong> וכמו כן <strong>תיובתא</strong> <small>[קושיה חמורה]</small> לשיטת <strong>עולא,</strong> שלדעתו מהלך אדם בחצי יום חמשה עשר מיל, ולפי דברי ר' יהודה אדם מהלך בחצי יום ששה עשר מיל! ומסכמים: אכן <strong>תיובתא</strong> <small>[קושיה חמורה]</small><strong>.</strong> 
 והשאלה היא: <strong>לימא תיהוי תיובתא</strong> <small>[האם נאמר</small> ש<small>תהא זו קושיה חמורה]</small> גם לשיטת <strong>ר' יוחנן,</strong> במה שמסר רבה בר בר חנה משמו כמה מהלך אדם ביום, ומשיבים: <strong>אמר לך</strong> <small>[</small>יכול היה <small>לומר לך]</small> ר' יוחנן: <strong>אנא ביממא הוא דאמרי</strong> <small>[אני</small> שיעור מהלכו של כל <small>היום הוא שאמרתי]</small> ולא קבעתי חלוקה פנימית בתוך היום, <strong>ורבנן</strong> <small>[וחכמים]</small> שקבעו ואמרו שמעלות השחר ועד הנץ החמה הוא מהלך חמשה מילין ולא ארבעה — הם ש<strong>טעו, דקא חשבן דקדמא וחשוכא</strong> <small>[שהם החשיבו</small> את הזמן קצת <small>מוקדם</small> וקצת <small>מאוחר]</small> מזמן הדמדומים האמיתי.
 ושואלים: <strong>לימא תיהוי תיובתא</strong> <small>[האם לומר שתהא</small> זו <small>קושיה]</small> על דברי <strong>ר' חנינא</strong> שהוכיח מן המקראות שמעלות השחר עד הזריחה הוא מהלך חמשה מילים! ודוחים: <strong>לא</strong> אין להוכיח משם דבר כי שם נאמר: "ויאיצו המלאכים בלוט", משמע שהיו ממהרים ביותר, ולכן <strong>"ויאיצו" שאני</strong> <small>[שונה]</small> שבמקום ללכת כרגיל ארבעה מילין הלכו במהירות יתירה מרחק יותר גדול.
 ומציעים עוד: <strong>תא שמע</strong> <small>[בוא ושמע]</small> עוד ראיות לענין גודלו של העולם, <strong>תא שמע</strong> <small>[בוא</small> ו<small>שמע]:</small> גודלה של <strong>מצרים היא ארבע מאות פרסה על ארבע מאות פרסה, ומצרים</strong> היא <strong>אחד מששים</strong> מגודלה של <strong>כוש, וכוש</strong> היא <strong>אחד מששים בעולם,</strong> וה<strong>עולם</strong> גודלו <strong>אחד מששים בגן, וגן אחד מששים בעדן ועדן אחד מששים בגיהנם, נמצא כל העולם כולו ככיסוי קדירה</strong> שהוא חלק קטן בלבד מגודל הקדרה לגבי <strong>גיהנם.</strong> ועל כל פנים מחישוב גודלן של מצרים וכוש יוצא שהעולם גדול מששת אלפים פרסה.
 ועוד; <strong>תא שמע</strong> <small>[בוא ושמע]</small> ראיה אחרת: <strong>דתנא דבי אליהו</strong> <small>[ששנה בבית</small> מדרשו של <small>אליהו]</small> <strong>ר' נתן אומר: כל הישוב כולו</strong> כל החלק המיושב בעולם, <strong>תחת כוכב אחד יושב. תדע</strong> שכן הוא, <strong>שהרי אדם נותן עינו בכוכב אחד, הולך למזרח</strong> הישוב כמה שירצה <strong>עומד</strong> הכוכב <strong>כנגדו</strong> באותו מקום וכן הולך <strong>לארבע רוחות העולם</strong> עדיין <strong>עומד</strong> הכוכב <strong>כנגדו, מכלל</strong> <small>[מכאן]</small> ש<strong>כל הישוב כולו תחת כוכב אחד יושב</strong> וכיון שאנו רואים כה הרבה כוכבים הרי שכל העולם כולו גדול מששת אלפי פרסה. ומעירים, אכן <strong>תיובתא</strong> <small>[קושיה חמורה]</small> לשיטת רבא.
 <strong>תא שמע</strong> <small>[בוא</small> ו<small>שמע]</small> ראיה ממקור אחר, ששנינו: מערכת המזלות הקרויה <strong>עגלה</strong> היא בצד <strong>צפון, ועקרב בדרום וכל הישוב כולו אינו יושב אלא בין עגלה לעקרב</strong> שהרי בכל מקום בישוב רואים יחס זה בין המזלות. ועוד, <strong>וכל הישוב כולו אינו הוה אלא שעה אחת ביום</strong> שהיחס בין העולם כולו וחלק הישוב שבו הוא כשעה ביום <strong>שאין חמה נכנסת לישוב אלא שעה אחת ביום</strong> ובשאר חלקי היום היא במקומות מחוץ לו,
 ו<strong>תדע</strong> שכן הוא שהרי בשעה <strong>חמש</strong> לזריחה <strong>חמה</strong> עדיין <strong>במזרח, ובשבע חמה במערב, חצי שש</strong> (חמש וחצי) <strong>וחצי שבע</strong> (שש וחצי) <strong>חמה עומדת בראש כל אדם</strong> שבכל איזורי הישוב חמה מצויה אז במרום השמים וזוהי השעה בה היא מהלכת מעל הישוב, והרי אף זו <strong>תיובתא</strong> <small>[קושיה]</small> לשיטת רבא.
 <strong>תא שמע</strong> <small>[בוא</small> ו<small>שמע]</small> עוד ראיה, ש<strong>אמר רבן יוחנן בן זכאי: מה תשובה השיבתו בת קול לאותו רשע</strong> נבוכדנצר ש<strong>אמר "אעלה על במתי עב אדמה לעליון"</strong> (ישעיה יד, יד), <strong>יצתה בת קול ואמרה לו: רשע בן רשע,</strong>
## דף צד:
 <strong>בן בנו</strong> (כלומר: הולך בדרכיו) <strong>של נמרוד הרשע, שהמריד את כל העולם כולו עלי במלכותו</strong> בכך שהשיא עצה לאנשי דור הפלגה לבנות מגדל להלחם באמצעותו בצבא השמים, <strong>כמה</strong> הן <strong>שנותיו של אדם</strong> בסך הכל? <strong>שבעים שנה ואם בגבורת</strong> שמאריך ימים יותר — יחיה <strong>שמונים שנה, שנאמר: "ימי שנותינו בהם שבעים שנה ואם בגבורות שמונים שנה"</strong> (תהלים צ, י)
 ואילו <strong>מן הארץ עד לרקיע מהלך חמש מאות שנה, ועוביו של רקיע מהלך חמש מאות שנה</strong> שהוא כמליון ושמונה מאות אלפי פרסות <strong>ובין כל רקיע לרקיע</strong> שוב <strong>מהלך חמש מאות שנה וכן בין כל רקיע ורקיע</strong> וכיצד יוכל אדם להגיע עד שם בימי חייו, ואיך יכול אדם לומר "אדמה לעליון" <strong>"אך אל שאול תורד אל ירכתי בור"</strong> (ישעיה יד, טו). ועל כל פנים מכאן <strong>תיובתא</strong> <small>[קושיה חמורה]</small> לשיטת רבא, שאמר שעובי הרקיע הוא אלף פרסה בלבד.
 <big>א</big> ואגב דיונים אלה בעניני העולם ומבנהו, <strong>תנו רבנן</strong> <small>[שנו חכמים]:</small> <strong>חכמי ישראל אומרים: גלגל</strong> מקום שבו הכוכבים נעים <strong>קבוע, ומזלות חוזרין</strong> שהם המסתובבים במקומם בגלגל. <strong>וחכמי אומות העולם אומרים גלגל</strong> כולו <strong>חוזר</strong> (מסתובב) <strong>ומזלות קבועין</strong> בו. <strong>אמר רבי: תשובה</strong> (סתירה) <strong>לדבריהם</strong> שאין גלגל המזלות כולו מסתובב ש<strong>מעולם לא מצינו</strong> מערכת המזלות הקרויה <strong>עגלה בדרום ועקרב בצפון.</strong> משמע שהכוכבים עצמם הם המסתובבים מעט במקומותיהם ולא הגלגל כולו שאם לא כן לא יתכן שבאופן קבוע יהיה מזל עגלה בדרום ועקרב בצפון.
 <strong>מתקיף לה</strong> <small>[מקשה עליה]</small> על הוכחה זו <strong>רב אחא בר יעקב: ודילמא</strong> <small>[ושמא]</small> הכוכבים בגלגל קבועים <strong>כבוצינא דריחיא</strong> <small>[כברזל הרחיים]</small> שאבני הריחים מסתובבות סביבו והוא עומד יציב במקומו. <strong>אי נמי</strong> <small>[או גם כן]</small> <strong>כצינורא דדשא</strong> <small>[כציר הדלת]</small> שהוא קבוע במקומו והדלת סובבת סביבו סיבוב גדול וכן הוא מהלך המזלות שהם קבועים בתוך גלגל הקבוע בתוך גלגל אחר והגלגל הפנימי עומד במקום קבוע ולכן נראים המזלות תמיד במקום אחד והגלגל החיצוני סובב סביבו ומוליך את החמה הקבועה בו סביב כל המזלות. ואם כן אין דברי רבי הוכחה גמורה.
 ועוד מחלוקת מעין זו: <strong>חכמי ישראל אומרים: ביום חמה מהלכת למטה מן הרקיע</strong> ולכן היא נראית <strong>ובלילה</strong> עולה <strong>למעלה מן הרקיע. וחכמי אומות העולם אומרים: ביום חמה מהלכת למטה מן הרקיע ובלילה למטה מן הקרקע</strong> סביב לכדור הארץ. <strong>אמר רבי: ונראין דבריהן מדברינו,</strong> וראיה לדבר <strong>שביום מעינות</strong> שנובעים מעומק האדמה <strong>צוננין, ובלילה רותחין</strong> (חמים) בהשוואה למזג האויר מסביב והרי זה כסיוע לסברה שהם מתחממים מכוח חום החמה שמתחת לקרקע.
 <strong>תניא</strong> <small>[שנויה</small> ברייתא<small>]</small> <strong>ר' נתן אומר: בימות החמה חמה מהלכת בגובה של רקיע, לפיכך כל העולם כולו רותח</strong> (חם) <strong>ומעינות</strong> שהם נמוכים על פני הקרקע <strong>צוננין</strong> ואילו <strong>בימות הגשמים חמה מהלכת בשיפולי</strong> (בתחתית) <strong>רקיע לפיכך כל העולם כולו צונן</strong> אבל <strong>מעינות רותחין</strong> ביחס למזג האויר שסביבן.
 <strong>תנו רבנן</strong> <small>[שנו חכמים]:</small> <strong>בארבעה שבילין חמה מהלכת</strong> בארבע עונות השנה ובכל שינוי מזג האויר: <strong>ניסן אייר וסיון — מהלכת</strong> חמה <strong>בהרים, כדי לפשר</strong> (להפשיר, להמיס) <strong>את השלגין</strong> שהצטברו בחורף, <strong>תמוז אב ואלול — מהלכת</strong> החמה <strong>בישוב, כדי לבשל את הפירות, תשרי מרחשון וכסליו — מהלכת</strong> החמה <strong>בימים, כדי ליבש את הנהרות</strong> שאז הנהרות נובעים פחות מבכל ימות השנה, והמים נעשים ענני גשם, <strong>טבת שבט ואדר — מהלכת במדבר, שלא ליבש את הזרעים</strong> שנזרעו בישוב ומתחילים לצמוח בעונה זו.
 <big>ב</big> במשנה שנינו ש <strong>ר' אליעזר אומר</strong> שאדם המצוי <strong>מאיסקופת</strong> העזרה ולחוץ הרי הוא כמצוי בדרך רחוקה. ושואלים: <strong>ואף על גב דמצי עייל, ולא אמרינן ליה קום עייל</strong> <small>[ואף על פי שהוא יכול להכנס אין אנו אומרים לו קום הכנס]?!</small> וסומכים על כך שברגע הקובע אין החיוב חל עליו לפי שלא היה בתוך העזרה עצמה? <strong>והא תניא</strong> <small>[והרי שנויה</small> ברייתא<small>]:</small> <strong>יהודי ערל</strong> מבוגר <strong>שלא מל — ענוש כרת</strong> בפסח, כי הערל אינו אוכל בפסח, ולכך אומרים לו למול את עצמו ואם לא מל הרי שהזיד ולא הקריב כתוצאה מכך קרבן פסח וחייב. אלו <strong>דברי ר' אליעזר.</strong> ומכאן שר' אליעזר עצמו סבור כי חייב אדם לעשות מאמץ שתחול עליו חובת הפסח ומי שאינו עושה כן הריהו כמזיד!
 <strong>אמר אביי: דרך רחוקה</strong> נאמרה לענין פטור מפסח ראשון רק <strong>לטהור, ואין</strong> נאמרה <strong>דרך רחוקה לטמא</strong> ולפסול, ולכן אף שלטמא או לפסול (כגון ערל) אין היתר של דרך רחוקה ולכן אם לא מל חייב כרת וצריך להזהירו על כך, מכל מקום לגבי הטהור שנאמר בו היתר דרך רחוקה אינו חייב כרת על ביטולו, שוב אין צורך להזהירו על כך.
 <strong>רבא אמר: תנאי</strong> <small>[</small>מחלוקת <small>תנאים]</small> <strong>היא</strong> שנחלקו בשיטת ר' אליעזר <strong>דתניא</strong> <small>[שכן</small> <small>שנינו</small> בברייתא]: <strong>ר' אליעזר אומר: נאמר ריחוק מקום בפסח ונאמר ריחוק מקום במעשר</strong> שני ככתוב: "כי ירחק ממך המקום אשר יבחר ה' אלהיך לשום שמו שם" (דברים יד, כד), <strong>מה להלן</strong> במעשר הכוונה היא ריחוק <strong>חוץ</strong> למקום <strong>אכילתו</strong> שאין המעשר נאכל אלא בירושלים, <strong>אף כאן</strong> ריחוק מקום אינו אלא מ<strong>חוץ</strong> למקום <strong>אכילתו</strong> שהוא כל תחום העיר ירושלים, והמצוי בה נתחייב בפסח.
 ואילו <strong>ר' יוסי בר ר' יהודה אומר משום ר' אליעזר:</strong> הכוונה <strong>חוץ לעשייתו</strong> כלומר מקום שחיטתו בעזרה.
 ושואלים: <strong>כמאן אזלא</strong> <small>[כ</small>שיטת <small>מי הולכת]</small> הלכה זו ש<strong>אמר ר' יצחק בר רב יוסף: בטמאים</strong> כלומר בקביעת המנין אם יש רוב טהורים או רוב טמאים <strong>הלך אחר רוב העומדין בעזרה</strong> ואין מונים את כל ישראל שבעיר. <strong>כמאן</strong> <small>[כ</small>שיטת <small>מי]</small> כשיטת <strong>ר' יוסי בר ר' יהודה שאמר משום ר' אליעזר,</strong> שלדעתו מצב המביא לשינוי בזמן הקרבת הפסח כגון דרך רחוקה או הקרבת הפסח בטומאה, נקבעים לפי מצב הדברים בזמן ובמקום השחיטה בעזרה.
 <big>ג</big> במשנה שנינו כי <strong>אמר לו ר' יוסי: לפיכך</strong> נקוד על ה' של "רחוקה". <strong>תניא</strong> <small>[שנויה</small> ברייתא<small>]</small> <strong>ר' יוסי הגלילי אומר</strong> אילו נאמר רק <strong>"דרך</strong> רחוקה<strong>" שומע אני מהלך שנים או שלשה ימים</strong> לפחות, אולם <strong>כשהוא אומר</strong> בהמשך <strong>"</strong>והאיש אשר הוא טהור <strong>ובדרך לא היה"</strong> (במדבר ט, יג) ואינו מזכיר רחוקה <strong>מגיד</strong> ללמד <strong>שמאסקופת העזרה ולחוץ קרוי דרך</strong> ואין צריכים דווקא דרך רחוקה כמשמעה.
## דף צה.
 <big>א משנה</big> <strong>מה בין פסח הראשון לשני? הראשון אסור ב"בל יראה" ו"בל ימצא"</strong> חמץ, <strong>והשני — חמץ ומצה</strong> יכולים להיות <strong>עמו בבית.</strong> והבדל נוסף <strong>הראשון טעון הלל</strong> בשעת <strong>אכילתו, והשני אינו טעון הלל</strong> בשעת <strong>אכילתו.</strong> ובכך שניהם שווים: <strong>זה</strong> הראשון <strong>וזה</strong> השני <strong>טעון הלל</strong> בשעת <strong>עשייתן</strong> (שחיטתן) <strong>ונאכלין</strong> שניהם <strong>צלי על מצה ומרורים, ודוחין את השבת</strong> לענין שחיטה וזריקת הדם.
 <big>ב גמרא</big> <strong>תנו רבנן</strong> <small>[שנו חכמים]</small> במדרש הלכה בענין פסח שני: <strong>"</strong>לא ישאירו ממנו עד בוקר ועצם לא ישברו בו <strong>ככל חקת הפסח יעשו אתו"</strong> (במדבר ט, יב), מלשון הכתוב "אותו" נלמד — <strong>במצוה שבגופו הכתוב מדבר,</strong> שבכל הדברים הנוגעים בגופו של קרבן הפסח צריך לנהוג כמו בפסח ראשון,
 <strong>מצוה שעל גופו</strong> שאינה מעצם עשיית הקרבן אבל קשורה בו, <strong>מנין</strong> שאף היא חלה בפסח שני כבפסח ראשון? <strong>תלמוד לומר: "על מצות ומררים יאכלהו"</strong> (במדבר ט, יא). <strong>יכול אפילו</strong> יקיימו בו <strong>כל מצות</strong> פסח <strong>שלא על גופו</strong> כלל, כגון חובת ביעור חמץ — <strong>תלמוד לומר: "ועצם לא ישברו בו"</strong> (במדבר ט, יב), ונלמד: <strong>מה שבירת העצם מיוחד</strong> משאר מצוות בפסח שהיא <strong>מצוה שבגופו — אף כל מצוה שבגופו</strong> בלבד, שרק בה חובת פסח שני.
 <strong>איסי בן יהודה אומר</strong> שאינו צריך ללמוד זאת מכתוב זה אלא מעצם המלים <strong>"יעשו אתו"</strong> אתה למד כי <strong>במצות שבגופו הכתוב מדבר.</strong>
 ומבררים את הברייתא לפרטיה, <strong>אמר מר</strong> <small>[החכם]:</small> <strong>יכול אף מצוה שלא על גופו</strong> צריך יהיה לקיימה בפסח שני, ותוהים: <strong>הא אמרת</strong> <small>[הרי אמרת]</small> <strong>במצוה שבגופו הכתוב מדבר</strong> ומהיכן תלמד להוסיף אף מצוות אלה?
 ומסבירים: <strong>הכי קאמר</strong> <small>[כך אמר]:</small> <strong>השתא דאמרת</strong> <small>[עכשיו שאמרת]</small> גם הלכה נוספת זו <strong>"על מצות ומררים יאכלהו" אלמא</strong> <small>[מכאן]</small> ש<strong>"יעשו אתו" לאו</strong> <small>[לא]</small> <strong>דוקא הוא,</strong> אינו מדויק ומצמצם, ובכלל מצוות פסח שני גם מצוות אחרות, שאינן קשורות ממש לגופו של הקרבן, <strong>אימא</strong> <small>[אמור]</small> שמא <strong>הוה ליה</strong> <small>[יהיה לו]</small> כתוב זה נדרש במדת <strong>פרט וכלל</strong> שתחילה נאמר "על מצות ומרורים יאכלוהו" ו"לא ישאירו ממנו עד בוקר" ואחר כך כלל "ככל חוקת הפסח יעשו אותו" ולפי כללי מדרש ההלכה <strong>נעשה כלל מוסיף על הפרט, ואפילו כל מילי נמי</strong> <small>[הדברים גם כן]</small> ילמדו מתוך הכלל, לדמות פסח שני לראשון לכל דבר ואפילו לענין השבתת שאור, על כן <strong>קא משמע לן</strong> <small>[השמיע לנו]</small> הפסוק "ועצם לא ישברו בו" ללמד שאין הדבר כן אלא כל מצוה שאינה על גופו אינה צריכה שתתקיים בשני.
 ושואלים: <strong>איסי בן יהודה, האי</strong> <small>[זה]</small> הכתוב של <strong>"עצם</strong> לא ישברו בו<strong>"</strong> שאינו למד ממנו לענין הגבלת ההשוואה בין פסח ראשון ושני, <strong>מאי עביד ליה</strong> <small>[מה עושה הוא בו],</small> ומה למד הוא ממנו? ומשיבים: <strong>מיבעי ליה</strong> <small>[נחוץ לו]</small> ללמוד ממנו שאיסור שבירת עצם קיים <strong>אחד עצם שיש בו מוח</strong> בתוכו <strong>ואחד עצם שאין בו מוח.</strong>
 ושואלים: <strong>ורבנן</strong> <small>[וחכמים]</small> שלא דרשו כאיסי <strong>האי</strong> <small>[</small>כתוב <small>זה]</small> שנאמר: <strong>"יעשו אתו" מאי עבדי ליה</strong> <small>[מה עושים הם בו]?</small> ומשיבים: <strong>מיבעי ליה</strong> <small>[צריכים</small> הם <small>לו]</small> ללמד: <strong>שאין שוחטין את הפסח על היחיד</strong> כי "יעשו" לשון רבים הוא, ואף שאין איסור גמור בכך, מכל מקום <strong>כמה</strong> ש<strong>אפשר לאהדורי מהדרינן</strong> <small>[לחזר</small> ולהוסיף מנויים לפסח <small>מחזרים].</small>
 <big>ג</big> <strong>תנו רבנן</strong> <small>[שנו חכמים]</small> בברייתא אחרת: נאמר <strong>"ככל חקת הפסח יעשו אתו" יכול כשם</strong> שהפסח <strong>הראשון אסור ב"בל יראה" ו"בל ימצא"</strong> חמץ <strong>כך</strong> פסח <strong>שני אסור ב"בל יראה" ו"בל ימצא" — תלמוד לומר: "על מצות ומררים יאכלהו"</strong> בלבד ולא מצוות אחרות האמורות בפסח ראשון.
 <strong>ואין לי אלא</strong> שבפסח שני חייבים ב<strong>מצות עשה</strong> שבפסח ראשון, <strong>מצות לא תעשה</strong> שבפסח ראשון <strong>מנין</strong> שחייבים אף בהן? <strong>תלמוד לומר: "לא ישאירו ממנו עד בקר</strong> ועצם לא ישברו בו<strong>"</strong> (במדבר ט, יב).
 <strong>ואין לי</strong> מכתוב זה <strong>אלא</strong> שצריך לקיים בפסח שני <strong>מצות לא תעשה שניתק לעשה,</strong> כלומר אותן מצוות לא תעשה שיש להן תיקון על ידי מצוות עשה כגון האיסור להשאירו עד בוקר שיש לו תיקון במצוות עשה מיוחדת שאת הנותר שורפים באש. <strong>מצות לא תעשה גמור מנין? תלמוד לומר: "ועצם לא ישברו בו"</strong> ומדוגמאות אלה נלמד: <strong>מה הפרט</strong> אותן מצוות שפורטו במצות פסח שני — <strong>מפורש,</strong> והריהו כולל <strong>מצות עשה, ולא תעשה שניתק לעשה, ולא תעשה גמור — אף כל מצות עשה ולא תעשה שניתק לעשה ולא תעשה גמור</strong> כלולים בכך.
 כבאור לברייתא זו שואלים: <strong>בכלליה</strong> <small>[על ידי הכלל]</small> של <strong>"מצות ומררים"</strong> שהרי הכלל של "ככל חוקת הפסח" מתפרש שהוא מוסב על כל מיני הפרטים שקדמוהו, וכלל זה <strong>מאי קא מרבי</strong> <small>[מה הוא</small> בא <small>לרבות,</small> להוסיף<small>]</small> על הפרט? ומשיבים: הריהו בא לרבות מצוות <strong>צלי אש,</strong> שאף פסח שני חייב להיות צלי אש. ושואלים: <strong>בפרטיה מאי ממעיט ליה</strong> <small>[בפירוטו מה הוא ממעט]?</small> שהרי יש גם פרט בדבר! ומשיבים: פרט זה בא ללמדנו שלא הכל נלמד מן הכלל, שאיננו חייב בפסח שני במצות <strong>השבתת שאור.</strong> ושואלים: <strong>איפוך אנא</strong> <small>[אהפוך אני]</small> ואומר להיפך: שלא יהיה פסח שני חייב להיעשות צלי, ויהא חייב בהשבתת שאור! ומשיבים: <strong>מצוה דגופיה</strong> <small>[שבגופו]</small> <strong>עדיף,</strong> שמסתבר שיש לדמות פסח שני לפסח ראשון קודם כל במצוות הנוגעות לעצם עשייתו.
 ועוד שואלים: <strong>בכלליה</strong> <small>[בכלל</small> של<small>]</small> <strong>"לא ישאירו ממנו עד בקר" מאי קא מרבה ליה</strong> <small>[מה הוא מרבה</small> מוסיף, <small>בו]?</small> ומשיבים: הריהו מוסיף את המצוה שהיא כיוצא בו והוא <strong>"לא תוציא ממנו</strong> החוצה <strong>"</strong>שאין להוציא את הפסח מחבורה לחבורה <strong>דדמי ליה</strong> <small>[ש</small>הוא <small>דומה לו]</small> לפרט של "לא ישאירו". <strong>דהאי</strong> <small>[שזה]</small> ב"לא ישאירו" הוא <strong>מיפסל</strong> <small>[נפסל]</small> <strong>בנותר, והאי</strong> <small>[וזה]</small> ב"לא תוציא" הוא <strong>מיפסל</strong> <small>[נפסל]</small> <strong>ביוצא</strong> מחוץ לתחומו<small>.</small>
 ושואלים: <strong>בפרטיה מאי קא ממעט ליה</strong> <small>[על ידי פירוטו מה הוא ממעט]?</small> ומשיבים: לא תעשה של <strong>"לא יראה ולא ימצא</strong> חמץ <strong>"</strong><strong>דדמי ליה</strong> <small>[שדומה לו],</small> <strong>דהאי</strong> <small>[ש</small>על <small>זה</small> "לא ישאירו"<small>]</small> <strong>אינו לוקה דהוה</strong> <small>[שהריהו]</small> <strong>לאו שניתק לעשה</strong> שכן יש לו תיקון בשריפה. <strong>והאי</strong> <small>[וזה]</small> "לא יראה" <strong>אינו לוקה דהוה ליה</strong> <small>[שהריהו]</small> גם כן <strong>לאו שניתק לעשה</strong> שאף בו יש תיקון על ידי שריפה. ושוב מקשים: <strong>איפוך אנא</strong> <small>[ואהפוך אני]</small> ואומר שהכלל בא לרבות ביעור חמץ ובפרט בא למעט את הנותר! ומשיבים: <strong>מצוה דגופיה</strong> <small>[שבגופו]</small> <strong>עדיף</strong> על מצוה שאינה בגופו לענין השואת פסח שני לראשון, ולכן יש לרבות את הנותר.
 ושואלים עוד: <strong>בכלליה</strong> <small>[בכלל של]</small> <strong>"עצם לא ישברו בו"</strong>
## דף צה:
 <strong>מאי קא מרבה</strong> <small>[מה הוא מוסיף]</small> על האמור במפורש? ומשיבים: את מצות <strong>"אל תאכלו ממנו נא"</strong> (שמות יב, ט). ושואלים: <strong>בפרטיה מאי קא ממעטי</strong> <small>[בפרוטו מה הוא ממעט]?</small> ומשיבים: למעט את מצות <strong>"לא תשחט על חמץ דם זבחי"</strong> (שמות לד, כה). ומקשים: <strong>איפוך אנא</strong> <small>[ואהפוך אני]</small> ואומר להיפך! ומשיבים: <strong>מצוה דגופיה עדיף</strong> <small>[שבגופו עדיפה]</small> להשוות בעשיית פסח שני לראשון, ולכן יש לרבות לאסור בו לאכילת נא ולמעט שחיטת הפסח על חמץ.
 <big>א</big> שנינו במשנה שהפסח <strong>הראשון טעון הלל באכילתו</strong> ולא השני. ושואלים: <strong>מנא הני מילי</strong> <small>[מנין דברים אלה]?</small> מה מקורם במקרא? <strong>אמר ר' יוחנן משום ר' שמעון בן יהוצדק: אמר קרא</strong> <small>[המקרא]</small> <strong>"השיר יהיה לכם כליל התקדש חג"</strong> (ישעיה ל, כט) ומכאן נלמד: <strong>לילה המקודש לחג</strong> שנוהגים בו איסורי יום טוב כליל פסח הראשון — <strong>טעון הלל, לילה שאין מקודש לחג</strong> שהרי ליל פסח השני איננו חג — <strong>אין טעון הלל.</strong>
 <big>ב</big> במשנה אמרנו: <strong>זה וזה טעונין הלל בעשייתן.</strong> ושואלים: <strong>מאי טעמא</strong> <small>[מה טעמו</small> של דבר<small>]</small> ומה המקור לדין זה שעשיית פסח שני טעון הלל? ומשיבים: <strong>איבעית אימא</strong> <small>[אם תרצה אמור]</small> <strong>לילה קא ממעט</strong> <small>[את</small> דיני הפסח הנעשים ב<small>לילה ממעט]</small> הכתוב שאמר "כליל התקדש חג" אבל את דיני הפסח הנעשים ב<strong>יום לא קא ממעט</strong> <small>[אינו ממעט]</small> וכיון שכן נוהגים בדין אמירת הלל בשעת השחיטה בפסח שני כבראשון שחיטת הפסח נעשית ביום. <strong>ואיבעית אימא</strong> <small>[ואם תרצה אמור]</small> שדבר זה מובן מן הסברה: <strong>אפשר ישראל</strong> מקיימים את המצוה ו<strong>שוחטין את פסחיהן</strong> בפסח או <strong>נוטלין את לולביהן</strong> בסוכות <strong>ואין אומרים</strong> דברי <strong>הלל?</strong> אלא ודאי אומרים הלל אף בשחיטת פסח שני, ודבר זה אינו צריך מקרא מפורש.
 <big>ג</big> שנינו עוד במשנה, כי שני הפסחים <strong>נאכלין צלי</strong> ודוחים את השבת. ונדייק מכאן: <strong>שבת — אין</strong> <small>[כן]</small> דוחה פסח שני, אולם <strong>טומאה — לא</strong> דוחה. ומעירים: <strong>מתניתין</strong> <small>[משנתנו]</small> ש<strong>לא</strong> כשיטת <strong>ר' יהודה. דתניא</strong> <small>[ש</small>הרי <small>שנינו</small> בברייתא<small>]:</small> פסח שני <strong>דוחה את השבת, ואין דוחה את הטומאה. ר' יהודה אומר: אף דוחה את הטומאה.</strong>
 ומסבירים: <strong>מאי טעמיה דתנא קמא</strong> <small>[מה טעמו של התנא הראשון],</small> סבור הוא: <strong>מפני טומאה דחיתיו</strong> לאותו אדם שלא יעשה פסח ראשון ועתה <strong>יחזור ויעשה בטומאה?! ור' יהודה</strong> סבור: <strong>התורה חזרה</strong> (השתדלה, רצתה) <strong>עליו</strong> על הטמא שיזכה <strong>לעשותו</strong> (את הפסח) <strong>בטהרה,</strong> אם לבסוף נתברר ש<strong>לא זכה — יעשה</strong> בכל אופן ואפילו <strong>בטומאה.</strong>
 <strong>תנו רבנן</strong> <small>[שנו חכמים]</small> בברייתא אחרת: <strong>פסח ראשון דוחה את השבת,</strong> וכן <strong>פסח שני דוחה את השבת. פסח ראשון דוחה את הטומאה</strong> וכן <strong>פסח שני דוחה את הטומאה. פסח ראשון טעון לינה</strong> בליל החג ואסור לזובחים לחזור לבתיהם שמחוץ לעיר ואף <strong>פסח שני טעון לינה.</strong>
 ומבררים: <strong>דוחה את הטומאה כמאן</strong> <small>[כ</small>שיטת <small>מי]</small> <strong>כר' יהודה.</strong>
 אולם וכי לשיטת <strong>ר' יהודה</strong> פסח שני <strong>טעון לינה? והא תניא</strong> <small>[והרי שנינו</small> בברייתא<small>]</small> במפורש: <strong>ר' יהודה אומר: מניין לפסח שני שאין טעון לינה שנאמר</strong> בפסח: <strong>"</strong>ובישלת ואכלת במקום אשר יבחר ה' אלהיך בו <strong>ופנית בבקר והלכת לאהליך"</strong> (דברים טז, ז) <strong>וכתיב</strong> <small>[וכתוב]</small> מיד לאחר מכן: <strong>"ששת ימים תאכל מצות</strong> וביום השביעי עצרת לה' אלהיך לא תעשה מלאכה<strong>"</strong> (דברים טז, ח) ומן הסמיכות נלמד: פסח שיש בו דין מצה <strong>הנאכל לששה</strong> והוא חג המצות שבניסן <strong>טעון לינה,</strong> פסח <strong>שאין נאכל</strong> בו מצות <strong>לששה — אין טעון לינה,</strong> והרי זו סתירה בשיטת ר' יהודה!
 ומשיבים: <strong>תרי תנאי</strong> <small>[שני תנאים</small> הם<small>]</small> ושניהם <strong>אליבא</strong> <small>[על פי</small> שיטת<small>]</small> <strong>ר' יהודה,</strong> אחד סבור שלדבריו פסח שני טעון לינה, ואחד סבור שלדבריו אינו טעון לינה.
 <big>ד משנה</big> <strong>הפסח שבא בטומאה</strong> כשרוב ישראל היו טמאים, בכל זאת <strong>לא יאכלו ממנו זבין וזבות נדות ויולדות</strong> שהרי נדחתה טומאה בפסח לרוב ישראל היא טומאת מת ולא טומאה אחרת. אולם אם עברו ו<strong>אכלו — פטורין מכרת</strong> כי אף שאוכל קדשים בטומאה חייב כרת, כיון שפסח זה כולו בטומאה הוא — אף אלו פטורים.
 <strong>ור' אליעזר פוטר</strong> טמאים אלה מכרת <strong>אף על ביאת מקדש</strong> בטומאה, שאפילו אלה שלא הותרו בפסח, מכל מקום כיון שכל ישראל נכנסים אז למקדש בטומאה אף אלה אינם חייבים על ביאה בטומאה.
 <big>ה גמרא</big> <strong>תנו רבנן</strong> <small>[שנו חכמים]</small> בברייתא: <strong>זבין וזבות נדות ויולדות שאכלו</strong> מן ה<strong>פסח שבא בטומאה, יכול יהו חייבין</strong> כרת על אכילה זו <strong>תלמוד לומר:</strong> "והבשר אשר יגע בכל טמא לא יאכל באש ישרף והבשר <strong>כל טהור יאכל בשר, והנפש אשר תאכל בשר מזבח השלמים אשר לה' וטומאתו עליו ונכרתה</strong> הנפש ההיא מעמיה" (ויקרא ז יט — כ) 
 ומצירוף הכתובים יש להבין כך: אם היה הקרבן <strong>נאכל</strong> רק <strong>לטהורים — חייבים עליו משום</strong> אכילת <strong>טמא, ושאינו נאכל לטהורין — אין טמאין חייבין עליו משום טמא.</strong>
 <strong>ר' אליעזר אומר: יכול דחקו זבין</strong> או מצורעים <strong>ונכנסו לעזרה</strong> במקום שאסורים בכניסה לשם <strong>בפסח הבא בטומאה, יכול יהו חייבין</strong> כרת על ביאת מקדש בטומאה <strong>תלמוד לומר: "וישלחו מן המחנה כל צרוע וכל זב וכל טמא לנפש"</strong> (במדבר ה, ב) ומכאן נלמד: <strong>בזמן שטמאי מתים משתלחין</strong> מן המחנה והמקדש אף <strong>זבין ומצורעין משתלחין, אין טמאי מתים משתלחין</strong> שהרי הם מקריבים ואוכלים בטומאה — אף <strong>אין זבין ומצורעין משתלחין.</strong>
 <big>ו</big> <strong>בעי</strong> <small>[שאל]</small> <strong>רב יוסף</strong> בהמשך להלכות הקודמות: <strong>דחקו טמאי מתים ונכנסו להיכל</strong> שהוא מקום שאין נעשים בו צרכי הפסח והכניסה שם לכתחילה מותרת רק לכהנים והיה זה <strong>בפסח הבא בטומאה, מהו,</strong> מה דינם? <strong>מדאישתרי</strong> <small>[מ</small>כיון <small>שהותרה]</small> <strong>טומאת עזרה</strong> לשם עשיית צרכי הפסח <strong>אישתרי נמי</strong> <small>[הותרה גם כן]</small> <strong>טומאת היכל, או דילמא</strong> <small>[שמא]</small> <strong>מאי דאישתרי</strong> <small>[מה שהותר] —</small> <strong>אישתרי</strong> <small>[הותר],</small> <strong>מאי</strong> <small>[מה]</small> ש<strong>לא אישתרי</strong> <small>[הותר] —</small> <strong>לא אישתרי</strong> <small>[הותר],</small> וחייבים על כניסה זו!
 <strong>אמר רבא</strong> פיתרון לדבר: <strong>אמר קרא</strong> <small>[המקרא]</small> באותו ענין <strong>"וישלחו מן המחנה"</strong> ו"מן המחנה" הוא לשון מיעוט ומשמע: <strong>אפילו מקצת מחנה,</strong> כלומר: מצוות השילוח חלה אפילו לגבי מקצת מחנה, ואף בפסח הבא בטומאה שמותרים במקצת מחנה שכינה, שמביאים פסח לעזרת ישראל לא הותרו בכל מחנה שכינה והאיסור על כניסה להיכל נשאר במקומו.
 <strong>איכא דאמרי</strong> <small>[יש שאומרים]</small> <strong>אמר רבא</strong> פתרון אחר: <strong>אמר קרא</strong> <small>[המקרא]</small> <strong>"וישלחו מן המחנה</strong> כל צרוע וכל זב וכל טמא לנפש מזכר עד נקבה תשלחו <strong>אל מחוץ למחנה תשלחום"</strong> (במדבר ה, ב-ג), וכך הוא מדייק: <strong>כל היכא דקרינן ביה</strong> <small>[כל מקום שאנו קוראים בו]</small> במקרא וחל עליו הדין של <strong>"אל מחוץ למחנה תשלחום"</strong> מכל המחנה בשלמות — <strong>קרינן ביה</strong> <small>[קוראים אנו בו]</small> גם <strong>"וישלחו מן המחנה"</strong> אפילו ממקצתו של מחנה. ואם אין משלחים מכל המחנה — שוב אין אותו איסור חל אפילו על חלקו.
 ועוד <strong>בעי</strong> <small>[שאל]</small> <strong>רב יוסף</strong> שאלה בדומה לזה: <strong>דחקו טמאי מתים ואכלו</strong> באיסור <strong>אימורי</strong> (חלקי קרבן — כליות, אליה ויותרת הכבד — הנשרפים על המזבח) של <strong>פסח הבא בטומאה,</strong> האם חייבים משום אכילת קדשים בטומאה?
## דף צו.
 <strong>מהו</strong> דינם האם חייבים כרת משום אוכלי קודשים בטומאה? והשיקולים: <strong>מדאישתרי</strong> <small>[מ</small>כיון <small>שהותרה]</small> <strong>טומאת בשר אישתרי נמי</strong> <small>[הותרה גם כן]</small> <strong>טומאת אימורין, או דילמא</strong> <small>[שמא]</small> נאמר: <strong>מאי דאישתרי</strong> <small>[מה שהותר] —</small> <strong>אישתרי</strong> <small>[הותר],</small> <strong>מאי</strong> <small>[מה]</small> ש<strong>לא אישתרי</strong> <small>[הותר] —</small> <strong>לא אישתרי</strong> <small>[הותר].</small>
 <strong>אמר רבא: מכדי</strong> <small>[הרי]</small> <strong>טומאת אימורין מהיכא איתרבי</strong> <small>[מהיכן נתרבתה]</small> מהיכן למדוה שאף בה נוהג דין טומאה — <strong>מטומאת בשר, דכתיב</strong> <small>[שנאמר]:</small> "והנפש אשר תאכל בשר מזבח השלמים <strong>אשר לה'</strong> ונכרתה הנפש ההיא מעמיה" (ויקרא ז, כ), ולמדנו מהריבוי <strong>"אשר לה'" — לרבות את האימורין</strong> שאכילתו בטומאה ומחייבת כרת.
 וכיון שזה המקור, ממילא יש בו הגבלה: <strong>כל היכא דאיתיה</strong> <small>[היכן שישנו]</small> <strong>ל</strong>איסור <strong>טומאת בשר, איתיה</strong> <small>[ישנו]</small> אף <strong>לטומאת אימורין. כל היכא דליתיה</strong> <small>[היכן שאינו]</small> אסור <strong>לטומאת בשר</strong> כגון בפסח הבא בטומאה, אף <strong>ליתיה</strong> <small>[אינו]</small> <strong>לטומאת אימורין.</strong>
 <big>א</big> <strong>בעי</strong> <small>[שאל]</small> <strong>ר' זירא: אימורי פסח מצרים</strong> אותו פסח ראשון שהביאו ישראל לפני צאתם ממצרים <strong>היכא אקטרינהו</strong> <small>[היכן הקטירו,</small> שרפו <small>אותם]?</small> שהרי לא נאמר שבנו שם מזבח. <strong>אמר ליה</strong> <small>[לו]</small> <strong>אביי:</strong> מה מקום לשאלה זו? <strong>ומאן לימא לן</strong> <small>[ומי יאמר לנו]</small> ש<strong>לא שויסקי עבוד</strong> <small>[עשו אותם</small> בשר <small>צלי]</small> ואכלום? שהרי כל הדינים שנאמרו בתורה בדיני קרבנות עדיין לא ניתנו לישראל, ולא חילקו בין הבשר ובין החלבים ומן הסתם צלאום ואכלום יחד (ערוך).
 <strong>ועוד, הא תנא</strong> <small>[הרי שנה]</small> <strong>רב יוסף: שלשה מזבחות היו שם</strong> במצרים לצורך הזאת הדם: <strong>על המשקוף ועל שתי המזוזות, ותו מידי אחרינא</strong> <small>[ועוד דבר אחר,</small> נוסף<small>]</small> <strong>לא הוה</strong> <small>[היה]</small> שלא היה להם כל מזבח אחר, ולא הקטירו חלבים ואימורים, ומה שלא נתפרש שנעשה במצרים — אין להניח שקיימו בו.
 <big>ב משנה</big> <strong>מה בין פסח</strong> שעשו ישראל בשעתו <strong>במצרים לפסח דורות,</strong> שעושים ישראל בכל הדורות? <strong>פסח מצרים מקחו</strong> (לקיחתו) של הקרבן הוא <strong>מבעשור</strong> לחודש ניסן, <strong>וטעון</strong> דמו <strong>הזאה באגודת אזוב</strong> שלא כפסח דורות, ודמו היה מוזה <strong>על המשקוף ועל שתי המזוזות, ונאכל בחפזון</strong> (במהירות), וכל הפסח כולו אינו אלא <strong>בלילה אחד, ופסח דורות נוהג כל שבעה</strong> ימים של יום טוב ובאיסור חמץ.
 <big>ג גמרא</big> שואלים: <strong>מנא לן</strong> <small>[מנין לנו]</small> שדברים שנאמרו בפסח מצרים אינם נוהגים בכל הדורות? <strong>דכתיב</strong> <small>[שנאמר]:</small> <strong>"דברו אל כל עדת ישראל לאמר בעשר לחדש הזה ויקחו</strong> להם איש שה לבית אבות שה לבית<strong>"</strong> (שמות יב, ג), ונדקדק מן המלים "בעשור לחודש הזה ויקחו" כי <strong>זה</strong> פסח מצרים <strong>מקחו</strong> (לקיחתו) <strong>מבעשור ואין פסח דורות מקחו מבעשור.</strong>
 ותוהים: <strong>אלא מעתה</strong> אם כך אתה מבין בכתובים, הרי האמור הלאה באותו ענין <strong>"והיה לכם למשמרת עד ארבעה עשר יום לחדש הזה"</strong> (שמות יב, ו) <strong>הכי נמי</strong> <small>[כך גם כן]</small> נדייק לומר כי <strong>זה</strong> פסח מצרים <strong>טעון ביקור</strong> (שמירה ובדיקה) <strong>ארבעה ימים קודם שחיטה, ואין</strong> קרבן <strong>אחר טעון ביקור</strong> ארבעה ימים קודם שחיטתו?
 <strong>והתניא</strong> <small>[והרי שנינו</small> בברייתא<small>]:</small> <strong>בן בג בג אומר: מניין</strong> לקרבן <strong>תמיד שטעון ביקור ארבעה ימים קודם שחיטה — שנאמר</strong> בתמיד: <strong>"</strong>צו את בני ישראל ואמרת אלהם את קרבני לחמי לאישי ריח ניחוחי <strong>תשמרו להקריב לי במועדו"</strong> (במדבר כח, ב), <strong>ולהלן</strong> לגבי פסח <strong>הוא אומר: "והיה לכם למשמרת עד ארבעה עשר"</strong> (שמות יב, ו) <strong>מה להלן</strong> בדין הפסח <strong>טעון ביקור ארבעה ימים קודם שחיטה, אף כאן טעון ביקור ארבעה ימים קודם שחיטה!</strong> הרי ראיה שאין מדייקים מן ה"חדש הזה" שהפסח צריך ביקור.
 ומתרצים: <strong>שאני התם</strong> <small>[שונה שם]</small> בדין הביקור לגבי קרבן התמיד <strong>דכתיב</strong> <small>[שנאמר]:</small> <strong>"תשמרו"</strong> ואינו נלמד בבנין אב אלא בגזרה שווה, שאין מקום לצמצום משמעות זה.
 ומעירים: <strong>ופסח דורות נמי</strong> <small>[גם כן]</small> <strong>הכתיב</strong> <small>[הרי נאמר]</small> בו: <strong>"</strong>והיה כי יביאך ה' אל ארץ הכנעני והחיתי והאמורי והחיוי והיבוסי אשר נשבע לאבותיך לתת לך ארץ זבת חלב ודבש <strong>ועבדת את העבדה הזאת בחדש הזה"</strong> (שמות יג, ה), ומשם למדים <strong>שיהו כל עבודות חדש זה</strong> האמורות בפסח בכל הדורות <strong>כזה</strong> כמו שהיה פסח מצרים, פרט לשיהא מקחו מבעשור שנתמעט מהמילה "הזה".
 ושואלים: <strong>אלא</strong> ודאי <strong>ההוא</strong> <small>[אותו]</small> <strong>"הזה"</strong> שנאמר במצוות ביקור מה בא הוא למעט? ומשיבים: <strong>למעוטי</strong> <small>[למעט]</small> <strong>פסח שני דכוותיה</strong> <small>[שכמותו],</small> שאין דינים האמורים בפסח ראשון אמורים גם בפסח שני.
 ומקשים עוד על העיקרון הקודם: <strong>אלא מעתה דכתיב</strong> <small>[</small>מה <small>שנאמר]:</small> <strong>"ואכלו את הבשר בלילה הזה"</strong> (שמות יב, ח) <strong>הכי נמי</strong> <small>[כך גם כן]</small> תאמר ש<strong>זה</strong> פסח מצרים <strong>נאכל בלילה ואין אחר</strong> פסח דורות <strong>נאכל בלילה?!</strong> ומתרצים: <strong>אמר קרא</strong> <small>[הכתוב]:</small> <strong>"ועבדת את העבדה</strong> הזאת בחודש הזה<strong>"</strong> (שמות יג, ה), ללמד שדינים אלה של פסח מצרים חלים גם לדורות. 
 ושואלים: <strong>אלא</strong> אם כן <strong>"הזה"</strong> שנאמר כאן <strong>למה לי?</strong> שהרי כל מה שנעשה בפסח מצרים נעשה לדורות! ומשיבים: שהוא נחוץ לכמו שדרשוהו <strong>ר' אלעזר בן עזריה ור' עקיבא</strong> במסכת ברכות.
 ומקשים: <strong>אלא מעתה דכתיב</strong> <small>[שנאמר]</small> בפסח מצרים: <strong>"וכל ערל</strong> (ישראל) <strong>לא יאכל בו"</strong> (שמות יב, מח), <strong>הכי נמי</strong> <small>[כך גם כן]</small> תאמר ש"בו" הוא לשון מיעוט והגבלה ותלמד מכאן ש<strong>בו</strong> בפסח מצרים <strong>אינו אוכל, אבל אוכל בפסח דורות?!</strong> ומתרצים: הלא <strong>אמר קרא</strong> <small>[המקרא]</small> <strong>"ועבדת"</strong> ללמוד מפסח מצרים לפסח דורות.
 ושואלים: <strong>אלא</strong> אם כן, <strong>"בו"</strong> שנאמר כאן <strong>למה לי?</strong> ומתרצים: דיוק זה בא ללמד: <strong>"בו"</strong> בפסח <strong>אינו אוכל</strong> הערל, <strong>אבל הוא אוכל במצה ומרור</strong> שהוא חייב ככל ישראל באכילתם.
 ועוד מקשים: <strong>אלא מעתה</strong> מה שנאמר: <strong>"כל בן נכר לא יאכל בו"</strong> (שמות יב, מג), <strong>הכי נמי</strong> <small>[כך גם כן]</small> תאמר <strong>"בו"</strong> בפסח מצרים <strong>אינו אוכל, אבל אוכל הוא בפסח לדורות?!</strong> ומשיבים: <strong>אמר קרא "ועבדת"</strong> שפסח דורות יהא כפסח מצרים וכל שנאסר באכילתו במצרים נאסר אף בפסח דורות.
 ושואלים שוב: <strong>אלא</strong> לשון המיעוט <strong>"בו" למה לי?</strong> ומשיבים: למעט לענין אחר <strong>"בו"</strong> לענין פסח <strong>משומדות פוסלת</strong> מלאכול, כי פירוש המושג "בן נכר" הוא מי שנתנכרו מעשיו לאביו שבשמים <strong>ואין משומדות פוסלת בתרומה</strong> שכהן שהמיר את דתו מותר לאכול בתרומה.
 <strong>ואיצטריך למיכתב</strong> <small>[והוצרך לכתוב]</small> בתורה איסור מיוחד שעניינו <strong>"ערל", ואיצטריך למכתב</strong> <small>[והוצרך לכתוב]</small> <strong>"בן נכר". דאי</strong> <small>[שאילו]</small> <strong>כתב רחמנא</strong> <small>[המקרא]</small> רק "<strong>ערל",</strong> הייתי אומר שהוא אסור לאכול מן הפסח <strong>משום דמאיס</strong> <small>[שמאוס]</small> שעורלה דבר גנאי הוא, <strong>אבל בן נכר</strong> ש<strong>לא מאיס</strong> <small>[מאוס],</small> <strong>אימא</strong> <small>[אמור]</small> ש<strong>לא</strong> יהיה בו איסור, על כן <strong>צריכא</strong> <small>[צריך</small> לומר<small>]</small> אף "בן נכר". <strong>ואי אשמעינן</strong> <small>[ואם היה משמיע לנו]</small> <strong>"בן נכר"</strong> בלבד, היינו אומרים שאינו אוכל בפסח <strong>משום</strong> ש<strong>אין לבו לשמים</strong> שהרי המיר דתו <strong>אבל ערל,</strong> ש<strong>לבו לשמים אימא</strong> <small>[אמור]</small> ש<strong>לא</strong> יהא אסור — לכן <strong>צריכא</strong> <small>[נצרכה]</small> לומר גם בו.
 ומקשים עוד לעיקר הענין: <strong>אלא מעתה</strong> מה שנאמר בפסח מצרים <strong>"תושב ושכיר לא יאכל בו"</strong> (שמות יב, מה) <strong>הכי נמי</strong> <small>[כך גם כן]</small> תאמר: <strong>"בו"</strong> בפסח מצרים <strong>הוא</strong> ש<strong>אינו אוכל, אבל אוכל הוא בפסח דורות?!</strong> ומשיבים: הלא <strong>אמר קרא</strong> <small>[המקרא]</small> <strong>"ועבדת"</strong> — שכל עבודות פסח יהיו כבפסח מצרים. ושואלים: <strong>אלא</strong> אם כן <strong>"בו"</strong> זה שבא למעט <strong>למה לי?</strong> ומשיבים שבא למעט: <strong>"בו"</strong> בפסח <strong>משומדות פוסלת, ואין משומדות פוסלת בתרומה</strong> כי כתוב זה בתושב ושכיר אינו צריך ללמוד ממנו לגופו שהרי ישראל הוא, ואם אינו ענין לגופו נותנין אותו ענין לנושא אחר, שההדגשה "בו" באה למעט לאותו ענין.
 ומקשים עוד: <strong>אלא מעתה</strong> מה שנאמר: <strong>"</strong>וכל עבד איש מקנת כסף <strong>ומלתה אתו אז יאכל בו"</strong> (שמות יב, מד) <strong>הכי נמי</strong> <small>[כך גם כן]</small> תאמר <strong>"בו"</strong> בפסח מצרים הוא ש<strong>אינו אוכל אבל אוכל</strong> הוא <strong>בפסח דורות?!</strong> ומשיבים: <strong>אמר קרא</strong> <small>[המקרא]</small> <strong>"ועבדת"</strong> ללמד לפסח דורות. ושואלים: <strong>אלא "בו"</strong> למעט <strong>למה לי?</strong> ומסבירים: <strong>"בו"</strong> בפסח <strong>מילת זכריו ועבדיו מעכבת</strong> את האב והאדון שלא יאכל מן הפסח עד שבני ביתו ימולו, <strong>ואין מילת זכריו ועבדיו מעכבת</strong> אותו לאכול <strong>בתרומה</strong> אם הוא עצמו זכאי לה.
 ומקשים עוד: <strong>אלא מעתה דכתיב</strong> <small>[שנאמר]:</small> <strong>"ועצם לא ישברו בו"</strong> (במדבר ט, יב) <strong>הכי נמי</strong> <small>[כך גם כן]</small> תאמר ש<strong>בו</strong> בפסח מצרים <strong>אינו שובר אבל שובר</strong> עצם <strong>בפסח דורות?!</strong> ומשיבים: <strong>אמר קרא "ועבדת"</strong> ללמד לפסח דורות. ושואלים: <strong>אלא "בו"</strong> לצמצם <strong>למה לי?</strong> ומסבירים: <strong>"בו"</strong> לשון מיעוט היא ללמדנו כי בפסח <strong>כשר</strong> אסור לשבור עצם, <strong>ולא</strong> נאמר איסור זה בפסח <strong>פסול.</strong>
 ושואלים עוד: <strong>אלא מעתה דכתיב</strong> <small>[שנאמר]:</small> <strong>"אל תאכלו ממנו נא</strong> ובשל מבושל במים<strong>"</strong> (שמות יב, ט), האם נאמר גם כן שמלשון המיעוט "ממנו" אתה מדייק <strong>"ממנו"</strong> בפסח מצרים <strong>אי אתה אוכל</strong> נא, <strong>אבל אתה אוכל נא בפסח דורות?!</strong> ומשיבים: הלא <strong>אמר קרא</strong> <small>[המקרא]</small> <strong>"ועבדת"</strong> ללמד לדורות. ושואלים: <strong>אלא "ממנו"</strong> שהוא לשון מיעוט <strong>למה לי?</strong> ומשיבים: כדברי <strong>רבה</strong> ש<strong>אמר</strong> בשם <strong>ר' יצחק</strong> שמכתוב זה למדים על ידי גזירה שוה שערל אסור אף באכילת מעשר.
 <big>ד</big> נאמר במשנה כי פסח מצרים <strong>נאכל בחפזון</strong> (במהירות) ולא פסח דורות. ושואלים <strong>מנא לן</strong> <small>[מנין לנו]</small> דין זה? ומשיבים: ש<strong>אמר קרא</strong> <small>[המקרא]:</small> <strong>"ואכלתם אתו בחפזון</strong> פסח הוא לה'" (שמות יב, יא), המלה "אותו" לשון מיעוט וצמצום היא, ללמדנו: <strong>"אותו" נאכל בחפזון, ואין</strong> פסח <strong>אחר נאכל בחפזון.</strong>
 <big>ה</big> נאמר במשנה כי <strong>פסח דורות נוהג כל שבעה.</strong> ושואלים: <strong>אמאי קאי</strong> <small>[למה הוא מתייחס]?</small> <strong>אילימא</strong> <small>[אם תאמר]</small> לענין מצוות הקרבת ה<strong>פסח</strong> עצמה, <strong>פסח כל שבעה מי איכא</strong> <small>[האם ישנו]</small> הלא אין מקריבים קרבן פסח אלא בארבעה עשר בניסן!
## דף צו:
 <strong>אלא</strong> הכוונה <strong>אחמץ</strong> <small>[על חמץ],</small> שבפסח דורות אסור החמץ כל שבעה ימים. ושואלים: <strong>מכלל</strong> הדברים אתה לומד ש<strong>בפסח מצרים לילה אחד</strong> בלבד היה אסור בחמץ <strong>ותו לא</strong> <small>[ולא עוד]?</small> <strong>והתניא</strong> <small>[והרי שנינו</small> בברייתא<small>]</small> בניגוד לכך, ש<strong>ר' יוסי הגלילי אומר: מנין לפסח מצרים שאין חימוצו</strong> (איסור חמץ שבו) <strong>נוהג</strong> שבעה ימים <strong>אלא יום אחד — תלמוד לומר: "ולא יאכל חמץ"</strong> (שמות יג, ג) <strong>וסמיך ליה</strong> <small>[וסמוך לו מיד]:</small> <strong>"היום אתם יצאים</strong> בחודש האביב<strong>"</strong> (שמות יג, ד) — ללמד שאיסור זה של אכילת חמץ נאמר בשעתו רק ליום אחד, יום היציאה ממצרים. ומכל מקום מוכח שחל אז איסור חמץ לא רק בליל הפסח אלא גם ביומו! 
 <strong>אלא</strong> יש לתרץ ולומר כי <strong>הכי קאמר</strong> <small>[כך אמר]</small> במשנה: פסח מצרים מצותו <strong>לילה אחד והוא הדין לפסח דורות, וחימוצו</strong> איסור חמץ שבו <strong>כל היום ופסח דורות נוהג</strong> איסור זה <strong>כל שבעה.</strong>
 <big>א משנה</big> <strong>אמר ר' יהושע: שמעתי</strong> מרבותי שתי דינים: שמעתי דין אחד <strong>שתמורת פסח קריבה</strong> במקרה מסויים אחר הפסח כשלמים, ושמעתי עוד דין אחר ש<strong>תמורת</strong> ה<strong>פסח</strong> במקרה אחר <strong>אינה קריבה, ואין לי לפרש</strong> את דבריהם, שאיני זוכר על איזה מקרה נאמרו שני דינים אלו.
 <strong>אמר ר' עקיבא: אני אפרש.</strong> שה<strong>הפסח</strong> שאבד והפריש אחר תחתיו ו<strong>נמצא</strong> אותו השה שאבד <strong>קודם שחיטת הפסח — ירעה</strong> השה <strong>עד שיסתאב</strong> (שיפול בו מום ויפסל מקרבן) ואז <strong>ימכר</strong> לחולין, <strong>ויביא בדמיו שלמים. וכן</strong> הדין לגבי <strong>תמורתו,</strong> שאם אמר אדם על שה זה שיהא אחר תמורתו שאז קדושה שיש בו חלה גם על התמורה. ואם המיר שה בשה הפסח שאבד, אף הוא ירעה עד שיסתאב וימכר והוא שאמרו תמורת הפסח אינה קריבה.
 ואם נמצא אותו שה שאבד <strong>אחר שחיטת הפסח — קרב</strong> הוא עצמו <strong>שלמים. וכן תמורתו</strong> קריבה וזהו ביאור השמועה האחרת שתמורת הפסח קריבה.
 <big>ב גמרא</big> על הסברו של ר' עקיבא מקשים: אם כן <strong>לימא</strong> <small>[שיאמר]</small> בנוסח: <strong>פסח קרב ופסח אינו קרב,</strong> שהרי אין הדבר תלוי בתמורה אלא בקרבן הפסח עצמו. ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> על ידי ניסוח זה של האימרה: <strong>דאיכא</strong> <small>[שיש]</small> מקרה של <strong>תמורת הפסח דלא קרבה</strong> <small>[שאינה קריבה].</small> שיכולנו לחשוב שתמורת הפסח יהא דינה תמיד כמותר הפסח ותקרב שלמים, לכן הודיענו שיש מקרה שאינה קריבה כלל משום שהיא באה תמורת הפסח שאינו ראוי להיקרב.
 <strong>איתמר</strong> <small>[נאמר]</small> שנחלקו אמוראים בנוסח המשנה, <strong>רבה אמר:</strong> נמצא <strong>קודם שחיטה</strong> של השני ונמצא <strong>לאחר שחיטה</strong> של השני <strong>שנינו,</strong> וזהו נוסח המשנה: <strong>ר' זירא אמר:</strong> נמצא <strong>קודם חצות</strong> היום שהוא הזמן הקובע לגבי הפסח ואז הריהו נקבע כפסח, ונמצא <strong>לאחר חצות שנינו</strong> שאפילו אם נמצא לפני השחיטה עצמה כיון שלא הוקבע לפסח — הריהו שלמים.
 ושואלים: <strong>ולר' זירא, הא קתני</strong> <small>[הרי שנה]</small> במשנה במפורש <strong>קודם שחיטת הפסח</strong> וכיצד יכול הוא לשנות את הגירסה? ומשיבים: <strong>אימא</strong> <small>[אמור]</small> <strong>כך</strong> צריך היה להבין לדעתו: שקודם שחיטה אינו תלוי במעשה אלא הכוונה היא <strong>קודם זמן</strong> הראוי של <strong>שחיטת הפסח</strong> — שהוא בחצי היום.
 ומעירים: כי מחלוקת אמוראים זאת היא <strong>כתנאי</strong> <small>[כתנאים</small> שנחלקו בענין זה<small>]:</small> <strong>הפסח שנמצא קודם שחיטה</strong> של השני <strong>ירעה</strong> — עד שיפול בו מום וימכר לחולין ויביא שלמים בדמיו, נמצא <strong>לאחר שחיטה — יקרב</strong> הוא עצמו שלמים. <strong>ר' אליעזר אומר:</strong> נמצא <strong>קודם חצות — ירעה,</strong> נמצא <strong>לאחר חצות — יקרב</strong> כדברי ר' זירא.
 <big>ג</big> שנינו במשנה: אם נמצא <strong>אחר שחיטת הפסח יביא</strong> אותו כקרבן <strong>שלמים</strong> וכן תמורתו. <strong>אמר רבא: לא שנו</strong> הלכה זו שהתמורה קריבה <strong>אלא</strong> כ<strong>שנמצא</strong> אותו שה<strong>אחר שחיטה</strong> של השני <strong>והמיר בו אחר שחיטה,</strong> שהפסח שאבד היה ראוי לשלמים. <strong>אבל</strong> אם <strong>נמצא קודם שחיטה,</strong> אפילו <strong>המיר בו אחר שחיטה</strong> של השני — אינו בא שלמים, כי <strong>תמורתו מכח קדושה דחויה קא אתא</strong> <small>[באה],</small> שהרי היה הראשון לפנינו ונדחה, ולכן תמורתו <strong>לא קרבה</strong> אינה יכולה להיות מוקרבת, שכן הפסח הראשון לא היה ראוי כלל להקרבה, והיה צריך לרעות עד שיסתאב.
 <strong>איתיביה</strong> <small>[הקשה לו]</small> <strong>אביי</strong> מברייתא: <strong>"אם כשב</strong> הוא מקריב את קרבנו<strong>"</strong> (ויקרא ג, ז) <strong>מה תלמוד לומר "אם כשב"</strong> ומה באה התוספת "אם" ללמדנו? הרי זה <strong>לרבות תמורת הפסח אחר הפסח שקרבה שלמים.</strong>
 ומעתה נברר: <strong>היכי דמי</strong> <small>[כיצד</small> בדיוק <small>הדבר]?</small> <strong>אילימא</strong> <small>[אם לומר]</small> שמדובר כאן <strong>שנמצא</strong> אותו שה<strong>אחר שחיטה והמיר בו</strong> שה אחר <strong>אחר שחיטה</strong> הרי <strong>פשיטא</strong> <small>[פשוט,</small> מובן מאליו<small>]</small> ו<strong>למה לי קרא</strong> <small>[מקרא]?</small> והרי יודעים אנו שפסח אחר זמנו דינו כשלמים! <strong>אלא לאו</strong> <small>[האם לא]</small> הכוונה <strong>שנמצא קודם שחיטה והמיר בו</strong> שה אחר <strong>אחר שחיטה</strong> ואותו שה תמורה בא הכתוב לרבותו שקרב שלמים, ובניגוד לדברי רבא!
 ודוחים: <strong>לא, לעולם</strong> יש לפרש <strong>שנמצא אחר שחיטה והמיר בו אחר שחיטה,</strong> ואף שהדבר פשוט, מכל מקום <strong>קרא</strong> <small>[והמקרא]</small> שהובא לראיה באותה ברייתא אינו אלא <strong>אסמכתא בעלמא</strong> <small>[סמך,</small> רמז <small>בלבד]</small> ולא לשם כך בא הכתוב.
 ושואלים: <strong>אלא</strong> אם כן <strong>קרא</strong> <small>[המקרא]</small> הזה <strong>למאי אתא</strong> <small>[למה,</small> לאיזה ענין <small>בא]?</small> ומשיבים: <strong>כדתניא</strong> <small>[כפי ששנויה</small> ברייתא אחרת<small>]</small> <strong>"כשב" לרבות את</strong> קרבן <strong>הפסח</strong> שאף הוא טעון הקרבת <strong>אליה</strong> למזבח שלא נתפרש הדבר בדיני הקרבת הפסח.
 <strong>כשהוא אומר "אם כשב"</strong> שמוסיף מקרים של קרבנות נוספים, כתמורות ומותרות, הרי זה בא <strong>לרבות</strong> שה שהוקדש ל<strong>פסח</strong> אבל <strong>עברה שנתו</strong> ועתה כיון שהוא יותר מבן שנה שוב אינו ראוי לפסח, או <strong>שלמים הבאין מחמת פסח</strong> (מכוח תמורה או מכוח פסח שנתכפרו בעליו באחר) <strong>לכל מצות שלמים</strong> שקרבן זה שוב אינו חשוב כפסח אלא כשלמים לכל דבר ולכן <strong>טעון סמיכה ונסכים</strong> ו<strong>תנופת חזה ושוק</strong> כבשלמים,
 <strong>וכשהוא אומר "ואם עז</strong> קרבנו<strong>"</strong> (ויקרא ג, יב) — <strong>הפסיק</strong> את <strong>הענין</strong> הקודם, ו<strong>לימד על העז שאין טעונה</strong> הקרבת <strong>אליה</strong> על המזבח. 
 זו היתה גירסה אחת של דברי רבא ואביי ושיטותיהם. <strong>איכא דמתני לה ארישא</strong> <small>[יש ששונים את</small> המחלוקת <small>הזו על תחילת</small> המשנה<small>],</small> שנאמר בה: <strong>הפסח שנמצא קודם שחיטת הפסח — ירעה עד שיסתאב וימכר ויביא בדמיו שלמים וכן</strong> דין <strong>תמורתו,</strong>
 ועל כך <strong>אמר רבא: לא שנו אלא שנמצא קודם שחיטה</strong> ואף <strong>המיר בו</strong> שה אחר <strong>קודם שחיטה אבל</strong> אם <strong>נמצא קודם שחיטה והמיר בו אחר שחיטה — תמורתו קריבה שלמים. מאי טעמא</strong> <small>[מה הטעם]</small> לדעתו — <strong>כי קבעה</strong> <small>[כאשר קובעת]</small> <strong>שחיטה</strong> ועושה שינוי הלכתי בין קרבן לקרבן הרי זה לגבי <strong>מידי דחזי ליה</strong> <small>[דבר שראוי לו</small> להקרבה<small>]</small> שלגבי הפסח עצמו יש הבדל אם היה לפני שחיטה או אחריה אבל <strong>מידי</strong> <small>[דבר]</small> ש<strong>לא חזי ליה</strong> <small>[ראוי לו]</small> שהוא התמורה, שממילא אינה קריבה לפסח, השחיטה <strong>לא קבעה</strong> <small>[קובעת].</small>
 <strong>איתיביה</strong> <small>[הקשה לו]</small> <strong>אביי</strong> מאותה ברייתא: <strong>"אם כשב" מה תלמוד לומר?</strong> הרי זה <strong>לרבות תמורת הפסח אחר הפסח שקריבה שלמים,</strong>
## דף צז.
 <strong>יכול אף</strong> תמורת הפסח שנמצא <strong>לפני הפסח</strong> דינו <strong>כן</strong> שקריבה שלמים? <strong>תלמוד לומר: "הוא",</strong> להדגיש: <strong>הוא</strong> פסח כשר <strong>קרב, ואין תמורת הפסח קריבה.</strong>
 ומעתה נברר: <strong>היכי דמי</strong> <small>[כיצד בדיוק</small> הדבר<small>]</small> <strong>אילימא</strong> <small>[אם תאמר]</small> <strong>שנמצא</strong> אותו קרבן <strong>קודם שחיטה, והמיר בו קודם שחיטה — פשיטא</strong> <small>[פשוט,</small> מובן מאליו<small>]</small> ו<strong>למה לי קרא</strong> <small>[מקרא]</small> מיוחד ללמדני? <strong>אלא לאו</strong> <small>[האם לא]</small> הכוונה <strong>שנמצא קודם שחיטה והמיר בו</strong> ל<strong>אחר שחיטה</strong> ועליו נאמר שאין תמורתו קריבה! הרי זו <strong>תיובתא</strong> <small>[קושיה חמורה]</small> ל<strong>רבא,</strong> ומסכמים אכן <strong>תיובתא</strong> <small>[קושיה חמורה],</small> ונדחו דבריו לפי גירסה זו.
 <big>א</big> <strong>אמר שמואל</strong> כלל בדיני קדשים: <strong>כל</strong> שאירע פסול בבהמת קרבן <strong>שבחטאת</strong> הדין שהיא <strong>מתה,</strong> כלומר שגורמים שתמות מעצמה <strong>—</strong> במקרה כגון זה <strong>בפסח קרב שלמים. וכל</strong> שדינה שמחמת הפסול <strong>בחטאת רועה</strong> עד שיפול בה מום <strong>—</strong> דינה ש<strong>בפסח נמי</strong> <small>[גם כן]</small> <strong>רועה. ור' יוחנן אמר: אין הפסח</strong> עצמו <strong>קרב שלמים אלא כשנמצא</strong> השה האבוד <strong>אחר שחיטה</strong> של השני, <strong>אבל</strong> נמצא <strong>קודם שחיטה — לא.</strong>
 על דברי שמואל <strong>מתקיף לה</strong> <small>[מקשה עליה]</small> <strong>רב יוסף:</strong> וכי <strong>כללא</strong> <small>[כלל]</small> <strong>הוא?</strong> כלומר: וכי נכון הכלל בכל המקרים? <strong>והרי חטאת שעברה שנתה</strong> שיש להקריבה עד שהיא בת שנה אחת, ואם עבר זמנה ש<strong>לרעיה אזלא</strong> <small>[הולכת]</small> עד שיפול בה מום, ש<strong>אמר ר' שמעון בן לקיש: חטאת שעברה שנתה רואין אותה כאילו היא עומדת בבית הקברות</strong> מקום שאין הכהן יכול להכנס ולהוציאה משם, ולכן <strong>רועה</strong> עד שיפול בה מום ונמכרת לחולין ונופלים דמיה לשלמים.
 <strong>ואילו בפסח כי האי גוונא</strong> <small>[כגון זה]</small> <strong>קרב שלמים, דתניא</strong> <small>[שהרי שנינו</small> בברייתא<small>]:</small> <strong>"כשב"</strong> הרי זה בא <strong>לרבות את הפסח</strong> שאף ממנו צריך להקריב <strong>אליה, כשהוא אומר "אם כשב" לרבות את הפסח שעברה שנתו ושלמים הבאין מחמת פסח</strong> ששוב אינם חשובים כפסח אלא כשלמים <strong>לכל מצות שלמים, שטעונים סמיכה ונסכים ותנופת חזה ושוק. כשהוא אומר</strong> בהמשך <strong>"ואם עז" — הפסיק הענין</strong> בדין כבשים ופתח בענין חדש <strong>ללמד על העז שאין טעון אליה.</strong> ומברייתא זו למדנו שפסח שעברה שנתו קרב שלמים מיד ואינו רועה!
 <strong>אמר ליה</strong> <small>[ לו]:</small> <strong>כי קאמר</strong> <small>[כאשר אמר]</small> <strong>שמואל</strong> את כללו, לא אמרו אלא לגבי קרבנות שהיו <strong>אבודין</strong> ובהם דן אבל <strong>בדחויין</strong> מחמת פסול אחר <strong>לא אמר.</strong>
 וממשיכים להקשות: וכי בדין <strong>אבוד מי משכחת לה</strong> <small>[האם אתה מוצא אותה]</small> שההכללה של שמואל תהא נכונה? <strong>והרי</strong> חטאת שהיתה <strong>אבודה בשעת הפרשה</strong> כלומר חטאת שאבדה והפריש אחרת תחתיה ונמצאה לפני הקרבה, <strong>לרבנן</strong> <small>[ל</small>שיטת <small>חכמים]</small> ש<strong>לרעיה אזלא</strong> <small>[הולכת]</small> <strong>דתנן</strong> <small>[ש</small>הרי <small>שנינו]:</small> <strong>הפריש חטאתו ואבדה, והפריש אחרת תחתיה ונמצאת הראשונה, והרי שתיהן עומדות</strong> ועליו להקריב אחת מהן <strong>— אחת מהן</strong> (איזו שירצה) <strong>תקרב ושניה תמות,</strong> אלה <strong>דברי רבי. וחכמים אומרים: אין חטאת מתה אלא</strong> אם כן <strong>שנמצאת לאחר שנתכפרו בעלים</strong> באחרת. <strong>הא</strong> <small>[הרי]</small> מכאן נלמד כל שנמצאת <strong>קודם שנתכפרו בעלים</strong> — חטאת כזו <strong>רועה.</strong>
 <strong>ואילו בפסח, היכא</strong> <small>[היכן,</small> במקרה<small>]</small> ש<strong>אבד ונמצא אחר חצות קודם שחיטה — קרב שלמים.</strong> ואם כן אין כללו של שמואל נכון אף בזה! ומשיבים: <strong>שמואל כרבי סבירא ליה</strong> <small>[סבור הוא]</small> ש<strong>אמר אבודה למיתה אזלא</strong> <small>[היא הולכת].</small>
 ומקשים: <strong>והא</strong> <small>[והרי]</small> <strong>כל אבודה לרבי מתה</strong> בכל מקרה שאבדה, <strong>ואילו בפסח היכא</strong> <small>[במקום]</small> ש<strong>אבד קודם חצות ונמצא קודם חצות</strong> לאחר שהפרישו אחר — <strong>רועה!</strong> ודוחים: פסח שאבד <strong>קודם חצות לאו</strong> <small>[לא]</small> <strong>אבוד הוא,</strong> וטעמו של דבר כשיטת <strong>רבא,</strong> ש<strong>אמר רבא: אבידת לילה לאו</strong> <small>[לא]</small> <strong>שמה אבידה.</strong>
 שאם אבד קרבן בשעות הלילה ונמצא בבוקר אינו קרוי אבוד לכל הדינים האמורים בקרבן שאבד, שכיון שהלילה אינו ראוי לשחיטת הקרבן <strong>—</strong> אינו נחשב לאבידה. ואף קרבן הפסח שאבד לפני חצות ערב הפסח, כיון שאינו ראוי עדיין לשחיטה כשאבד אין זו קרויה אבידה ואין דיני אבוד חלים עליו, אפילו אם הפריש אחרת תחתיה ואפילו לרבי אינה הולכת למיתה אלא לראיה. ושואלים: <strong>אלא,</strong> אם כן חטאת שיהא דינה ש<strong>רועה ל</strong>שיטת <strong>רבי, היכי משכחת לה</strong> <small>[כיצד אתה מוצא אותה]?</small> שלשיטתו כל חטאת שאבדה הולכת למיתה, ואין חטאת שדינה שרועה, ואם כן אין תוכן לכללו זה של שמואל ש"כל שבחטאת רועה" לפי שיטת רבי!
## דף צז:
 ומשיבים: אף לשיטת רבי מוצא אתה חטאת רועה <strong>כ</strong>שיטת <strong>ר' אושעיא. שאמר ר' אושעיא: הפריש שתי חטאות לאחריות</strong> שמתחילה הפריש שתים כדי שאם תאבד אחת מהן יתכפר בחברתה, <strong>מתכפר באחת מהן ושניה תרעה.</strong>
 ומקשים: <strong>והא</strong> <small>[והרי]</small> <strong>אילו</strong> אירע <strong>בפסח כי האי גוונא</strong> <small>[כגון זה]</small> היה השני <strong>קרב שלמים,</strong> שזהו מותר בפסח גמור שדינו להיקרב כשלמים ולא כדברי שמואל! <strong>אלא</strong> יש לומר כי <strong>שמואל</strong> כשיטת <strong>ר' שמעון סבירא ליה</strong> <small>[סבור הוא]</small> ש<strong>אמר: חמש חטאות מתות</strong> ובכללן כל אלו שאבדו ואלו שנדחו.
 ומקשים: <strong>והא</strong> <small>[והרי]</small> דין זה של חטאת <strong>רועה לר' שמעון לית ליה</strong> <small>[אין לו]</small> <strong>כלל</strong> שלדעתו כל חטאת שנדחתה משום מה מתה ואילו שמואל מזכיר בדבריו אף את החטאת שרועה! ומשיבים: <strong>שמואל נמי חדא קאמר</strong> <small>[</small>דבר <small>אחד</small> בלבד <small>אמר]</small> שלא אמר דבר בענין כל שבחטאת רועה אלא רק <strong>כל שבחטאת מתה — בפסח קרב שלמים.</strong>
 ושואלים: <strong>ומאי קא משמע לן</strong> <small>[ומה השמיע לנו]</small> בכך, הרי כבר נאמר הדבר במפורש במשנה? ומשיבים: אמר זאת <strong>לאפוקי</strong> <small>[להוציא]</small> מדברי <strong>ר' יוחנן</strong> ש<strong>אמר: אין הפסח קרב שלמים אלא</strong> כ<strong>שנמצא אחר שחיטה, אבל</strong> אם נמצא <strong>קודם שחיטה — לא. אלמא:</strong> <small>[מכאן]</small> שלדעתו <strong>שחיטה קבע</strong> מתי נדחה הקרבן. על כן <strong>קא משמע לן</strong> <small>[השמיע לנו]</small> שמואל כי לדעתו <strong>חצות קבע</strong> שהדבר תלוי בזמן השחיטה הרגיל ואם נמצא לאחר חצות אף אם עדיין לא נשחט השני הריהו נחשב כאבוד, כיון שבשעת חצות שהיא השעה הקובעת היה אבוד ולכך קרב שלמים.
 <strong>לישנא אחרינא</strong> <small>[לשון אחרת]</small> באותו ענין הממשיכה את הדיון מן הנקודה בה מוכיחים כי אין להשוות בין פסח לחטאת <strong>ואילו בפסח היכא</strong> <small>[במקום,</small> במקרה<small>]</small> ש<strong>אבד ונמצא אחר חצות, קודם שחיטה</strong> של השני <strong>— יקרב שלמים</strong> ושלא כפי ההשוואה של שמואל! ומשיבים: <strong>שמואל</strong> ללשון זו כשיטת <strong>רבה סבירא ליה</strong> <small>[סבור הוא]</small> ש<strong>אמר: שחיטה קבע</strong> ולא חצות היום ולכך אף אם עבר חצות היום, אם נמצא לפני שחיטת השני, שוב אינו נחשב כאבוד.
 ומקשים: <strong>והא מדקאמר</strong> <small>[והרי מ</small>מה <small>שאמר]</small> <strong>ר' יוחנן עלה</strong> <small>[עליה</small> על הלכה זו<small>]:</small> <strong>אין הפסח קרב שלמים אלא</strong> כ<strong>שנמצא אחר שחיטה, אבל</strong> אם נמצא <strong>קודם שחיטה — לא. אלמא</strong> <small>[מכאן]</small> ש<strong>שחיטה קבע. מכלל</strong> הדברים ומהקשרם מובן שכיון שיש מחלוקת בדבר הרי ש<strong>שמואל סבר: חצות קבע</strong> וכל שבחצות היה אבוד, אף אם נמצא לפני השחיטה, הריהו נחשב כאבוד וקרב שלמים ולא כפי שנתבאר בשיטת שמואל ללשון זו שדעתו ששחיטה קבע.
 <strong>אלא</strong> יש להסביר באופן אחר: <strong>שמואל כרבי סבירא ליה</strong> <small>[סבור הוא]</small> ש<strong>אמר:</strong> חטאת <strong>אבודה למיתה אזלא</strong> <small>[הולכת]</small> בכל מקרה. ומקשים: <strong>והא</strong> <small>[והרי]</small> <strong>כל אבודין ל</strong>דעת <strong>רבי מתין, ואילו בפסח היכא</strong> <small>[מקום]</small> ש<strong>אבד קודם חצות ונמצא קודם חצות — רועה</strong> ולא קריבה שלמים! ומשיבים: <strong>קסבר</strong> <small>[סבר]</small> אבידה <strong>קודם חצות לאו</strong> <small>[אינו]</small> <strong>אבוד הוא</strong> שעדיין לא הגיע זמן שחיטתו <strong>וקסבר</strong> <small>[וסבור הוא]</small> כי <strong>חצות קבע</strong> ולא זמן השחיטה.
 <big>א משנה</big> <strong>המפריש נקבה לפסחו</strong> והתורה אמרה שהפסח בא מן הזכר, <strong>או</strong> שהפריש <strong>זכר בן שתי שנים</strong> בעוד שפסח צריך להיות עד בן שנה — <strong>ירעה עד שיסתאב</strong> (שיפול בו מום) <strong>ו</strong>אז <strong>ימכר</strong> קרבן זה <strong>ויפלו דמיו לנדבה לשלמים.</strong>
## דף צח.
 <strong>המפריש פסחו ומת — לא יביאנו בנו אחריו לשם פסח</strong> שכיון שמתו הבעלים בטל מתורת פסח <strong>אלא</strong> יביאנו <strong>לשם שלמים.</strong>
 <big>א גמרא</big> <strong>אמר רב הונא בריה</strong> <small>[בנו]</small> של <strong>רב יהושע שמע מינה</strong> <small>[למד ממנה]</small> מן המשנה האומרת שהמפריש נקבה לפסחו תרעה עד שתסתאב <strong>תלת</strong> <small>[שלושה]</small> דברים. <strong>שמע מינה</strong> <small>[למד ממנה]:</small> כי <strong>בעלי חיים נדחין</strong> שדין זה שקרבן נדחה מלהיות ראוי להקרבה חל לא רק בקרבן שכבר נשחט, אלא גם בבהמה חיה שהוקדשה לקרבן שאינה ראויה לו. שנחלקו תנאים בנושא זה, ובמשנתנו ברור שאותה נקיבה שהוקדשה לפסח בעודה חיה — דחויה היא שהרי אינה קריבה שלמים אלא יפלו דמיה לנדבה.
 <strong>ושמע מינה</strong> <small>[ולמד ממנה]:</small> <strong>דחוי מעיקרא</strong> <small>[מתחילה]</small> בעצם הקדשתו <strong>הוי</strong> <small>[הריהו</small> נחשב<small>]</small> <strong>דחוי,</strong> שהרי בהמה זו מתחילתה לא היתה ראויה לפסח ואפשר היה לומר שאינה דחויה אלא תיקרב שלמים, שהרי לא היתה ראויה אלא לשלמים, ומתוך שאינה קריבה שלמים הריהי נחשבת כדחויה מעיקרה. <strong>ושמע מינה</strong> <small>[ולמד ממנה]:</small> <strong>יש דחוי</strong> לא רק בגוף הקרבן עצמו אלא גם <strong>בדמים</strong> של אותו קרבן, שהרי דמי אותה בהמה אין משתמשים בהם לשלמים אלא לצורך נדבה (ר"ח).
 <big>ב</big> במשנה נאמר שאם <strong>המפריש פסחו</strong> ומת אל יביאנו בנו כפסח. בתוספתא <strong>תנו רבנן</strong> <small>[שנו חכמים]:</small> <strong>המפריש את פסחו ומת, אם</strong> היה <strong>בנו ממונה עמו</strong> על אותו פסח <strong>יביאנו לשום פסח</strong> שהוא כפסח שמת רק אחד ממנוייו שאינו נפסל כולו, אבל אם <strong>אין בנו ממונה עמו — יביאנו לשום שלמים לששה עשר</strong> בניסן, ביום חול המועד של פסח. ומדייקים: <strong>לששה עשר — אין</strong> <small>[כן],</small> אבל <strong>לחמשה עשר</strong> ביום החג עצמו — <strong>לא.</strong> משמע ש<strong>קא סבר</strong> <small>[סבור הוא]</small> תנא זה: <strong>נדרים ונדבות אין קריבין ביום טוב</strong> אלא רק קרבנות שהם מחובת החג.
 ונברר: <strong>דמית</strong> <small>[שמת]</small> <strong>האב אימת</strong> <small>[אימתי]?</small> <strong>אילימא דמית</strong> <small>[אם תאמר שמת]</small> האב <strong>קודם חצות</strong> יום ארבעה עשר, כיצד אפשר להבין את ההמשך שאם היה <strong>בנו ממונה עמו — יביאנו לשום</strong> (לשם) <strong>פסח,</strong> אולם <strong>הא</strong> <small>[הרי]</small> <strong>חלה אנינות,</strong> אבילות מסויימת, <strong>עילויה</strong> <small>[עליו]</small> <strong>מעיקרא</strong> <small>[מתחילה]</small> עם מות אביו, והאונן אינו רשאי להקריב את הפסח!
 <strong>אלא</strong> יש לומר <strong>דמית</strong> <small>[שמת]</small> <strong>אחר חצות</strong> ובהמשך נאמר שאם <strong>אין בנו ממונה עמו — יביאנו</strong> הבן <strong>לשום</strong> (לשם) <strong>שלמים</strong>, אולם <strong>הא קבעתיה</strong> <small>[הרי</small> כבר <small>קבעה אותו]</small> שעת <strong>חצות</strong> לצורך קרבן פסח ונמצא שהוא קרבן פסח שנראה ונדחה, וקרבן כזה צריך שירעה עד שיפול בו מום ויפלו דמיו לנדבה, אבל אין להקריבו שלמים!
 <strong>אמר רבא: לעולם</strong> יש לומר <strong>דמית</strong> <small>[שמת]</small> האב <strong>קודם חצות, ומאי</strong> <small>[ומה</small> פירוש<small>]</small> <strong>יביאנו לשום פסח</strong> — הכונה היא <strong>לשום פסח שני</strong> שאז יהא לאחר זמן אנינות.
 <strong>אביי אמר: לצדדין קתני</strong> כלומר התוספתא מדברת בשני מקרים נבדלים וכך יש להבין: <strong>מת</strong> האב <strong>אחר חצות</strong> והיה <strong>בנו ממונה עמו — יביאנו לשום פסח</strong> שחלה עליו בחצות חובת הקרבת פסח ודוחה אנינות לילה שמדברי סופרים. <strong>מת קודם חצות</strong> ו<strong>אין בנו ממונה עמו — יביאנו לשום שלמים</strong>, שהרי לא נקבע בחצות להיות פסח. ובשני המקרים האחרים של מת לאחר חצות ולא היה בנו ממונה, או לפני חצות והיה בנו ממונה — אין התוספתא דנה.
 <strong>רב שרביא אמר: לעולם</strong> מדובר ש<strong>מת</strong> האב <strong>לאחר חצות,</strong> ובכל זאת יובא לשם שלמים ואינו נקרא דחוי <strong>וכגון שהיה אביו גוסס בחצות</strong> שאין הקרבן נקבע בחצות לפסח ונדחה, כיון שידע מראש שרוב גוססים למיתה.
 <strong>רב אשי אמר: לעולם</strong> מדובר <strong>דמית</strong> <small>[שמת]</small> האב <strong>לאחר חצות</strong> ותוספתא זו כשיטת <strong>ר' שמעון היא,</strong> ש<strong>אמר אין בעלי חיים נדחין</strong> ואין שעת חצות קובעת איפוא, כל עוד לא נשחט הקרבן.
 <strong>רבינא אמר:</strong> כאן מדובר <strong>כגון שהפרישו</strong> את קרבן הפסח הזה <strong>אחר חצות ומתו בעלים אחר חצות, וקא סבר</strong> <small>[וסבר</small> תנא זה<small>]</small> שעת <strong>חצות קבע</strong> וכיון שבחצות עוד לא הופרש, לא יכול להדחות.
 <big>ג משנה</big> קרבן <strong>הפסח שנתערב בזבחים</strong> (קרבנות) אחרים כגון אשם ועולה ולא ידוע לאיזה קרבן מיועדת כל בהמה <strong>כולן ירעו עד שיסתאבו</strong> (יפול בהם מום) <strong>וימכרו ויביא בדמי היפה שבהן ממין זה ובדמי היפה שבהן ממין זה</strong> שיקנה פסח בדמי היפה שבהם וכן שאר קרבנות <strong>ויפסיד המותר</strong> (ההפרש) <strong>מביתו</strong> שהרי לא כולם היו יפים כל כך ובכל זאת צריך להביא את כולם כאילו היה כל אחד מהם היפה שבכולם.
 <strong>נתערב</strong> הפסח <strong>בבכורות ר' שמעון אומר: אם</strong> היו אלו שנתערבו קרבנותיהם <strong>חבורות כהנים — יאכלו</strong> את כולם בליל הפסח שהרי להם מותר לאכול מבשר הבכור, ושחיטתו ושאר עבודותיו שוות לקרבן הפסח. ויאמר שמקריב את הפסח לשם פסח בכל מקום שהוא ואת הבכור לשם בכור בכל מקום שהוא.
## דף צח:
 <big>א גמרא</big> על דברי ר' שמעון המתיר לכהנים לאכול פסח שנתערב עם הבכורות מקשים: כיצד אפשר שיאכל הכל בתורת קרבן פסח, <strong>והא קא מייתי</strong> <small>[והרי הוא מביא]</small> <strong>קדשים לבית הפסול?</strong> שהרי הבכור נאכל לשני ימים ולילה אחד והפסח נאכל רק באותו לילה, ונמצא שגורם לפסול את הבכורות טרם זמנם ולהביאם לידי שריפה.
 ומשיבים: <strong>ר' שמעון לטעמיה</strong> <small>[לטעמו,ל</small>שיטתו<small>]</small> ש<strong>אמר</strong> בכלל כי <strong>מביאין קדשים לבית הפסול</strong> ואינו חושש. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אשם שנתערב בשלמים</strong> מה יעשו בו? <strong>ר' שמעון אומר: ישחטו</strong> את כולם <strong>בצפון</strong> כאשם, שאף שהשלמים אינם טעונין שחיטה דווקא בצפון מותר לשחטם גם שם, <strong>ויאכלו כחומר שבהם</strong> בתורת קדשי קדשים, כאילו היו שניהם אשם, ויאכלו ליום ולילה, בעזרה, ולא ייאכלו לשני ימים ולא יוציאום ויחלקום כקדשים קלים לקרובי הכהנים בכל העיר.
 <strong>אמרו לו</strong> חכמים: <strong>אין מביאין קדשים לבית הפסול</strong> — שהרי שמא שלמים היו ועל ידי קיצור זמן אכילתם עשוי להביאם לידי פסול ולשריפה שלא כדין. ומשמע שר' שמעון אינו חושש לנימוק זה.
 ושואלים: <strong>ורבנן, היכי עבדינן</strong> <small>[ו</small>לשיטת <small>חכמים, מה עושים]?</small> כשנתערב פסח בבכורות? שהרי הבכורות אינם ניתנים לפדייה, שקדושתם היא קדושה מרחם וחלה רק עליהם! ומשיבים: <strong>אמר רבא: נמתין לו עד שיוממו</strong> (עד שיפול בהם מום) בכולם <strong>ויביא בהמה שמינה</strong> מן החולין, <strong>ולימא</strong> <small>[ויאמר]:</small> <strong>כל היכא דאיתיה לפסח</strong> <small>[כל מקום שישנו הפסח]</small> <strong>תחול עליה דהאי</strong> <small>[על</small> בהמה שמינה <small>זו]</small> קדושתו של הפסח ויקריב אותה בתורת שלמים <strong>ואכיל להו</strong> <small>[ויאכל אותם]</small> את המעורבים <strong>בתורת בכור בעל מום,</strong> שנאכלים לכהנים כחולין, ויש בהם הגבלות מסויימות, שאין שוקלים ומוכרים אותם בבזיון, וכדומה.
 <big>ב משנה</big> <strong>חבורה שאבד פסחה ואמרו לאחד</strong> מהם: <strong>צא ובקש</strong> (חפש) את הפסח וכשתמצאנו ת<strong>שחוט</strong> אותו <strong>עלינו</strong> (עבורנו). <strong>והלך ומצא</strong> את בהמת הקרבן <strong>ושחט</strong> עבור כולם, ובינתים <strong>הם לקחו</strong> בהמה אחרת <strong>ושחטו</strong> אותה לשם פסח. מעתה, <strong>אם</strong> הפסח <strong>שלו נשחט ראשון הוא אוכל משלו</strong> שהרי הוא מנוי על קרבן זה <strong>והם אוכלין עמו משלו</strong> שהרי המנה עליו את כל החבורה ושל כולם הוא, והשני ישרף, שהרי אין לו בעלים. <strong>ואם שלהן נשחט ראשון — הם אוכלין משלהן</strong> שהרי בעצם שחיטת השני משכו ידיהם מן הראשון. <strong>והוא אוכל משלו</strong> שהרי הוא לא נמנה על פסח שלהם.
 <strong>ואם אינו ידוע איזה מהן נשחט ראשון, או ששחטו שניהם כאחד — הוא אוכל משלו, והם אינם אוכלין עמו</strong> שמא שלהם נשחט קודם <strong>ושלהן יצא לבית השריפה</strong> שהרי אינם יכולים לאכול ממנו שמא נשחט שני, והם מנויים על הראשון. אבל <strong>פטורין מלעשות פסח שני</strong> שכן בזמן שחיטה היו בני החבורה מוכנים וראויים ורק אונס הוא שאירע להם, שלא יוכלו לקיים את המצוה בפועל והאכילה עצמה אינה מעכבת.
 מקרה שונה במקצת בענין אבידת קרבן פסח הוא, כאשר אבד קרבן הפסח לבני החבורה ושלחו אחד מהם לבקשו ו<strong>אמר להן</strong> השליח לבני חבורתו טרם צאתו: <strong>אם אחרתי — צאו ושחטו עלי</strong> פסח <strong>הלך</strong> הוא עצמו <strong>ומצא</strong> את הפסח שאבד <strong>ושחט והן לקחו</strong> בינתים <strong>ושחטו</strong> פסח אחר. <strong>אם שלהן נשחט ראשון — הן אוכלין משלהן והוא אוכל עמהן</strong> שהרי אמר להם לשחוט עבורו והמנוהו על פסחם. <strong>ואם שלו נשחט ראשון — הוא אוכל משלו והן אוכלין משלהם</strong> שהרי בכך ששחטו אחר משכו ידיהם מן הראשון.
 <strong>ואם אינו ידוע איזה מהן נשחט ראשון או ששחטו שניהם כאחד — הן אוכלין משלהן</strong> שהרי מכל מקום משכו ידיהם מן הראשון בכך ששחטו אחר שהוא ודאי שלהם היה, <strong>והוא אינו אוכל עמהן</strong> שהרי גמר בליבו להמנות על הפסח האחר ולא ברור אם שלו קדם. ולכן <strong>שלו יצא לבית השריפה, ופטור מלעשות פסח שני.</strong>
 <strong>אמר להן</strong> שאם יאחר שישחטו עליו פסח <strong>ואמרו לו</strong> שאם ימצא שישחט עבורם — <strong>אוכלין כולן מן הראשון</strong> שנשחט. <strong>ואם אין ידוע איזה מהן נשחט ראשון — שניהן יוצאין לבית השריפה</strong> ופטורים מפסח שני.
 ואם <strong>לא אמר להן ולא אמרו לו,</strong> שלא יפו זה את כוחו של זה לשחוט עבורם — <strong>אין אחראין זה לזה,</strong> ובני החבורה אוכלים משלהם, והוא אוכל משלו, שהרי הוא נמנה על שלו ושוב איננו קשור בקרבן אחר, והם בשחיטת האחר משכו ידיהם מן הפסח שאבד.
 <big>ג</big> <strong>שתי חבורות שנתערבו פסחיהן</strong> ואינם יודעים איזה מהם שייך לכל חבורה, כך יעשו: <strong>אלו מושכין להן אחד</strong> מן הפסחים <strong>ואלו מושכין להן אחד. אחד מאלו</strong> מבני חבורה אחת <strong>בא לו אצל אלו</strong> בני החבורה האחרת, <strong>ואחד מאלו</strong> מבני החבורה האחרת <strong>בא לו אצל אלו</strong> בני החבורה הראשונה, <strong>וכך הם אומרים</strong> בני כל חבורה לאותו אחד שבא מן החבורה האחרת: <strong>אם שלנו הוא הפסח הזה</strong> שעתה בידינו <strong>— ידיך משוכות</strong> מהפסח שהיה <strong>שלך ונמנית</strong> על הפסח <strong>שלנו</strong> ואתה רשאי לאכול בו. <strong>ואם שלך הוא הפסח הזה</strong> שהוא היה שייך באמת לבני חבורה האחרת ולך בכללם, הרי <strong>ידינו משוכות משלנו ונמנינו על שלך</strong> ואתה יכול לזכותו לנו. וכן יעשו בני החבורה האחרת.
 <strong>וכן</strong> אם היו <strong>חמש חבורות של חמשה חמשה</strong> אנשים או <strong>של עשרה עשרה</strong> אנשים — <strong>מושכין להן אחד מכל חבורה וחבורה וכן הם אומרים</strong> כדרך שאומרים בשתי חבורות, שמזכים לו חלק בקרבנם אם אין הפסח שלו, או זוכים ונמנים על קרבנו אם שלו הוא, כך אומרים לכל אחד מבני החבורות האחרות.
 <strong>שנים שנתערבו פסחיהן</strong> וכל אחד היה מנוי לבדו על הפסח, מה יעשו? <strong>זה מושך לו אחד</strong> מן הפסחים, <strong>וזה מושך לו אחד, זה ממנה עמו</strong> על פסחו <strong>אחד מן השוק וזה ממנה עמו אחד מן השוק,</strong>
 ואחר כך <strong>זה בא אצל זה וזה בא אצל זה, וכך הם אומרים: אם שלי הוא פסח זה — ידיך משוכות משלך ונמנית על שלי, ואם שלך הוא פסח זה — ידי משוכות משלי ונמניתי על שלך,</strong> כמעשה בשתי חבורות. והצורך להימנות על כל קרבן עוד אחד מן השוק הוא כדי שבשעה שכל אחד מהם נמשך מפסחו ונמנה על של חברו, לא ישאר פסחו ללא בעלים.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>אמר להן</strong> שאם יקדימו הם ישחטו את הפסח עבורו, <strong>ואמרו לו</strong> שאם הוא יקדים, ישחט הוא עבורם — <strong>אוכל</strong> גם הוא וגם הם <strong>מן</strong> הפסח <strong>הראשון</strong> שנשחט, והשני נשרף. <strong>לא אמר להן ולא אמרו לו — אינן אחראין זה לזה,</strong> וכל אחד אוכל משלו.
## דף צט.
 <strong>מכאן אמרו חכמים: יפה שתיקה לחכמים, קל וחומר לטפשים.</strong> שהרי במקרה שלא אמרו דבר לא הם ולא הוא — הכל יהיה מתוקן ויהיה ניתן לאכול משתי הקרבנות כל אחד משל עצמו, אבל כשאמרו גם הם וגם הוא <strong>—</strong> רק הראשון נאכל ואילו השני יוצא לשריפה. וכן <strong>נאמר:</strong> "גם <strong>אויל מחריש חכם יחשב</strong> אוטם שפתיו נבון" (משלי יז, כח).
 <big>א</big> במשנה דובר על <strong>שנים שנתערבו פסחיהם</strong> מה יעשו. ומציעים: <strong>לימא מתניתין</strong> <small>[האם נאמר</small> ש<small>משנתנו]</small> ש<strong>לא כ</strong>שיטת <strong>ר' יהודה. דתניא</strong> <small>[ששנויה</small> ברייתא<small>]:</small> נאמר: <strong>"ואם ימעט הבית מהיות משה"</strong> (שמות יב, ד), <strong>מלמד</strong> הכתוב <strong>שמתמעטין והולכין</strong> בני החבורה ומושכים ידיהם מן הקרבן <strong>ובלבד שיהא אחד מבני חבורה</strong> הראשונה <strong>קיים,</strong> אלו <strong>דברי ר' יהודה. ר' יוסי אומר:</strong> לא כן, <strong>ובלבד שלא יניחו את הפסח כמות שהוא,</strong> שלא יהא הפסח זמן כלשהו בלא כל בעלים. ולכאורה במשנתנו כיון שבני שתי החבורות הראשונים מוותרים כל אחד על פסחו והוא מצוי בידו של אדם שנוסף מן השוק ואינו מן המנויים הראשונים, הרי זה שלא כשיטת ר' יהודה!
 <strong>אמר ר' יוחנן: אפילו תימא</strong> <small>[תאמר]</small> שמשנתנו כשיטת <strong>ר' יהודה</strong>, כי <strong>כיון</strong> ש<strong>אמר ר' יהודה</strong> במקום אחר <strong>אין שוחטין את הפסח על היחיד</strong> וחייבים להיות לפחות שני מנויים, הרי פסח זה שהיה בבעלותו של יחיד <strong>מעיקרא לאמנויי אחרינא בהדיה קאי</strong> <small>[מתחילה</small> פסח זה <small>שימנה</small> עוד אחר <small>עמו עומד]</small> ואותו שנצטרף לאחר מכן <strong>כאחד מבני חבורה דמי</strong> <small>[נחשב],</small> שהרי מתחילה היה על דעת כן.
 <strong>אמר רב אשי: מתניתין נמי דייקא</strong> <small>[משנתנו גם כן מדוייקת]</small> כשיטת ר' יהודה, <strong>דקתני</strong> <small>[ששנינו</small> בה<small>]:</small> <strong>וכן חמש חבורות של חמשה חמשה</strong>. ונדייק <strong>של חמשה — אין</strong> <small>[כן]</small> שאז אפשר להשתמש בתקנה זו שילכו ארבעה מהם לחבורות האחרות. <strong>אבל</strong> ארבע חבורות <strong>של חמשה</strong> מנויים ואחת של <strong>ארבעה</strong> מנויים <strong>— לא</strong> נאמרו במשנה, <strong>לאו</strong> <small>[האם לא]</small> <strong>משום</strong> ש<strong>לא פייש חד</strong> <small>[נשאר אחד]</small> <strong>מבני חבורה</strong> ראשונה <strong>גביה</strong> <small>[לידו],</small> שהרי אם ילך מחבורה זו מנוי אחד לכל אחת מהארבע חבורות האחרות, הרי שלא ישארו בחבורה זו אף אחד ממנוייה הראשונים ואין לעשות שיהא קרבן הפסח בלא אחד מבני חבורה הראשונה. ומסכמים: אכן <strong>שמע מינה</strong> <small>[למד מכאן]</small> שמשנתנו כשיטת ר' יהודה היא.
## דף צט:
 <big>א משנה</big> <strong>ערב פסחים סמוך ל</strong>זמן <strong>מנחה — לא יאכל אדם עד שתחשך,</strong> כדי שיוכל לאכול בלילה את המצה לתיאבון. <strong>אפילו עני שבישראל לא יאכל</strong> סעודת ליל פסח <strong>עד שיסב</strong> מוטה על צידו כדרך שמסובין העשירים ובני החורין, <strong>ולא יפחתו לו</strong> גבאי צדקה לצורך סעודה זו <strong>מארבע כוסות של יין ואפילו</strong> הוא עני שבעניים המקבל <strong>מן התמחוי</strong> (כלי שהיו אוספים בו מזונות לעניים), צריך לתת לו ארבע כוסות יין בלילה זה.
 <big>ב גמרא</big> על ההלכה שאין לאכול בערב הפסח סמוך למנחה תוהים: <strong>מאי איריא</strong> <small>[מה שייך,</small> מדוע דווקא<small>]</small> נאמר הדבר ב<strong>ערבי פסחים? אפילו בערבי שבתות</strong> ושאר ערבי <strong>ימים טובים נמי</strong> <small>[גם כן]</small> אסור מזמן המנחה והלאה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לא יאכל אדם בערבי שבתות וימים טובים מן המנחה ולמעלה</strong> (והלאה) <strong>כדי שיכנס לשבת כשהוא</strong> מלא <strong>תאוה</strong> לאכול, כדי שתהא סעודת השבת ערבה לו, אלו <strong>דברי ר' יהודה. ר' יוסי אומר: אוכל והולך עד שתחשך</strong> ואינו מקפיד.
 <strong>אמר רב הונא: לא צריכא</strong> <small>[נצרכה]</small> משנתנו לחדש <strong>אלא</strong> לשיטת <strong>ר' יוסי,</strong> ש<strong>אמר: אוכל והולך עד שתחשך</strong> ולשיטתו יש להדגיש <strong>הני מילי</strong> <small>[דברים אלו]</small> שאוכל והולך עד שתחשך, אמורים <strong>בערבי שבתות וימים טובים, אבל בערב הפסח, משום חיובא דמצה</strong> <small>[חובת</small> אכילת <small>המצה]</small> <strong>מודה</strong> ר' יוסי שראוי לאכלה ברצון ולתיאבון ולכן אין לאכול כבר מן המנחה ולמעלה.
 <strong>רב פפא אמר: אפילו תימא</strong> <small>[תאמר]</small> שמשנתנו כשיטת <strong>ר' יהודה</strong> ובכל זאת יש הבדל, <strong>התם</strong> <small>[שם]</small> <strong>בערבי שבתות וימים טובים מן המנחה ולמעלה הוא דאסיר</strong> <small>[שאסור],</small> אבל <strong>סמוך למנחה שרי</strong> <small>[מותר].</small> <strong>אבל בערב הפסח, אפילו סמוך למנחה נמי</strong> <small>[גם כן]</small> <strong>אסור.</strong> ודין זה הוא שחידשה משנתנו להבדיל מערב שבתות וימים טובים.
 ושואלים: והאם <strong>בערב שבת סמוך למנחה שרי</strong> <small>[מותר]</small> לאכול? <strong>והתניא</strong> <small>[והרי שנינו</small> בברייתא<small>]:</small> <strong>לא יאכל אדם בערב שבת וימים טובים מתשע שעות ולמעלה, כדי שיכנס לשבת כשהוא</strong> מלא <strong>תאוה</strong> לאכול, אלו <strong>דברי ר' יהודה</strong>, <strong>ר' יוסי אומר: אוכל והולך עד שתחשך.</strong> אם כן ר' יהודה אומר שגם בערב שבת אסור לאכול עוד לפני זמן מנחה קטנה (שהוא בתשע ומחצה)!
 <strong>אמר מר זוטרא: מאן לימא לן דמתרצתא</strong> <small>[מי יאמר לנו ש</small>ברייתא זו <small>מיושבת</small> ונכונה] <strong>היא</strong> בגרסתה?
## דף ק.
 <strong>דילמא משבשתא</strong> <small>[שמא משובשת]</small> <strong>היא</strong> ברייתא זו ואין להקשות ממנה?
 <strong>אמר ליה</strong> <small>[לו]</small> <strong>מרימר, ואיתימא</strong> <small>[ויש אומרים]</small> שהיה זה <strong>רב יימר: אנא איקלעי לפירקיה</strong> <small>[אני הזדמנתי לדרשת</small> הרגל<small>]</small> של <strong>רב פנחס בריה</strong> <small>[ בנו]</small> של <strong>רב אמי, וקם תנא ותני קמיה</strong> <small>[ועמד חוזר המשניות ושנה</small> ברייתא זו <small>לפניו]</small> <strong>וקיבלה מיניה</strong> <small>[ממנו],</small> והרי זו הוכחה שהיא מוסכמת ומתוקנת. ומעירים: <strong>אי הכי קשיא</strong> <small>[אם כך קשה]</small> מה שהקשינו על רב פפא! <strong>אלא</strong> עלינו לחזור מתירוץ זה ולומר כי <strong>מחוורתא</strong> <small>[ברור ]</small> הדבר <strong>כ</strong>שיטת <strong>רב הונא</strong> שמשנתנו היא כשיטת ר' יוסי ואף שבערבי שבתות וימים טובים אוכל והולך עד שתחשך, מכל מקום בערב פסח אסור באכילה משעת המנחה ולמעלה.
 ושואלים: <strong>ולרב הונא מי ניחא</strong> <small>[האם</small> באמת <small>נוח],</small> והאם לדבריו מתיישבות השיטות? והלא <strong>אמר ר' ירמיה אמר ר' יוחנן ואיתימא</strong> <small>[ויש אומרים]</small> ש<strong>אמר ר' אבהו אמר ר' יוסי בר ר' חנינא: הלכה כר' יהודה בערב הפסח, והלכה כר' יוסי בערב שבת.</strong>
 ונדייק: כיון שהוצרך לומר כי <strong>הלכה כר' יהודה בערב הפסח, מכלל</strong> הדברים אתה לומד <strong>דפליג</strong> <small>[שחלק]</small> <strong>ר' יוסי בתרוייהו</strong> <small>[בשניהם]</small> גם בערב הפסח וגם בשבתות וימים טובים, ואם כן אי אפשר לייחס לו את משנתנו!
 ודוחים: <strong>לא,</strong> כך יש להבין: <strong>הלכה</strong> הכוונה היא, <strong>מכלל</strong> הדברים נלמד <strong>דפליגי</strong> <small>[שנחלקו]</small> בענין <strong>הפסקה.</strong> שאף ר' יוסי מודה שאין ראוי להתחיל לאכול בערב הפסח משעת המנחה ולמעלה, אבל לדעתו אם כבר התחיל לאכול והגיע חג הפסח — אינו צריך להפסיק.
 <strong>דתניא</strong> <small>[ש</small>כן <small>שנינו</small> בברייתא<small>]</small> שאף בהפסקה נחלקו: אנשים שהיו מסובים ואוכלים בערב שבת <strong>מפסיקין לשבתות</strong> ואין אוכלים עוד מכניסת השבת אלא מסיטים את השולחן מלפניהם (שהיו להם שולחנות קטנים לכל אחד לחוד) ומתפללים ערבית ומקדשים על היין ואחר כך אוכלים, אלו <strong>דברי ר' יהודה. ר' יוסי אומר: אין מפסיקין.</strong>
 ומספרים: <strong>ומעשה ברבן שמעון בן גמליאל ור' יהודה ור' יוסי שהיו מסובין</strong> יחדיו <strong>בעכו</strong> ביום השישי ואכלו <strong>וקדש עליהם היום</strong> (השבת), <strong>אמר ליה</strong> <small>[לו]</small> <strong>רבן שמעון בן גמליאל לר' יוסי: ברבי</strong> (תואר לאדם גדול ומיוחס), האם <strong>רצונך</strong> ש<strong>נפסיק וניחוש</strong> (נחשוש) <strong>לדברי יהודה חבירנו</strong> הסבור שיש להפסיק?
 <strong>אמר לו: בכל יום ויום אתה מחבב דבריי לפני ר' יהודה</strong> ופוסק הלכה כמותי, <strong>ועכשיו אתה מחבב דברי ר' יהודה בפני?</strong> והשתמש במליצה בלשון הכתוב: <strong>"הגם לכבוש את המלכה עמי בבית"</strong> (אסתר ז, ח).
 <strong>אמר ליה</strong> <small>[לו]</small> רבן שמעון: <strong>אם כן</strong> שאתה סבור שהדבר יתפרש כפסיקת הלכה <strong>לא נפסיק,</strong> שיש לחשוש <strong>שמא יראו התלמידים</strong> שהפסקנו <strong>ויקבעו הלכה לדורות</strong> כר' יהודה שלא כרצוננו. <strong>אמרו</strong> חכמים לאחר מכן: אכן, <strong>לא זזו משם עד שקבעו הלכה כר' יוסי</strong> שאין צורך להפסיק.
 <big>א</big> <strong>אמר רב יהודה אמר שמואל:</strong> לענין הפסקה זו <strong>אין הלכה לא כר' יהודה</strong> שאמר שמפסיקים לגמרי ומזיזים את השלחן ממקומו <strong>ולא כר' יוסי</strong> שאמר שאין מפסיקים כלל, <strong>אלא פורס מפה</strong> על השולחן <strong>ומקדש</strong> את השבת, וממשיך סעודתו. ושואלים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>אמר רב תחליפא בר אבדימי אמר שמואל: כשם שמפסיקין ל</strong>צורך <strong>קידוש</strong>
## דף ק:
 <strong>כך מפסיקין להבדלה</strong> שאם היו מסובים לסעודתם בשבת עד הלילה — מפסיקים אכילתם ומבדילים<strong>.</strong> ונברר: <strong>מאי</strong> <small>[מה</small> פירוש<small>]</small> <strong>מפסיקין? לאו</strong> <small>[האם לא]</small> הכוונה <strong>לעקירת שולחן</strong> שיש להוציא אותו ממקומו? כשיטת ר' יהודה. ועונים: <strong>לא,</strong> הכוונה היא לפריסת <strong>מפה,</strong> שאף להבדלה אין צורך בדבר אחר.
 מסופר: <strong>רבה בר רב הונא איקלע לבי ריש גלותא</strong> <small>[הזדמן לבית ראש הגולה]</small> והיו מסובים לאכול, ו<strong>אייתו תכא קמיה</strong> <small>[הביאו שולחן לפניו]</small> שיאכל אף הוא, וכיון שנתקדשה שבת <strong>פרס מפה וקידש. תניא נמי הכי</strong> <small>[שנויה</small> ברייתא <small>גם כן כך]:</small> <strong>ושוין שאין מביאין את השולחן אלא אם כן קידש</strong> תחילה, <strong>ואם הביא</strong> את השולחן קודם קידוש <strong>פורס מפה</strong> עליו <strong>ומקדש.</strong>
 <strong>תני חדא</strong> <small>[שנויה</small> ברייתא <small>אחת]</small> בנושא זה: <strong>שוין</strong> ר' יהודה ור' יוסי החולקים בענין היתר אכילה בערב שבת מן המנחה ולמעלה וכן לענין הפסקה <strong>שאין מתחילין</strong> בסעודה, <strong>ותניא אידך</strong> <small>[ושנויה</small> ברייתא <small>אחרת]:</small> <strong>שוין שמתחילין.</strong> ומעתה נברר: <strong>בשלמא הא דתניא</strong> <small>[נניח אותה</small> ברייתא <small>ששנויה]</small> <strong>שוין שאין מתחילין — משכחת לה</strong> <small>[מוצא אתה אותה]</small> מתקיימת <strong>בערב הפסח,</strong> שגם ר' יוסי מסכים שלכתחילה אין מתחילים בסעודה,
 <strong>אלא</strong> ברייתא <strong>הא דתניא</strong> <small>[זו ששנויה]</small> <strong>שוין שמתחילין — אימת</strong> <small>[אימתי]</small> מדובר? <strong>אי נימא</strong> <small>[אם נאמר]</small> שמדובר <strong>בערב שבת — הא מיפלג פליגי</strong> <small>[הרי חלוקים הם]</small> בדין זה, האם מותרת בו האכילה מן המנחה ולמעלה! ומשיבים: <strong>לא קשיא</strong> <small>[קשה]</small> <strong>כאן</strong> שלא נחלקו — היה זה <strong>קודם תשעה</strong> (תשע שעות), כלומר קודם לשעה תשיעית ביום, ולדעת כולם עדיין מותר להתחיל לאכול. <strong>כאן</strong> שנחלקו אם מתחילין — הרי זה <strong>לאחר תשעה</strong>.
 <big>א</big> ועוד בעניני קידוש היום. <strong>אותם בני אדם שקידשו בבית הכנסת</strong> לפי המנהג שלאחר התפילה היו מקדשים בבית הכנסת על היין, <strong>אמר רב: ידי</strong> חובת שתיית <strong>יין</strong> בקידוש <strong>לא יצאו,</strong> ואם יש יין בביתם — חייבים לברך שנית על היין, שלא יצאו ידי חובה בברכה ששמעו בבית הכנסת שכן לא נשארו שם לסעודה. ואולם <strong>ידי</strong> חובת <strong>קידוש — יצאו</strong> שהרי שמעוהו כבר. <strong>ושמואל אמר:</strong>
## דף קא.
 <strong>אף ידי קידוש לא יצאו,</strong> וחייבים לקדש שנית בביתם. ושואלים: <strong>אלא לרב, למה ליה לקדושי</strong> <small>[לו לקדש]</small> שנית <strong>בביתיה</strong> <small>[בביתו]?</small> הלא יצא כבר ידי חובה! ומשיבים: אכן, יצא, ומקדש <strong>כדי להוציא בניו ובני ביתו</strong> שלא היו בבית הכנסת.
 ושואלים: <strong>ו</strong>לשיטת <strong>שמואל למה לי לקדושי בבי כנישתא</strong> <small>[לקדש בבית הכנסת]</small> אם אינו יוצא בכך כלל? ומשיבים: שנעשה הדבר <strong>לאפוקי</strong> <small>[להוציא]</small> את ה<strong>אורחים ידי חובתן,</strong> שאותם אורחים <strong>אכלו ושתו וגנו בבי כנישתא</strong> <small>[אוכלים ושותים וישנים בבית הכנסת],</small> וכיון שבית הכנסת הוא מקום דירתם צריכים הם לשמוע קידוש שם.
 ומעירים: <strong>ואזדא</strong> <small>[והלך]</small> <strong>שמואל לטעמיה</strong> <small>[לשיטתו],</small> ש<strong>אמר שמואל: אין קידוש אלא במקום סעודה,</strong> ואם אינו אוכל במקום הקידוש — אינו יוצא ידי חובת קידוש. <strong>סבור מינה</strong> <small>[היו סבורים</small> הלומדים <small>מ</small>אמרתו <small>זו]:</small> <strong>הני מילי</strong> <small>[דברים אלה]</small> אמורים רק כשיוצא <strong>מבית לבית</strong> שאינו יוצא ידי חובת קידוש אם אוכל את סעודתו בבית אחר. <strong>אבל</strong> הלך <strong>ממקום</strong> שקידש בו <strong>למקום</strong> אחר <strong>בחד ביתא</strong> <small>[בבית אחד,</small> באותו בית<small>]</small> כדי לסעוד בו — <strong>לא,</strong> אלא יצא ידי חובת קידוש.
 <strong>אמר להו</strong> <small>[להם]</small> <strong>רב ענן בר תחליפא</strong> ללומדים: <strong>זימנין סגיאין הוה קאימנא קמיה</strong> <small>[פעמים רבות הייתי עומד לפני]</small> <strong>שמואל, ונחית מאיגרא לארעא והדר</strong> <small>[והיה יורד מן הגג</small> מקומה שניה <small>לקרקע וחוזר]</small> ו<strong>מקדש.</strong> משמע שאף באותו בית אין יוצאים חובת קידוש ממקום למקום.
 ולעצם הדין מעירים: <strong>ואף רב הונא סבר</strong> ש<strong>אין קידוש אלא במקום סעודה.</strong> וראיה לדבר ש<strong>רב הונא קדיש, ואיתעקרא ליה שרגא</strong> <small>[קידש, ונעקר,</small> כבה, <small>לו הנר]</small> ולא יכול היה לאכול בחושך, <strong>ועיילי ליה למניה לבי גנניה דרבה בריה דהוה שרגא</strong> <small>[והכניסו את חפציו לבית חופתו של רבה בנו שהיה</small> בו <small>נר]</small> <strong>וקדיש וטעים מידי</strong> <small>[וקידש</small> שנית <small>וטעם משהו],</small> <strong>אלמא קסבר</strong> <small>[מכאן שסבר]</small> רב הונא: <strong>אין קידוש אלא במקום סעודה.</strong>
 ומעירים: <strong>ואף רבה סבר אין קידוש אלא במקום סעודה.</strong> ש<strong>אמר אביי: כי הוינא בי מר</strong> <small>[כאשר הייתי בבית אדוני,</small> רבה<small>],</small> <strong>כי הוה</strong> <small>[כאשר היה]</small> <strong>מקדש אמר לן</strong> <small>[לנו]:</small> <strong>טעימו מידי, דילמא אדאזליתו לאושפיזא מתעקרא לכו שרגא</strong> <small>[טעמו</small> פה <small>דבר מה, שמא עד שאתם הולכים למלונכם יעקר</small> יכבה, <small>הנר]</small> <strong>ולא מקדש לכו</strong> <small>[תוכלו לעשות קידוש]</small> <strong>בבית אכילה, ובקידושא דהכא</strong> <small>[ובקידוש של כאן]</small> אתם <strong>לא נפקיתו</strong> <small>[יוצאים],</small> ש<strong>אין קידוש אלא במקום סעודה.</strong>
 על הלכה אחרונה זו תוהים: <strong>איני</strong> <small>[וכי כן הוא]?!</small> <strong>והאמר</strong> <small>[והרי אמר]</small> <strong>אביי: כל מילי דמר הוה עביד</strong> <small>[דבריו,</small> מנהגיו, <small>של אדוני</small> רבה, <small>היה עושה]</small> <strong>כרב, לבר מהני תלת דעביד</strong> <small>[חוץ משלשה אלה שהיה עושה]</small> <strong>כשמואל,</strong> והם: <strong>מתירין</strong> ציצית <strong>מבגד לבגד</strong> כשמואל, ואין חוששים כרב שיש בכך משום בזיון וביטול למצוה. <strong>ומדליקין</strong> נרות חנוכה <strong>מנר לנר,</strong> ואין חוששים כרב שיש בכך חשש של שימוש חול בנר של מצוה.
 <strong>והלכה כר' שמעון</strong> בענין <strong>גרירה</strong> בשבת. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר: גורר אדם מטה כסא וספסל בשבת</strong> אם קשה לו להרימם <strong>ובלבד שלא יתכוין לעשות</strong> מלכתחילה <strong>חריץ</strong> בקרקע. ואם נעשה מאליו — אין לחשוש, שדבר שאין מתכוון מותר. ואם כן, מדוע לא נהג רבה אף בענין זה כשיטת רב?
 ומשיבים: <strong>כחומרי</strong> <small>[כחומרותיו]</small> של <strong>רב הוה עביד</strong> <small>[היה עושה]</small><strong>, כקולי</strong> <small>[כקולותיו]</small> של רב <strong>לא הוה עביד</strong> <small>[היה עושה],</small> ורק בשלשה דברים אלה היה פוסק לקולא שלא כשיטת רב, אבל בענין קידוש שרב מיקל בו — לא נהג כמותו.
 <strong>ור' יוחנן אמר:</strong> לא רק שיוצא ידי קידוש בקידוש של בית הכנסת, אלא <strong>אף ידי יין נמי</strong> <small>[גם כן]</small> <strong>יצאו,</strong> שאין צריכים לחזור ולברך על היין הבא בתוך סעודתם בביתם, שמתוך שדעתם לילך לסעוד בביתם, ודאי לא הסיחו דעתם בינתיים. ומעירים: <strong>ואזדא</strong> <small>[והלך]</small> <strong>ר' יוחנן</strong> בענין זה <strong>לטעמיה</strong> <small>[לשיטתו],</small> ש<strong>אמר ר' חנין בר אביי אמר ר' פדת אמר ר' יוחנן: אחד שינוי</strong> סוג ה<strong>יין</strong> כשהיה שותה יין והביאו לו יין ממין חדש,
## דף קא:
 <strong>ואחד שינוי מקום</strong> שעברו האוכלים ממקום למקום — <strong>אין צריך לברך</strong> פעם שניה. <strong>מיתיבי</strong> <small>[מקשים]</small> מברייתא שבה נאמר: <strong>שינוי מקום — צריך לברך, שינוי יין — אין צריך לברך,</strong> והיא <strong>תיובתא</strong> <small>[קושיה חמורה]</small> על <strong>ר' יוחנן!</strong> ומסכמים: אכן <strong>תיובתא</strong> <small>[קושיה חמורה</small> היא<small>]</small> והושבו דבריו.
 <big>א</big> מסופר: <strong>יתיב</strong> <small>[ישב]</small> <strong>רב אידי בר אבין קמיה</strong> <small>[לפני]</small> <strong>רב חסדא, ויתיב</strong> <small>[וישב]</small> <strong>רב חסדא וקאמר</strong> <small>[ואמר]</small> הלכה <strong>משמיה</strong> <small>[משמו]</small> של <strong>רב הונא: הא</strong> <small>[זה]</small> ש<strong>אמרת</strong> כי בשעת <strong>שינוי מקום</strong> ממקום הקידוש למקום הסעודה <strong>צריך לברך, לא שנו אלא</strong> כשמשנה מקומו <strong>מבית לבית, אבל</strong> אם משנה מקומו <strong>ממקום למקום</strong> באותו בית — <strong>לא.</strong>
 <strong>אמר ליה</strong> <small>[לו]</small> <strong>רב אידי בר אבין: הכי תנינא ליה במתניתא דבי רב הינק</strong> <small>[כך שנינו זאת במשנתו של בית</small> מדרשו <small>של רב הינק],</small> <strong>ואמרי ליה במתניתא דבי בר הינק כוותיך</strong> <small>[ויש אומרים</small> שאמר לו: <small>בברייתא של בית</small> מדרשו של <small>בן הינק</small> שנויה <small>כשיטתך].</small> ושואלים: אם כן שיש ברייתא כזו, וכי <strong>רב הונא מתניתא קא משמע לן</strong> <small>[ברייתא רצה להשמיענו]</small> ומדוע אמרה בשמו? ומתרצים: <strong>רב הונא מתניתא</strong> <small>[</small>אותה <small>ברייתא]</small> <strong>לא שמיע ליה</strong> <small>[שמע,</small> ידע, <small>אותה]</small> ומעצמו חידש הלכה זו.
 <strong>ותו</strong> <small>[ועוד]</small> מסופר באותו ענין: <strong>יתיב</strong> <small>[ישב]</small> <strong>רב חסדא וקאמר משמיה דנפשיה</strong> <small>[ואמר משם עצמו]</small> ולא בשם רבותיו: <strong>הא</strong> <small>[זה]</small> ש<strong>אמרת</strong> כי בשעת <strong>שינוי מקום</strong> ממקום הקידוש למקום הסעודה <strong>צריך לברך, לא אמרן</strong> <small>[אמרנו]</small> כן <strong>אלא</strong> אם היתה סעודתו <strong>בדברים שאין טעונין ברכה</strong> חשובה, <strong>לאחריהן</strong> כגון מים או פירות שאינם חשובים שצריך האוכל לאומרה דווקא <strong>במקומן,</strong> כלומר, במקום שאכלם, ולכן עמידתו ללכת למקום אחר הוכיחה שסיים סעודתו ולכן אם הוסיף לאכול מהם במקום אחר הרי זו סעודה בפני עצמה וצריך לחזור ולברך,
 <strong>אבל</strong> אם אכל <strong>דברים הטעונין ברכה</strong> חשובה <strong>לאחריהן</strong> כגון שבעת המינים, ולכן צריכה שתיאמר דווקא <strong>במקומן,</strong> הרי עמידתו ממקומו לא הוכיחה דבר על סיום הסעודה, ולכן אם הלך למקום אחר והוסיף לאכול שם מאותם פירות — <strong>אין צריך לברך</strong> ברכה שניה נוספת לפני האכילה. <strong>מאי טעמא</strong> <small>[מה טעם]</small> <strong>לקיבעא קמא הדר</strong> <small>[לקביעות הראשונה חוזר]</small> ובודאי דעתו כשאוכל במקום אחר שהוא ממשיך את סעודתו הראשונה. <strong>ורב ששת אמר: אחד זה ואחד זה</strong> אם עמד ממקומו והלך למקום אחר והוסיף שם ואכל מאותם דברים <strong>— צריך</strong> לחזור ו<strong>לברך.</strong>
 <strong>מיתיבי</strong> <small>[מקשים]</small> על רב חסדא מברייתא: <strong>בני חבורה שהיו מסובין לשתות, ועקרו רגליהן לצאת לקראת חתן או לקראת כלה, כשהן יוצאין — אין טעונין ברכה למפרע</strong> (ברכה אחרונה) על המזון שאכלו, <strong>כשהן חוזרין — אין טעונין ברכה לכתחלה</strong> (ברכה ראשונה) על המזון שיאכלו.
 <strong>במה דברים אמורים — שהניחו שם</strong> באותו מקום <strong>זקן או חולה</strong> שאינו יכול ללכת, שאפשר לומר שיש עוד קבע לסעודה זו, <strong>אבל</strong> אם <strong>לא הניחו שם לא זקן ולא חולה,</strong> הרי <strong>כשהן יוצאין</strong> ממקומם — <strong>טעונין ברכה למפרע</strong> ו<strong>כשהן חוזרין — טעונין ברכה לכתחלה.</strong>
 ונדייק: <strong>מדקתני</strong> <small>[ממה ששנינו]</small> <strong>עקרו רגליהן,</strong> הרי מלשון זו משמע ש<strong>בדברים הטעונין ברכה לאחריהן במקומן עסקינן</strong> <small>[עוסקים אנו],</small> שלשון עקירה משמעה שסעודה זו היתה כדרכה צריכה עוד להמשך והיתה צריכה ברכה אחרונה אבל הם נעקרו מסיבה כלשהי טרם זמנם והולכים, <strong>וטעמא</strong> <small>[והטעם,</small> דוקא<small>]</small> ש<strong>הניחו שם זקן או חולה הוא</strong> ש<strong>כשהן יוצאין אין טעונין ברכה למפרע וכשהן חוזרין אין טעונין ברכה לכתחלה,</strong>
 <strong>אבל</strong> אם <strong>לא הניחו שם זקן או חולה</strong> אף אחד, הרי <strong>כשהן יוצאין טעונין ברכה למפרע </strong> — מברכים ברכה אחרונה על מה שאכלו <strong>וכשהן חוזרין טעונין ברכה</strong> <small>[מברכים]</small> <strong>לכתחלה,</strong> ואם כן <strong>קשיא</strong> <small>[קשה]</small> לשיטת <strong>רב חסדא</strong> הסובר שאפילו לא חזרו למקומם אלא המשיכו סעודתם במקום אחר, אינם צריכים לחזור ולברך בתחילה!
 <strong>אמר רב נחמן בר יצחק:</strong>
## דף קב.
 <strong>מאן תנא</strong> <small>[מי הוא</small> החכם <small>השונה]</small> בדבריו ענין <strong>עקירות</strong> שאפילו דבר הטעון ברכה חשובה לאחריו, אם עקר האוכל ממקומו צריך לחזור ולברך,
 <strong>ר' יהודה</strong> הוא, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חברים שהיו מסובין, ועקרו רגליהם לילך לבית הכנסת או לבית המדרש, כשהן יוצאין — אין טעונין ברכה למפרע</strong> (אחרונה) על מה שאכלו <strong>וכשהן חוזרין — אין טעונין ברכה לכתחלה</strong> (ראשונה). <strong>אמר ר' יהודה במה דברים אמורים — בזמן שהניחו שם מקצת חברים, אבל לא הניחו שם מקצת חברים, כשהן יוצאין — טעונין ברכה למפרע, וכשהן חוזרין — טעונין ברכה לכתחלה</strong> ואם כן ברייתא זו שהקשינו ממנה על דברי רב חסדא דעת יחיד היא, ורב חסדא סבור כחכמים.
 מברייתא זו מוסיפים ומדקדקים <strong>אלא טעמא</strong> <small>[הטעם,</small> דווקא<small>]</small> הוא אם אכל <strong>בדברים הטעונין ברכה</strong> חשובה <strong>לאחריהן</strong> שצריכה להיאמר דווקא <strong>במקומן,</strong> אז הדין ש<strong>כשהן יוצאין — אין טעונין ברכה למפרע, וכשהן חוזרין — אין טעונין ברכה לכתחלה. אבל</strong> אם אכל <strong>דברים שאין טעונין ברכה</strong> חשובה <strong>לאחריהן</strong> שצריכה להיאמר דווקא <strong>במקומן,</strong> צריך לומר ש<strong>אפילו לרבנן</strong> שאינם מצריכים ברכה נוספת בשעת שינוי מקום, הרי <strong>כשהן יוצאין</strong> ממקומם <strong>— הריהם טעונין ברכה למפרע</strong> (אחרונה) <strong>וכשהן חוזרין — הריהם טעונין ברכה לכתחלה</strong> (ראשונה),
 ואם כן <strong>לימא תיהוי תיובתא</strong> <small>[האם נאמר שתהא זו קושיה חמורה]</small> לדברי <strong>ר' יוחנן</strong> שאמר שעל שינוי מקום אין צורך לברך כלל! ותוהים: <strong>ולאו מי אותביניה חדא זימנא</strong> <small>[ו</small>כי <small>לא</small> דחינו, <small>השבנו,</small> דבריו <small>פעם אחת],</small> וכיון שכך שוב אין טעם עוד להקשות עליהם! ואומרים: אמנם כן הוא, ואולם <strong>נימא מהא נמי תיהוי תיובתא</strong> <small>[מכאן גם כן תהיה זו קושיה חמורה</small> עליו<small>]!</small>
 ודוחים: אין ראיה גמורה, כי <strong>אמר לך</strong> <small>[</small>יכול היה <small>לומר לך]</small> <strong>ר' יוחנן: הוא הדין</strong> ש<strong>אפילו דברים שאין טעונין ברכה לאחריהם במקומן נמי</strong> <small>[גם כן]</small> <strong>אין צריך לברך</strong> עליהם ברכה חדשה, <strong>והא דקתני</strong> <small>[וזו ששנינו]</small> בלשון <strong>"עקרו רגליהן"</strong> שממנה כבר למדנו שמדובר בדברים הטעונים ברכה אחרונה, דבר זה בא <strong>להודיעך כחו</strong> של <strong>ר' יהודה</strong> שדנו דווקא במקרה זה להראות עד כמה מחמיר הוא,
 שלדעתו <strong>אפילו דברים שטעונין ברכה לאחריהן במקומן,</strong> ובודאי יחזרו לברך שם <strong>טעמא</strong> <small>[הטעם,</small> דווקא<small>]</small> ש<strong>הניחו מקצת חברים. אבל לא הניחו מקצת חברים, כשהן יוצאין — טעונין ברכה למפרע, וכשהן חוזרין — טעונין ברכה לכתחלה.</strong> אבל חכמים מקילים ואומרים שאין צורך לברך בשינוי מקום אפילו בדברים שאין טעונים ברכה במקומם.
 ומעירים עוד: <strong>תניא כוותיה</strong> <small>[שנויה</small> ברייתא <small>כשיטת]</small> <strong>רב חסדא: חברים שהיו מסובין</strong> יחד <strong>לשתות יין, ועקרו רגליהן</strong> ממקומם ללכת למקום אחר, <strong>וחזרו</strong> אחר כך למקומם <strong>— אין צריכין</strong> לחזור ו<strong>לברך.</strong> ויין הוא מן הדברים החשובים שמברכים אחריהם במקומם, ולמדנו איפוא מכאן במפורש כדעת רב חסדא האומר שדברים שצריכים ברכה במקומם, אם עקר ממקומו וחזר, אין צורך לחזור ולברך עליהם בשנית.
 <big>א</big> ומעתה אנו חוזרים לדיני הפסקה בסעודה לצורך קידוש. <strong>תנו רבנן</strong> <small>[שנו חכמים]:</small> <strong>בני חבורה שהיו מסובין</strong> יחד ובתוך סעודתם <strong>קדש עליהן היום</strong> (יום השבת) — <strong>מביאין לו</strong> לאחד מהם <strong>כוס של יין ואומר עליו קדושת היום,</strong> ומביאים לו כוס <strong>שני</strong> ו<strong>אומר עליו</strong> מיד <strong>ברכת המזון</strong> שמפסיקים סעודתם של חול, אלו <strong>דברי ר' יהודה</strong> הסבור כי מפסיקים לקידוש היום בשבת. <strong>ר' יוסי אומר: אוכל והולך</strong> עד שיגמור סעודתו אפילו <strong>עד שתחשך.</strong>
## דף קב:
 <strong>גמרו</strong> סעודתם, לדעת ר' יוסי מביא שני כוסות, <strong>כוס ראשון מברך עליו ברכת המזון והשני אומר עליו קדושת היום.</strong> ושואלים: <strong>אמאי</strong> <small>[מדוע]</small> צריכים שני כוסות? <strong>ונימרינהו לתרוייהו אחדא כסא</strong> <small>[ושיאמר את שתיהן</small> את ברכת המזון והקידוש <small>על כוס אחת]!</small>
 <strong>אמר רב הונא אמר רב ששת:</strong> הלכה היא ש<strong>אין אומרים שתי קדושות</strong> (שתי מצוות, קידוש היום וברכת המזון) <strong>על כוס אחד.</strong> ושואלים: <strong>מאי טעמא</strong> <small>[מה טעמו]?</small> <strong>אמר רב נחמן בר יצחק: לפי שאין עושין מצות חבילות חבילות.</strong> שהעושה כמה מצוות יחד כעין חבילה, נראה כאילו חפץ להיפטר מהם ולסיימן במהרה.
 ושואלים: <strong>ולא,</strong> וכי אין עושים כן? <strong>והא תניא</strong> <small>[והרי שנינו</small> בברייתא<small>]:</small> <strong>הנכנס לביתו במוצאי שבת מברך על היין</strong> "בורא פרי הגפן" <strong>ועל המאור</strong> (על הנר) "בורא מאורי האש", <strong>ועל הבשמים "</strong>בורא מיני בשמים", <strong>ואחר כך אומר הבדלה על הכוס. ואם אין לו אלא כוס אחד</strong> של יין <strong>מניחו לאחר המזון</strong> ומברך עליו ברכת המזון <strong>ומשלשלן</strong> את כל שאר הברכות הללו <strong>כולן לאחריו.</strong> משמע שגם מברך על המזון וגם מבדיל על כוס אחת בבת אחת! ומשיבים: מכאן אין ראיה, <strong>אין לו שאני</strong> <small>[שונה],</small> ובשעת הדחק מוטב שיברך כשיין לפניו, אבל כשיש לו שתי כוסות יין — יברך על כוס אחת ויקדש על השניה.
 ומקשים: <strong>והא</strong> <small>[והרי]</small> <strong>יום טוב שחל להיות אחר השבת</strong> (במוצאי שבת), שמן הסתם <strong>אית ליה</strong> <small>[יש לו]</small> יין, ובכל זאת <strong>אמר רב</strong> שסדר הברכות על הכוס הוא <strong>יקנ"ה</strong> — יין ("בורא פרי הגפן"), קידוש של חג, נר ("מאורי האש"), הבדלה לשבת, הרי שעושים קידוש והבדלה על כוס אחת!
 <strong>אמרי</strong> <small>[אומרים</small> בדחיה<small>]:</small> <strong>מ</strong>כיון ש<strong>לא אמר</strong> ברכת <strong>זמן,</strong> שלא מנה גם ברכת "שהחיינו" בין ברכות אלה <strong>מכלל</strong> ש<strong>בשביעי של פסח עסקינן</strong> <small>[אנו עוסקים]</small> כאן, שכן זהו יום טוב יחיד שאין צריכים לומר בו "שהחיינו", וכיון שכך אפשר לומר ש<strong>כל מאי דהוה ליה אכיל ליה</strong> <small>[מה שהיה לו</small> בביתו <small>אכלו</small> כבר<small>]</small> ואין לו כבר יין כראוי לשני כוסות ולכן מברך הכל על כוס אחת.
 ושוב מקשים: <strong>והא</strong> <small>[והרי]</small> <strong>יום טוב ראשון</strong> שחל במוצאי שבת <strong>דאית ליה</strong> <small>[שיש לו]</small> מן הסתם עדיין שתי כוסות יין <strong>ואמר אביי</strong> שסדר הברכות על הכוס במקרה זה הוא כסדר <strong>יקזנ"ה</strong> — יין, ("בורא פרי הגפן"), קידוש של חג, זמן ("שהחיינו"), נר הבדלה לשבת, <strong>ורבא אמר:</strong> הסדר הוא <strong>יקנה"ז</strong> — יין, קידוש, נר, הבדלה, זמן, ומכל מקום לדעת שניהם אף שנחלקו בסדר הברכות הרי שעושים קידוש והבדלה על כוס יין אחת.
 <strong>אלא</strong> עלינו לדחות את ההסבר הקודם, ולומר: <strong>הבדלה וקידוש חדא מילתא היא</strong> <small>[דבר אחד הוא],</small> והוא ענין הגדרת והבלטת קדושה שבימים מיוחדים. <strong>ברכת המזון וקידוש תרי מילי נינהו</strong> <small>[שני דברים</small> נבדלים <small>הם]</small> והאומרם על כוס אחת נראה כמצרף מצוות שאינן שייכות זו לזו משום שרצונו להיפטר מהן.
 <big>א</big> <strong>גופא</strong> <small>[גוף</small> הדבר<small>]</small>, כיון שהוזכרה בעיית סדר ברכות בקידוש של יום טוב החל אחר השבת, דנים בענין לגופו. <strong>יום טוב שחל להיות אחר השבת רב אמר:</strong> הסדר הוא <strong>יקנ"ה —</strong> יין, קידוש, נר, הבדלה. שתחילה גומר סדר הקידוש ואחר כך סדר הבדלה. <strong>ושמואל אמר:</strong> הסדר הוא <strong>ינה"ק</strong> — יין, נר, הבדלה, קידוש. שתחילה גומר כל סדר הבדלה ואחר כך קידוש.
## דף קג.
 <strong>ורבה אמר:</strong> הסדר צריך להיות <strong>יהנ"ק</strong> — יין, הבדלה, נר, קידוש. ברכת יין תחילה, אחריה הבדלה וברכת הנר, וקידוש לבסוף. <strong>ולוי אמר:</strong> הסדר הוא <strong>קני"ה —</strong> קידוש, נר, יין, הבדלה. <strong>ורבנן אמרי</strong> <small>[וחכמים אמרו]:</small> הסדר הוא <strong>קינ"ה</strong> — קידוש, יין, נר, הבדלה. <strong>מר בריה</strong> <small>[בנו]</small> של <strong>רבנא אמר:</strong> הסדר הוא <strong>נקי"ה</strong> — נר, קידוש, יין, הבדלה. והחכם <strong>מרתא אמר משמיה</strong> <small>[משמו]</small> של <strong>ר' יהושע: ניה"ק</strong> — נר, יין, הבדלה, קידוש, הבדלה.
 ועוד בענין זה <strong>שלח ליה</strong> <small>[לו]</small> <strong>אבוה</strong> <small>[אביו]</small> של <strong>שמואל,</strong> אבא בן אבא, מכתב שאלה <strong>לרבי: ילמדנו רבינו, סדר הבדלות היאך,</strong> כשחל יום טוב במוצאי שבת. <strong>שלח ליה</strong> <small>[לו]</small> רבי בתשובה: <strong>כך אמר ר' ישמעאל בר ר' יוסי שאמר משום אביו שאמר משום</strong> (משמו) של <strong>ר' יהושע בן חנניה</strong> הסדר הוא: <strong>נהי"ק</strong> — נר, הבדלה, יין, קידוש.
 ומסבירים, <strong>אמר ר' חנינא: משל</strong> שיש בו להסביר את שיטת <strong>ר' יהושע בן חנניה למלך שיוצא</strong> מן העיר <strong>ואפרכוס</strong> (השר הממונה על המחוז) <strong>נכנס,</strong> שמידת דרך ארץ היא שבתחילה <strong>מלוין את המלך</strong> מפני כבודו כדי להפרד ממנו <strong>ואחר כך יוצאים לקראת אפרכוס,</strong> לקבל פניו. וכמו כן יש להקדים את סדר ההבדלה שהיא פרידה מן השבת ולבסוף קידוש של יום טוב שקדושתו ומעלתו אינה כשל שבת.
 ושואלים: <strong>מאי הוי עלה</strong> <small>[מה היה עליה]</small> על הלכה זו, ומה נפסק הלכה למעשה? אף בכך נחלקו אמוראים, שאמנם הסכימו לקבל להלכה את שיטת רב שבאופן עקרוני קידוש קודם להבדלה, אבל כיון שלא גלה דעתו מה עושים ברוב ימים טובים שיש להוסיף בהם גם ברכת "זמן", <strong>אביי אמר:</strong> הסדר הוא <strong>יקזנ"ה</strong> — יין ("בורא פרי הגפן"), קידוש על החג, זמן ("שהחיינו") על החג, נר ("בורא מאורי האש"), והבדלה. <strong>ורבא אמר:</strong> הסדר הוא <strong>יקנה"ז</strong> — יין, קידוש, נר, הבדלה, זמן. ומסכמים: <strong>והילכתא</strong> <small>[והלכה]</small> <strong>כ</strong>שיטת <strong>רבא</strong> בענין זה.
 <big>א</big> בנושא זה של הבדלה מסופר: <strong>רב הונא בר יהודה איקלע לבי</strong> <small>[הזדמן לבית]</small> <strong>רבא, אייתו לקמייהו</strong> <small>[הביאו לפניהם]</small> לאחר יציאת השבת <strong>מאור</strong> (נר) <strong>ובשמים. בריך</strong> <small>[ברך]</small> <strong>רבא</strong> על ה<strong>בשמים ברישא</strong> <small>[בראש]</small> <strong>והדר</strong> <small>[ואחר כך]</small> על ה<strong>מאור. אמר ליה</strong> <small>[לו]</small> רב הונא בר יהודה: <strong>והא</strong> <small>[והרי]</small> <strong>בין</strong> לשיטת <strong>בית שמאי ובין</strong> לשיטת <strong>בית הלל</strong> שנחלקו בסדרים אלה סבורים כי <strong>מאור ברישא</strong> <small>[בראש]</small> <strong>והדר</strong> <small>[ו</small>רק <small>אחר כך]</small> מברך על ה<strong>בשמים.</strong>
 <strong>ומאי</strong> <small>[ומה]</small> <strong>היא</strong> ההלכה שבה נתפרש דבר זה, <strong>דתנן</strong> <small>[ש</small>הרי <small>שנינו</small> במשנה<small>],</small> <strong>בית שמאי אומרים:</strong> כשצריך לומר גם ברכת המזון וגם הבדלה ויש לו כוס יין אחת בלבד, סדר הברכות הוא <strong>נר, ו</strong>ברכת ה<strong>מזון, בשמים, והבדלה. ובית הילל אומרים: נר, ובשמים, ו</strong>ברכת ה<strong>מזון, והבדלה.</strong> ומכל מקום שניהם מסכימים כי נר תחילה!
 <strong>עני</strong> <small>[ענה]</small> <strong>רבא בתריה</strong> <small>[אחריו]</small> <strong>ואמר</strong> כמשלים את דבריו: משנה זו כ<strong>דברי ר' מאיר. אבל ר' יהודה אומר: לא נחלקו בית שמאי ובית הילל על המזון שהוא בתחלה ועל הבדלה שהיא בסוף,</strong>
 <strong>על מה נחלקו — על המאור ועל הבשמים. בית שמאי אומרים:</strong> ברכת <strong>מאור</strong> תחילה <strong>ואחר כך</strong> ברכת <strong>בשמים, ובית הילל אומרים:</strong> ברכת <strong>בשמים</strong> תחילה <strong>ו</strong>רק <strong>אחר כך</strong> ברכת <strong>מאור. ואמר ר' יוחנן: נהגו העם כבית הילל ואליבא</strong> <small>[ועל פי שיטת]</small> <strong>ר' יהודה,</strong> וכך נהג רבא.
 <big>ב</big> ועוד בדיני קביעות לסעודה ולברכה. מסופר: <strong>רב יעקב בר אבא איקלע לבי</strong> <small>[הזדמן לבית]</small> <strong>רבא</strong> לסעודת שבת, <strong>חזייה דבריך</strong> <small>[ראהו ש</small>הוא <small>מברך]</small> <strong>"בורא פרי הגפן" אכסא קמא</strong> <small>[על הכוס הראשונה]</small> בתוך הסעודה, <strong>והדר בריך אכסא דברכתא, ואישתי</strong> <small>[וחזר וברך על כוס ברכת</small> המזון, <small>ושתה].</small> <strong>אמר ליה</strong> <small>[לו]:</small> <strong>למה לך כולי האי</strong> <small>[כל זה]</small> לברך עוד ברכה נוספת? <strong>הא בריך לן מר חדא זימנא</strong> <small>[הרי</small> כבר <small>ברך לנו אדוני</small> על היין <small>פעם אחת]</small> ובברכה ראשונה זו פטר כל יין ששותה לאחר מכן! <strong>אמר ליה</strong> <small>[לו]:</small> <strong>כי הוינן בי ריש גלותא הכי עבדינן</strong> <small>[כאשר היינו</small> סועדים <small>בבית ראש הגולה כך היינו עושים]</small> משמע שכן הוא מנהג חכמים.
 <strong>אמר ליה</strong> <small>[לו]:</small> <strong>תינח בי ריש גלותא דהכי עביד</strong> <small>[נניח</small> ב<small>בית ראש הגולה שכך עושים],</small> ש<strong>ספק מייתי לן</strong> <small>[מביא לנו]</small> יין נוסף <strong>ספק לא מייתי לן</strong> <small>[מביא לנו],</small> שאנו תלויים בדעת בעל הבית. וכיון שכך, כל כוס וכוס צריך לברך עליה לעצמה. <strong>הכא, הא מנח כסא קמן ודעתן עילויה</strong> <small>[כאן, הלא מונחת הכוס לפנינו ודעתנו עליה</small> לשתותה<small>]</small> לאחר המזון, ומה טעם לברך שנית? <strong>אמר ליה</strong> <small>[לו]:</small> <strong>אנא עבדי</strong> <small>[אני עשיתי]</small> <strong>כ</strong>שיטת <strong>תלמידי רב,</strong> כמסופר: <strong>רב ברונא ורב חננאל תלמידי רב הוו יתבי בסעודתא</strong> <small>[היו יושבים</small> יחד <small>בסעודה]</small>
## דף קג:
 <strong>קאי עלייהו</strong> <small>[עמד עליהם</small> לשמשם<small>]</small> <strong>רב ייבא סבא</strong> <small>[הזקן].</small> <strong>אמרו ליה</strong> <small>[לו]:</small> <strong>הב לן וניבריך</strong> <small>[הבה ונברך].</small> <strong>לסוף</strong> שסיימו סעודתם התחרטו ו<strong>אמרו ליה</strong> <small>[לו]:</small> <strong>הב לן ונישתי</strong> <small>[הבה ונשתה]</small> עוד יין, <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב כיון דאמריתו הב לן וניבריך, איתסרא לכו למישתי</strong> <small>[שאמרתם הבה ונברך, נאסר לכם לשתות</small> עוד<small>].</small> <strong>מאי טעמא</strong> <small>[מה טעם]</small> הדבר, <strong>דאסחיתו דעתייכו</strong> <small>[שהסחתם</small> את <small>דעתכם]</small> מלשתות עוד. ולכן אם רצונכם לשתות יין לאחר מכן, יש לכם צורך לברך שנית "בורא פרי הגפן".
 מסופר: <strong>אמימר ומר זוטרא ורב אשי הוו יתבי</strong> <small>[היו יושבים]</small> <strong>בסעודה, וקאי עלייהו</strong> <small>[ועמד עליהם</small> לשמשם<small>]</small> <strong>רב אחא בריה</strong> <small>[בנו]</small> של <strong>רבא, אמימר בריך על כל כסא וכסא</strong> <small>[ברך על כל כוס וכוס</small> של יין לחוד<small>],</small> <strong>ומר זוטרא בריך אכסא קמא ואכסא בתרא</strong> <small>[בירך על כוס ראשונה</small> ששתה בתוך הסעודה <small>ועל כוס האחרונה</small> ששתה לברכת המזון<small>],</small> <strong>רב אשי בריך אכסא קמא, ותו</strong> <small>[ברך על הכוס הראשונה, ושוב]</small> <strong>לא בריך.</strong>
 <strong>אמר להו</strong> <small>[להם]</small> <strong>רב אחא בר רבא: אנן כמאן נעביד</strong> <small>[אנחנו כמי נעשה]?</small> שהרי ראינו שלוש דרכים בהלכה זו! <strong>אמימר אמר: נמלך אנא</strong> <small>[אני]</small> ואין זו הלכה כללית, משום שבשעת שתיית כוס ראשונה לא התכוון לשתות כוס נוספת, וכאשר שתה כוס אחרת היה זה משום שהתחרט, וכיון שהסיח דעתו מלשתות לאחר שתיית כוס ראשונה — חייב לברך שנית. <strong>מר זוטרא אמר: אנא דעבדי</strong> <small>[אני שעשיתי]</small> <strong>כ</strong>שיטת <strong>תלמידי רב,</strong> שלאחר שמתכוננים לברך ברכת המזון, הרי זו הסחת דעת גמורה ושוב אין ברכה שבתוך המזון פוטרת יין שלאחר ברכת המזון.
 <strong>ורב אשי אמר: לית הילכתא</strong> <small>[אין הלכה]</small> <strong>כ</strong>שיטת <strong>תלמידי רב,</strong> והוכחה לדבר משיטת רב עצמו <strong>דהא</strong> <small>[שהרי]</small> <strong>יום טוב שחל להיות אחר השבת, ואמר רב:</strong> סדר הקידוש הוא: <strong>יקנ"ה —</strong> יין, קידוש, נר, הבדלה. ונמצא שלמרות שעושה קידוש לאחר ברכת היין ומפסיק על ידי כך בין ברכה זו להבדלה אינו מתחייב שוב לברך על היין שלפני ההבדלה! ואם כן, הוא הדין גם לשתי כוסות יין, של קידוש ושל ברכת המזון, שאין צריך לברך בשנית על זו של ברכת המזון. 
 ודוחים: <strong>ולא היא, התם</strong> <small>[שם]</small> כאשר התכונן לברך על המזון כבר <strong>עקר דעתיה ממשתיא</strong> <small>[דעתו מלשתות</small> עוד<small>],</small> <strong>הכא</strong> <small>[כאן]</small> בקידוש והבדלה <strong>לא עקר דעתיה ממשתיא</strong> <small>[עקר דעתו מלשתות].</small>
 <big>א</big> לאחר פירוט זה של שיטת תלמידי רב חוזרים לסיפור המעשה ברב יעקב בר אבא שביקר את רבא. <strong>כי מטא לאבדולי, קם שמעיה ואדליק אבוקה משרגא</strong> <small>[כאשר הגיע</small> הזמן <small>להבדיל עמד שמשו</small> של רבא <small>והדליק אבוקה מן הנר].</small> <strong>אמר ליה</strong> <small>[לו]</small> רב יעקב בר אבא: <strong>למה לך כולי האי</strong> <small>[כל זה],</small> <strong>הא מנחא שרגא</strong> <small>[הרי מונח הנר]</small> ויכול אתה לברך ברכת המאורות על הנר! <strong>אמר ליה</strong> <small>[לו]</small> רבא: <strong>שמעא מדעתיה דנפשיה קא עביד</strong> <small>[השמש מדעת עצמו עשה]</small> ולא שאל לדעתי. <strong>אמר ליה</strong> <small>[לו]</small> רב יעקב: <strong>אי</strong> <small>[אם]</small> <strong>לא שמיע ליה מיניה דמר</strong> <small>[היה שומע מאדוני]</small> שכן הלכה, <strong>לא הוה עביד</strong> <small>[היה עושה כן]</small> מדעת עצמו, ובודאי נהג כהוראותיך! <strong>אמר ליה</strong> <small>[לו]</small> רבא: וכי <strong>לא סבר ליה מר</strong> <small>[סבור אדוני]</small> כמקובל כי <strong>אבוקה להבדלה — מצוה מן המובחר</strong> היא ולכן הידר מטעם זה להדליק אבוקה.
 <strong>פתח</strong> רבא <strong>ואמר</strong> בנוסח ההבדלה: <strong>"המבדיל בין קודש לחול בין אור לחשך בין ישראל לעמים בין יום השביעי לששת ימי המעשה" אמר ליה</strong> <small>[לו]</small> רב יעקב: <strong>למה לך כולי האי</strong> <small>[כל זה]</small> <strong>והא</strong> <small>[והרי]</small> <strong>אמר רב יהודה אמר רב</strong> אמירת <strong>"המבדיל בין קודש לחול"</strong> בלבד <strong>זו היא הבדלתו של ר' יהודה הנשיא,</strong> ואם כן מדוע לא תסתפק בכך?
 <strong>אמר ליה</strong> <small>[לו]:</small> <strong>אנא כהא סבירא לי</strong> <small>[אני כ</small>שיטה <small>זו סבור אני]</small> ש<strong>אמר ר' אלעזר אמר רב אושעיא: הפוחת</strong> ומקצר בנוסח ההבדלה <strong>לא יפחות משלש</strong> הבדלות <strong>והמוסיף</strong> ומאריך בהבדלות רבות יותר (כנוסחות שלפנינו) <strong>לא יוסיף על שבע. אמר ליה</strong> <small>[לו]</small> רב יעקב לרבא:
## דף קד.
 <strong>והא מר</strong> <small>[והרי אדוני]</small> <strong>לא תלתא</strong> <small>[שלוש]</small> <strong>אמר ולא שבע אמר,</strong> שהרי אמר ארבע! <strong>אמר ליה</strong> <small>[לו]:</small> <strong>איברא</strong> <small>[באמת]</small> אין הדבר כן; <strong>"בין יום השביעי לששת ימי המעשה"</strong> איננו הבדלה לעצמה, אלא <strong>מעין חתימה היא,</strong> כפי ש<strong>אמר רב יהודה אמר שמואל: המבדיל צריך שיאמר מעין</strong> נוסח <strong>חתימה</strong> של הברכה בסופה, <strong>סמוך לחתימתו</strong> להבליט את הקשר בין החתימה והברכה. <strong>ופומבדיתאי אמרי</strong> <small>[ו</small>חכמי <small>פומבדיתא אומרים]</small> <strong>מעין</strong> נוסח <strong>פתיחתן סמוך לחתימתן.</strong>
 ושואלים: <strong>מאי בינייהו</strong> <small>[מה ההבדל</small> למעשה <small>ביניהם],</small> שלכאורה גם הפתיחה וגם החתימה הם כרגיל באותו נושא, ומה ההבדל בין נוסח זה לזה? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> <strong>יום טוב שחל להיות אחר השבת</strong> שבנוסח ההבדלה הנאמר במוצאי שבת שהוא ליל יום טוב, <strong>חתמינן</strong> <small>[חותמין אנו]</small> בסופה <strong>"</strong>המבדיל <strong>בין קודש לקודש",</strong>
 <strong>מאן</strong> <small>[מי]</small> ש<strong>אמר</strong> שצריך לחזור <strong>מעין פתיחתן סמוך לחתימתן,</strong> לשיטתו <strong>לא בעי למימר</strong> <small>[אינו צריך לומר]</small> <strong>"בין קדושת שבת לקדושת יום טוב הבדלת"</strong> שהרי בפתיחת ברכה זו אומר רק הבדלה בין קודש לחול. <strong>ומאן</strong> <small>[מי]</small> ש<strong>אמר</strong> שצריך לחזור <strong>מעין חתימתן סמוך לחתימתן,</strong> לשיטתו <strong>בעי למימר</strong> <small>[צריך לומר]</small> <strong>"בין קדושת שבת לקדושת יום טוב הבדלת".</strong>
 <big>א</big> חוזרים אנו ל <strong>גופא</strong> <small>[גוף]</small> אותה הלכה שהזכרנו. <strong>אמר ר' אלעזר אמר ר' אושעיא: הפוחת</strong> במנין ההבדלות — <strong>לא יפחות משלש, והמוסיף — לא יוסיף על שבע.</strong>
 <strong>מיתיבי</strong> <small>[מקשים</small> על כך<small>]</small> מן התוספתא: <strong>אומר הבדלות במוצאי שבתות ובמוצאי ימים טובים ובמוצאי יום הכפורים, ובמוצאי שבת ליום טוב ובמוצאי יום טוב לחולו של מועד, אבל לא</strong> יבדיל בין <strong>מוצאי יום טוב לשבת</strong> שקדושת השבת יתירה על קדושת יום טוב. <strong>הרגיל</strong> ובקי בברכות <strong>אומר הרבה ושאינו רגיל אומר אחת.</strong> משמע שבאופן עקרוני אפשר לומר גם פחות משלש ויותר על שבע.
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה, ש<strong>אמר ר' יוחנן: בנן של קדושים אומר</strong> רק הבדלה <strong>אחת,</strong> אבל <strong>נהגו העם לומר שלש.</strong> ושואלים: <strong>מאן ניהו</strong> <small>[מיהו זה]</small> המכונה <strong>"בנן של קדושים"?</strong> ומשיבים: <strong>ר' מנחם בר סימאי</strong> הוא. <strong>ואמאי קרו ליה</strong> <small>[ומדוע קראו לו]</small> <strong>"בנן של קדושים"</strong> משום ש<strong>לא איסתכל בצורתא דזוזא</strong> <small>[היה מסתכל</small> אף <small>בצורה שעל המטבע]</small> כי בצורות אלה יש לפעמים דמויות עבודה זרה ודמויות אסורות אחרות, ולכן לא רצה להסתכל בהן. מסופר, כי <strong>שלח ליה</strong> <small>[לו]</small> <strong>רב שמואל בר אידי: חנניא אחי אומר</strong> שאומרים הבדלה <strong>אחת</strong> בלבד, ומסכמים: <strong>ולית הלכתא כוותיה</strong> <small>[ואין הלכה כמותו].</small>
 <strong>אמר ר' יהושע בן לוי: המבדיל צריך שיאמר מעין הבדלות האמורות בתורה</strong> במפורש, ולא יוסיף עליהן הבדלות שאינן כתובות. <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>סדר הבדלות היאך? אומר: "המבדיל בין קודש לחול, בין אור לחושך בין ישראל לעמים, ובין יום השביעי לששת ימי המעשה, בין טמא לטהור, בין הים לחרבה, בין מים העליונים</strong> שמעל לרקיע <strong>למים התחתונים</strong> שמתחת לרקיע, <strong>בין כהנים ללוים וישראלים",</strong> והוא נוסח ההבדלה הארוך. שיש בו שבע הבדלות.
 <strong>וחותם</strong> ברכה זו <strong>ב"סדר בראשית"</strong> ("ברוך עושה סדר בראשית", או "ברוך סודר בראשית"). <strong>ואחרים אומרים:</strong> חותם <strong>ב"יוצר בראשית". ר' יוסי בר יהודה אומר: חותם "מקדש ישראל". ואם איתא</strong> <small>[ואם יש]</small> תוקף להלכה זו של ר' יהושע בן לוי <strong>הא</strong> <small>[הרי]</small> <strong>"בין הים לחרבה" לא כתיבא ביה</strong> <small>[כתובה בו]</small> לשון <strong>"הבדלה"</strong> שהרי אין לנו כתוב האומר "המבדיל בין הים לחרבה"! ומשיבים: <strong>סמי</strong> <small>[מחק]</small> <strong>מכאן</strong> את ההבדלה <strong>"בין הים לחרבה".</strong>
 ושואלים: <strong>אי הכי</strong> <small>[אם כך]</small> הלא ההבדלה <strong>"בין יום השביעי לששת ימי המעשה" נמי</strong> <small>[גם כן]</small> איננה נמנית במנין ההבדלות? כפי שאמרנו שהרי אינה אלא חזרה <strong>מעין חתימה הוא,</strong> ואם כן <strong>בצר חדא</strong> <small>[חסרה</small> הבדלה <small>אחת]</small> <strong>וליכא</strong> <small>[ואין כאן]</small> <strong>שבע!</strong>
 <strong>אמרי</strong> <small>[אומרים]</small> ההבדלה בין <strong>כהנים לוים וישראלים תרי מילי נינהו</strong> <small>[שני דברים הם]</small> ושתי הבדלות, ש<strong>בין לוים לישראלים</strong> יש הבדלה אחת, <strong>דכתיב</strong> <small>[שנאמר]:</small> <strong>"בעת ההיא הבדיל ה' את שבט הלוי</strong> לשאת את ארון ברית ה'<strong>"</strong> (דברים י, ח), ואילו <strong>בין הכהנים ללוים</strong> יש הבדלה נוספת, <strong>דכתיב</strong> <small>[שנאמר]:</small> <strong>"בני עמרם אהרן ומשה ויבדל אהרן להקדישו קדש קדשים</strong> הוא ובניו עד עולם<strong>"</strong> (דברי הימים א' כג, יג). 
 ושואלים: כיון שרבו הדעות בחתימת ההבדלה <strong>מחתם מאי חתים</strong> <small>[לחתום מהו חותם]?</small> <strong>רב אמר:</strong> חותם <strong>"מקדש ישראל", ושמואל אמר:</strong> חותם <strong>"המבדיל בין קודש לחול".</strong> ומוסיפים: <strong>לייט עלה אביי</strong> <small>[קלל,</small> כעס, <small>עליו אביי]</small> <strong>ואיתימא</strong> <small>[ויש אומרים]</small> שהיה זה <strong>רב יוסף אהא</strong> <small>[על מי</small> שעושה כשיטתו <small>זו]</small> של <strong>רב,</strong> שאין לומר כן כלל.
 <strong>תנא משמיה</strong> <small>[שנה משמו]</small> של <strong>ר' יהושע בן חנניא: כל החותם</strong> בנוסח <strong>"מקדש ישראל והמבדיל בין קודש לחול"</strong> בהבדלה <strong>מאריכין לו ימיו ושנותיו.</strong>
## דף קד:
 ומוסיפים: <strong>ולית הלכתא כוותיה</strong> <small>[ואין הלכה כמותו]</small> ופוסקים כשמואל.
 <big>א</big> מסופר: <strong>עולא איקלע</strong> <small>[הזדמן]</small> <strong>לפומבדיתא, אמר ליה</strong> <small>[לו]</small> <strong>רב יהודה לרב יצחק בריה</strong> <small>[בנו]:</small> <strong>זיל אמטי ליה</strong> <small>[לך הבא לו</small> לעולא<small>]</small> <strong>כלכלה</strong> (סל) <strong>דפירי</strong> <small>[של פירות]</small> כמתנה, <strong>ו</strong>בתוך כך <strong>חזי היכי אבדיל</strong> [<small>ראה כיצד הוא מבדיל].</small> <strong>לא אזל</strong> <small>[הלך]</small> רב יצחק בעצמו, אלא <strong>שדר ליה</strong> <small>[שלח אותו]</small> את <strong>אביי</strong> שהיה אז תלמיד קטן, שילך בשליחותו. <strong>כי אתא</strong> <small>[כאשר בא,</small> חזר<small>]</small> <strong>אביי, אמר ליה</strong> <small>[לו]:</small> <strong>היכי</strong> <small>[איך]</small> <strong>אמר</strong> עולא את לשון ההבדלה? <strong>אמר ליה</strong> <small>[לו]:</small> <strong>"ברוך המבדיל בין קודש לחול" אמר, ותו</strong> <small>[ויותר]</small> <strong>לא.</strong>
 <strong>אתא לקמיה דאבוה</strong> <small>[בא</small> רב יצחק <small>לפני אביו</small> רב יהודה<small>]</small> <strong>אמר ליה</strong> <small>[לו]</small> רב יהודה: <strong>היכי</strong> <small>[איך]</small> <strong>אמר</strong> עולא? <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>לא אזלי</strong> <small>[הלכתי]</small><strong>, אנא שדריתיה</strong> <small>[אני שלחתי]</small> את <strong>אביי, ואמר לי</strong> שאמר <strong>"המבדיל בין קודש לחול".</strong> כעס רב יהודה ו<strong>אמר ליה</strong> <small>[לו]:</small> <strong>רברבנותיה דמר, וסררותיה דמר, גרמא ליה למר דלא תימא שמעתיה מפומיה</strong> <small>[רברבנותו של אדוני, ושררותו של אדוני גרמה לו לאדוני שלא תאמר שמועה מפיו]</small> שאילו הלכת בעצמך היו מוסרים את ההלכה בשמך, שאתה הוא שמסרת הלכה זו בשם עולא, ועל ידי עצלות וגאוה גרמת שתמסר ההלכה בשם אביי.
 על מנהגו של עולא <strong>מיתיבי</strong> <small>[מקשים]</small> מברייתא: <strong>כל הברכות כולן פותח בברוך וחותם בהן בברוך, חוץ מברכת המצות</strong> הברכה שנאמרת לפני עשיית המצוה , <strong>וברכת</strong> הנאה מן <strong>הפירות, וברכה הסמוכה לחבירתה</strong> בתוך סדר התפילה (כגון ברכות שמונה עשרה) <strong>וברכה אחרונה שבקרית שמע,</strong>
 <strong>שיש מהן פותח בברוך ואין חותם בברוך</strong> כברכת המצוות והפירות <strong>ויש מהן שחותם בברוך ואין פותח בברוך</strong> כגון ברכה הסמוכה לחברתה ויוצאת מן הכלל ברכת <strong>"הטוב והמטיב"</strong> שבתוך ברכת המזון שאף שהיא סמוכה לברכות אחרות <strong>פותח</strong> בה <strong>בברוך ואינו חותם בברוך</strong>
## דף קה.
 <strong>קשיא</strong> <small>[קשה]</small> הדבר <strong>ל</strong>שיטת <strong>עולא</strong> שפתח בברוך ולא חתם בברוך! ומשיבים: <strong>אמר לך</strong> <small>[</small>יכול היה <small>לומר לך]</small> <strong>עולא: הא נמי</strong> <small>[זו גם כן]</small> <strong>כברכת המצות דמיא</strong> <small>[נחשבת]</small> ואינה צריכה חתימה, כי אף <strong>ברכת המצות מאי טעמא</strong> <small>[מה טעם]</small> אין חותמים בה <strong>משום דהודאה</strong> בלבד <strong>היא</strong> ואין בה דברים שלא מעניינה אלא הודאה בלבד ואין בה הפסק של שום דבר אחר, כגון: תחינה או ריצוי, ולכן די בפתיחה אפילו בלא חתימה . <strong>הא נמי</strong> <small>[זו גם כן]</small> ההבדלה ברכת <strong>הודאה</strong> בלבד <strong>היא.</strong>
 <big>א</big> מסופר: <strong>רב חנניא בר שלמיא ו</strong>שאר <strong>תלמידי רב, הוו יתבי בסעודתא</strong> <small>[היו יושבים בסעודה]</small> ערב שבת סמוך לחשיכה, <strong>וקאי עלייהו</strong> <small>[והיה עומד עליהם</small> ומשמשם<small>]</small> <strong>רב המנונא סבא</strong> <small>[הזקן].</small> <strong>אמרו ליה</strong> <small>[לו]:</small> <strong>זיל חזי אי מקדיש יומא ונפסיק וניקבעיה לשבתא</strong> <small>[לך וראה אם קדש היום,</small> כלומר אם החשיך, <small>ונפסיק</small> בעקירת השלחן <small>ונקבע את סעודתנו לשם שבת]</small> <strong>אמר להו</strong> <small>[ להם ]:</small> <strong>לא צריכיתו</strong> <small>[אין אתם צריכים</small> לכך<small>]</small> <strong>שבתא קבעה נפשה</strong> <small>[השבת קובעת לעצמה]</small> שעם כניסת השבת מה שאוכלים אז נחשב ממילא סעודת שבת ואין צורך בפעולה נוספת מיוחדת שתבטא הפסקה.
 ש<strong>אמר רב: כשם שהשבת קובעת למעשר</strong> שבכל השנה אכילת עראי אינה חייבת במעשר ואילו בשבת אפילו אכילת עראי צריך להפריש ממנה מעשר, משום שגם אם אינו מתכוון במפורש לכך, נחשבת הארוחה כארוחת קבע, <strong>כך קובעת</strong> ה<strong>שבת לקידוש</strong> שאין להמשיך עוד לאכול עד שיקדש, לאחר שכבר נכנסה השבת. ומכאן ראיה שמשחשיכה הריהי נחשבת ונקבעת מאליה כסעודת שבת.
 <strong>סבור מינה</strong> <small>[סברו</small> השומעים <small>מ</small>הלכה <small>זו]</small> <strong>כי היכי דקבעה</strong> <small>[כפי שהיא קובעת]</small> <strong>לקידוש כך קבעה להבדלה</strong> ועם יציאת השבת שוב אין הסעודה נחשבת כסעודת שבת וחייב להפסיק ולהבדיל, <strong>אמר להו</strong> <small>[להם]</small> <strong>רב עמרם: הכי</strong> <small>[כך]</small> <strong>אמר רב: לקידוש קובעת ולא להבדלה קובעת.</strong>
 ומעירים: <strong>והני מילי</strong> <small>[ודברים אלה]</small> אמורים <strong>לענין מיפסק</strong> <small>[הפסקה]</small> ש<strong>לא מפסקינן</strong> <small>[מפסיקים],</small> ואם התחילו בסעודה ביום השבת אין צורך להפסיק משחשיכה. <strong>אבל אתחולי</strong> <small>[להתחיל]</small> <strong>לא מתחלינן</strong> <small>[מתחילים]</small> לאכול לאחר שחשיכה ואפילו לא עשה עדיין הבדלה. ומעירים: <strong>ומיפסק נמי</strong> <small>[להפסיק גם כן]</small> <strong>לא אמרן</strong> <small>[אמרנו]</small> <strong>אלא</strong> לענין <strong>אכילה</strong> שהיא דבר חשוב, שאין מפסיקים כיון שכבר התחיל <strong>אבל בשתיה</strong> שאינה דבר חשוב <strong>— לא,</strong> וצריך להפסיק אם התחיל לשתות לפני יציאת השבת.
 <strong>ושתיה נמי</strong> <small>[גם כן]</small> <strong>לא אמרן</strong> <small>[אמרנו]</small> שאסור להתחיל בשתיה משחשיכה <strong>אלא בחמרא ושיכרא</strong> <small>[ביין ושכר]</small> שהם חשובים, <strong>אבל מיא</strong> <small>[מים] —</small> <strong>לית לן</strong> <small>[אין לנו]</small> <strong>בה</strong> איסור, ויכול להתחיל לשתות מים אף אחר יציאת השבת אפילו קודם הבדלה.
 ומעירים: <strong>ופליגא</strong> <small>[וחלוקה]</small> דעה אחרונה זו על דעתו של <strong>רב הונא,</strong> ש<strong>רב הונא חזייה לההוא גברא</strong> <small>[ראה אדם אחד]</small> ש<strong>שתה מיא</strong> <small>[מים]</small> <strong>קודם הבדלה</strong> לאחר יציאת השבת. <strong>אמר ליה</strong> <small>[לו]:</small> האם <strong>לא מיסתפי מר</strong> <small>[חושש אדוני]</small> <strong>מ</strong>מחלת ה<strong>אסכרה? דתנא משמיה</strong> <small>[ש</small>כן <small>שנינו משמו]</small> של <strong>ר' עקיבא: כל הטועם כלום</strong> (משהו) <strong>קודם שיבדיל — מיתתו ב</strong>מחלת ה<strong>אסכרה.</strong> ואולם מעירים כי <strong>רבנן דבי</strong> <small>[חכמי בית</small> מדרשו<small>]</small> של <strong>רב אשי לא קפדי אמיא</strong> <small>[היו מקפידים על המים]</small> שלא לשתות ונמנעו רק ממשקאות חשובים.
 <big>ב</big> <strong>בעא מיניה</strong> <small>[שאל ממנו]</small> <strong>רבינא מרב נחמן בר יצחק: מי שלא קידש בערב שבת מהו שיקדש והולך כל היום כולו,</strong> או שמא כל שלא קידש בזמנו שוב אינו מקדש? <strong>אמר ליה</strong> <small>[לו]</small> רב נחמן בר יצחק: <strong>מדאמרי</strong> <small>[מ</small>מה <small>שאמרו]</small> <strong>בני ר' חייא: מי שלא הבדיל במוצאי שבת מבדיל והולך כל השבת</strong> (השבוע) <strong>כולו</strong> נלמד, כי <strong>הכא נמי</strong> <small>[כאן גם כן]</small> <strong>מי שלא קידש בערב שבת מקדש והולך כל היום כולו.</strong>
 <strong>איתיביה</strong> <small>[הקשה לו]</small> רבינא מהתוספתא: <strong>לילי שבת ולילי יום טוב יש בהן קדושה</strong> (קידוש) <strong>על הכוס ויש בהן הזכרה</strong> של קדושת היום בתוך <strong>ברכת המזון בשבת —</strong> "רצה והחליצנו" וביום טוב — "יעלה ויבוא"<strong>, שבת ויום טוב</strong> ביום <strong>אין בהם קדושה</strong> (קידוש) <strong>על הכוס ויש בהם הזכרה</strong> קדושת היום בתוך <strong>ברכת המזון,</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>מי שלא קידש בערב שבת מקדש והולך כל היום כולו,</strong> אם כן <strong>שבת ויום טוב נמי</strong> <small>[גם כן]</small> <strong>משכחת להו</strong> <small>[מוצא אתה אותם]</small> במקרים מסויימים ש<strong>יש בהם קדושה על הכוס, דאי</strong> <small>[שאם]</small> <strong>לא קידש מאורתא</strong> <small>[מהערב]</small> <strong>מקדש למחר! אמר ליה</strong> <small>[לו]</small> רב נחמן בר יצחק: "<strong>דאי"</strong> <small>["שאם"]</small> <strong>לא קתני</strong> <small>[שנינו],</small> כלומר אין ברייתא זו עוסקת במקרה נדיר שאירע רק אם שינה מן הרגיל.
 <strong>איתיביה</strong> <small>[הקשה לו]</small> ממקור אחר: <strong>כבוד יום</strong> השבת <strong>וכבוד לילה — כבוד יום קודם. ואם אין לו אלא כוס</strong> יין <strong>אחד</strong> — <strong>אומר עליו</strong>
## דף קה:
 <strong>קידוש היום</strong> בכניסת השבת, <strong>מפני שקידוש היום קודם</strong> בחשיבות <strong>לכבוד יום וכבוד לילה. ואם איתא</strong> <small>[יש]</small> בסיס לדעתך שאפשר להשלים את קידוש היום במשך כל יום השבת — <strong>לישבקיה</strong> <small>[שיניח]</small> את הכוס <strong>עד למחר, וליעביד ביה תרתי</strong> <small>[ויעשה בה שני דברים]</small> שיעשה קידוש של שבת, וגם יכבד בו את יום השבת בשתיית יין! <strong>אמר ליה</strong> <small>[לו]:</small> <strong>חביבה מצוה בשעתה,</strong> ואם יכול אדם לקיים מצוה מיד בשעה שנתחייב בה ראוי לו לחבבה ולהקדימה.
 ומקשים: <strong>ומי אמרינן</strong> <small>[והאם אומרים אנו]</small> ש<strong>חביבה מצוה בשעתה? והא תניא</strong> <small>[והרי שנויה</small> ברייתא<small>]:</small> <strong>הנכנס לביתו במוצאי שבת — מברך על היין ועל המאור ועל הבשמים ואחר כך אומר הבדלה על הכוס. ואם אין לו אלא כוס אחד</strong> של יין ורוצה לאכול ולברך ברכת המזון על היין <strong>מניחו עד לאחר המזון ומשלשלן כולן,</strong> הן ברכת המזון והן ברכות ההבדלה, <strong>לאחריו</strong> לאחר ברכת המזון ומכאן נלמד כי <strong>לא אמרינן</strong> <small>[אומרים אנו]</small> במקרה כזה <strong>חביבה מצוה בשעתה,</strong> שיעשה מיד הבדלה ולא ימתין לסיים סעודתו ולברך ברכת המזון על היין!
 <strong>אמר ליה</strong> <small>[לו]</small> בענוה: <strong>אנא לא חכימאה אנא, ולא חוזאה אנא, ולא יחידאה אנא, אלא גמרנא וסדרנא אנא, וכן מורין בבי מדרשא כוותי</strong> <small>[אני לא חכם אני, ולא מגיד אני, ולא "יחיד"</small> חשוב <small>אני, אלא שונה אני ומסדר אני</small> דברי הלכה, <small>וכן מורים בבית המדרש כמותי]:</small> <strong>שאני לן בין עיולי יומא לאפוקי יומא</strong> <small>[שונה לנו</small> להלכה <small>בין הכנסת היום,</small> השבת, <small>להוצאת היום].</small> וטעם הדבר: <strong>עיולי יומא</strong> <small>[בכניסת היום]</small> <strong>כל כמה דמקדמינן ליה</strong> <small>[שמקדימים אנו אותו</small> בקידוש<small>]</small> <strong>עדיף, ומחבבינן ליה</strong> <small>[ומחבבים אנו אותו]</small> על ידי כך, ומראים שחפצנו בו. <strong>אפוקי יומא</strong> <small>[הוצאת היום] —</small> <strong>מאחרינן ליה, כי היכי</strong> <small>[מאחרים אנו אותה, כדי]</small> ש<strong>לא ליהוי עלן כטונא</strong> <small>[יהיה</small> יום השבת נראה <small>עלינו כמשא]</small> שאני שמחים לפורקו מעלינו.
 ומעירים: <strong>שמע מינה</strong> <small>[</small>יכול אתה <small>ללמוד ממנה]</small> <strong>מיהא מתניתא</strong> <small>[מברייתא זו]</small> שהבאנו <strong>תמני</strong> <small>[שמונה</small> דברים<small>]</small> ומפרטים: <strong>שמע מינה</strong> <small>[למד ממנה]</small> מתוך מה שנאמר שהנכנס לביתו במוצאי שבת מברך על היין... ואחר כך אומר הבדלה, והרי מן הסתם כבר הבדיל ב"אתה חוננתנו", אלא ודאי שגם <strong>המבדיל בתפלה</strong> אף על פי שאמר בה "אתה חוננתנו" <strong>צריך שיבדיל</strong> שנית <strong>על הכוס.</strong>
 <strong>ושמע מינה</strong> <small>[ולמד ממנה]</small> ממה שנאמר "המברך על היין": <strong>ברכה,</strong> ברכת המזון, <strong>טעונה כוס. ושמע מינה</strong> <small>[ולמד ממנה]:</small> <strong>כוס של ברכה צריך שיעור,</strong> שאם לא כן היה יכול להבדיל, ולהשאיר מעט לצורך הברכה.
 <strong>ושמע מינה</strong> <small>[ולמד ממנה]:</small> <strong>המברך</strong> ברכה כל שהיא <strong>צריך שיטעום</strong> ממה שמברך עליו, שאם לא כן הרי יכול לומר ברכת המזון על הכוס ולא לטעום ממנה ולאחר מכן יבדיל על אותה כוס. <strong>ושמע מינה</strong> <small>[ולמד ממנה]:</small> אם <strong>טעמו</strong> את הכוס — <strong>פגמו</strong> ושוב אינו ראוי לברכה. <strong>ושמע מינה</strong> <small>[ולמד ממנה]:</small> גם אם <strong>טעם</strong> משהו אחרי יציאת השבת <strong>מבדיל</strong> בכל זאת, ואין אומרים שכיון שאכל אינו צריך לעשות עוד הבדלה.
## דף קו.
 <strong>ושמע מינה</strong> <small>[ולמד ממנה],</small> כי אם אין לאדם אלא כוס יין אחת — הריהו <strong>אומר שתי קדושות על כוס אחד,</strong> שהרי מברך שתי ברכות שונות במהותן על אותה כוס. <strong>ושמע מינה</strong> <small>[ולמד ממנה],</small> שמשנה זו כשיטת <strong>בית שמאי היא ואליבא</strong> <small>[ועל פי]</small> שיטת <strong>ר' יהודה</strong> שהוא המסדר כך את סדר הברכות, תחילה על המאור ואחר כך על הבשמים.
 <strong>רב אשי אמר:</strong> אם נדקדק בדברים שאנו למדים מברייתא זו, יש להעיר כי <strong>טעמו — פגמו</strong> וכן הענין ש<strong>כוס של ברכה צריך שיעור — חדא מילתא היא</strong> <small>[דבר אחד,</small> עיקרון אחד, <small>הוא]</small> ואין למנותם כשני דברים.
 <strong>והכי קאמר</strong> <small>[וכך אמר]:</small> <strong>מאי טעמא</strong> <small>[מה טעם]</small> אומרים אנו <strong>טעמו פגמו — משום</strong> ש<strong>כוס של ברכה צריך שיעור</strong> וכיון שטעמו — נחסר שיעורו ולכן הוא נפגם ולא מפני עצם הטעימה. ואם על אף הטעימה עדיין נותר בו שיעור — לא פגמו. אף שיש חכמים הסוברים, כי טעימה יש בה פגם מצד עצמה.
 ומספרים, כי <strong>ר' יעקב בר אידי קפיד אחצבא פגימא</strong> <small>[היה מקפיד על כד פגום]</small> שלא לקדש על כד יין ששתו כבר ממנו. <strong>רב אידי בר שישא קפיד</strong> <small>[היה מקפיד]</small> <strong>אכסא פגימא</strong> <small>[כוס פגומה]</small> אפילו גדולה, <strong>מר בר רב אשי קפיד</strong> <small>[היה מקפיד]</small> <strong>אפילו אחביתא פגימתא</strong> <small>[על חבית פגומה]</small> ולא היה לוקח לקידוש אלא מחבית שלא נפתחה כלל.
 <big>א</big> <strong>תנו רבנן</strong> <small>[שנו חכמים]</small> בברייתא: על הנאמר בכתוב <strong>"זכור את יום השבת לקדשו"</strong> (שמות כ, ח) כיצד מקיימים מצוה זו של זכירה — <strong>זוכרהו על היין</strong> בקידוש. <strong>אין לי אלא</strong> שעושים קידוש <strong>ביום,</strong> שהרי נאמר בכתוב לשון "יום", <strong>בלילה מנין</strong> שמקדשים? <strong>תלמוד לומר "זכור את יום השבת לקדשו"</strong> שמשמעו — מזמן שקדש היום.
 על קושיה אחרונה זו תוהים: <strong>"בלילה מנין"?</strong> וכי זו שאלה? <strong>אדרבה, עיקר קדושא</strong> <small>[הקידוש]</small> <strong>בלילה הוא קדיש</strong> <small>[מקדש]</small> <strong>דכי קדיש —</strong> שאת <strong>תחלת יומא בעי לקידושי</strong> <small>[היום צריך לקדש],</small> ולא יתכן שיקדש היום כאשר הוא כבר באמצע! <strong>ותו</strong> <small>[ועוד],</small> בהמשך אותה ברייתא נאמר: <strong>בלילה מנין — תלמוד לומר: "זכור את יום",</strong> הרי ה<strong>תנא מיהדר אלילה</strong> <small>[חוזר</small> להביא ראיה <small>ל</small>חובת קידוש ב<small>לילה]</small> <strong>וקא נסיב ליה קרא דיממא</strong> <small>[ומביא</small> כתירוץ <small>פסוק של יום]?</small>
 ומתרצים: <strong>הכי קאמר</strong> <small>[כך אמר]</small> כך יש לתקן את הברייתא: <strong>"זכור את יום השבת"</strong> כוונתו <strong>זוכרהו על היין בכניסתו, אין לי אלא</strong> שזוכר אותו <strong>בלילה ביום מנין</strong> שמצוה גם כן לעשות קידוש? <strong>תלמוד לומר: "זכור את יום השבת",</strong> ומן ההדגשה "יום" למדים שגם ביום יש לחזור ולקדש.
 ושואלים: בקידוש של <strong>יום מאי</strong> <small>[מה]</small> <strong>מברך</strong> שהרי אינו יכול לקדש אז כבלילה! <strong>אמר רב יהודה:</strong> מביא יין ומברך עליו לפני הסעודה <strong>"בורא פרי הגפן".</strong> מסופר: <strong>רב אשי איקלע</strong> <small>[נזדמן]</small> לעיר <strong>מחוזא, אמרו ליה</strong> <small>[לו]</small> החכמים שם: <strong>ליקדיש לן מר קידושא רבה</strong> <small>[יקדש לנו אדוני</small> ביום השבת <small>קידוש גדול]</small> ומיד אחר כך <strong>הבו ליה</strong> <small>[נתנו לו]</small> כוס יין.
 והוא לא ידע למה הם מתכוונים כשהם אומרים "קידושא רבה" שמא מוסיפים הם דברים בקידוש היום, <strong>סבר: מאי ניהו "קידושא רבה"</strong> <small>[מה הוא זה קידוש גדול]</small> שהם אומרים? <strong>אמר</strong> בלבו: <strong>מכדי</strong> <small>[הרי]</small> <strong>כל הברכות כולן</strong> הטעונות כוס — <strong>"בורא פרי הגפן" אמרי ברישא</strong> <small>[אומרים בתחילה],</small> ולכן <strong>אמר "בורא פרי הגפן" ואגיד ביה</strong> <small>[והאריך בו]</small> לחכות אם מצפים הם לברכה נוספת, <strong>חזייה לההוא סבא דגחין ושתי</strong> <small>[ראה לזקן אחד</small> שהיה שם <small>שגוחן</small> על הכוס שלו <small>ושותה]</small> והבין שזה סוף הברכה, <strong>קרי אנפשיה</strong> <small>[קרא על עצמו]</small> <strong>"החכם עיניו בראשו"</strong> (קהלת ב, יד) שמתוך התבוננותו למד כיצד לנהוג.
 <big>ב</big> הבאנו קודם לכן ש <strong>אמרי</strong> <small>[אמרו]</small> <strong>בני ר' חייא: מי שלא הבדיל במוצאי שבת — מבדיל והולך בכל השבת</strong> (השבוע) <strong>כולו.</strong> ושואלים: <strong>ועד כמה,</strong> עד איזה יום בשבוע מבדיל, האם עד סוף השבוע? <strong>אמר ר' זירא: עד</strong> יום <strong>רביעי בשבת</strong> ומאז והלאה כבר אינו נחשב לשבוע זה.
 <strong>כי הא</strong> <small>[כמו</small> מעשה <small>זה]</small> <strong>דיתיב</strong> <small>[שישב]</small> <strong>ר' זירא קמיה</strong> <small>[לפני]</small> <strong>רב אסי, ואמרי לה</strong> <small>[ויש אומרים]</small> <strong>רב אסי</strong> הוא שישב <strong>קמיה</strong> <small>[לפני]</small> <strong>ר' יוחנן, ויתיב וקאמר</strong> <small>[וישב ואמר]:</small> <strong>לענין</strong> נוסח כתיבת <strong>גיטין חדא בשבתא, תרי ותלתא — בתר שבתא</strong> <small>[יום ראשון בשבת, שני ושלישי</small> קרויים <small>לאחר השבת]</small> ואם בנוסח הגט או בתנאי שבו מוגדר זמן כ"אחר השבת" — הכוונה היא לימים ראשון, שני או שלישי בשבוע. <strong>ארבע וחמשא ומעלי יומא — "קמי שבתא"</strong> <small>[רביעי וחמישי וערב יום</small> השבת, הם נקראים <small>"לפני השבת"].</small> וכן הוא לענין הבדלה שימים אלו נחשבים עדיין כ"אחר השבת" וראויים להבדלה.
 <strong>אמר ר' יעקב בר אידי: אבל</strong> המבדיל בתוך ימות השבוע לא מברך <strong>על האור</strong> (אש), שאין זה זמנו, שתיקנו ברכה זו רק במוצאי שבת, זמן בריאת האש.
 <big>ג</big> <strong>אמר רב ברונא אמר רב:</strong>
## דף קו:
 <strong>הנוטל ידיו</strong> לפני אכילת לחם <strong>לא יקדש</strong> לאחר הנטילה, משום שהקידוש מפסיק בין נטילת ידים ואכילה, ויצטרך ליטול ידיו ולברך בשנית, אלא ישמע קידוש מאחר. <strong>אמר להו</strong> <small>[להם]</small> <strong>רב יצחק בר שמואל בר מרתא: אכתי</strong> <small>[עדיין]</small> <strong>לא</strong> עבר זמן מאז <strong>נח נפשיה</strong> <small>[נחה נפשו,</small> נפטר<small>]</small> <strong>רב</strong> וכבר <strong>שכחנינהו לשמעתתיה</strong> <small>[שכחנו את הלכותיו].</small> <strong>זימנין סגיאין הוה קאימנא קמיה</strong> <small>[פעמים רבות הייתי עומד לפני]</small> <strong>רב,</strong> ואז ראיתי כי <strong>זימנין דחביבא עליה ריפתא</strong> <small>[פעמים שחביבה</small> היתה <small>עליו הפת] —</small> היה <strong>מקדש אריפתא</strong> <small>[על הפת]</small> והיה נוטל את ידיו תחילה ומקדש על הפת עצמה, ואוכל מיד. <strong>זימנין דחביבא ליה חמרא</strong> <small>[פעמים שחביב לו היין] —</small> היה <strong>מקדש אחמרא</strong> <small>[על היין].</small> ומכל מקום למדנו שהקידוש אינו נחשב כהפסקה בין נטילת ידים ואכילה.
 <big>א</big> <strong>אמר רב הונא אמר רב:</strong> מי ש<strong>טעם</strong> מזון כלשהו בליל שבת <strong>—</strong> שוב <strong>אינו מקדש</strong> בלילה, שאין קידוש אלא קודם האוכל ויקדש למחר קודם סעודת היום. <strong>בעא מיניה</strong> <small>[שאל ממנו]</small> <strong>רב חנא בר חיננא מרב הונא: טעם</strong> במוצאי שבת לפני הבדלה <strong>מהו שיבדיל? אמר ליה</strong> <small>[לו]:</small> <strong>אני אומר טעם — מבדיל, ורב אסי אמר: טעם — אינו מבדיל.</strong>
 מסופר: <strong>רב ירמיה בר אבא איקלע</strong> <small>[הזדמן]</small> <strong>לבי</strong> <small>[לביתו]</small> של <strong>רב אסי, אישתלי וטעים מידי</strong> <small>[שכח וטעם משהו]</small> לפני הבדלה לאחר צאת השבת, <strong>הבו ליה כסא ואבדיל</strong> <small>[נתנו לו כוס</small> יין <small>והבדיל].</small> לאחר מכן <strong>אמרה ליה דביתהו</strong> <small>[לו אשתו]</small> של רב אסי לבעלה: <strong>והא מר</strong> <small>[והרי אדוני]</small> <strong>לא עביד הכי</strong> <small>[עושה כן]</small> כלומר, מנהגך שאם אתה טועם שוב אינך מבדיל! <strong>אמר לה: שבקיה, כרביה סבירא ליה</strong> <small>[הניחיהו, כרבו סבור הוא]</small> שהוא תלמידו של רב האומר שמי שטעם לפני הבדלה — מבדיל.
 <strong>אמר רב יוסף אמר שמואל:</strong> מי ש<strong>טעם</strong> לפני קידוש — <strong>אינו מקדש,</strong> ומי ש<strong>טעם</strong> לפני הבדלה <strong>— אינו מבדיל. ורבה אמר</strong> בשם <strong>רב נחמן אמר שמואל:</strong> מי ש<strong>טעם</strong> לפני קידוש <strong>— מקדש,</strong> ומי ש<strong>טעם</strong> לפני הבדלה <strong>— מבדיל.</strong>
## דף קז.
 <strong>אמר רבא: הילכתא</strong> <small>[הלכה]</small> היא: מי ש<strong>טעם</strong> לפני קידוש <strong>— מקדש, ו</strong>מי ש<strong>טעם</strong> לפני הבדלה <strong>— מבדיל, ומי שלא קידש בערב שבת — מקדש והולך כל היום</strong> של שבת <strong>כולו עד מוצאי שבת. מי שלא הבדיל במוצאי שבת — מבדיל והולך כל השבת</strong> (השבוע) <strong>כולו,</strong> כלומר, כל חלק השבוע שעדיין נחשב כאחרי השבת, שזהו עד יום רביעי.
 <strong>אמימר פתח לה להא שמעתא דרבא בהאי לישנא</strong> <small>[פתח</small> ושנה <small>את השמועה,</small> ההלכה, <small>הזו של רבא בלשון זו],</small> <strong>אמר רבא הילכתא</strong> <small>[הלכה]:</small> <strong>טעם</strong> לפני קידוש <strong>— מקדש, טעם</strong> לפני הבדלה — <strong>מבדיל, מי שלא קידש בערב שבת — מקדש והולך כל היום כולו, מי שלא הבדיל במוצאי שבת מבדיל והולך כל היום כולו</strong> ביום ראשון ולא בכל השבוע.
 מסופר: <strong>אמרי ליה מר ינוקא ומר קשישא בריה דרב חסדא</strong> <small>[אמרו לו מר הצעיר ומר הזקן בניו של רב חסדא]</small> <strong>לרב אשי: זימנא חדא איקלע</strong> <small>[פעם אחת הזדמן]</small> <strong>אמימר לאתרין</strong> <small>[למקומנו],</small> <strong>ולא הוה לן חמרא</strong> <small>[היה לנו יין]</small> להבדלה, <strong>אייתינא ליה שיכרא</strong> <small>[הבאנו לו שיכר]</small> <strong>ולא אבדיל</strong> <small>[הבדיל]</small> <strong>ובת טוות</strong> <small>[ולן בצום]</small> שהרי מי שלא הבדיל אסור לו לאכול. <strong>למחר טרחנא ואייתינא ליה חמרא, ואבדיל וטעים מידי</strong> <small>[למחרת טרחנו והבאנו לו יין, והבדיל וטעם דבר מה].</small> <strong>לשנה</strong> אחרת <strong>תו איקלע לאתרין</strong> <small>[שוב הזדמן למקומנו],</small> <strong>לא הוה לן חמרא אייתינא שיכרא</strong> <small>[היה לנו יין הבאנו שכר]</small> <strong>אמר: אי הכי</strong> <small>[אם כך]</small> שאין יין מצוי במקומכם אלא בדוחק, הרי השיכר <strong>חמר</strong> <small>[יין]</small> <strong>מדינה הוא,</strong> ודינו כיין במקום זה, <strong>אבדיל וטעים מידי</strong> <small>[הבדיל</small> עליו <small>וטעם דבר].</small>
 ומעירים: <strong>שמע מינה תלת</strong> <small>[למד ממנה</small> מהתנהגותו <small>שלשה</small> דברים<small>].</small> <strong>שמע מינה</strong> <small>[למד ממנה]:</small> <strong>המבדיל בתפלה, צריך שיבדיל על הכוס.</strong> שהרי מן הסתם כבר הבדיל אמימר בתפילתו באמירת "אתה חוננתנו". <strong>ושמע מינה</strong> <small>[ולמד ממנה]:</small> <strong>אסור לו לאדם שיאכל קודם שיבדיל. ושמע מינה</strong> <small>[ולמד ממנה]:</small> <strong>מי שלא הבדיל במוצאי שבת, מבדיל והולך כל השבת כולו.</strong>
 <big>א</big> אגב המעשה בסירובו של אמימר להבדיל על שיכר, דנים בשאלה זו בהרחבה. <strong>בעא מיניה</strong> <small>[שאל ממנו]</small> <strong>רב הונא מרב חסדא: מהו לקדושי אשיכרא</strong> <small>[לקדש על שיכר</small> תמרים<small>]?</small> <strong>אמר: השתא</strong> <small>[עכשיו]</small> <strong>ומה פירזומא ותאיני ואסני</strong> <small>[שיכר שעורים ו</small>שיכר <small>תאנים ו</small>שיכר <small>תותים]</small> שהם מעולים בטעמם <strong>דבעאי מיניה</strong> <small>[ששאלתי ממנו]</small> <strong>מרב</strong> אם מותר לקדש עליהם, <strong>ורב</strong> שאל שאלה זו בזמנו <strong>מר' חייא, ור' חייא</strong> שאל שאלה זו <strong>מרבי ולא פשט ליה</strong> <small>[פתר לו]</small> ולא מצא היתר ברור לדבר, אם כן <strong>שיכרא מיבעיא</strong> <small>[שיכר</small> תמרים <small>צריך לומר]</small> שאין מקום להתירו לקידוש?!
 <strong>סבור מינה</strong> <small>[סברו מכאן]</small> השומעים כי <strong>קדושי</strong> <small>[לקדש]</small> <strong>הוא</strong> ש<strong>לא מקדשינן עילויה</strong> <small>[מקדשים עליו]</small> <strong>אבל אבדולי מבדלינן</strong> <small>[להבדיל מבדילים].</small> <strong>אמר להו</strong> <small>[להם]</small> <strong>רב חסדא: הכי</strong> <small>[כך]</small> <strong>אמר רב: כשם שאין מקדשין עליו</strong> על שיכר תמרים <strong>כך אין מבדילין עליו. איתמר נמי</strong> <small>[נאמר גם כן]</small> ש<strong>אמר רב תחליפא בר אבימי אמר שמואל:</strong> שיכר, <strong>כשם שאין מקדשין עליו כך אין מבדילין עליו.</strong>
 מסופר: <strong>לוי שדר ליה</strong> <small>[שלח לו]</small> <strong>לרבי שיכרא בר תליסר מגני</strong> <small>[שיכר בן שלוש עשרה שריות]</small> שבאותם מים שרה שלוש עשרה פעמים בזו אחר זו תמרים אחרים כדי שיספגו במים הליחה והטעם של כולם והוא מובחר ביותר, <strong>טעמיה</strong> <small>[טעם אותו]</small> רבי — <strong>הוה בסים טובא</strong> <small>[היה טוב ביותר],</small> <strong>אמר:</strong> שיכר <strong>כגון זה ראוי לקדש עליו ולומר עליו כל שירות ותשבחות שבעולם</strong> שהוא מובחר כיין. <strong>בליליא צעריה</strong> <small>[בלילה</small> לאחר מכן <small>ציער אותו]</small> שגרם לו לבעיות עיכול. <strong>אמר: מיסרן ומפייס</strong> <small>[</small>השיכר <small>מצער</small> מצד אחד <small>ומפייס</small> מצד שני<small>].</small> 
 כיון שהוזכר שהשיכר מצער בשל שתייתו מביאים עוד דברי אמוראים בנושא זה. <strong>אמר רב יוסף: אדור ברבים</strong> נדר שאין לו התרה ש<strong>לא אישתי</strong> <small>[אשתה</small> עוד<small>]</small> <strong>שיכרא</strong> <small>[שיכר]</small> מפני שהוא מזיק, אף שהיה משקה מקובל בבבל. <strong>אמר רבא: אישתי מי זוריון ולא אישתי שיכרא</strong> <small>[אשתה מי שריית</small> הפשתן <small>ולא אשתה שיכר].</small>
 <strong>ואמר רבא: תיהוי שקיותיה שיכרא מאן דמקדש אשיכרא</strong> <small>[יהיה משקהו</small> הקבוע <small>שיכר, של זה שמקדש על שיכר]</small> מידה כנגד מידה שכל מי ששותה שיכר לקידוש כדרך העניים - יהיה בסופו של דבר עני ויהיה משהו הרגיל שיכר כדרך עניי בבל. מסופר: <strong>רב, אשכחיה</strong> <small>[מצא אותו]</small> <strong>רב הונא דקדיש אשיכרא</strong> <small>[ש</small>הוא <small>מקדש על שיכר],</small> <strong>אמר ליה</strong> <small>[לו]:</small> <strong>שרי</strong> <small>[החל]</small> <strong>אבא</strong> שמו הפרטי של רב <strong>למיקני איסתירי משיכרא</strong> <small>[לקנות מעות מן השיכר].</small> כלומר, התחלת לעסוק בתעשיית שיכר ומכירתו ומשום כך התחבב עליך השיכר, ומקדש אתה עליו.
 <strong>תנו רבנן</strong> <small>[שנו חכמים]</small> בברייתא: <strong>אין מקדשין אלא על היין ואין מברכין אלא על היין.</strong> ותוהים: <strong>אטו אשיכרא ואמיא מי לא מברכינן עליהו שהכל נהיה בדברו</strong> <small>[וכי על שיכר ועל מים אין אנו מברכין עליהם "שהכל"]?</small> <strong>אמר אביי: הכי קאמר</strong> <small>[כך אמר],</small> כך היתה הכוונה: <strong>אין אומרים הבא כוס של ברכה לברך</strong> ברכת המזון <strong>אלא על היין. תנו רבנן</strong> <small>[שנו חכמים]</small> בברייתא: <strong>אין מקדשין על השכר. משום</strong> (בשם) <strong>ר' אלעזר בר ר' שמעון אמרו: מקדשין.</strong>
 <strong>מטעימת יין</strong> שאמרו שכל המקדש צריך שיטעום מן היין שבכוס הרי בטעימה <strong>כל שהוא</strong> יוצא ידי קידוש. <strong>ר' יוסי בר יהודה אומר: מלא לוגמא</strong> הוא שיעור הטעימה. <strong>אמר רב הונא אמר רב, וכן תני</strong> <small>[שנה]</small> <strong>רב גידל</strong> ש<strong>מן</strong> העיר <strong>נרש: המקדש וטעם</strong> מן היין <strong>מלא לוגמא — יצא, ואם לאו</strong> (לא) <strong>— לא יצא.</strong>
 אמר <strong>רב נחמן בר יצחק</strong> להעיר על כך: <strong>אנא תנינא לה</strong> <small>[אני שונה אותה]</small> את השמועה הזו בדיוק ואיני מזכיר בה <strong>לא גידול בר מנשיא ולא גידול בר מניומי אלא גידול סתמא</strong> <small>[סתם]</small> בלא כינוי לואי. ושואלים: <strong>למאי נפקא מינה</strong> <small>[מה יוצא מזה]</small> אם קורא לו כך או כך? ומשיבים: <strong>למירמא דידיה אדידיה</strong> <small>[לסתור משלו על שלו].</small> כלומר, שאם יביאו דבר אחר מדבריו של חכם זה וירצו להראות סתירה בין הדברים, יש לדעת שלא אמר זאת בשמו של חכם מסויים, רב גידול זה או אחר, ואם תמצא סתירה — אפשר לומר שרב גידול אחר אמר זאת.
 <big>ב</big> מעתה חוזרים אל המשנה. שנינו בה ש<strong>סמוך למנחה</strong> בערב הפסח אסור לאכול. <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>סמוך למנחה גדולה תנן</strong> <small>[שנינו]</small> שהוא כחצי שעה לאחר חצות היום <strong>או דילמא</strong> <small>[שמא]</small> <strong>סמוך למנחה קטנה תנן</strong> <small>[שנינו]</small> שהוא כשעתיים וחצי לפני השקיעה.
 ונברר את הצדדים בשאלה זו: <strong>סמוך למנחה גדולה תנן</strong> <small>[שנינו]</small> והטעם <strong>משום</strong> קרבן ה<strong>פסח, דילמא אתי למימשך</strong> <small>[שמא יבוא להימשך]</small> ולהאריך בסעודה הרבה מאד, כדרך שהיו נוהגים בסעודות גדולות
## דף קז:
 <strong>ואתי לאימנועי מלמיעבד פסחא</strong> <small>[ויבוא להמנע מלעשות את הפסח],</small> <strong>או דילמא</strong> <small>[שמא]</small> <strong>סמוך למנחה קטנה תנן</strong> <small>[שנינו]</small> וטעם האיסור <strong>משום מצה,</strong> שאם יאכל סמוך ללילה <strong>דילמא אתי למיכלה למצה</strong> <small>[שמא יבוא לאכול את המצה]</small> <strong>אכילה גסה</strong> כלומר אכילה שאדם אוכל בעל כורחו בלא רצון מתוך שהוא כבר שבע.
 <strong>אמר רבינא: תא שמע</strong> <small>[בוא ושמע]</small> פיתרון לשאלה זו ממה ששנינו: <strong>אפילו אגריפס המלך שהוא רגיל לאכול</strong> בכל יום <strong>בתשע שעות</strong> (שלש שעות לפני הלילה) — <strong>אותו היום</strong> של ערב פסח <strong>לא יאכל עד שתחשך.</strong> ונדייק מכאן לעניננו: <strong>אי אמרת בשלמא</strong> <small>[נניח אם אומר אתה]</small> <strong>סמוך למנחה קטנה תנן</strong> <small>[שנינו],</small> <strong>היינו רבותיה</strong> <small>[זוהי גדולתו]</small> של <strong>אגריפס</strong> שנמנע ואינו אוכל ונוהג איסור בעצמו לפני הזמן,
 <strong>אלא אי אמרת</strong> <small>[אם אומר אתה]</small> <strong>סמוך למנחה גדולה</strong> שנינו, אם כן <strong>מאי רבותיה</strong> <small>[מהי גדולתו]</small> של <strong>אגריפס,</strong> הלא <strong>חל איסור עליה מעיקרא</strong> <small>[מתחילה]</small> לפני תשע שעות, שהרי מחצות היום ואילך אסור לו! <strong>אלא</strong> על כורחך צריך לומר <strong>סמוך למנחה קטנה תנן</strong> <small>[שנינו],</small> ובכך גדולתו של אגריפס שנהג בערב פסח שלא כרגילותו.
 ויש לשאול: <strong>סוף סוף מאי רבותיה</strong> <small>[מהי גדולתו]</small> של <strong>אגריפס, הא מטיא ליה</strong> <small>[הלא הגיע לו]</small> כבר <strong>זמן איסורא</strong> <small>[האיסור]</small> שהרי מן הסתם תימשך סעודתו מעט לתוך הזמן האסור לכל ישראל (שהרי זמן מנחה קטנה היא בתשע ומחצה), ומכיון שכך, אסור לו אף להתחיל לסעוד בשעה זו! ומשיבים: בכך יש חידוש, <strong>מהו דתימא</strong> <small>[שתאמר]</small> <strong>תשע שעות לאגריפס כארבע שעות דידן</strong> <small>[שלנו]</small> <strong>דמי</strong> <small>[נחשבות],</small> שכיון שאין הוא רגיל לסעוד סעודה ראשונה של יום בבוקר כשאר אנשים אלא אחר הצהרים, היה ראוי אולי לומר שמאחר וזוהי רגילותו, הרי שעה זו לגביו כשעת בוקר לשאר אנשים ויהיה רשאי לאכול בה אף בערב פסח, על כן <strong>קא משמע לן</strong> <small>[השמיע לנו]</small> שאין מחלקים.
 <strong>אמר ר' יוסי:</strong> אף שאסור בסעודה ממש משעת המנחה ולמעלה, <strong>אבל מטביל</strong> ואוכל <strong>הוא</strong> במשך הזמן <strong>במיני תרגימא</strong> <small>[מטעמים,</small> פירות או בשר<small>]</small> שאינם סעודה גמורה ואין בהם כדי שביעה. ומסופר: <strong>ר' יצחק מטביל בירקי</strong> <small>[בירקות]</small> <strong>תניא נמי הכי</strong> <small>[שנויה</small> תוספתא <small>גם כן כך]</small> שמותר לאכול מיני תרגימא בערב פסח לאחר שעת המנחה: ערב פסח אחר הצהרים היה <strong>השמש מטביל בבני מעיין</strong> של הבהמות שנשחטו לסעודת החג <strong>ונותנן לפני האורחים</strong> המנויים על הפסח, כדי שאכילה זו תגרום להם לאכול בלילה את הפסח והמצה לתיאבון.
 <strong>ואף על פי שאין ראיה</strong> מפורשת מן הכתוב <strong>לדבר</strong> שאכילה אחת מושכת אכילה אחרת, מכל מקום יש <strong>זכר</strong> ורמז <strong>לדבר</strong> מן הכתוב, <strong>שנאמר: "נירו לכם ניר ואל תזרעו אל קצים"</strong> (ירמיהו ד, ג) ולומדים מכך שכדי להגיע לתוצאות צריך להשתדל ולהכין את הדברים מראש, וכן באכילה יש צורך לאכול משהו כדי שיוכל לאכול אחר כך הרבה.
 מסופר: <strong>רבא הוה שתי חמרא כולי מעלי יומא דפסחא כי היכי דניגרריה לליביה דניכול מצה טפי לאורתא</strong> <small>[היה שותה יין כל ערב הפסח כדי שימשוך את לבו שיאכל מצה יותר בערב].</small> <strong>אמר רבא: מנא אמינא לה דחמרא מגרר גריר</strong> <small>[מנין אומר אני אותה</small> את הדעה הזו <small>שהיין מושך</small> לאכול<small>],</small> <strong>דתנן</strong> <small>[ששנינו</small> במשנה<small>]:</small>
## דף קח.
 <strong>בין הכוסות הללו</strong> כגון בין כוס ראשון לשני <strong>אם רצה לשתות — ישתה,</strong> שהוא מעורר תיאבון לסעודה, <strong>בין שלישי לרביעי</strong> שהם לאחר המזון <strong>לא ישתה. ואי אמרת מסעד סעיד</strong> <small>[ואם אומר אתה</small> שהיין <small>משביע],</small> אם כן <strong>אמאי</strong> <small>[מדוע]</small> <strong>ישתה</strong> בין הכוסות הראשונות? <strong>הא קא אכיל</strong> <small>[הרי</small> ימצא <small>שהוא אוכל]</small> את ה<strong>מצה אכילה גסה. אלא שמע מינה</strong> <small>[למד ממנה]:</small> שהיין <strong>מגרר גריר</strong> <small>[מושך</small> את התיאבון<small>].</small>
 מסופר: <strong>רב ששת הוה יתיב בתעניתא כל מעלי יומא דפסחא</strong> <small>[היה יושב בתענית כל ערב יום הפסח].</small> ושואלים: <strong>נימא קסבר</strong> <small>[האם נאמר שסבר]</small> <strong>רב ששת</strong> מה ששנינו "סמוך למנחה" — <strong>סמוך למנחה גדולה תנן</strong> <small>[שנינו]</small> והטעם הוא <strong>משום פסחא</strong> <small>[</small>קרבן <small>הפסח]</small> <strong>הוא, דילמא מימשך ואתי לאימנועי מלמעבד פיסחא</strong> <small>[שמא ימשך</small> בסעודה <small>ויבוא להמנע מלעשות פסח]</small> <strong>הוא,</strong>
 <strong>וסבר לה</strong> <small>[וסבר]</small> <strong>כי הא</strong> <small>[כ</small>שיטה <small>זו]</small> ש<strong>אמר ר' אושעיא אמר ר' אלעזר: מכשיר היה בן בתירא בפסח ששחטו שחרית בארבעה עשר</strong> בניסן <strong>לשמו</strong> כי לדעתו <strong>מצפרא זמן פסחא הוא, דכולי יומא חזי לפסחא</strong> <small>[שמהבוקר זמן</small> שחיטת <small>הפסח הוא שכל היום ראוי ל</small>שחיטת ה<small>פסח]</small>
 ש<strong>סבר</strong> שמה שנאמר בשחיטת הפסח <strong>"בין הערבים"</strong> (שמות יב, ו), כוונתו <strong>בין ערב</strong> של <strong>אתמול לערב דהאידנא</strong> <small>[של עכשיו]</small> בארבעה עשר, ונמצא שכל יום ארבעה עשר ראוי לשחיטת הפסח, ומצירוף שתי השיטות הללו נמנע רב ששת מלאכול כל ערב הפסח.
 <strong>אמרי</strong> <small>[אומרים]</small> בדחיה: <strong>לא,</strong> אין צורך לומר כן, אלא <strong>שאני</strong> <small>[שונה]</small> <strong>רב ששת דאיסתניס הוה</strong> <small>[שמפונק היה],</small> <strong>דאי טעים בצפרא מידי, לאורתא לא הוה מהני ליה מיכלא</strong> <small>[שאם היה טועם בבוקר דבר מה בערב לא היה נהנה עוד מהאוכל]</small> ולכן היה מתענה כל ערב הפסח, כדי שיאכל בערב את הפסח לתיאבון.
 <big>א</big> במשנה שנינו: <strong>ואפילו עני שבישראל לא יאכל עד שיסב, איתמר</strong> <small>[נאמר]</small> שדנו אמוראים בענין ההסיבה: <strong>מצה</strong> לדעת הכל <strong>צריך הסיבה</strong> בזמן אכילתה, באכילת <strong>מרור אין צריך הסיבה.</strong> לענין <strong>יין, איתמר משמיה</strong> <small>[נאמר משמו]</small> של <strong>רב נחמן: צריך הסיבה. ואיתמר משמיה</strong> <small>[ונאמר משמו]</small> של <strong>רב נחמן: אין צריך הסיבה.</strong>
 ומסבירים: <strong>ולא פליגי</strong> <small>[ולא נחלקו]</small> הדעות בעצם, כי <strong>הא בתרתי כסי קמאי הא בתרתי כסי בתראי</strong> <small>[זה בשתי כוסות ראשונות וזה בשתי כוסות אחרונות].</small> אלא שלמעשה לא נתברר הענין; <strong>אמרי לה להאי גיסא ואמרי לה להאי גיסא</strong> <small>[אמרו זאת לצד זה ואמרו זאת לצד זה]</small> ולא היה ברור באילו כוסות אמר רב נחמן שיש להסב ובאלו אמר שאין צריך להסב. ומסבירים: <strong>אמרי לה להאי גיסא</strong> <small>[אמרו אותו לצד זה]:</small> <strong>תרי כסי קמאי בעו הסיבה</strong> <small>[שתי הכוסות הראשונות צריכות הסבה],</small> כי <strong>השתא הוא דקא מתחלא לה חירות</strong> <small>[עכשיו הוא שמתחילה החירות],</small> שהרי מתחילים להזכיר את יציאת מצרים ושתייה מתוך הסיבה מורה על דרך חירות ואילו <strong>תרי כסי בתראי לא בעו הסיבה</strong> <small>[שתי כוסות אחרונות אינן צריכות הסיבה]</small> <strong>מאי דהוה — הוה</strong> <small>[מה שהיה היה]</small> וכבר קראו את ההגדה על הזכרת יציאת מצרים שבה ועכשיו אוכלים את סעודת החג.
 <strong>ואמרי לה להאי גיסא</strong> <small>[ויש אומרים זאת לצד זה]:</small> <strong>אדרבה, תרי כסי בתראי בעו הסיבה, ההיא שעתא דקא הויא חירות</strong> <small>[שתי כוסות האחרונות צריכות הסיבה</small> כי <small>בשעה זו היא שיש בה חירות],</small> <strong>תרי כסי קמאי לא בעו הסיבה</strong> <small>[שתי כוסות ראשונות אינן צריכות הסיבה]</small> <strong>דאכתי</strong> <small>[שעדיין]</small> <strong>"עבדים היינו" קאמר</strong> <small>[אומר].</small> ומסכמים: <strong>השתא דאיתמר הכי ואיתמר הכי</strong> <small>[עכשיו שנאמר כך ונאמר כך]</small> ואין בידינו להכריע, <strong>אידי ואידי בעו</strong> <small>[אלו ואלו צריכות]</small> <strong>הסיבה.</strong> ועוד בדיני הסבה.
 <strong>פרקדן</strong> (שכיבה על הגב) <strong>לא שמיה הסיבה</strong> <small>[אין שמו,</small> אינו נחשב, <small>הסיבה]</small> <strong>הסיבת ימין</strong> שנשען על צד זה <strong>לא שמה הסיבה</strong> שאינה דרך חרות, שהרי אדם מיסב על צד שמאלו ומגיש את האוכל ביד ימין ולהפך קשה לו. <strong>ולא עוד אלא</strong> אם יסב בצד ימין <strong>שמא יקדים קנה לוושט</strong> ויכנס האוכל לתוך הקנה, מקום הנשימה <strong>ויבא לידי סכנה.</strong>
 ועוד אמרו: <strong>אשה</strong> העושה פסח <strong>אצל בעלה לא בעיא</strong> <small>[צריכה]</small> <strong>הסיבה,</strong> אבל <strong>אם אשה חשובה היא</strong> — אף היא <strong>צריכה הסיבה. בן אצל אביו בעי</strong> <small>[צריך]</small> <strong>הסיבה. איבעיא להו</strong> <small>[נשאלה להם</small> ללומדים<small>]</small> שאלה זו: <strong>תלמיד אצל רבו מאי</strong> <small>[מה</small> דינו<small>]</small> שמא נאמר אנו שכיון שהתלמיד חייב במוראו של הרב אינו צריך הסיבה שהיא דרך חרות ואדנות גמורה?
 <strong>תא שמע</strong> <small>[בוא ושמע]</small> ראיה לדבר ש<strong>אמר אביי: כי הוינן בי מר זגינן אבירכי דהדדי</strong> <small>[כאשר היינו</small> בפסח <small>אצל אדוני,</small> רבה, <small>היינו נשענים זה על ברכיו של זה]</small> שלא היו מקומות לכולם להסב והיו יוצאים כך ידי הסיבה, <strong>כי אתינן לבי</strong> <small>[כאשר באנו לבית]</small> <strong>רב יוסף אמר לן</strong> <small>[לנו]:</small> <strong>לא צריכתו</strong> <small>[צריכים אתם]</small> להסב, <strong>כי מורא רבך כמורא שמים</strong> והתלמיד הוא כמשועבד לרבו ואינו יכול להראות לפניו דרך חירות.
 <strong>מיתיבי</strong> <small>[מקשים]:</small> <strong>עם הכל אדם מיסב ואפילו תלמיד אצל רבו</strong> וקשה לדברי רב יוסף! ומשיבים: <strong>כי תניא ההיא בשוליא דנגרי</strong> <small>[כאשר שנינו</small> ברייתא <small>זו</small> הריהי <small>בשוליית הנגרים]</small> לא בתלמיד הלומד אצל רבו תורה, אלא בלומד אצל רבו מלאכה. ותלמיד כזה אינו חייב במורא רבו, ואף הוא צריך הסיבה.
 <strong>איבעיא להו</strong> <small>[נשאלה להם</small> ללומדים<small>]</small> <strong>שמש מאי</strong> <small>[מה</small> דינו<small>]</small> הצריך הוא הסיבה אם לא? ומציעים: <strong>תא שמע</strong> <small>[בוא ושמע]</small> פתרון ממה ש<strong>אמר ר' יהושע בן לוי: השמש שאכל כזית מצה כשהוא מיסב — יצא.</strong> ונדייק: <strong>מיסב — אין</strong> <small>[כן],</small> <strong>לא מיסב — לא, שמע מינה</strong> <small>[למד ממנה]:</small> כי <strong>בעי</strong> <small>[צריך]</small> <strong>הסיבה,</strong> ומסכמים: אכן, <strong>שמע מינה.</strong>
 <big>ב</big> <strong>ואמר ר' יהושע בן לוי נשים חייבות בארבעה כוסות הללו</strong> של פסח
## דף קח:
 משום <strong>שאף הן היו באותו הנס</strong> של יציאת מצרים ולכן אף הן חייבות לשמוח בו.
 <strong>אמר רב יהודה אמר שמואל: ארבעה כוסות הללו צריך שיהא בהן</strong> יין חי <strong>כדי מזיגת כוס יפה</strong> שלא היה נהוג לשתות יין חי, אלא היו נוהגים למוזגו במים ובדרך כלל בכמות של פי שלוש ממנו. אם <strong>שתאן חי</strong> (יין שאינו מזוג) — <strong>יצא. שתאן בבת אחת</strong> שמזג לפני שתייתו את כל ארבעת הכוסות לכוס אחת גדולה וממנה שתה בפעם אחת — <strong>יצא. השקה מהן לבניו ולבני ביתו — יצא.</strong> ומבררים את הדינים הללו לפרטיהם.
 נאמר בברייתא: <strong>שתאן</strong> לארבע כוסות מיין <strong>חי — יצא. אמר רבא: ידי</strong> חובת שתיית <strong>יין</strong> שתיקנו חכמים ארבע כוסות — <strong>יצא,</strong> אבל <strong>ידי חירות</strong> לקיים שתייתו בדרך חירות, כיציאת מצרים, בשלמות — <strong>לא יצא,</strong> שאין בן חורין ומפונק שותה יין חי.
 עוד נאמר בברייתא: <strong>שתאן בבת אחת, רב אמר: ידי יין יצא</strong> שקיים מצות שמחה ביום טוב אבל <strong>ידי ארבעה כוסות לא יצא,</strong> שצריך לשתות ארבע כוסות כל אחת לעצמה. עוד נאמר בברייתא: <strong>השקה מהן לבניו ולבני ביתו — יצא, אמר רב נחמן בר יצחק: והוא דאשתי</strong> <small>[והוא ששתה</small> הוא עצמו<small>]</small> <strong>רובא דכסא</strong> <small>[את רוב הכוס].</small>
 <strong>מיתיבי</strong> <small>[מקשים]</small> מברייתא על דברי רב יהודה: <strong>ארבעה כוסות הללו צריך שיהא בהן כדי רביעית, אחד</strong> יין <strong>חי ואחד</strong> יין <strong>מזוג, אחד</strong> יין <strong>חדש ואחד</strong> יין <strong>ישן. ר' יהודה אומר: צריך שיהא בו</strong> גם <strong>טעם</strong> גם <strong>מראה יין. קתני מיהת</strong> <small>[שנינו על כל פנים]</small> ששיעור הכוסות הוא <strong>כדי רביעית, ואת אמרת</strong> <small>[ואתה אמרת]</small> <strong>כוס יפה</strong> לכל אחד!
 ומשיבים: <strong>אידי ואידי חד שיעורא הוא</strong> <small>[זה וזה שיעור אחד הוא],</small> <strong>מאי</strong> <small>[מהו]</small> <strong>"כדי מזיגת כוס יפה" דקאמר</strong> <small>[שאמר]</small> רב יהודה, הכוונה — <strong>לכל חד וחד</strong> <small>[לכל אחד ואחד]</small> מן הכוסות ואם כן <strong>הוי להו כולהו רביעית</strong> <small>[הרי הן כולן</small> יחד שיעור של <small>רביעית</small> יין חי<small>],</small> שהרי לפי נוהג המזיגה, רבע מתכולת הכוס היתה מיין חי ולפי חשבון זה סכום ארבע רביעיות כוס בת רביעית הלוג — הרי זה רביעית.
 בברייתא שנינו עוד כי <strong>ר' יהודה אומר: צריך שיהא בו טעם ומראה. אמר רבא: מאי טעמא</strong> <small>[מה טעמו]</small> של <strong>ר' יהודה — דכתיב</strong> <small>[שנאמר]:</small> <strong>"אל תרא יין כי יתאדם"</strong> (משלי כג, לא), הרי שביין יש חשיבות לא רק בטעם אלא גם במראה.
 <strong>תנו רבנן</strong> <small>[שנו חכמים]</small> בברייתא: <strong>הכל חייבין בארבעה כוסות הללו, אחד אנשים, ואחד נשים, ואחד תינוקות, אמר ר' יהודה: וכי מה תועלת יש לתינוקות ביין?</strong> והא אינם נהנים ממנו! <strong>אלא מחלקין להן</strong>
## דף קט.
 <strong>קליות</strong> (חיטים שנקלו באש) <strong>ואגוזין בערב פסח כדי שלא ישנו,</strong> וגם כדי ש<strong>ישאלו</strong> מה נשתנה הלילה הזה. <strong>אמרו עליו על ר' עקיבא שהיה מחלק קליות ואגוזין לתינוקות בערב פסח כדי שלא ישנו וישאלו. תניא</strong> <small>[שנינו</small> בברייתא<small>]</small> <strong>ר' אליעזר אומר: חוטפין מצות בלילי פסחים</strong> שאוכלים אותן במהירות וחטיפה <strong>בשביל תינוקות שלא ישנו</strong> מתוך החידוש שבדבר ויתמהו וישאלו.
 <strong>תניא</strong> <small>[שנינו</small> עוד בברייתא<small>],</small> <strong>אמרו עליו על ר' עקיבא: מימיו לא אמר</strong> לתלמידים <strong>הגיע עת לעמוד</strong> ולהפסיק את הלימוד <strong>בבית המדרש</strong> והיה ממשיך ככל שהיו מוכנים לשמוע, <strong>חוץ מערבי פסחים וערב יום הכפורים</strong> שהיה מפסיק שיעורו. ומסבירים: ב<strong>ערב פסח בשביל</strong> שיילכו <strong>התינוקות</strong> לישון בצהרי היום, <strong>כדי שלא</strong> יהיו עייפים ו<strong>ישנו</strong> בלילה. <strong>וערב יום הכיפורים כדי</strong> שיזכרו ו<strong>יאכילו את בניהם.</strong>
 <big>א</big> <strong>תנו רבנן</strong> <small>[שנו חכמים]:</small> <strong>חייב אדם לשמח בניו ובני ביתו ברגל, שנאמר: "ושמחת בחגך</strong> אתה ובנך ובתך... והיתום והאלמנה אשר בשעריך<strong>"</strong> (דברים טז, יד). <strong>במה משמחם? — ב</strong>שתיית <strong>יין.</strong> 
 <strong>ר' יהודה אומר:</strong> כל אחד משמחו בדבר שהוא נהנה בו. <strong>אנשים</strong> יש להנות אותם <strong>בראוי להם, ונשים</strong> יש להנות אותן <strong>בראוי להן.</strong> ומפרטים: <strong>אנשים</strong> יש להנות אותם <strong>בראוי להם — ביין. ונשים במאי</strong> <small>[במה]?</small> <strong>תני</strong> <small>[שנה]</small> <strong>רב יוסף:</strong> משמחן לכבוד החג בבגד חדש שקונה להן, ש<strong>בבבל</strong> קונה להן <strong>בגדי צבעונין,</strong> ואילו <strong>בארץ ישראל</strong> קונה להן ומשמחן <strong>בבגדי פשתן מגוהצין</strong> שמייצרים בארץ.
 <strong>תניא</strong> <small>[שנינו</small> בברייתא<small>]:</small> <strong>ר' יהודה בן בתירא אומר: בזמן שבית המקדש קיים אין שמחה אלא</strong> באכילת <strong>בשר</strong> הקרבן, <strong>שנאמר: "וזבחת שלמים ואכלת שם ושמחת לפני ה' אלהיך"</strong> (דברים כז, ז) <strong>ועכשיו שאין בית המקדש קיים</strong> ואין אוכלים מן הקרבנות <strong>אין</strong> קיום מצות <strong>שמחה אלא</strong> בשתיית <strong>יין</strong> בחג, <strong>שנאמר: "ויין ישמח לבב אנוש"</strong> (תהילים קד, טו).
 <big>ב</big> <strong>אמר ר' יצחק: קסתא דמוריסא דהוה בציפורי היא הות כמין לוגא דמקדשא</strong> <small>[כלי</small> שבו היו מודדין את <small>המורייס שהיה בציפורי הוא היה כעין</small> שיעורו של ה<small>לוג בבית המקדש]</small> <strong>ובה</strong> היו <strong>משערין רביעית של פסח,</strong> שהיו ממלאים אותה ולאחר מכן מחלקים את תוכנה לארבע כוסות והכמות שהיתה מכילה כל כוס הרי זו רביעית. והוא הדין גם לשאר רביעיות (שהן רבעי הלוג) המוזכרות בהלכה. <strong>אמר ר' יוחנן: תמנייתא קדמייתא דהוה בטבריא הות יתירה על דא ריבעא</strong> <small>[מידת השמינית הקדומה שהיתה בטבריא היתה יתירה על זאת</small> שאמרנו כדי <small>רבע]</small> <strong>ובה משערין רביעית של פסח,</strong> שהיו ממלאים אותה מים ומערים את תוכנה לתוך כלי מידה הנהוג עכשיו ולאחר שנתמלא זה, הרי מה שנותר בכלי ה"תמנייתא" — זוהי רביעית.
 ובענין זה <strong>אמר רב חסדא:</strong> מידת <strong>רביעית של תורה</strong> היא הנפח של <strong>אצבעים על אצבעים ברום אצבעים וחצי אצבע וחומש אצבע. כדתניא</strong> <small>[כפי ששנינו</small> בברייתא<small>]</small> בענין זה לגבי מקוה שבה נאמר: <strong>"ורחץ במים את כל בשרו"</strong> (ויקרא טו, טז), ודרשו מכאן: "כל בשרו" — <strong>שלא יהא דבר חוצץ בין בשרו למים. "במים",</strong> כלומר: המים המיוחדים ולא כל מים והם <strong>מי מקוה. "את כל בשרו" — מים</strong> בשיעור <strong>שכל גופו עולה</strong> (נכנס) <strong>בהן, וכמה הן?</strong>
## דף קט:
 <strong>אמה על אמה ברום שלש אמות, ושיערו חכמים</strong> את נפח <strong>שיעור מי מקוה</strong> זה שהוא בן <strong>ארבעים סאה.</strong>
 אגב דברים אלו שנאמרו בענין מידות <strong>אמר רב אשי: אמר לי רבין בר חיננא: שולחן של מקדש</strong> שעליו היו מניחים את לחם הפנים — <strong>של פרקים הוה</strong> <small>[היה]</small> ואפשר היה לפרקו לחלקים, <strong>דאי סלקא דעתך הדוקי הוה מיהדק</strong> <small>[שאם עולה בדעתך שמהודק היה</small> כחטיבה אחת<small>],</small> הלא שולחן מידתו היתה אמתיים אורך על אמה רוחב על אמה וחצי גובה, ואם כן <strong>אמתא באמתא היכי מטבליה</strong> <small>[אמה</small> הרוחב של השולחן <small>באמה</small> של בור המקוה <small>היאך היה מטביל אותו]</small> שהרי את השולחן היו מטבילים מדי פעם בפעם כאשר נטמא, וכיצד אפשר להטבילו במקוה ששיעורה אמה על אמה?!
 ומשיבים: <strong>מאי קושיא</strong> <small>[מה הקושיה]</small> בכך? <strong>דילמא</strong> <small>[שמא]</small> <strong>בים שעשה שלמה הוה מטביל ליה</strong> <small>[היה מטביל אותו]</small> שהוא מקוה רחב, כאמור: "ויעש את הים מוצק עשר באמה משפתו עד שפתו עגול סביב" (מלכים א' ז, כג) <strong>דתני</strong> <small>[ששנה]</small> <strong>ר' חייא: ים שעשה שלמה מחזיק</strong> בנפחו כמות מים של <strong>מאה וחמשים מקוה טהרה</strong> ובודאי אפשר היה להטביל בו אפילו כלים גדולים יותר.
 <big>א</big> במשנה שנינו שאפילו עני מישראל <strong>לא יפחתו לו מארבעה</strong> כוסות. ושואלים: <strong>היכי מתקני רבנן מידי דאתי בה לידי סכנה</strong> <small>[כיצד מתקנים חכמים דבר,</small> תקנה, <small>שיבוא בה לידי סכנה]</small> <strong>והתניא</strong> <small>[והרי שנינו</small> בברייתא<small>]:</small> <strong>לא יאכל אדם תרי</strong> <small>[שתים]</small> (מאכל במנין זוגי) <strong>ולא ישתה תרי</strong> <small>[שתים,</small> זוגות<small>]</small> <strong>ולא יקנח</strong> עצמו ב<strong>תרי</strong> <small>[שתים,</small> זוגות<small>]</small> <strong>ולא יעשה צרכיו</strong> (תשמיש) <strong>תרי</strong> <small>[שתים,</small> זוגות<small>],</small> כאשר יבואר שחששו מפני כשפים ומזיקים כשמשתמש בזוגות, ומדוע אם כן לא חששו חכמים לסכנת זוגות בתקנת ארבע כוסות אלה?
 <strong>אמר רב נחמן: אמר קרא</strong> <small>[המקרא]:</small> <strong>"ליל שמרים</strong> הוא לה'<strong>"</strong> (שמות יב, מב) ויש ללמוד מכך שהוא <strong>ליל המשומר ובא מן המזיקין</strong> מכל הסוגים ולכן אין לחשוש לנזק בלילה זה.
 <strong>רבא אמר: כוס של ברכה</strong> שמברכים על המזון בליל פסח יש בה גם מצוה נוספת שאינו רק לענין חירות והוא <strong>מצטרף לטובה</strong> למצוות ארבע כוסות <strong>ואינו מצטרף לרעה</strong> ולענין זוגות ניתן לחשוב כאילו יש רק שלש כוסות בלבד. <strong>רבינא אמר: ארבעה כסי תקינו רבנן</strong> <small>[ארבע כוסות</small> נבדלות <small>תקנו חכמים]</small> ושותה אותן <strong>דרך חירות</strong> ואינו מתחשב במה שיקרה אחר כך ולכן <strong>כל חד וחד</strong> <small>[כל אחד ואחד]</small>
## דף קי.
 <strong>מצוה באפי נפשה הוא</strong> <small>[בפני עצמה היא],</small> ומתוך כך אין זה נוגע לענין זוגות. ומעתה באים לדון בענין הדברים שנאסרו לעשותם בזוגות.
 שנינו: <strong>"לא יעשה צרכיו תרי"</strong> ושואלים: <strong>אמאי</strong> <small>[מדוע]</small> יש לחשוש כאן? הלא <strong>נמלך הוא!</strong> שאין אדם עושה זאת פעמיים בכוונה תחילה אלא נמלך לאחר מעשה וכיון שכך אינו מצטרף לזוגות! <strong>אמר אביי הכי קאמר</strong> <small>[כך אמר]</small> כך יש להבין: <strong>לא יאכל תרי</strong> <small>[שתים]</small> <strong>וישתה תרי</strong> <small>[שתים]</small> <strong>ולא יעשה צרכיו</strong> מיד לאחר מכן <strong>אפילו פעם אחת דילמא חליש ומיתרע</strong> <small>[שמא יחלש</small> בתוך כדי מעשה <small>וירע</small> מזלו<small>]</small> כיון שקודם לכן סעד בזוגות.
 <strong>תנו רבנן</strong> <small>[שנו חכמים]</small> בברייתא אחרת: אם <strong>שותה</strong> אדם <strong>כפלים</strong> (בזוגות) — <strong>דמו בראשו. אמר רב יהודה: אימתי — בזמן שלא ראה פני השוק</strong> שלא יצא מחוץ לבית בין כוס לכוס, <strong>אבל ראה פני השוק</strong> לאחר ששתה כוס ראשונה — <strong>הרשות בידו.</strong> וכעין זה <strong>אמר רב אשי: חזינא ליה</strong> <small>[ראיתי אותו]</small> את <strong>רב חנניא בר ביבי, דאכל כסא הוה נפיק וחזי אפי שוקא</strong> <small>[שעל כל כוס</small> שהיה שותה <small>היה יוצא ורואה את פני השוק].</small>
 <strong>ולא אמרן</strong> <small>[אמרנו]</small> שיש חשש בשתיית זוגות <strong>אלא</strong> כשהוא מתכוון <strong>לצאת לדרך</strong> לאחר השתייה, <strong>אבל</strong> אם נשאר <strong>בביתו — לא. אמר ר' זירא: ולישן כלצאת לדרך דמי</strong> <small>[נחשב],</small> ויש חשש סכנה שמא יחלה. <strong>אמר רב פפא: ולצאת לבית הכסא — כלצאת לדרך דמי</strong> <small>[נחשב].</small> ושואלים: וכי <strong>בביתו לא,</strong> אין חוששים לזוגות? <strong>והא רבא מני כשורי</strong> <small>[</small>היה <small>מונה את הקורות]</small> קורה כנגד כל כוס ששותה, כדי שלא ישכח וישתה זוגות.
 <strong>ואביי כי שתי חד כסא מנקיט ליה אימיה תרי כסי בתרי ידיה</strong> <small>[כאשר היה שותה כוס אחת</small> מיד <small>היתה נותנת לו אמו שתי כוסות בשתי ידיו]</small> כדי שלא ישכח וישתה רק אחת ונמצא שותה זוגות. וכן <strong>רב נחמן בר יצחק, כי הוה שתי תרי כסי</strong> <small>[כאשר היה שותה שתי כוסות]</small> <strong>מנקיט ליה שמעיה חד כסא</strong> <small>[היה נותן לו שמשו</small> מיד <small>כוס אחת</small> נוספת<small>],</small> וכאשר היה שותה <strong>חד כסא</strong> <small>[כוס אחת],</small> <strong>מנקיט ליה תרי כסי בתרי ידיה</strong> <small>[נותן לו</small> שמשו מיד <small>שתי כוסות בשתי ידיו]</small> הרי שאף בבית חוששים לזוגות! ומשיבים: <strong>אדם חשוב שאני</strong> <small>[שונה],</small> שהמזיקים נטפלים אליו וצריך להזהר בעצמו יותר.
 <strong>אמר עולא:</strong> השותה <strong>עשרה כוסות אין בהם משום</strong> חשש <strong>זוגות.</strong> ומסבירים כי <strong>עולא לטעמיה</strong> <small>[לטעמו,</small> לשיטתו<small>].</small> ש<strong>אמר עולא, ואמרי לה במתניתא תנא</strong> <small>[ויש אומרים שבברייתא</small> היא <small>שנויה]:</small> <strong>עשרה כוסות תיקנו חכמים</strong> לשתות <strong>בבית האבל</strong> בשעת סעודת ההבראה, <strong>ואי סלקא דעתך</strong> <small>[ואם עולה על דעתך]</small> לומר ש<strong>עשרה כוסות יש בהן משום זוגות —</strong> אם כן <strong>היכי קיימי רבנן ותקנו מילתא דאתי לידי סכנה</strong> <small>[איך עומדים חכמים ומתקנים דבר שיכול לבוא בו לידי סכנה]?</small> <strong>אבל תמניא</strong> <small>[שמונה]</small> אכן <strong>יש בהן משום</strong> חשש <strong>זוגות.</strong>
 <strong>רב חסדא ורבה בר רב הונא דאמרי תרוייהו</strong> <small>[שאמרו שניהם]:</small> שגם בשמונה אין לחשוש כי <strong>"שלום", לטובה — מצטרף, לרעה — לא מצטרף.</strong> שהמספר שמונה הוא לאחר המספר שבע, שהוא מספר המילים שבפסוק האחרון של ברכת כהנים "ישא ה' פניו אליך וישם לך שלום" (במדבר ו, כו) והמילה "שלום" השביעית בו אפשר לומר שתצטרף לטובה אבל לא לרעה. <strong>אבל שיתא</strong> <small>[שש]</small> אכן <strong>יש בהן משום</strong> חשש <strong>זוגות.</strong>
 <strong>רבה ורב יוסף דאמרי תרוייהו</strong> <small>[שאמרו שניהם]:</small> שגם המספר שש שהוא בא לאחר המילה החמישית בפסוק השני של ברכת כהנים <strong>"</strong>יאר ה' פניו אליך <strong>ויחנך"</strong> (במדבר ו, כה), <strong>לטובה — מצטרף לרעה — לא מצטרף. אבל ארבעה יש בהן משום</strong> חשש <strong>זוגות.</strong>
 <strong>אביי ורבא דאמרי תרוייהו</strong> <small>[שאמרו שניהם]:</small> אף בארבע אין משום זוגות, משום שהמילה השלישית שבפסוק הראשון של ברכת כהנים <strong>"</strong>יברכך ה' <strong>וישמרך"</strong> (במדבר ו, כד), <strong>לטובה — מצטרף לרעה — לא מצטרף.</strong>
 <strong>ואזדא</strong> <small>[והלך]</small> <strong>רבא</strong> בענין זה <strong>לטעמיה</strong> <small>[לטעמו,</small> לשיטתו<small>]</small> ש<strong>רבא אפקינהו לרבנן</strong> <small>[הוציא את החכמים]</small> שהיו לומדים לפניו אחרי ששתו אצלו לפעמים <strong>ארבעה כוסות</strong> ולא חשש, <strong>אף על גב דאיתזק</strong> <small>[אף על פי שניזק]</small> אחר כך <strong>רבא בר ליואי לא חש לה למילתא</strong> <small>[חשש</small> רבא <small>לדבר]</small> שמא זוגות הם שגרמו לכך, ש<strong>אמר: ההוא</strong> <small>[אותו]</small> נזק שקרה לו הוא <strong>משום דאותבן בפירקא הוה</strong> <small>[שהקשה לי בשעת הדרשה</small> לרבים <small>היה],</small> שאין ראוי לתלמיד להקשות על רבו כשהוא דורש ברבים, שמא לא יוכל להשיב ונמצא מביישו.
 <strong>אמר רב יוסף: אמר לי יוסף שידא</strong> <small>[השד]</small> <strong>אשמדאי מלכא דשידי</strong> <small>[מלך השדים]</small> <strong>ממונה הוא אכולהו זוגי</strong> <small>[על כל</small> העושים <small>זוגות]</small> <strong>ומלכא לא איקרי מזיק</strong> <small>[והמלך אינו נקרא מזיק]</small> ואין לחשוש לנזק מן השדים על ידי זוגות. <strong>איכא דאמרי לה להאי גיסא</strong> <small>[יש אומרים</small> את הדבר <small>הזה לצד זה]:</small> <strong>אדרבה, מלכא רתחנא הוא, מאי דבעי עביד</strong> <small>[מלך כעסן הוא ומה שרוצה עושה],</small> שהרי הלכה היא <strong>שהמלך פורץ גדר</strong> של יחיד <strong>לעשות לו דרך ואין מוחין בידו</strong> אם מזיק לאחרים, וכך ניתנה רשות למלך השדים להזיק.
 <strong>אמר רב פפא: אמר לי יוסף שידא</strong> <small>[השד],</small> <strong>בתרי קטלינן</strong> <small>[בשנים אנו ממיתים]</small> שאם שתה אדם שני כוסות הורגים אנו אותו, <strong>בארבעה לא קטלינן, בארבעה מזקינן</strong> <small>[בארבעה אין אנו הורגים, בארבעה מזיקים אנו].</small> והבדל נוסף: <strong>בתרי</strong> <small>[בשתים]</small> <strong>בין</strong> ששתה <strong>בשוגג בין במזיד</strong> מזיקים אנו לו, <strong>בארבעה במזיד — אין</strong> <small>[כן]</small> הריהו ניזוק על ידינו, <strong>בשוגג — לא.</strong>
 ושואלים: <strong>ואי אישתלי ואיקרי ונפק מאי תקנתיה</strong> <small>[ואם שכח והזדמן ויצא</small> החוצה לאחר ששתה זוגות <small>מה תקנתו]?</small> משיבים: <strong>לינקוט זקפא דידיה דימיניה בידא דשמאליה וזקפא דשמאליה בידא דימיניה</strong> <small>[שיטול את בוהן ידו הימנית בידו השמאלית ואת בוהן ידו השמאלית בידו הימנית]</small> <strong>ונימא הכי</strong> <small>[ויאמר כך]:</small> <strong>"אתון ואנא — הא תלתא</strong> <small>[אתם</small> הבהונות <small>ואני —</small> <small>הרי</small> אנו <small>שלושה]</small> <strong>",</strong> ואין כאן אם כן זוגות. <strong>ואי שמיע ליה דאמר אתון ואנא הא ארבעה</strong> <small>[ואם הוא שומע</small> קול <small>שאומר: אתם ואני הרי</small> אנו <small>ארבעה]</small> ויש כאן שוב זוגות, <strong>נימא ליה</strong> <small>[יאמר לו]:</small> <strong>"אתון ואנא הא חמשה</strong> <small>[אתם ואני הרי</small> אנו <small>חמישה]</small> <strong>". ואי שמיע ליה</strong> <small>[ואם ישמע ]</small> אותו קול ש<strong>אמר: "אתון ואנא הא שיתא</strong> <small>[אתם ואני הרי</small> אנו <small>ששה]</small> <strong>", נימא ליה</strong> <small>[יאמר לו]:</small> <strong>"אתון ואנא הא שבעה</strong> <small>[אתם ואני הרי שבעה]</small> <strong>".</strong> מסופר: <strong>הוה עובדא עד מאה וחד ופקע שידא</strong> <small>[היה מעשה</small> שכך מנה לו לשד <small>עד מאה ואחד ופקע השד</small> מרוב כעס<small>].</small>
 <strong>אמר אמימר: אמרה לי רישתינהי</strong> <small>[גבירתן]</small> של ה<strong>נשים</strong> ה<strong>כשפניות: האי מאן דפגע בהו</strong> <small>[מי שפוגע בהן]</small> <strong>בנשים כשפניות, נימא הכי</strong> <small>[יאמר כך]</small> השבעה זו: <strong>"חרי חמימי בדיקולא בזייא לפומייכו נשי דחרשייא</strong> <small>[צואה חמה בסלי תמרים קרועים לפיכן נשים מכשפות],</small> <strong>קרח קרחייכי</strong> <small>[ימרטו שערותיכם],</small> שאתן עושות בהן כישוף, <strong>פרח פרחייכי</strong> <small>[</small>ישא הרוח <small>ויפריח את הפירורים]</small> שאתן מכשפות בהן,
## דף קי:
 <strong>איבדור תבלונייכי</strong> <small>[התפזרו תבלינים שלכן]</small> המשמשים לכשפים, <strong>פרחא זיקא למוריקא חדתא דנקטיתו</strong> <small>[נשא הרוח את הכרכום החדש שאתן מחזיקות]</small> <strong>נשים כשפניות</strong> כדי לכשף בו<small>,</small> <strong>אדחנני וחננכי</strong> <small>[עד שחסו עלי</small> מן השמים <small>וחסתן עלי]</small> <strong>לא אתיתי לגו</strong> <small>[הייתי מגיע לכאן],</small> <strong>השתא דאתיתי לגו קרחנני וחננכי</strong> <small>[כיון שהגעתי לכאן נתקררו רחמיכן עלי ותהא לכן חנינה]</small>.
 בענין זוגות אמרו, כי <strong>במערבא</strong> <small>[בארץ ישראל]</small> <strong>לא קפדי אזוגי</strong> <small>[היו מקפידים על זוגות]</small> ולא היו חוששים כלל לכך. <strong>רב דימי מנהרדעא קפיד</strong> <small>[היה מקפיד]</small> בזוגות <strong>אפילו ארושמא דחביתא</strong> <small>[על סימנים</small> שהיו מסמנים <small>על החבית]</small> שלא יעשו סימנים בזוגות. מסופר: <strong>הוה עובדא ופקע חביתא</strong> <small>[היה מעשה ופקעה החבית]</small> שהיה בה סימון כזה של זוגות. ומסכמים: <strong>כללא דמילתא, כל דקפיד — קפדי בהדיה</strong> <small>[כללו של דבר: כל שמקפיד</small> על זוגות <small>—</small> <small>מקפידים</small> המזיקים <small>עליו],</small> <strong>ודלא קפיד לא קפדי בהדיה</strong> <small>[ומי שאינו מקפיד אין מקפידים עליו].</small> ומעירים: <strong>ומיהו למיחש מיבעי</strong> <small>[ומכל מקום, לחשוש צריך]</small> שלא יסכן עצמו ולא יעשה כן לכתחילה.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: שתי ביצים, ושתי אגוזין, שתי קישואין</strong> ועוד <strong>דבר אחר — הלכה למשה מסיני</strong> כלומר מסורת היא שהם מזיקים בזוגות. ואולם <strong>מסתפקא להו לרבנן מאי ניהו</strong> <small>[והיה מסופק להם לחכמים מהו אותו]</small> <strong>דבר אחר</strong> שלא נתפרש, <strong>וגזור רבנן בכולהו זוגי</strong> <small>[ו</small>לפיכך <small>גזרו חכמים</small> לחשוש <small>בכל הזוגות],</small> <strong>משום</strong> אותו <strong>דבר אחר.</strong>
 ומעירים: <strong>והא דאמרן</strong> <small>[וזה שאמרנו]</small> קודם <strong>עשרה, תמניא, שיתא</strong> <small>[שמונה, ששה],</small> <strong>ארבעה,</strong> שכל אלו <strong>אין בהן משום זוגי</strong> <small>[זוגות]</small> <strong>לא אמרן</strong> <small>[אמרנו]</small> זאת <strong>אלא לענין מזיקין</strong> שאינם מזיקים בשל זוגות אלה. <strong>אבל לענין כשפים אפילו טובא נמי חיישינן</strong> <small>[ביותר</small> ממספר זה <small>גם כן חוששים אנו],</small> שמי שעשה דבר בזוגות (אף בעשרה, שמונה, ששה וארבעה) — כשפים יכולים לחול עליו.
 <strong>כי הא דההוא גברא דגרשה לדביתהו אזיל אינסבה לחנואה</strong> <small>[כמו זה</small> שאירע, <small>אדם אחד שגרש את אשתו, הלכה</small> היא <small>והתחתנה עם החנוני]</small> שהיה מוכר בין השאר יין בחנותו, <strong>כל יומא הוה אזיל ושתי חמרא</strong> <small>[יום היה הולך ושותה יין]</small> באותו מקום <strong>הוה קא עבדא ליה</strong> <small>[היתה עושה לו]</small> <strong>כשפים, ולא קא מהניא לה ביה</strong> <small>[היתה מועילה לו</small> להזיקו<small>]</small> <strong>משום דהוה מזדהר בנפשיה בזוגא</strong> <small>[שהיה נזהר בעצמו מזוגות].</small>
 <strong>יומא חד אשתי טובא</strong> <small>[יום אחד שתה הרבה]</small> <strong>ולא הוה ידע</strong> <small>[היה יודע]</small> <strong>כמה שתי</strong> <small>[</small>הוא <small>שותה].</small> <strong>עד שיתסר הוה צייל ואיזדהר בנפשיה</strong> <small>[שש עשרה</small> כוסות <small>היתה</small> דעתו <small>צלולה</small> והיה <small>נזהר בעצמו],</small> <strong>מכאן ואילך לא הוה צייל</strong> <small>[היה צלול]</small> <strong>ולא איזדהר בנפשיה</strong> <small>[נזהר בעצמו],</small> <strong>ואפיקתיה בזוגא</strong> <small>[והוציאה אותו בזוגות]</small> גרמה שיצא לאחר ששתה מספר זוגי של כוסות. <strong>כי הוה אזיל, גס ביה ההוא טייעא</strong> <small>[כשהלך</small> ברחוב <small>פגש בו ערבי אחד],</small> <strong>אמר ליה</strong> <small>[לו]:</small> <strong>גברא קטילא</strong> <small>[אדם הרוג]</small> <strong>הוא דאזיל הכא</strong> <small>[</small>זה <small>שהולך כאן],</small> שראה שכשפים שולטים בו. <strong>אזיל חבקיה לדיקלא</strong> <small>[הלך</small> ומרוב בהלה <small>חבק דקל</small> להשען בו<small>]</small> <strong>צווח דיקלא</strong> <small>[יבש הדקל]</small> מכוח הכישוף <strong>ופקע הוא.</strong>
 <strong>אמר רב עוירא:</strong> האוכל משתי <strong>קערות</strong> או שאוכל שני <strong>ככרות</strong> לחם <strong>אין בהם משום זוגות.</strong> וביתר הרחבה: <strong>כללא דמילתא</strong> <small>[כללו של דבר]:</small> <strong>כל שגמרו בידי אדם</strong> בין שהוא כלי או מאכל מתוקן <strong>אין בהן משום זוגות.</strong> אם <strong>גמרו בידי שמים</strong> — <strong>במילי מיני דמיכל חיישינן</strong> <small>[בדברים</small> שהם <small>מיני מאכל חוששים אנו].</small>
 ועוד, <strong>חנות</strong> כלומר האוכל או שותה בחנות — <strong>אין בהן משום</strong> חשש <strong>זוגות,</strong> שאין זו דרך קביעות. <strong>נמלך</strong> לאחר שאכל או שתה מספר שאינו זוגי להוסיף עוד אחת אבל לא נתכוון מתחילה לזוגות — <strong>אין בהם משום זוגות. אורח</strong> השותה, או האוכל בבית של אחר — <strong>אין בו משום זוגות,</strong> שהרי לא הוא קובע מה ישתה אלא בעלי הבית. <strong>אשה — אין בה</strong> (באכילתה, או בשתייתה) <strong>משום</strong> חשש <strong>זוגות</strong> שאין המזיקים מקפידים. <strong>ואי</strong> <small>[ואם]</small> <strong>אשה חשובה</strong> היא — <strong>חיישינן</strong> <small>[חוששים אנו].</small>
 <strong>אמר רב חיננא בריה</strong> <small>[בנו]</small> של <strong>רב יהושע: איספרגוס</strong> (משקה העשוי מיין מבוסם בתבלינים) והיו רגילים לשתותו בבוקר — <strong>מצטרף לטובה</strong> כדי להוציא מכלל זוגות אם מספר הכוסות בלעדיו זוגי, <strong>ואין מצטרף לרעה</strong> כשמספר הכוסות בלעדיו אינו זוגי.
 <strong>אמר רבינא משמיה</strong> <small>[משמו]</small> של <strong>רבא: זוגי — לחומרא</strong> <small>[להחמיר],</small> כלומר, אם ספק בידו אם גמר בזוגות ישתה כוס נוספת. <strong>ואמרי ליה</strong> <small>[ויש אומרים]:</small> <strong>זוגי</strong> <small>[זוגות] —</small> <strong>לקולא</strong> <small>[להקל],</small> שלא יוסיף עוד, שמא על ידי כך ימצא שותה בזוגות. <strong>אמר רב יוסף: תרי דחמרא וחד דשיכרא</strong> <small>[שתי כוסות</small> של <small>יין</small> וכוס <small>אחת של שיכר]</small> — <strong>לא מצטרף, תרי דשיכרא וחד דחמרא</strong> <small>[שתי</small> כוסות של <small>שיכר ואחת של יין]</small> — <strong>מצטרף.</strong>
 <strong>וסימניך</strong> לזכור את הדבר, המשנה בדיני טומאה שנאמר בה, <strong>זה הכלל: כל המחובר לו מן החמור ממנו — טמא,</strong> ואם מחובר לו <strong>מן הקל ממנו — טהור,</strong> שאם חיבר לדבר המקבל טומאה רק בשיעור גדול (והוא לכן "קל") דבר המקבל טומאה אף בשיעור קטן (שהוא "חמור") — הריהם יחד מצטרפים לשיעור הגדול. ואף כאן, כיון שיין חמור, כלומר חשוב מן השיכר, הריהו מצטרף לשיכר ולא להיפך.
 <strong>אמר רב נחמן אמר רב: תרי קמא תכא וחד אתכא — מצטרפי</strong> <small>[שתי</small> כוסות <small>לפני</small> שמביאים את <small>השולחן</small> לאכול, <small>ואחד על השולחן —</small> <small>מצטרפות]</small> לכך שלא ייחשבו כזוגות, אבל <strong>חד מקמי תכא ותרי אתכא</strong> <small>[אחת לפני השולחן ושתים על השולחן] —</small> <strong>לא מצטרפין</strong> <small>[מצטרפות],</small> ואלו שעל השולחן נחשבות כזוגות.
 <strong>מתקיף לה</strong> <small>[מקשה על כך]</small> <strong>רב משרשיא: אטו אנן לתקוני תכא קא בעינן</strong> <small>[וכי אנחנו לתקן את השולחן אנחנו צריכים]?</small> <strong>לתקוני גברא בעינן</strong> <small>[לתקן את האיש אנו צריכים],</small> כדי שישתה, <strong>וגברא קא מיתקן וקאי</strong> <small>[והאדם מתוקן ועומד]</small> שהרי שתה שלוש כוסות.
 <strong>אלא אמר רב משרשייא: דכולי עלמא תרי אתכא וחד לבתר תכא</strong> <small>[לדעת הכל, שתים על השולחן ואחת לאחר השולחן] —</small> <strong>לא מצטרפי</strong> <small>[מצטרפות].</small> <strong>כי ההיא</strong> <small>[כאותו]</small> <strong>מעשה</strong> שהיה אצל <strong>רבה בר נחמני</strong> ( ב"מ פו, א ), באדם ששתה זוגות וניזק, שאמר רבה שישתה כוס שלישית אבל הורה להחזיר את השולחן ושישתה לידו, משמע שבלא זה אינן מצטרפות.
 <strong>אמר רב יהודה אמר שמואל: כל</strong> מין משקה שהוא <strong>מזוג — מצטרף</strong> למנין,
## דף קיא.
 <strong>חוץ מן המים</strong> שאם מזג מים במים, אין הם נחשבים כמזוגים ואינם מצטרפים לזוגות. <strong>ור' יוחנן אמר: אפילו מים</strong> מצטרפים למנין. <strong>אמר רב פפא: לא אמרן</strong> <small>[אמרנו]</small> דבר זה במים, <strong>אלא חמימי לגו קרירי, וקרירי לגו חמימי</strong> <small>[</small>מים <small>חמים בתוך קרים ו</small>מים <small>קרים בתוך חמים]</small> הם הנחשבים כמזוגים, <strong>אבל חמימי לגו חמימי, וקרירי לגו קרירי</strong> <small>[</small>מים <small>חמים בתוך חמים ו</small>מים <small>קרים בתוך קרים] —</small> <strong>לא</strong> נחשבים כמזוגים לדעת הכל.
 כיון שדובר בסגולות שונות ובחשש כשפים מביאים עוד דברים בנושא זה. <strong>אמר ריש לקיש: ארבעה דברים העושה אותן דמו בראשו ומתחייב בנפשו</strong> מחמת רוח רעה השורה עליו. <strong>אלו הן: הנפנה</strong> לצרכיו במקום ש<strong>בין דקל לכותל והעובר בין שני דקלים, והשותה מים שאולין, והעובר על מים שפוכין, ואפילו שפכתו אשתו בפניו.</strong>
 ומבארים: <strong>הנפנה בין דקל לכותל — לא אמרן אלא דלית ליה</strong> <small>[שאין לו]</small> ביניהם מקום מעבר ברוחב <strong>ארבע אמות, אבל</strong> אם <strong>אית ליה</strong> <small>[יש לו]</small> <strong>ארבע אמות לית לן בה</strong> <small>[אין לנו בה]</small> חשש, שהרי יש למזיקים די מקום לעבור בו ואין הוא פוגע במקום המעבר שלהם. וגם <strong>כי לית ליה</strong> <small>[כאשר אין לו]</small> שטח של <strong>ארבע אמות, לא אמרן</strong> <small>[אמרנו]</small> <strong>אלא דליכא</strong> <small>[שאין]</small> למזיקים <strong>דירכא אחרינא</strong> <small>[דרך אחרת]</small> אלא זו, <strong>אבל</strong> אם <strong>איכא דירכא אחרינא</strong> <small>[יש</small> להם <small>דרך אחרת]</small> <strong>— לית לן בה</strong> <small>[אין לנו בה]</small> כל חשש.
 <strong>והעובר בין שני דקלים לא אמרן</strong> <small>[אמרנו]</small> חשש זה <strong>אלא דלא פסקינהו</strong> <small>[שלא פסקתם,</small> עברה ביניהם<small>]</small> <strong>רשות הרבים. אבל</strong> אם <strong>פסקינהו</strong> <small>[פסקתם,</small> עברה ביניהם<small>]</small> <strong>רשות הרבים — לית לן בה</strong> <small>[אין לנו בה]</small> חשש, שהרי במקום שיש רבים אינם רשאים להזיק כלל. ו<strong>השותה מים שאולין לא אמרן</strong> <small>[לא אמרנו]</small> ששורה עליהם רוח רעה <strong>אלא דשיילינהו</strong> <small>[ששאל אותם]</small> <strong>קטן, אבל</strong> אם שאל אותם <strong>גדול — לית לן בה</strong> <small>[אין לנו בה]</small> חשש.
 <strong>ואפילו שיילינהו</strong> <small>[שאל אותם]</small> <strong>קטן, נמי לא אמרן</strong> <small>[גם כן לא אמרנו]</small> <strong>אלא</strong> כששואל אותם <strong>בשדה,</strong> ש<strong>לא שכיחי</strong> [<small>מצויים]</small> מים, <strong>אבל בעיר דשכיחי</strong> <small>[ש</small>המים <small>מצויים]</small> <strong>לית לן</strong> <small>[אין לנו]</small> <strong>בה</strong> חשש. <strong>ואפילו בשדה נמי לא אמרן</strong> <small>[גם כן לא אמרנו]</small> <strong>אלא מיא</strong> <small>[</small>ששאל <small>מים],</small> <strong>אבל חמרא ושיכרא</strong> <small>[יין ושיכר] —</small> <strong>לית לן</strong> <small>[אין לנו]</small> <strong>בה</strong> חשש.
 <strong>והעובר על מים שפוכין — לא אמרן</strong> <small>[אמרנו]</small> חשש בזה, <strong>אלא</strong> ש<strong>לא אפסקינהו בעפרא</strong> <small>[פסקן,</small> פיזר עליהן, <small>בעפר]</small> <strong>ולא תף בהו רוקא</strong> <small>[ירק בהם רוק]</small> <strong>אבל אפסקינהו בעפרא</strong> <small>[הפסיק אותם בעפר]</small> <strong>או תף בהו רוקא</strong> <small>[ירק בהם רוק] —</small> <strong>לית לן</strong> <small>[אין לנו]</small> <strong>בה</strong> חשש. <strong>ולא אמרן</strong> <small>[אמרנו]</small> חשש זה <strong>אלא</strong> כש<strong>לא עבר עלייהו שימשא</strong> <small>[עליהם השמש]</small> כלומר בלילה, <strong>ולא עבר עלייהו שיתין ניגרי</strong> <small>[עליהן שישים פסיעות]</small> של אנשים שעברו במקום, <strong>אבל</strong> אם <strong>עבר עלייהו שימשא ועבר עלייהו שיתין ניגרי</strong> <small>[עליהם השמש ועברו עליהם שישים פסיעות]</small> — <strong>לית לן בה</strong> <small>[אין לנו בכך]</small> חשש. <strong>ולא אמרן</strong> <small>[אמרנו]</small> חשש זה <strong>אלא</strong> כש<strong>לא רכיב חמרא</strong> <small>[רוכב על החמור]</small> <strong>ולא סיים מסני</strong> <small>[נועל מנעלים]</small> <strong>אבל רכיב חמרא וסיים מסני — לית לן בה</strong> <small>[רוכב על חמור או נועל מנעלים אין לנו בה]</small> חשש.
 ומעירים: <strong>והני מילי</strong> <small>[ודברים אלה]</small> שאמרנו שמבטלים את החשש הם דווקא <strong>היכא דליכא למיחש</strong> <small>[מקום שאין לחשוש</small> בו<small>]</small> <strong>לכשפים</strong> שמישהו מעונין לעשות לו מתוך כוונה תחילה, <strong>אבל היכא דאיכא למיחש</strong> <small>[במקום שיש לחשוש]</small> <strong>לכשפים, אף על גב דאיכא כל הני — חיישינן</strong> <small>[אף על פי שיש</small> את <small>כל אלה חוששים אנו].</small> כ<strong>ההוא גברא דרכיב חמרא וסיים מסני, וגמוד מסאניה וצוו כרעיה</strong> <small>[כמו</small> המעשה <small>באדם אחד שרכב על חמור והיה נעול מנעלים</small> ועבר על אותם המים <small>ונתכווצו המנעלים ויבשו רגליו].</small>
 ועוד בענין זה <strong>תנו רבנן</strong> <small>[שנו חכמים]:</small> <strong>שלשה אין ממצעין</strong> שמקפידים שלא ימצאו בין שני אנשים ההולכים בדרך ואף <strong>לא מתמצעין</strong> שאין הולכים בין שנים מהם. <strong>ואלו הן: הכלב והדקל והאשה. ויש אומרים: אף החזיר, ויש אומרים: אף הנחש,</strong> שכל אלה קשים לכשפים.
 ושואלים: <strong>ואי</strong> <small>[ואם]</small> <strong>ממצעין מאי תקנתיה</strong> <small>[מה תקנתו]</small> כדי שלא ינזק? <strong>אמר רב פפא: נפתח</strong> <small>[שיפתח]</small> בפסוק המתחיל במילה <strong>"אל" ונפסיק</strong> <small>[ויגמור]</small> בפסוק המסיים במילה <strong>"אל"</strong> — "אל מוציאם ממצרים... כי לא נחש ביעקב ולא קסם בישראל כעת יאמר ליעקב וישראל מה פעל אל" (במדבר כג, כב — כג), שיש בתוכנו משום ביטול הכשפים, 
 <strong>אי נמי</strong> <small>[או גם כן]</small> <strong>נפתח</strong> <small>[שיפתח]</small> בפסוק המתחיל במילה <strong>"לא" ונפסיק</strong> <small>[ויגמור]</small> באותו פסוק המסתיים במילה <strong>"לא"</strong> — "לא איש אל ויכזב ובן אדם ויתנחם ההוא אמר ולא יעשה ודבר ולא יקימנה" (במדבר כג, יט).
 וכן, <strong>הני בי תרי דמצעא להו אשה נדה</strong> <small>[אותם שנים שממוצעת,</small> עוברת, ביניהם <small>אשה נדה],</small> <strong>אם</strong> ב<strong>תחלת נדתה היא — הורגת,</strong> כלומר, גורמת שייהרג <strong>אחד מהן, אם</strong> ב<strong>סוף נדתה היא</strong> אינה הורגת, אבל <strong>מריבה עושה ביניהן. מאי תקנתיה? נפתח ב"אל" ונפסיק ב"אל"</strong> כאמור.
 ועוד: <strong>הני תרי נשי דיתבן בפרשת דרכים, חדא בהאי גיסא דשבילא וחדא באידך גיסא, ומכוונן אפייהו להדדי — ודאי בכשפים עסיקן</strong> <small>[אותן שתי נשים היושבות בפרשת דרכים, אחת בצד זה של השביל ואחת בצד זה ומכוונות פניהן זו לזו ודאי בכשפים הן עוסקות].</small> <strong>מאי תקנתיה</strong> <small>[מה תקנתו]</small> של עובר הדרך? <strong>אי איכא דירכא אחרינא</strong> <small>[אם יש דרך אחרת] —</small> <strong>ליזיל בה</strong> <small>[שילך בה].</small> <strong>ואי ליכא דירכא אחרינא</strong> <small>[ואם אין דרך אחרת],</small> <strong>אי איכא איניש אחרינא בהדיה</strong> <small>[אם יש אדם אחר עמו]</small> <strong>— נינקטו לידייהו בהדי הדדי וניחלפו</strong> <small>[שיחזיקו לידיהם ביחד ויחלפו]</small> זה עם זה. <strong>ואי ליכא איניש אחרינא</strong> <small>[ואם אין אדם אחר]</small> <strong>נימא הכי</strong> <small>[שיאמר כך]:</small> <strong>"אגרת אזלת אסיא בלוסיא,</strong> שהם שמות שדים שעוסקות עימם נשים, <strong>מתקטלא בחיק קבל</strong> <small>[נהרגים על ידי החיצים]</small><strong>".</strong>
 ועוד נאמר בענין זה: <strong>האי מאן דפגע באיתתא בעידנא דסלקא</strong> <small>[מי שפוגש אשה בזמן שהיא עולה]</small> <strong>מטבילת מצוה</strong> שטובלת לאחר זמן נדתה, <strong>אי איהו קדים ומשמש — אחדא ליה לדידיה רוח זנונים</strong> <small>[אם הוא מקדים ומשמש</small> מטתו עם אשה <small>אוחזת אותו רוח זנונים],</small> <strong>אי איהי קדמה ומשמשה — אחדא לה לדידה רוח זנונים</strong> <small>[אם היא מקדימה ומשמשת</small> מטתה <small>אוחזת אותה רוח זנונים].</small> <strong>מאי תקנתיה</strong> <small>[מה תהא תקנתו]?</small> <strong>לימא הכי</strong> <small>[שיאמר כך]:</small> <strong>"שפך בוז על נדיבים ויתעם בתהו לא דרך"</strong> (תהילים קז, מ).
 <strong>אמר רב יצחק מאי דכתיב</strong> <small>[מהו שנאמר]:</small> <strong>"גם כי אלך בגיא צלמות לא אירא רע כי אתה עמדי"</strong> (תהילים כג, ד), כוונתו: <strong>זה הישן בצל דקל יחידי</strong> שאין דקל אחר סמוך לו, <strong>ובצל לבנה,</strong> שאף שהוא נמצא במצב מסוכן בכל זאת כיון שבוטח בה' איננו חושש. ומסייגים: <strong>ובצל דקל יחידי, לא אמרן אלא דלא נפיל טולא דחבריה עילויה</strong> <small>[אין אנו אומרים</small> זאת <small>אלא כשלא נפל צל</small> דקל <small>חבירו עליו]</small> <strong>אבל נפל טולא דחבריה עילויה</strong> <small>[אבל נפל צל</small> דקל <small>חבירו עליו] —</small> <strong>לית לן בה</strong> <small>[אין לנו בה]</small> חשש.
 ושואלים: <strong>אלא הא דתניא</strong> <small>[זה ששנינו</small> בברייתא<small>]:</small> <strong>הישן בצל דקל יחידי בחצר, והישן בצל לבנה דמו בראשו היכי דמי</strong> <small>[כיצד</small> בדיוק <small>הדבר]?</small> <strong>אי לימא דלא נפל טולא דחבריה עילויה —</strong> <small>[אם תאמר שלא נפל צל חברו עליו],</small> אם כן <strong>אפילו בשדה נמי</strong> <small>[אפילו בשדה גם כן]</small> ניזוק? <strong>אלא לאו שמע מינה</strong> <small>[האם לא תלמד מכאן]:</small> ש<strong>בחצר — אף על גב דנפיל טולא דחבריה עילויה</strong> <small>[אף על פי שנפל צל חברו עליו]</small> מסוכן הוא?! ומסכמים: <strong>שמע מינה</strong> <small>[</small>אכן אפשר <small>ללמוד מכאן]</small> שכן הוא.
 <strong>ובצילה של לבנה — לא אמרן</strong> שהדבר מסוכן <strong>אלא</strong> בתחילת החודש שאז הלבנה זורחת במזרח ולכך צילה <strong>במערבה</strong> <small>[במערב],</small> <strong>אבל</strong> בסוף החודש כשהלבנה זורחת במערב ולכך צילה <strong>במדינחא</strong> <small>[למזרח]</small> <strong>— לית לן בה</strong> <small>[אין לנו בכך]</small> חשש.
## דף קיא:
 עוד נאמר בענין חשש היזק: <strong>האי מאן דמפני אגירדא דדיקלא</strong> <small>[מי שנפנה</small> לצרכיו <small>על גדם של דקל] —</small> <strong>אחדא ליה לדידיה רוח פלגא</strong> <small>[אוחזת אותו רוח מחלה].</small> <strong>והאי מאן דמצלי רישיה אגירדא דדיקלא</strong> <small>[מי שמניח ראשו על גדם של דקל]</small> <strong>— אחדא ליה רוח צרדא</strong> <small>[אוחזת אותו רוח של כאב חצי הראש]</small> (מיגרנה). <strong>האי מאן דפסעי אדיקלא</strong> <small>[מי שפוסע על דקל],</small> <strong>אי מיקטל</strong> <small>[אם נקצץ</small> הדקל<small>]</small> — <strong>קטיל</strong> <small>[יהרג].</small> <strong>אי איעקר</strong> <small>[אם נעקר</small> הדקל<small>]</small> <strong>—</strong> הרי גם הוא <strong>מיעקר ומיית</strong> <small>[יעקר וימות].</small> ומעירים: <strong>הני מילי</strong> <small>[דברים אלה]</small> אמורים באופן ש<strong>לא מנח כרעיה עילויה</strong> <small>[מניח רגליו עליו],</small> <strong>אבל</strong> אם <strong>מנח כרעיה עילויה —</strong> <small>[מניח רגליו עליו]</small> <strong>לית לן בה</strong> <small>[אין לנו בה]</small> חשש.
 עוד אמרו בענין הצל: <strong>חמשה</strong> מיני <strong>טולי הוי</strong> <small>[צל</small> מסוכנים <small>הם]:</small> <strong>טולא דדיקלא יחידא</strong> <small>[צל דקל יחיד],</small> <strong>טולא דכנדא</strong> <small>[צל</small> האילן הקרוי <small>כנדא],</small> <strong>טולא דפרחא</strong> <small>[צל הצלף],</small> <strong>טולא</strong> <small>[צל]</small> האילן ששמו <strong>זרדתא. איכא דאמרי</strong> <small>[יש אומרים]:</small> <strong>אף טולא דארבא, וטולא דערבתא</strong> <small>[צל של אניה וצל של ערבה].</small> <strong>כללא דמילתא</strong> <small>[כללו של דבר]:</small> <strong>כל</strong> אילן <strong>דנפיש ענפיה</strong> <small>[שמרובים ענפיו] —</small> <strong>קשי טוליה</strong> <small>[קשה</small> מסוכן להיות ב<small>צילו],</small>
 <strong>וכל</strong> אילן <strong>דקשי סילויה</strong> <small>[שקשה העץ שלו] —</small> <strong>קשי טוליה</strong> <small>[קשה הצל שלו],</small> <strong>לבר</strong> <small>[מחוץ]</small> לעץ הקרוי <strong>מכרו משא, אף על גב דקשי סילויה לא קשי טוליה</strong> <small>[אף על פי שקשה עצו לא קשה צלו],</small> <strong>דאמרה לה שידא לברה</strong> <small>[שאמרה לה השידה לבנה]</small> <strong>פירחי נפשיך מכרו משא, דאיהו הוא דקטיל לאבוך, וקטיל לדידיה</strong> <small>[עזבי את</small> העץ <small>כרו משא משום שהוא זה שהרג את אביך והרג את עצמו]</small> שאילן זה מזיק לשדים. <strong>אמר רב אשי: חזינא לרב כהנא דפריש מכולהו טולי</strong> <small>[ראיתי את רב כהנא שהיה פורש מכל</small> מיני <small>צל].</small>
 ומעירים: <strong>בי פרחי</strong> <small>[</small>מזיקים הנמצאים <small>ליד הצלף]</small> נקראים — <strong>רוחי. דבי זרדתא</strong> <small>[</small>אלה <small>שליד הזרדים]</small> קרואים <strong>— שידא</strong> <small>[שדים]</small> <strong>דבי איגרי</strong> <small>[</small>אלה המצויים <small>בגגות]</small> קרויים — <strong>רישפי</strong> <small>[רשפים].</small> ושואלים: <strong>למאי נפקא מינה</strong> <small>[</small>למה, <small>מה יוצא מכאן,</small> למעשה<small>]?</small> <strong>—</strong> לענין <strong>קמיעא</strong> <small>[קמיע]</small> אם כותבים קמיע למי שניזוק באחד מהם צריך לדעת מה שם המזיק שהזיקו.
 ומעירים: <strong>דבי פרחי —</strong> <small>[</small>המזיק שנמצא <small>ליד הצלף]</small> הוא <strong>בריה שאין לה עינים. למאי נפקא מינה —</strong> <small>[למה</small>, מה <small>יוצא מכאן</small> למעשה<small>]</small> — לענין <strong>לגזוזי לה</strong> <small>[בריחה ממנה].</small> מסופר: <strong>זימנא חדא הוה אזיל צורבא מרבנן לאפנויי לבי פרחי</strong> <small>[פעם אחת הלך תלמיד חכם</small> אחד <small>להפנות</small> לצרכיו <small>ליד הצלף]</small> <strong>שמע דקא אתא עילויה, וגזי לה</strong> <small>[שמע</small> שהמזיק <small>בא עליו וברח ממנו].</small> <strong>כי אזלא</strong> <small>[כאשר הלכה</small> הרוח הרעה<small>]</small> <strong>חבקיה לדיקלא</strong> <small>[החזיק בדקל]</small> ונתקל בו המזיק <small>—</small> <strong>צווח דיקלא</strong> <small>[יבש הדקל]</small> <strong>ופקעה היא</strong> המזקת.
 <strong>פרחא דבי זרדתא</strong> <small>[</small>אותם <small>המזיקים</small> הנמצאים <small>בזרדים] —</small> קרויים <strong>שידי</strong> <small>[שדים]</small> ומעירים: <strong>הא זרדתא דסמיכה למתא</strong> <small>[אותו זרד שסמוך לעיר] —</small> <strong>לא פחתא משיתין שידי</strong> <small>[אינו</small> מכיל <small>פחות מששים שדים].</small> ושואלים: <strong>למאי נפקא מינה</strong> <small>[מה יוצא</small> מסיפור <small>זה]?</small> ומשיבים: <strong>למיכתב לה קמיעא</strong> <small>[לכתוב לה קמיע</small> למספר זה<small>].</small>
 כמסופר: <strong>ההוא בר קשא דמתא דאזיל וקאי גבי זרדתא, דהוה סמיך למתא</strong> <small>[אותו מושל העיר שהיה הולך ועומד ליד</small> אילן <small>הזרדתא שהיה סמוך לעיר],</small> <strong>עלו ביה שיתין שידי ואיסתכן</strong> <small>[עלו עליו ששים שדים והסתכן].</small> <strong>אתא לההוא מרבנן דלא ידע דזרדתא דשיתין שידי היא, כתב לה קמיע לחדא שידא</strong> <small>[בא לתלמיד חכם</small> אחד <small>שלא ידע שזרדתא</small> כזו <small>של ששים שדים היא, וכתב לו קמיע לשד אחד].</small> אותו אדם <strong>שמע דתלו חינגא בגויה, וקא משרו הכי</strong> <small>[כאילו עושים חגיגה בתוכו ושרים</small> השדים <small>כך]:</small> <strong>סודריה דמר כי צורבא מרבנן</strong> <small>[סודרו של אדוני כמו של תלמיד חכם],</small> <strong>בדיקנא ביה במר דלא ידע</strong> <small>[בדקנו את אדוני ואינו יודע]</small> להגיד <strong>"ברוך"</strong> ברכה על לבישת הסודר, שהיו השדים מלעיגים שתלמיד חכם זה אינו יודע כיצד לכתוב בקמיע. <strong>אתא ההוא מרבנן דידע דזרדתא שיתין שידי הוה</strong> <small>[בא אחד החכמים שידע שזרדתא היא</small> בת <small>ששים שדים]</small> ו<strong>כתב לה קמיעא דשיתין שידי</strong> <small>[קמיע של ששים שדים],</small> <strong>שמע דקא אמרו</strong> <small>[שמע שאומרים]:</small> <strong>פנו מנייכו מהכא</strong> <small>[פנו את חפציכם מכאן].</small>
 ועוד בעניני מזיקים: <strong>קטב מרירי,</strong> הנזכר במקרא — <strong>תרי קטבי הוו</strong> <small>[שני</small> מיני <small>קטב היו],</small> <strong>חד מקמי טיהרא, וחד מבתר טיהרא</strong> <small>[אחד</small> הבא <small>לפני הצהרים ואחד אחר הצהרים]</small> <strong>דמקמי טיהרא</strong> <small>[זה שלפני צהרים] —</small> <strong>"קטב מרירי" שמו ומיחזי בי כדא דכמכא והדר ביה בחשא</strong> <small>[והוא נראה בכד של כותח</small> שהולך <small>ומתגלגל בתוכו].</small> ואילו של <strong>בתר טיהרא — "קטב ישוד צהרים" שמו, ומיחזי בי קרנא דעיזא והדר ביה כנפיא</strong> <small>[ונראה בתוך קרן העז ומתגלגל בו כמו נפה].</small>
 מסופר: <strong>אביי הוה שקיל ואזיל</strong> <small>[היה הולך]</small> ברחוב, <strong>ואזיל</strong> <small>[והיה הולך]</small> <strong>רב פפא מימיניה</strong> <small>[מימינו]</small> <strong>ורב הונא בריה</strong> <small>[בנו]</small> של <strong>רב יהושע משמאליה</strong> <small>[משמאלו].</small> <strong>חזייה לההוא קטב מרירי דקא אתי לאפיה דשמאליה</strong> <small>[ראה את אותו קטב מרירי שהוא בא לפניו לצד שמאלו]</small> <strong>אהדרא</strong> <small>[החזיר]</small> <strong>לרב פפא לשמאליה</strong> <small>[לשמאלו],</small> <strong>ולרב הונא בריה דרב יהושע לימיניה</strong> <small>[לימינו]</small> <strong>אמר ליה</strong> <small>[לו]</small> <strong>רב פפא</strong> לאביי: <strong>אנא מאי שנא</strong> <small>[אני במה שונה</small> אני<small>]</small> ש<strong>לא חשש לי</strong> רבי שאנזק? <strong>אמר ליה</strong> <small>[לו]</small> אביי: <strong>את שעתא קיימת לך</strong> <small>[אתה השעה עומדת לך]</small> שעשיר ובן מזל אתה, ומן הסתם לך לא יזיקו.
 ומעירים: <strong>מחד בתמוז עד שיתסר ביה</strong> <small>[מאחד בתמוז עד ששה עשר בו] —</small> <strong>ודאי שכיחי</strong> <small>[מצויים הם]</small> המזיקים הללו, <strong>מכאן ואילך — ספק שכיחי</strong> <small>[מצויים]</small> <strong>ספק לא שכיחי</strong> <small>[אינם מצויים].</small> <strong>ומשתכחי בטולי דחצבא דלא חצב גרמידא</strong> <small>[ונמצאים בצילו של חצב שלא גדל אמה]</small> <strong>ובטולי דצפרא ופניא דלא הוי גרמידא</strong> <small>[ובצל</small> חפצים בשעות <small>בוקר וערב שלא היה</small> אורכו <small>אמה]</small> <strong>ועיקר בטולי דבית הכסא</strong> <small>[ועיקרם בצל בית הכסא].</small>
 <strong>אמר רב יוסף: הני תלת מילי יהיב ארבונא לנהורא</strong> <small>[שלושה דברים אלה גורמים עוורון למאור</small> העינים<small>]:</small> <strong>מן דסריק רישיה יבש</strong> <small>[מי שסורק את ראשו כשהוא יבש],</small> <strong>ומן דשתי טיף טיף</strong> <small>[ומי ששותה</small> מן היין <small>המטפטף</small> מן החבית<small>],</small> <strong>ומן דסיים מסני אדמייתניה כרעא</strong> <small>[ומי שנועל מנעלים כשרגליו לחות</small> לאחר רחיצתן<small>].</small>
 אם דבר מאכל <strong>תלאי בביתא</strong> <small>[תלוי בביתו]</small> <strong>—</strong> הרי זה <strong>קשי לעניותא</strong> <small>[קשה</small> כלומר שגורם <small>לעניות].</small> <strong>כדאמרי אינשי</strong> <small>[כמו שאומרים בני אדם]</small> בפתגם מקובל: <strong>תלא סילתא</strong> <small>[תולה את הסל] —</small> <strong>תלא מזוניה</strong> <small>[תולה את מזונותיו],</small> כלומר, מאבד אותם. <strong>ולא אמרן אלא ריפתא</strong> <small>[ולא אמרנו</small> דבר זה <small>אלא</small> שתולה <small>לחם]</small> <strong>אבל</strong> אם תולה <strong>בישרא וכוורי</strong> <small>[בשר ודגים]</small> <strong>— לית לן בה</strong> <small>[אין לנו בהם]</small> חשש, משום ש<strong>אורחיה היא</strong> <small>[דרכם היא]</small> שתולים אותם. <strong>פארי בביתא</strong> <small>[מורסן בבית]</small> <strong>— קשי לעניותא</strong> <small>[קשה לעניות].</small> <strong>נשורא בביתא</strong> <small>[פירורי</small> לחם <small>בבית] —</small> <strong>קשי לעניותא</strong> <small>[קשים לעניות].</small> ואם היו אלה מפוזרים בבית <strong>בלילי שבתות ובלילי רביעית</strong> שאז המזיקים מצויים בהם — <strong>שרו</strong> <small>[שורים]</small> ה<strong>מזיקין עילויה</strong> <small>[עליהם].</small>
 <strong>איסרא דמזוני נקיד שמיה</strong> <small>[השר</small> הממונה על <small>המזונות נקיד שמו],</small> כלומר נקי ומקפיד על נקיות. <strong>איסרא דעניותא נבל שמיה</strong> <small>[שר</small> הממונה על <small>העניות נבל שמו]</small> ולכן במקום שיש לכלוך השר הממונה על המזונות אינו מצוי ואילו שר העניות נהנה להיות בו. <strong>צעא אפומא דחצבא</strong> <small>[צלחת</small> שמניחים <small>על פי הכד]</small> <strong>— קשי לעניותא</strong> <small>[קשה</small> ועלולה להביא <small>עניות].</small> <strong>מאן דשתי מיא בצעי</strong> <small>[מי ששותה מים בצלחת]</small> <strong>— קשי לברוקתי</strong> <small>[קשה לכאב</small> העינים<small>].</small> <strong>דאכיל תחלי ולא משי ידיה</strong> <small>[מי שאוכל שחליים ואינו נוטל ידיו] —</small> <strong>מפחיד תלתין יומין</strong> <small>[מפחד שלושים ימים].</small>
## דף קיב.
 <strong>דמסוכר ולא משי ידיה</strong> <small>[מי שמקיז דם ואינו נוטל ידיו] —</small> <strong>מפחיד שבעה יומי</strong> <small>[מפחד שבעה ימים].</small> מי <strong>דשקיל מזייה ולא משי ידיה</strong> <small>[שנוטל</small> גוזז <small>את שערותיו ואינו נוטל ידיו]</small> — <strong>מפחיד תלתא יומי</strong> <small>[מפחד שלושה ימים].</small> מי <strong>דשקיל טופריה ולא משי ידיה</strong> <small>[שנוטל צפרניו ואינו רוחץ את ידיו]</small> <strong>— מפחיד חד יומא</strong> <small>[מפחד יום אחד]</small> <strong>ולא ידע מאי קא מפחיד</strong> <small>[ואינו יודע</small> מפני <small>מה מפחד].</small> <strong>ידא אאוסיא</strong> <small>[יד על הנחיריים] —</small> הרי היא <strong>דרגא</strong> (דרך) היא <strong>לפחדא</strong> <small>[ל</small>הגיע לידי <small>פחד].</small> <strong>ידא אפותא</strong> <small>[יד על המצח] —</small> <strong>דרגא</strong> (דרך) היא <strong>לשינתא</strong> <small>[ל</small>הגיע לידי <small>שינה,</small> להרדם<small>].</small>
 <big>א</big> <strong>תנא</strong> <small>[שנה</small> החכם<small>]:</small> היו <strong>אוכלין ומשקין תחת המטה, אפילו</strong> היו <strong>מחופין</strong> <small>[מכוסים]</small> <strong>בכלי ברזל — רוח רעה שורה עליהן. תנו רבנן</strong> <small>[שנו חכמים]:</small> <strong>לא ישתה אדם מים לא בלילי רביעיות ולא בלילי שבתות, ואם שתה — דמו בראשו מפני</strong> ה<strong>סכנה.</strong> ומסבירים: <strong>מאי</strong> <small>[מה</small> היא<small>]</small> ה<strong>סכנה?</strong> ומשיבים: <strong>רוח רעה</strong> השולטת בימים אלה.
 ושואלים: <strong>ואם צחי מאי תקנתיה</strong> <small>[ואם צמא מה תקנתו]</small> שיוכל לשתות? ומשיבים: <strong>לימא</strong> <small>[שיאמר]</small> <strong>שבעה קולות שאמר דוד על המים, והדר נישתי</strong> <small>[ואחר כך ישתה].</small> <strong>שנאמר</strong> בכתוב: <strong>"קול ה' על המים אל הכבוד הרעים ה' על מים רבים קול ה' בכח קול ה' בהדר קול ה' שבר ארזים וישבר ה' את ארזי הלבנון</strong> וירקידם כמו עגל לבנון ושריון כמו בן ראמים <strong>קול ה' חצב להבות אש קול ה' יחיל מדבר יחיל ה' מדבר קדש קול ה' יחולל אילות ויחשף יערות ובהיכלו כלו אמר כבוד"</strong> (תהלים כט, ג-ט).
 <strong>ואי לא</strong> <small>[ואם אינו</small> זוכר<small>]</small> <strong>לימא הכי</strong> <small>[שיאמר כך]:</small> <strong>"לול שפן אניגרון אנירדפין</strong> (שהם שמות מזיקים) <strong>בין כוכבי יתיבנא, בין בליעי שמיני אזילנא</strong> <small>[בין הכוכבים אני יושב, בין</small> אנשים <small>בלועים,</small> כחושים ו<small>שמנים אני הולך]</small> בחרו מהם לכם את שתרצו והניחוני לנפשי <strong>". ואי לא</strong> <small>[ואם אינו]</small> זוכר סגולה זו, <strong>אי איכא איניש בהדיה</strong> <small>[אם יש אדם עמו] —</small> <strong>ניתעריה</strong> <small>[יעירנו]</small> <strong>ולימא ליה</strong> <small>[ויאמר לו]:</small> <strong>"פלניא בר פלנתא צחינא מייא</strong> <small>[פלוני בן פלונית צמא אני למים]</small> <strong>"</strong><strong>והדר נישתי</strong> <small>[ואחר כך ישתה].</small> <strong>ואי לא</strong> כלומר אם אין אדם עמו — <strong>מקרקש נכתמא אחצבא והדר נישתי</strong> <small>[שיקיש במכסה על הכוס ואחר כך ישתה].</small> <strong>ואי לא</strong> <small>[ואם לא]</small> יכול — <strong>נישדי בה מידי, והדר נישתי</strong> <small>[שיזרוק בו</small> ביד <small>דבר</small> מה <small>ואחר כך ישתה].</small>
 <strong>תנו רבנן</strong> <small>[שנו חכמים]:</small> <strong>לא ישתה אדם מים לא מן הנהרות ולא מן האגמים בלילה, ואם שתה — דמו בראשו, מפני הסכנה.</strong> ומסבירים: <strong>מאי סכנה? — סכנת שברירי</strong> (סנוירים). ושואלים: <strong>ואי צחי מאי תקנתיה</strong> <small>[ואם צמא מה תקנתו]?</small> <strong>אי איכא איניש בהדיה</strong> <small>[אם יש אדם עמו] —</small> <strong>לימא ליה</strong> <small>[יאמר לו]:</small> <strong>"פלניא בר פלנתא צחינא מיא</strong> <small>[פלוני בן פלונית צמא אני למים]</small> <strong>". ואי לא</strong> <small>[ואם לא]</small> שאין אחר שם <small>—</small> <strong>נימא איהו לנפשיה</strong> <small>[יאמר הוא לעצמו]:</small> <strong>"פלניא, אמרה לי אימי איזדהר משברירי</strong> <small>[הזהר מסנוירים]</small> <strong>"</strong>ויוסיף ויאמר: <strong>"שברירי ברירי רירי ירי רי — צחינא מיא בכסי חיורי</strong> <small>[צמא אני למים בכוסות</small> חרס <small>לבנות]</small>
 <big>ב</big> שוב חוזרים אנו למשנה שנאמר בה כי בפסח אין פוחתים מארבע כוסות <strong>ואפילו</strong> כשצריכים לתת לעני <strong>מן התמחוי.</strong> ושואלים: <strong>פשיטא</strong> <small>[פשוט]</small> מובן הוא, שאם מצות הפסח בכך יש לתת לו לפי הדין!
 ומשיבים: <strong>לא נצרכא</strong> משנה זו <strong>אלא אפילו</strong> לשיטת <strong>ר' עקיבא,</strong> ש<strong>אמר: עשה שבתך חול ואל תצטרך לבריות</strong> כלומר שאם אין אדם יכול לכבד את השבת אם לא יזדקק לעזרה מן הבריות, מוטב שיעשה שבתו כחול ולא יצטרך לבריות — <strong>הכא משום פרסומי ניסא מודי</strong> <small>[כאן משום פרסום הנס מודה]</small> הוא שראוי לו לבקש עזרה מן הבריות ועליהם לתת לו את הדרוש לו.
 ובענין זה <strong>תנא דבי אליהו</strong> <small>[שנה</small> החכם <small>מבית</small> מדרשו <small>של אליהו]:</small> <strong>אף על פי שאמר ר' עקיבא עשה שבתך חול ואל תצטרך לבריות — אבל</strong> בכל זאת <strong>עושה הוא דבר מועט בתוך ביתו</strong> שיהא שינוי לכבוד שבת. ושואלים: <strong>מאי ניהו</strong> <small>[מהו</small> אותו<small>]</small> שינוי? <strong>אמר רב פפא:</strong> כגון <strong>כסא דהרסנא</strong> <small>[דגים קטנים מטוגנים].</small> <strong>כדתנן</strong> <small>[כפי ששנינו</small> במשנה<small>],</small> <strong>ר' יהודה בן תימא אומר: הוי עז כנמר וקל כנשר, רץ כצבי וגבור כארי לעשות רצון אביך שבשמים</strong> וצריך להתאמץ יותר מן הרגיל כדי לעשות לשם מצוה.
 <big>ג</big> כיון שהוזכר מאמר ר' עקיבא יעשה אדם שבתו חול ובלבד שלא יצטרך לבריות, מביאים את דבריו בשלימות. <strong>תנו רבנן</strong> <small>[שנו חכמים]:</small> <strong>שבעה דברים צוה ר' עקיבא את ר' יהושע בנו: בני, אל תשב בגובהה של עיר</strong> שהוא מקום שעוברים ושבים שם בני אדם <strong>ותשנה</strong> שמא יפסיקוך עוברים ושבים. <strong>ואל תדור בעיר שראשיה תלמידי חכמים</strong> שמפני שטרודים בתורתם אינם יכולים לעסוק כראוי בצרכי הציבור.
 <strong>ואל תכנס לביתך פתאום</strong> מבלי להקיש בדלת, <strong>כל שכן לבית חבירך</strong> שמא אין האנשים מוכנים לכך. <strong>ואל תמנע מנעלים מרגליך</strong> שההולך ללא נעליים בזיון הוא לו. <strong>השכם ואכול, בקיץ מפני החמה</strong> שטוב שתאכל לפני שיתחמם היום, <strong>ובחורף מפני הצינה</strong> כדי שיהיה לך כוח לסבול אותה. <strong>ועשה שבתך חול ואל תצטרך לבריות. והוי משתדל,</strong> כלומר מצטרף ומתחבר <strong>עם אדם שהשעה משחקת לו</strong> שרואים שהוא מצליח במעשיו.
 <strong>אמר רב פפא</strong> בפירוש דבר זה: <strong>לא למיזבן מיניה ולא לזבוני ליה</strong> <small>[לא לקנות ממנו ולא למכור לו],</small> שהרי אם השעה משחקת לו אם עושים עימו עסק, בין שמוכרים לו או בין שקונים ממנו הרי הוא שירויח והסוחר עמו יפסיד, <strong>אלא למעבד שותפות בהדיה</strong> <small>[לעשות שותפות עמו].</small> <strong>והשתא</strong> <small>[ועכשיו]</small> ששמענו כבר מה ש<strong>אמר רב שמואל בר יצחק: מאי דכתיב</strong> <small>[מהו שנאמר]:</small> <strong>"מעשה ידיו ברכת"</strong> (איוב א, י) ופירש ש<strong>כל הנוטל פרוטה מאיוב מתברך,</strong> אפילו נטל אותה בדרך מסחר, אם כן הרי שהעוסק עם מי שיש אצלו ברכה <strong>אפילו</strong> רוצה <strong>למיזבן מיניה ולזבוני ליה שפיר דמי</strong> <small>[לקנות ממנו ולמכור לו יפה הדבר</small> ומועיל<small>].</small>
 <big>ד</big> אגב דברים אלה מביאים עוד מדבריו של ר' עקיבא: <strong>חמשה דברים צוה ר' עקיבא את ר' שמעון בן יוחי כשהיה</strong> ר' שמעון <strong>חבוש בבית האסורין.</strong> תחילה <strong>אמר לו</strong> ר' שמעון: <strong>רבי, למדני תורה, אמר</strong> לו: <strong>איני מלמדך,</strong> מפני הסכנה שבדבר. <strong>אמר לו</strong> בהיתול: <strong>אם אין אתה מלמדני — אני אומר ליוחי אבא</strong> (אבי) <strong>ומוסרך למלכות.</strong> כלומר: וכי מה אוכל לעשות לך כדי לשכנע אותך בכך? הלא אתה כבר אסור בבית הסוהר. <strong>אמר לו: בני,</strong> דע כי <strong>יותר ממה שהעגל רצה לינק פרה רוצה להניק,</strong> אלא שחושש אני מן הסכנה. <strong>אמר לו: ומי בסכנה? והלא עגל בסכנה</strong> שהרי אתה אסור כבר, ורק אני עשוי להסתכן.
 <strong>אמר לו:</strong> אם כן, אומר לך דברים אחדים: <strong>אם בקשת ליחנק — היתלה באילן גדול</strong> שהוא משל לכך, שאם רוצה אתה לומר דבר שיתקבל על לב הבריות, אמור אותו בשם אדם גדול. <strong>וכשאתה מלמד את בנך — למדהו בספר מוגה,</strong> ושואלים: <strong>מאי היא</strong> <small>[מה הוא</small> הדבר<small>]</small> במה מדובר? <strong>אמר רבא: ואיתימא</strong> <small>[ויש אומרים]</small> שאמר זאת <strong>רב משרשיא: בחדתא</strong> <small>[ב</small>לימוד <small>חדש],</small> כי <strong>שבשתא</strong> <small>[שגיאה]</small> <strong>כיון דעל</strong> <small>[שנכנסת]</small> <strong>— על</strong> <small>[נכנסת],</small> שאם בתחילת הלימוד הוא מתחיל בשגיאה תשאר השגיאה מושרשת אצלו לתמיד.
 ועוד אמר לו: <strong>לא תבשל בקדירה שבישל בה חבירך.</strong> ושואלים: <strong>מאי ניהו</strong> <small>[מה הוא</small> פירוש דבר <small>זה] —</small> שנושא <strong>גרושה בחיי בעלה,</strong> ש<strong>אמר מר</strong> <small>[החכם]:</small> <strong>גרוש שנשא גרושה — ארבע דעות</strong> (כעין ארבע אנשים) <strong>במטה</strong> (בשעת תשמיש), שכן גם היא וגם הוא חושבים גם זה על זה, וגם על בני זוגם הקודמים ויש בכך סירכה של ממזרות. <strong>ואי בעית אימא: אפילו באלמנה</strong> <small>[ואם תרצה אמור אפילו באלמנה]</small> נכונה עצה זו, <strong>לפי</strong>
## דף קיב:
 <strong>שאין כל אצבעות שוות</strong> שאין תשמיש של זה נוח כשל ראשון ושמא תבוא לזלזל בו או לשונאו בשל כך.
 עוד הוסיף ואמר לו: <strong>מצוה וגוף גדול</strong> כלומר, דבר שיש בעשייתו גם משום מצוה וגם הנאה לגוף — זה מי ש<strong>אוכל פירות ולא שכר,</strong> כלומר, מלוה לחבירו כסף ונוטל ממנו קרקע כמשכון ואוכל מפירותיה ומנכה דמי פירות אלה מן ההלואה, שבכך יש הנאה גם ללווה וגם למלוה. <strong>מצוה וגוף טהור</strong> הוא מי ש<strong>נושא אשה</strong> ועל ידי כך נשמר בטהרה <strong>ולו בנים</strong> ומקיים מצות פריה ורביה.
 כיון שעסקו בענין ציווי חכמים לבניהם או לתלמידיהם, הוסיפו עוד והביאו: <strong>ארבעה דברים צוה רבינו הקדוש את בניו: אל תדור בשכנציב</strong> שבבבל <strong>משום דליצני הוו, ומשכו לך בליצנותא</strong> <small>[משום שליצנים הם, וימשכו אותך בליצנות]</small> ויבטלוך מתורה.
 וכן <strong>אל תשב על מטת ארמית.</strong> ונתפרשה עצה זו בכמה דרכים: <strong>איכא דאמרי</strong> <small>[יש אומרים]:</small> ש<strong>לא תיגני בלא קרית שמע</strong> <small>[אל</small> תשכב <small>לישון בלא קריאת שמע]</small> שישראל הישן כך נוהג כגוי. <strong>ואיכא דאמרי</strong> <small>[ויש אומרים]:</small> ש<strong>לא תינסב גיורתא</strong> <small>[שלא תשא גיורת]</small> והוא הרמוז במלים "מטה ארמית" שהרי היתה פעם גויה.
 <strong>ואיכא דאמרי</strong> <small>[ויש אומרים]:</small> מטת <strong>ארמאית</strong> <small>[גויה]</small> <strong>ממש ומשום מעשה</strong> של <strong>רב פפא.</strong> שפעם אחת נכנס ר' פפא לביתה של גויה כדי לגבות ממנה חובו ובקשה ממנו אותה גויה שישב על מטתה עד שתביא מעות, ונתברר שהיה תינוקה המת מוטל תחת המטה והעלילו עליו שהוא ישב עליו והרגו ונאלץ לברוח מחוץ לתחומי המדינה.
 <strong>ואל תבריח עצמך מן המכס</strong> ושלם למוכס, <strong>דילמא משכחו לך ושקלי מנך כל דאית לך</strong> <small>[שמא ימצאו אותך</small> שהברחת <small>ויקחו ממך</small> כקנס <small>כל</small> מה <small>שיש לך].</small> <strong>ואל תעמוד בפני השור בשעה שעולה מן האגם, מפני שהשטן מרקד בין קרניו</strong> כלומר השור מסוכן אז ביותר. <strong>אמר ר' שמואל:</strong> מדובר <strong>בשור שחור, וביומי</strong> <small>[בימי,</small> בתקופת<small>]</small> <strong>ניסן,</strong> שאז יש לחשוש במיוחד לדבר.
 באותו ענין עצמו <strong>תני</strong> <small>[שנה]</small> <strong>רב אושעיא: מרחיקין משור תם,</strong> שהוא שור סתם שלא נגח מעודו או שלא נגח יותר מפעמיים — <strong>חמשים אמה</strong> מתוך זהירות, ו<strong>משור מועד</strong> שידוע שהוא נגחן — <strong>כמלא עיניו.</strong>
 ובהפרזה <strong>תנא משמיה</strong> <small>[שנויה משמו]:</small> של <strong>ר' מאיר, ריש תורא בדיקולא</strong> <small>[ראשו של השור</small> עדיין בתוך <small>הסל</small> שאוכל ממנו<small>] —</small> <strong>סק לאיגרא, ושדי דרגא מתותך</strong> <small>[עלה לגג וזרוק את הסולם מתחתיך],</small> שלא יזיקך. ועוד בענין זה <strong>אמר רב: ניזהא דתורא</strong> <small>[האמירה</small> שאומרים <small>לשור</small> להוליכו<small>]</small> היא <small>—</small> <strong>"הן הן". ניזהא דאריה</strong> <small>[האמירה לאריה]</small> היא — <strong>"זה זה". ניזהא דגמלא</strong> <small>[האמירה לגמל]</small> — <strong>"דא דא". ניזהא דארבא</strong> <small>[האמירה לספינה]</small> שאומרים לאנשים המושכים אותה לאורך הנהר באמצעות חבלים — <strong>"הילני הייא הילא והילוק הוליא".</strong>
 <strong>אמר אביי: עור, דג וכוס חמין וביצים וכנים לבנים — כולן קשין לדבר אחר</strong> (עשויים לגרום צרעת). ומפרשים: <strong>עור — מאן דגני אמשכא דצלא</strong> <small>[מי שישן על עור העבדן]</small> שאינו מעובד עדיין. <strong>דג</strong> — הכוונה היא לדג <strong>שיבוטא ביומי</strong> <small>[בימי,</small> בתקופת<small>]</small> <strong>ניסן. כוס</strong> — הכוונה ל<strong>שיורי כסא דהרסנא</strong> <small>[</small>שאוכל <small>משיירי דגים מטוגנים].</small> <strong>חמין —</strong> הכוונה ל<strong>חמימי דחמימי משדרו עילויה</strong> <small>[מים חמים</small> ביותר <small>שהוא שופך על עצמו].</small> <strong>ביצים —</strong> הכוונה ל<strong>מאן דמדרך אקליפים</strong> <small>[מי שדורך על קליפות].</small> <strong>כינים לבנים —</strong> הכוונה ל<strong>מאן דמחוור לבושיה ולא נטיר ליה תמניא יומי, והדר לבוש לה בריין הנך כינים</strong> <small>[מי שמכבס את לבושו ואינו שומר אותו שמונה ימים, וחוזר ולובש אותו —</small> <small>נבראות אותן הכינים]</small> <strong>וקשין</strong> כולם <strong>לדבר אחר.</strong>
 <strong>אמר רב פפא: ביתא דאית ביה שונרא — לא ניעול בה איניש בלא מסני</strong> <small>[בית שיש בו חתול לא יכנס בו אדם בלא נעליים].</small> <strong>מאי טעמא</strong> <small>[מה טעם</small> הדבר<small>] —</small> <strong>משום דשונרא קטיל לחיויא ואכיל ליה</strong> <small>[שהחתול הורג את הנחש ואוכל אותו]</small> <strong>ואית ביה בחיויא גרמי קטיני</strong> <small>[ויש בו בנחש עצמות קטנות],</small> <strong>ואי יתיב לה גרמא דחיויא אכרעיה</strong> <small>[ואם תשב לו עצם</small> קטנה <small>של נחש ברגלו] —</small> <strong>לא נפיק ואסתכן ליה</strong> <small>[ לא תצא ויסתכן].</small> <strong>איכא דאמרי</strong> <small>[יש אומרים]</small> שכך אמר: <strong>ביתא דלית ביה שונרא</strong> <small>[בית שאין בו חתול] —</small> <strong>לא ניעול ביה איניש בהכרא</strong> <small>[לא יכנס בו אדם בחשיכה],</small> <strong>מאי טעמא</strong> <small>[מה טעם</small> הדבר<small>]</small> — <strong>דילמא מיכריך ביה חויא ולא ידע ומסתכן</strong> <small>[שמא יכרך בו הנחש ולא ידע ויסתכן]</small> והחתול צד נחשים ואוכלם.
 <strong>שלשה דברים צוה ר' ישמעאל בר' יוסי את רבי:</strong> (<strong>מק"ש — מ</strong>ום, מ<strong>ק</strong> ח, א <strong>ש</strong>תך, הם <strong>סימן</strong> לציווים אלה), <strong>אל תעש מום בעצמך.</strong> ושואלים: <strong>מאי היא</strong> <small>[מה</small> פירוש דבר <small>זה]?</small> ומפרשים: <strong>לא תהוי לך דינא בהדי תלתא</strong> <small>[לא יהיה לך דין עם שלושה]</small> אנשים שהם יחד בעלי דברך, משום <strong>דחד הוי בעל דינך ותרי סהדי</strong> <small>[אחד יהיה בעל דינך ושנים</small> יהיו <small>עדים]</small> ויעידו עליך מה שירצו. <strong>ואל תעמוד על המקח בשעה שאין לך דמים</strong> אף כדי המחיר שאתה מציע, שיש בכך משום אונאה.
 <strong>אשתך טבלה — אל תזקק לה לילה הראשונה</strong> אלא המתן לילה נוסף. <strong>אמר רב:</strong> ודבר אחרון זה מדובר דווקא <strong>בנדה דאורייתא</strong> <small>[שמן התורה],</small> שלפי דין התורה גם אם ראתה אשה דם כל שבעה ימים, אם פסקה מלראות אפילו ביום השביעי, הריהי טובלת בסוף היום השביעי ומשמשת מיד. וטעם האיסור: <strong>הואיל והוחזק מעין</strong> (של דם) <strong>פתוח, דילמא</strong> <small>[שמא]</small> <strong>משכה זיבה</strong> <small>[נמשכת זיבת הדם]</small> לאחר מכן ותראה דם בשעת תשמיש. אבל לאחר שהחמירו וקיבלו על עצמן בנות ישראל לישב שבעה נקיים אפילו על טיפת דם כחרדל, לכך נהגו שתמנה אשה עוד שבעה נקיים ותטבול ונזקק אדם לאשתו בליל טבילתה ואינו חושש.
 ועוד: <strong>שלשה דברים צוה ר' יוסי בר' יהודה את רבי: אל תצא יחידי בלילה, ואל תעמוד בפני הנר ערום, ואל תכנס למרחץ חדש, שמא תפחת</strong> שהיו מסיקים את האש מתחת למרחץ ויש חשש שהמרחץ יתמוטט. ושואלים: <strong>עד כמה</strong> הוא קרוי חדש? <strong>אמר ר' יהושע בן לוי: עד שנים עשר חדש.</strong> אמרנו: <strong>ואל תעמוד בפני הנר ערום, דתניא</strong> <small>[ש</small>כן <small>שנויה</small> ברייתא<small>]:</small> <strong>העומד בפני הנר ערום — הוי</strong> <small>[נעשה]</small> <strong>נכפה</strong> (חולה בחולי הנפילה). <strong>והמשמש מטתו לאור הנר — הויין לו</strong> <small>[יהיו לו]</small> <strong>בנים נכפין.</strong>
 בדומה לזה <strong>תנו רבנן</strong> <small>[שנו חכמים]:</small> <strong>המשמש מטתו על מטה שתינוק ישן עליה — אותו תינוק</strong> יהיה <strong>נכפה. ולא אמרן אלא דלא הוי בר שתא</strong> <small>[ולא אמרנו</small> זאת <small>אלא שאין</small> תינוק זה <small>בן שנה],</small> <strong>אבל הוי בר שתא</strong> <small>[אבל היה בן שנתו] —</small> <strong>לית לן בה</strong> <small>[אין לנו בו]</small> חשש. <strong>ולא אמרן</strong> <small>[ולא אמרנו]</small> <strong>אלא דגני להדי כרעיה</strong> <small>[שישן</small> התינוק <small>לצד רגליו],</small> <strong>אבל</strong> אם <strong>גני להדי רישיה</strong> <small>[ישן לצד ראשו] —</small> <strong>לית לן בה</strong> <small>[אין לנו בה]</small> חשש. <strong>ולא אמרן</strong> <small>[ולא אמרנו]</small> <strong>אלא דלא מנח ידיה עילויה</strong> <small>[שאינו מניח ידו עליו]</small> באותה שעה, <strong>אבל</strong> אם <strong>מנח ידיה עילויה</strong> <small>[מניח ידו עליו] —</small> <strong>לית לן בה</strong> <small>[אין לנו בו]</small> איסור.
 ומה שאמר <strong>אל תצא יחידי בלילה, דתניא</strong> <small>[ש</small>הרי <small>שנינו</small> בברייתא<small>]:</small> <strong>לא יצא</strong> אדם כשהוא <strong>יחידי בלילה, לא בלילי רביעיות ולא בלילי שבתות, מפני</strong> שהשידה <strong>אגרת בת מחלת, היא ושמונה עשרה רבוא של מלאכי חבלה יוצאין</strong> אז, <strong>וכל אחד ואחד יש לו רשות לחבל בפני עצמו</strong> ועל אחת כמה וכמה כשכולם כאחד.
 ומסופר: <strong>מעיקרא הוו שכיחי כולי יומא</strong> <small>[מתחילה היו מצויים</small> אותם מזיקים <small>בכל יום],</small> <strong>זמנא חדא</strong> <small>[פעם אחת]</small> <strong>פגעה</strong> אותה שדה <strong>בר' חנינא בן דוסא אמרה ליה</strong> <small>[לו]:</small> <strong>אי לאו דמכרזן עלך ברקיע</strong> <small>[אם לא שהיו מכריזים עליך ברקיע]:</small> <strong>"הזהרו בחנינא ובתורתו" —</strong> הרי <strong>סכנתיך. אמר לה: אי חשיבנא ברקיע</strong> <small>[אם חשוב אני ברקיע],</small> אם כן <strong>גוזר אני עליך שלא תעבורי ביישוב לעולם. אמרה ליה</strong> <small>[לו]:</small> <strong>במטותא מינך, שבק לי רווחא פורתא</strong> <small>[בבקשה ממך הנח לי רווח מועט].</small> <strong>שבק לה לילי שבתות ולילי רביעיות</strong> <small>[הניח לה לילי שבתות ולילי רביעי].</small>
 <strong>ותו</strong> <small>[ועוד]</small> מעשה: <strong>חדא זמנא פגעה ביה באביי</strong> <small>[פעם אחת פגשה אותו את אביי]</small> <strong>אמרה ליה</strong> <small>[לו]:</small> <strong>אי לאו דמכרזי עלך</strong> <small>[אם לא</small> אתה הוא <small>שמכריזים עליך]</small> <strong>ברקיע: "הזהרו בנחמני"</strong> הוא אביי <strong>ובתורתו — הוה סכנתיך</strong> <small>[הייתי מסכנת אותך].</small> <strong>אמר לה: אי חשיבנא</strong> <small>[אם חשוב אני]</small> <strong>ברקיע — גוזרני עלייכי</strong> <small>[גוזר אני עליך]</small> <strong>שלא תעבורי ביישוב לעולם.</strong> ושואלים: <strong>הא קא חזינן דעברה</strong> <small>[הרי רואים,</small> יודעים <small>אנו</small> שבכל זאת <small>עוברים</small> המזיקים<small>]?!</small> ומשיבים: <strong>אמרי</strong> <small>[אומרים]:</small> <strong>הני</strong> <small>[אלה]</small> המזיקים
## דף קיג.
 <strong>גזייתא נינהו דשמטי סוסיא ואתו דברי להו</strong> <small>[מן הסמטאות הם,</small> מן השבילים הסמוכים לישוב הוא <small>שנשמטים סוסיהם</small> לתוך הישוב והם <small>באים ומנהיגים אותם],</small> אבל כרגיל אינם מהלכים בישוב.
 <strong>אמר ליה</strong> <small>[לו]</small> <strong>רב לרב אסי: לא תדור במתא דלא צניף בה סוסיא ולא נבח בה כלבא</strong> <small>[אל תגור בעיר שלא צוהל בה סוס ולא נובח בה כלב],</small> ששניהם חשובים לצורך שמירה והגנה. <strong>ואל תדור בעיר דריש מתא אסיא</strong> <small>[שראש העיר רופא],</small> כיון שהוא עסוק בעבודתו אינו עוסק בצרכי העיר, <strong>ולא תנסיב תרתי</strong> <small>[ואל תשא שתי</small> נשים<small>],</small> שעלולות להזיק לך בעצה משותפת. <strong>אי נסבת תרתי נסיב תלת</strong> <small>[</small>ו<small>אם</small> בכל זאת <small>נשאת שתים שא שלישית],</small> שאף אם תגענה שתים מהן להסכמה שיש בה כדי להזיק לך, הרי השלישית תגלה את אוזניך ותינצל.
 <strong>אמר ליה</strong> <small>[לו]</small> <strong>רב לרב כהנא: הפוך בנבילתא ולא תיפוך במילי</strong> <small>[</small>מוטב <small>שתהפוך בנבילה ולא תהפוך בדברים],</small> לשנות מה שהבטחת. וכן: <strong>פשוט נבילתא בשוקא ושקיל אגרא, ולא תימא "כהנא אנא, וגברא רבא אנא, וסניא בי מלתא"</strong> <small>[פשוט</small> עור ה<small>נבילה בשוק וקח שכר, ואל תאמר: "כהן אני, ואדם גדול אני, ומאוס עלי הדבר"],</small> כלומר, שיש לאדם לעסוק במלאכה, אפילו היא בזויה, ובלבד שלא יזדקק לבריות. ועוד: <strong>סלקת לאיגרא</strong> <small>[אם עולה אתה לגג]</small> <strong>— שירותך בהדך</strong> <small>[מזונך אתך],</small> שלעולם יהיו מזונותיו של אדם עמו אפילו יוצא לדרך קצרה. <strong>מאה קרי במתא בזוזא</strong> <small>[</small>אם <small>מאה דלעות בעיר</small> במחיר <small>זוז]</small> <strong>— תותי כנפיך ניהוו</strong> <small>[תחת כנפיך יהיו],</small> ולא יזלזל בדבר מאכל אפילו כשהוא זול, אלא ידאג שתמיד יהיה לו מזונות בביתו.
 <strong>אמר ליה</strong> <small>[לו]</small> <strong>רב לחייא בריה</strong> <small>[בנו]:</small> <strong>לא תשתי סמא</strong> <small>[אל</small> תתרגל <small>לשתות סמי</small> רפואה<small>],</small> שמא תעשה שתייתך להרגל, שאינך יכול לסור ממנו. <strong>ולא תשוור ניגרא</strong> <small>[ואל תקפוץ</small> מעבר <small>לתעלה]</small> שלא תתאמץ לפסוע פסיעה גסה שעלולה היא לפגוע בבריאותך. <strong>ולא תעקר ככא</strong> <small>[ואל תעקור שן]</small> אלא רפאנה ככל האפשר. <strong>ולא תקנא בחיויא</strong> <small>[ואל תתגרה בנחש]</small> המצוי בביתך, להשתדל להורגו ולהבריחו, <strong>ולא תקנא בארמאה</strong> <small>[ואל תתגרה בגוי],</small> משום סכנה.
 ומעין זה: <strong>תנו רבנן</strong> <small>[שנו חכמים]:</small> <strong>שלשה אין מתקנאין בהן</strong> כלומר מוטב שלא לעשות קטטה עמם. <strong>ואלו הן: גוי קטן, ונחש קטן, ותלמיד</strong> חכם <strong>קטן, מאי טעמא</strong> <small>[מה טעם] —</small> <strong>דמלכותייהו אחורי אודנייהו קאי</strong> <small>[שמלכותם אחרי אזניהם עומדת],</small> כלומר, בזמן מסויים יגדלו ויתחזקו ואז יתנקמו על שהציק להם תחילה.
 <strong>אמר ליה</strong> <small>[לו]</small> <strong>רב לאיבו בריה</strong> <small>[בנו]:</small> <strong>טרחי בך בשמעתא ולא מסתייע מילתא</strong> <small>[טרחתי בך</small> בלימוד <small>ההלכה ולא הצליח הדבר],</small> שלא נעשית גדול בתורה. <strong>תא אגמרך מילי דעלמא</strong> <small>[בוא ואלמדך דברי,</small> דרכי, <small>העולם].</small> <strong>אדחלא אכרעיך</strong> <small>[בעוד חול</small> הדרך <small>על רגליך],</small> כלומר, מיד בבואך מן הדרך <small>—</small> <strong>זבינך זבין</strong> <small>[</small>את <small>סחורתך מכור]</small> ואל תמתין, שמא ירד המחיר. וכן: <strong>כל מילי זבין ותחרט</strong> <small>[על כל דבר שתמכור</small> תוכל <small>להתחרט</small> מסיבה כלשהי<small>] —</small> <strong>בר מחמרא דזבין ולא תחרט</strong> <small>[חוץ מיין שתמכור ולא תתחרט],</small> שהרי עלול הוא להחמיץ ולהפסד לגמרי ויתכן שבמכירתך הצלת את ממונך.
 ועוד: <strong>שרי כיסיך, פתח שקיך</strong> <small>[</small>קודם <small>התר את כיסך</small> לקבל את כסף התמורה ורק אחר כך <small>פתח את שקך</small> לתת סחורה תמורתו<small>],</small> ובכך תהיה בטוח בקבלת התמורה. <strong>קבא מארעא ולא כורא מאיגרא</strong> <small>[</small>טוב להרויח <small>קב</small> אחד <small>מהקרקע ולא כור</small> שמרובה פי מאה ושמונים <small>מהגג]</small> כלומר, עדיף שתרויח מעט ממסחר במקום קרוב ובטוח מאשר תתאווה לריווח מרובה במקום רחוק שאינו בטוח.
 <strong>תמרא בחלוזך</strong> <small>[</small>אם יש <small>תמרים במחסנך] —</small> <strong>לבית סודנא רהיט</strong> <small>[אל בית עושה</small> ה<small>שיכר תרוץ]</small> למכרם לו, ואל תעכבם אצלך, שבתוך כך עלולים הם להפסד. ושואלים: <strong>ועד כמה,</strong> עד איזו כמות של תמרים יכול אדם לשמור בידו בלא למוכרם? <strong>אמר רבא: עד תלתא סאה</strong> <small>[עד שלוש סאין].</small> <strong>אמר רב פפא: אי לא דרמאי שכרא לא איעתרי</strong> <small>[אם לא שהייתי מטיל,</small> יצרן, <small>שיכר, לא הייתי מתעשר].</small> <strong>איכא דאמרי</strong> <small>[יש שאומרים]</small> ש<strong>אמר</strong> זאת <strong>רב חסדא: אי לא דרמאי שכרא לא איעתרי</strong> <small>[אם לא שהייתי מטיל</small> מייצר <small>שיכר לא הייתי מתעשר].</small> ושואלים: <strong>מאי</strong> <small>[מה]</small> פירוש השם <strong>"סודנא"</strong> שקוראים לעושה השיכר? <strong>אמר רב חסדא: סוד נאה, וגמילות חסדים</strong> עצה טובה היא זו להרויח כספים, והיא דרך לגמילות חסדים. ועוד עצות בדרכי החיים.
 <strong>אמר רב פפא: כל אגב</strong> <small>[כל</small> דבר שהוא בקנין <small>אגב]</small> וכן כל שטר קנין או התחייבות אחר, אף שלפי הדין שלך הוא — עדיין <strong>גביא בעי</strong> <small>[</small>עדיין <small>צריך גבייה].</small> <strong>כל אשראי</strong> שנותנים סחורה בהלוואה — <strong>ספק אתי ספק לא אתי</strong> <small>[ספק יבוא ספק לא יבוא].</small> <strong>ודאתי</strong> <small>[והבא] —</small> <strong>מעות רעות נינהו</strong> <small>[כסף רע הם]</small> שיש טורח בגבייתו ואינו מגיע בזמנו.
 <strong>שלשה דברים אמר ר' יוחנן משום אנשי ירושלים: כשאתה יוצא למלחמה — אל תצא בראשונה, אלא תצא באחרונה, כדי</strong> שאם ינוצחו במלחמה ותצטרך לנוס על נפשך <strong>שתכנס בראשונה</strong> לעיר. <strong>ועשה שבתך חול ואל תצטרך לבריות, והוי משתדל,</strong> כלומר מצטרף ומתחבר <strong>עם מי שהשעה משחקת לו</strong> שרואים שהוא מצליח במעשיו.
 <strong>אמר רב: שלשה דברים אמר ר' יהושע בן לוי משום אנשי ירושלים: אל תרבה בגנות</strong> לעשות דברים במקומות גלויים <strong>משום מעשה שהיה</strong> בדוד ובת שבע. <strong>בתך בגרה — שחרר</strong> אפילו <strong>עבדך</strong> הכנעני <strong>ותן לה</strong> כבעל ואל תניח לבתך הבוגרת לחפש בעל לעצמה. <strong>והוי זהיר באשתך מחתנה הראשון</strong> שהיא מחבבתו ביותר. <strong>מאי טעמא</strong> <small>[מה טעמו</small> של דבר<small>]?</small> <strong>רב חסדא אמר: משום ערוה, רב כהנא אמר: משום ממון</strong> שעלולה לתת לו את ממונך ולהפסידך. ומעירים: <strong>הא והא איתנהו</strong> <small>[זה וזה ישנם]</small> עלולים להיות, ומוטב שיזהר.
 <strong>אמר ר' יוחנן: שלשה</strong> הם <strong>מנוחלי העולם הבא. אלו הן: הדר בארץ ישראל, והמגדל בניו לתלמוד תורה, והמבדיל על היין במוצאי שבתות.</strong> ושואלים: <strong>מאי היא</strong> <small>[מה הוא</small> מה חשיבותו<small>]</small> של זה המבדיל על היין? ומשיבים: <strong>דמשייר מקידושא לאבדלתא</strong> <small>[שמשייר מן הקידוש להבדלה]</small> שיש לו רק מעט בביתו, ואינו שותה כל השבת אלא משיירו לצורך מצוה.
 <strong>אמר ר' יוחנן: שלשה מכריז עליהן הקדוש ברוך הוא בכל יום</strong> משום שהם נדירים וחשובים, <strong>על רווק הדר בכרך ואינו חוטא</strong> בנשים, <strong>ועל עני המחזיר אבידה לבעליה</strong> אף כי הוא דחוק בממון, <strong>ועל עשיר המעשר פירותיו בצינעה</strong> ואינו מפרסם מעשיו. מסופר: <strong>רב ספרא רווק הדר בכרך הוה</strong> <small>[היה]</small>
## דף קיג:
 <strong>תני תנא קמיה דרבא ורב ספרא</strong> <small>[שנה התנא</small> את הברייתא הזו <small>לפני רבא ורב ספרא],</small> <strong>צהבו</strong> (האירו) <strong>פניו</strong> של <strong>רב ספרא</strong> משמחה שהוא נמנה בין אלו שהקדוש ברוך הוא מכריז עליהם. <strong>אמר לו רבא: לאו כגון מר</strong> <small>[לא כמו אדוני]</small> לא לאדם כמותך התכוונו, <strong>אלא כגון רב חנינא ורב אושעיא, דהוו אושכפי בארעא דישראל</strong> <small>[שהיו סנדלרים בארץ ישראל],</small> <strong>והוו יתבי בשוקא דזונות, ועבדי להו מסאני לזונות ועיילי להו</strong> <small>[והיו יושבים בשוק של הזונות ועושים מנעלים לזונות</small> והזונות <small>נכנסות אליהם]</small> <strong>אינהו מסתכלי בהו ואינהו לא מדלן עינייהו לאיסתכולי בהו</strong> <small>[שהן,</small> הזונות, <small>היו מסתכלות בהם, והם,</small> החכמים, <small>לא היו מרימים את עיניהם להסתכל בהן]</small> ומתוך קדושתם היתה <strong>מומתייהו הכי</strong> <small>[</small>היתה <small>שבועתן כך]:</small> <strong>בחייהן רבנן קדישי דבארעא דישראל</strong> <small>[בחיי החכמים הקדושים שבארץ ישראל],</small> ועל אנשים כגון אלה אמרו שמכריזים עליהם בשמים.
 ובדומה לכך: <strong>שלשה הקדוש ברוך הוא אוהבן: מי שאינו כועס, ומי שאינו משתכר, ומי שאינו מעמיד על מדותיו,</strong> כלומר אינו מקפיד על שלו. <strong>שלשה הקדוש ברוך הוא שונאן: המדבר אחד בפה ואחד בלב</strong> (שהוא צבוע), <strong>והיודע עדות בחבירו ואינו מעיד לו, והרואה דבר ערוה</strong> (חטא) <strong>בחבירו ומעיד בו יחידי,</strong> שאין לכך משמעות לענין הדין אלא רק הוצאת שם רע.
 <strong>כי הא דטוביה חטא, ואתא זיגוד לחודיה ואסהיד ביה קמיה</strong> <small>[כמו אותו</small> מעשה <small>שטוביה חטא</small> בערוה, <small>ובא זיגוד לבדו והעיד בו לפני]</small> <strong>רב פפא. נגדיה</strong> <small>[</small>ציוה רב פפא <small>להכות את]</small> <strong>זיגוד אמר ליה</strong> <small>[לו]</small> זיגוד דבר שנעשה לפתגם עממי: <strong>טוביה</strong> הוא ש<strong>חטא וזיגוד מינגד</strong> <small>[</small>הוא ש<small>מוכה]?!</small> <strong>אמר ליה</strong> <small>[לו] :</small> <strong>אין</strong> <small>[כן],</small> כך צריך להיות, <strong>דכתיב</strong> <small>[שנאמר]:</small> <strong>"לא יקום עד אחד באיש"</strong> (דברים יט, טו) <strong>ואת לחודך אסהדת ביה</strong> <small>[ואתה לבדך העדת בו]</small> אם כן אין זו עדות, אלא <strong>שם רע בעלמא קא מפקת ביה</strong> <small>[בלבד</small> הוא ש<small>הוצאת עליו].</small>
 <strong>אמר רב שמואל בר רב יצחק אמר רב:</strong> אף על פי שאינו יכול להעיד בו, מכל מקום, אם רואה דבר שחטא בו חבירו <strong>מותר לשנאתו. שנאמר: "כי תראה חמור שנאך רובץ תחת משאו"</strong> (שמות כג, ה). ומעתה נברר: <strong>מאי "שונא"</strong> זה שנאמר בכתוב? <strong>אילימא שונא</strong> <small>[אם תאמר שהשונא</small> הוא<small>]</small> <strong>גוי, והא תניא</strong> <small>[והרי שנינו</small> בברייתא<small>]:</small> <strong>שונא שאמרו — שונא</strong> שהוא <strong>ישראל ולא שונא גוי.</strong>
 <strong>אלא פשיטא</strong> <small>[פשוט,</small> ברור<small>]</small> שמדובר כאן ב<strong>שונא ישראל</strong> ולכאורה <strong>ומי שריא למסניה</strong> <small>[והאם מותר לשנוא</small> אותו<small>]?</small> <strong>והכתיב</strong> <small>[והרי נאמר]:</small> <strong>"לא תשנא את אחיך בלבבך"</strong> (ויקרא יט, יז), הרי שאסור לשנוא את חבירו. <strong>אלא</strong> תאמר שהכוונה <strong>דאיכא סהדי דעביד איסורא</strong> <small>[שיש עדים שעשה איסור],</small> בכך הרי <strong>כולי עלמא נמי מיסני סני ליה</strong> <small>[כל העולם גם כן</small> צריכים <small>לשנוא אותו],</small> אם כן <strong>מאי שנא האי</strong> <small>[במה שונה זה]</small> שהוא נקרא שונאך שלך? <strong>אלא לאו כי האי גוונא, דחזיא ביה איהו דבר ערוה</strong> <small>[האם לא, כגון זה שהוא ראה בו דבר ערוה]</small> ויכול לשונאו על רשעותו, אף שהאחרים מתוך שאינם יודעים ממעשיו הרעים אסורים בשנאתו.
 <strong>רב נחמן בר יצחק אמר:</strong> דבר זה אינו רק היתר אלא <strong>מצוה לשנאתו. שנאמר: "יראת ה' שנאת רע"</strong> (משלי ח, יג). <strong>אמר רב אחא בריה</strong> <small>[בנו]</small> של <strong>רבא לרב אשי מהו למימרא ליה לרביה למשנייה</strong> <small>[האם מותר</small> לאדם שראה בחבירו שחטא <small>לומר לרבו</small> שגם הוא <small>ישנא אותו]?</small> <strong>אמר ליה</strong> <small>[לו]</small> רב אשי: <strong>אי ידע דמהימן לרביה כבי תרי</strong> <small>[אם יודע</small> אותו תלמיד <small>שהוא נאמן על רבו כשניים]</small> ויש בכך תועלת — <strong>לימא ליה,</strong> <small>[שיאמר לו],</small> <strong>ואי לא</strong> <small>[ואם לא] —</small> <strong>לא לימא ליה</strong> <small>[שלא יאמר לו].</small>
 ועוד <strong>תנו רבנן</strong> <small>[שנו חכמים]:</small> <strong>שלשה חייהן אינם חיים</strong> משום שתמיד הם חיים בצער: <strong>הרחמנין, והרתחנין, ואניני הדעת</strong> (המפונקים שנפשם קצה בדברים). <strong>ואמר רב יוסף: כולהו איתנהו בי</strong> <small>[כולם ישנם בי].</small>
 ועוד <strong>תנו רבנן</strong> <small>[שנו חכמים]:</small> <strong>שלשה שונאין זה את זה, אלו הן: הכלבים, והתרנגולין, והחברין</strong> (כת המכשפים הפרסית). <strong>ויש אומרים: אף הזונות. ויש אומרים: אף תלמידי חכמים שבבבל</strong> שונאים זה את זה.
 בדומה לזה <strong>תנו רבנן</strong> <small>[שנו חכמים]:</small> <strong>שלשה אוהבין זה את זה, אלו הן: הגרים, ועבדים, ועורבין.</strong>
 <strong>ארבעה אין הדעת סובלתן</strong> שהם מרגיזים כל אדם ו<strong>אלו הן: דל גאה, ועשיר מכחש</strong> בתביעה שתובעים ממנו כדי להרויח ממון, <strong>וזקן מנאף, ופרנס המתגאה על הציבור בחנם. ויש אומרים: אף המגרש את אשתו פעם ראשונה ושניה ומחזירה</strong> שצריך היה להחליט אם רצונו בה, או אין רצונו בה.
 ושואלים: <strong>ותנא קמא</strong> שלא מנה דבר זה מה טעמו? ומשיבים: <strong>זימנא</strong> <small>[פעמים]</small> ש<strong>כתובתה מרובה</strong> וכיון שלא הצליח לשלם כתובתה חייב להחזירה. <strong>אי נמי</strong> <small>[או גם כן]:</small> <strong>יש לו בנים הימנה ולא מצי מגרש לה</strong> <small>[ואינו יכול לגרש אותה],</small> שאין לו מי שיטפל בילדים.
 ועוד אמרו: <strong>חמשה דברים צוה כנען את בניו,</strong> כלומר, ודבר זה נראה כמחייב את כל העבדים שבעולם ועל כל אדם להזהר מלעשות כן: <strong>אהבו זה את זה, ואהבו את הגזל, ואהבו את הזמה, ושנאו את אדוניכם, ואל תדברו אמת.</strong>
 עוד אמרו: <strong>ששה דברים נאמרים בסוס: אוהב את הזנות, ואוהב את המלחמה, ורוחו גסה, ומואס את השינה, ואוכל הרבה ומוציא קמעה. ויש אומרים: אף מבקש להרוג בעליו במלחמה</strong> משום שפורץ תמיד לתוך הקרב.
 עוד אמרו: <strong>שבעה</strong> דינם כ<strong>מנודין לשמים</strong> ולמרות שלא נידו אותם בבית דין — מקפידים עליהם מן השמים, <strong>אלו הן: יהודי שאין לו אשה, ושיש לו אשה ואין לו בנים, ומי שיש לו בנים ואין מגדלן לתלמוד תורה, ומי שאין לו תפילין בראשו ותפילין בזרועו וציצית בבגדו ומזוזה בפתחו והמונע מנעלים מרגליו. ויש אומרים: אף מי שאין מיסב בחבורה</strong> היושבת לסעודה <strong>של מצוה</strong> ואינו רוצה להיות במחיצתם.
 <strong>אמר רבה בר בר חנה אמר ר' שמואל בר מרתא אמר רב משום</strong> (משמו) של <strong>ר' יוסי איש הוצל: מניין שאין שואלין בכלדיים</strong> (חכמי המזלות), <strong>שנאמר: "תמים תהיה עם ה' אלהיך"</strong> (דברים יח, יג) שצריך האדם להיות בטוח בגורלו מאת ה' ואינו צריך לנחש את העתיד לבוא.
 <strong>ומניין היודע בחבירו שהוא גדול ממנו אפילו בדבר אחד שחייב לנהוג בו כבוד</strong> משום כך בלבד, <strong>שנאמר: "כל קבל די רוח יתירא בה ומלכא עשית להקמותה על כל מלכותא"</strong> <small>[מפני הרוח יתירא בו עשה המלך להקימו על כל המלכות]</small> (דניאל ו, ד), ללמדנו שמי שיש לו יתרון רוח, שצריך לכבדו על כך.
 ועוד אמרו משמו: <strong>היושבת על דם טהור</strong> שכל דם שרואה האשה תוך ארבעים יום ללידתה זכר או שמונים יום לנקבה — הריהו טהור, ואם עברו אותם ימים והריהי עומדת בלילה שלאחריהם — <strong>אסורה לשמש</strong> שמא תראה דם ואותו דם נחשב כדם נדה לכל דבריו. ושואלים: <strong>עד כמה</strong> תוקפו של איסור זה? <strong>אמר רב: עונה</strong> כלומר יום או לילה אחד, זהו שיעור הזמן להמתין בו.
 כיון שהוזכר ר' יוסי איש הוצל מעירים: <strong>תנא, הוא יוסף איש הוצל, הוא יוסף הבבלי</strong> שנזכר במקומות אחרים, <strong>הוא</strong> המכונה <strong>איסי בן גור אריה, הוא איסי בן יהודה, הוא איסי בן גמליאל, הוא איסי בן מהללאל. ומה שמו</strong> האמיתי? — <strong>איסי בן עקביה שמו.</strong> ובדומה לזה על חכם אחר <strong>הוא ר' יצחק בן טבלא הוא ר' יצחק בן חקלא, הוא ר' יצחק בן אלעא</strong> כלומר חכם אחד הוא ויש לו כינויים שונים. הוא
## דף קיד.
 <strong>ר' יצחק בן אחא דשמעתא</strong> <small>[ש</small>עוסק <small>בהלכה],</small> כלומר, סתם ר' יצחק המוזכר בעניני הלכה — הוא ר' יצחק בן אחא. וכן <strong>הוא ר' יצחק בן פנחס דאגדתא</strong> <small>[ש</small>עוסק <small>באגדה],</small> שסתם ר' יצחק שבעניני אגדה — ר' יצחק בן פנחס הוא. <strong>וסימניך</strong> לזכור שמותיהם — הביטוי: <strong>"שמעו נא אחיי ורעיי"</strong> ונזכור אם כן שר' יצחק בן אחא (אחי) הוא זה שעוסק בשמעתא (שמעו).
 <strong>אמר רבה בר בר חנה אמר ר' יוחנן משמיה</strong> <small>[משמו]</small> של <strong>ר' יהודה בר אילעי: אכול בצל ושב בצל,</strong> כלומר אכול מאכל זול ובמקום נוח, <strong>ולא תיכול</strong> <small>[תאכל]</small> <strong>אווזין ותרנגולין</strong> שהם מהמאכלים היקרים <strong>ויהא לבך רודף עליך</strong> (אחריך) מחמת תאווה ומחמת חוסר כל. <strong>פחות ממיכלך וממשתיך</strong> <small>[ממאכלך וממשתך]</small> <strong>ותוסיף על דירתך</strong> שראוי לאדם להוציא יותר על דירה מאשר על דברי מאכל.
 <strong>כי אתא</strong> <small>[כאשר בא]</small> <strong>עולא</strong> מארץ ישראל לבבל <strong>אמר: מתלא מתלין במערבא</strong> <small>[משל מושלים בארץ ישראל]</small> <strong>דאכיל אליתא</strong> <small>[האוכל אליה</small> שמנה<small>] —</small> <strong>טשי בעליתא</strong> <small>[מתחבא בעליה],</small> מפני הנושים הרודפים אחריו, מתוך שהם חושבים שהוא עשיר. <strong>דאכיל קקולי</strong> <small>[האוכל ירקות] —</small> <strong>אקיקלי דמתא שכיב</strong> <small>[על אשפות העיר שוכב],</small> כלומר יושב בראש חוצות ואיננו מתיירא מאחרים.
 <big>א משנה</big> במשנה ממשיכים לתאר את סדר ליל הפסח. <strong>מזגו לו</strong> לעורך את הסדר <strong>כוס ראשון. בית שמאי אומרים: מברך על היום</strong> (קידוש של החג) <strong>ואחר כך מברך על היין</strong> ("בורא פרי הגפן") <strong>ובית הלל אומרים: מברך על היין ואחר כך מברך על היום.</strong>
 <big>ב גמרא</big> בתוספתא נתבררה והובהרה מחלוקת זו, וכן שנינו: <strong>תנו רבנן, </strong>אלו הם <strong>דברים שבין בית שמאי ובית הלל</strong> בהלכות <strong>סעודה. בית שמאי אומרים: מברך על היום ואחר כך מברך על היין, מפני שהיום גורם</strong> כלומר הקידוש <strong>גורם ליין שיבא</strong> ולולא זה יתכן שלא היו שותים יין, ועוד טעם ו<strong>כבר קידש היום</strong> תחילה <strong>ועדין יין לא בא.</strong>
 <strong>ובית הלל אומרים: מברך על היין ואחר כך מברך על היום — מפני שהיין גורם לקידוש שתאמר</strong> שהרי אין אומרים קדוש ללא יין או פת משמע שהיין הוא עיקר. <strong>דבר אחר — ברכת היין תדירה</strong> היא <strong>וברכת היום אינה תדירה</strong> ולפי הכלל המקובל בכל מקום <strong>תדיר ושאינו תדיר</strong> <big>—</big> <strong>תדיר קודם.</strong> ומסכמים כי <strong>הילכתא</strong> <small>[הלכה]</small> <strong>כדברי בית הלל.</strong>
 בבירור דברי תוספתא זו שואלים: <strong>מאי</strong> <small>[מה</small> טיבו של<small>]</small> <strong>דבר אחר?</strong> כלומר, לשם מה אומרים בית הלל גם טעם אחר ומדוע לא הסתפקו בטעם הראשון? ומסבירים: <strong>וכי תימא התם תרתי והכא חדא</strong> <small>[ואם תאמר שם</small> בדברי בית שמאי <small>שני</small> נמוקים <small>וכאן אחד]</small> שהרי בית שמאי טוענים שהיין תלוי בקידוש, ושזמן הקידוש קודם לכן הוסיפו גם בית הלל טעם אחר ואם כן <strong>הכא נמי תרתי נינהו</strong> <small>[כאן גם כן שני</small> נמוקים <small>הם]</small> והשני הוא: <strong>תדיר ושאינו תדיר</strong> — <strong>תדיר קודם.</strong>
 נאמר שם <strong>והלכה כדברי בית הלל</strong> ושואלים: <strong>פשיטא</strong> <small>[פשוט,</small> ברור<small>]</small> שכן הוא, <strong>דהא נפיק בת קול</strong> <small>[שהרי יצאה בת קול]</small> ואמרה שהלכה כבית הלל בכל מחלוקותיהם עם בית שמאי, ומה טעם לפסיקה מיוחדת כאן? ומשיבים: <strong>איבעית אימא</strong> <small>[אם תרצה אמור]</small> שברייתא זו נשנתה <strong>קודם בת קול</strong> והיה צורך לפסוק הלכה בכל מקרה לחוד
 <strong>ואי בעית אימא</strong> <small>[ואם תרצה אמור]</small> אפילו <strong>לאחר בת קול,</strong> אלא כשיטת <strong>ר' יהושע, דאמר: אין משגיחין בבת קול</strong> ואין פוסקים הלכה לפיה, ולכן היה צורך לפסוק כאן הלכה כבית הלל.
 <big>ג משנה</big> <strong>הביאו לפניו</strong> הירקות קודם הסעודה העיקרית אם לא היו לפניו ירקות אחרים <strong>מטבל בחזרת</strong> כלומר מטבל החזרת כדי שתהא טעימה <strong>עד שמגיע לפרפרת הפת</strong> כלומר למרור שאוכל לשם מצוה אחר אכילת המצה. <strong>הביאו לפניו מצה וחזרת וחרוסת</strong> ולפחות <strong>שני תבשילין</strong> מפני כבוד החג. ומעירים שכן נהגו בחרוסת <strong>אף על פי שאין חרוסת מצוה,</strong> אלא מנהג בלבד. <strong>ר' אליעזר בן צדוק אומר:</strong> חרוסת <strong>מצוה</strong> היא. <strong>ובמקדש</strong> כשהיה קיים והיו מקריבים בו פסחיהם <strong>היו מביאין לפניו גופו</strong> של קרבן ה<strong>פסח.</strong>
## דף קיד:
 <big>א גמרא</big> <strong>אמר ריש לקיש זאת אומרת</strong> מסדר הדברים האמור במשנה כי <strong>מצו‍ת צריכות כוונה</strong> כלומר, צריך אדם להתכוון בשעת עשיית המצוה שהוא עושה בכך את אותה מצוה ויוצא בכך ידי חובתו. ומכאן הראיה: <strong>כיון</strong> שאת החזרת בפעם הזו ש<strong>לא בעידן חיובא דמרור הוא דאכיל ליה</strong> <small>[בזמן חיובו של המרור הוא שאוכל אותה],</small> אלא רק על ידי ברכת <strong>"בורא פרי האדמה" הוא דאכיל ליה</strong> <small>[שאוכל אותה].</small> <strong>ודילמא</strong> <small>[ושמא]</small> <strong>לא איכוון</strong> <small>[התכוון]</small> <strong>ל</strong>צאת ידי חובת <strong>מרור, הלכך בעי למהדר לאטבולי</strong> <small>[לכן צריך לחזור ולהטבילו]</small> <strong>לשם מרור. דאי סלקא דעתך</strong> <small>[שאם עולה על דעתך</small> לומר<small>]</small> כי <strong>מצוה לא בעיא</strong> <small>[צריכה]</small> <strong>כוונה,</strong> אם כן <strong>למה לך תרי טיבולי</strong> <small>[שני טיבולים]?</small> <strong>והא טביל ליה חדא זימנא</strong> <small>[והרי</small> כבר <small>טבל פעם אחת]!</small>
 ודוחים: <strong>ממאי</strong> <small>[ממה]</small> אתה מוכיח זאת? <strong>דילמא</strong> <small>[שמא]</small> תאמר: <strong>לעולם מצו‍ת אין צריכות כוונה. ודקאמרת</strong> <small>[ומה שאמרת]</small> <strong>תרי טיבולי</strong> <small>[שני טיבולים]</small> <strong>למה לי?</strong> יש להשיב: <strong>כי היכי דליהוי היכירא</strong> <small>[כדי שיהיה היכר]</small> שבפסח <strong>לתינוקות,</strong> לכך נוהגים במנהגים שונים ומוזרים כדי שישאלו התינוקות מה נשתנה ובכלל זה אף הטיבול הנוסף.
 <strong>וכי תימא</strong> <small>[אם תאמר]:</small> אם הטעם רק משום היכר <strong>אם כן לישמעינן</strong> <small>[שישמיענו</small> במשנה הלכה זו<small>]</small> גם ב<strong>שאר ירקות</strong> ולא באכילת חזרת שלפני ושאחרי אכילת מצה? יש לומר כי אילו <strong>אשמעינן</strong> <small>[היה משמיע לנו]</small> <strong>שאר ירקות, הוה אמינא</strong> <small>[הייתי אומר]:</small> <strong>היכא דאיכא</strong> <small>[מקום שיש]</small> <strong>שאר ירקות הוא דבעינן תרי טיבולי</strong> <small>[הוא שאנו צריכים</small> בו <small>שני טיבולים]</small> לירקות האחרים וגם במיוחד למרור, <strong>אבל</strong> אם היתה לו <strong>חזרת לחודא</strong> <small>[לבדה]</small> <strong>לא בעי תרי טיבולי</strong> <small>[אינו צריך שני טיבולים]</small> ודיו בפעם אחת, לכן <strong>קמשמע לן</strong> <small>[השמיע לנו]</small> ש<strong>אפילו</strong> אם יש לו <strong>חזרת</strong> בלבד <strong>בעינן תרי טיבולי</strong> <small>[צריכים אנו שני טיבולים],</small> <strong>כי היכי דליהוי ביה היכירא לתינוקות</strong> <small>[כדי שיהיה בה היכר לתינוקות].</small>
 <strong>ועוד תניא</strong> <small>[שנינו</small> בברייתא<small>]:</small> <strong>אכלן</strong> את הירקות הללו של הפסח <strong>דמאי</strong> (שלא ידוע אם התעשרו כבר), כגון שקנה את הירקות מעם הארץ — <strong>יצא. אכלן בלא מתכוין — יצא. אכלן לחצאין</strong> תחילה חצי זית למרור והפסיק ואחר כך אכל חצי זית נוסף, גם אז — <strong>יצא.</strong>
 <strong>ובלבד שלא ישהא בין אכילה של</strong> חצי כזית אחד <strong>לחבירתה יותר מכדי</strong> הזמן המספיק <strong>לאכילת פרס</strong> (חצי ככר לחם) שאז שוב אין אכילות מצטרפות. ומכאן מוכח שאף אם אכלן בלא כוונה יוצא, וקשה אם כן לריש לקיש!
 ומשיבים: <strong>תנאי היא</strong> <small>[</small>מחלוקת <small>תנאים היא]</small> בענין זה. <strong>דתניא</strong> <small>[ששנויה</small> ברייתא<small>],</small> <strong>ר' יוסי אומר: אף על פי שטיבל</strong> לפני האוכל <strong>בחזרת מצוה להביא לפניו חזרת וחרוסת ושני תבשילין,</strong> ולכאורה הטעם בזה הוא שמשום שלא כיוון באכילה הראשונה לכך צריך להביא לפניו פעם נוספת ובאכילה זו יכוון לשם מצוה.
 ומקשים: <strong>ואכתי</strong> <small>[ועדיין]</small> גם לאחר הבאת מקור זה <strong>ממאי</strong> <small>[ממה]</small> אתה מסיק שר' יוסי סבור כן מפני שלדעתו מצוות צריכות כוונה? <strong>דילמא קסבר</strong> <small>[שמא סבר]</small> <strong>ר' יוסי מצו‍ת אין צריכות כוונה, והאי דבעינן תרי טיבולי כי היכי דתיהוי היכירא לתינוקות</strong> <small>[ומה שאנו צריכים שני טיבולים כדי שיהיה היכר לתינוקות].</small> טענה זו דוחים: <strong>אם כן</strong> הוא <strong>מאי</strong> <small>[מה</small> לשון<small>]</small> <strong>"מצוה"</strong> יש בדבר זה שאמר כאן ר' יוסי, שהרי בהיכר לתינוקות עצמו אין משום מצוה, אלא ודאי המצוה היא מצות אכילת מרור עצמה ולכן צריך לחזור ולאכול מפני שמצוות צריכות כוונה.
 <big>ב</big> שואלים: <strong>מאי</strong> <small>[מה</small> הם<small>]</small> <strong>שני תבשילין</strong> שהוזכרו במשנה? <strong>אמר רב הונא:</strong> כגון <strong>סילקא וארוזא</strong> <small>[תרד ואורז].</small> מסופר: <strong>רבא הוה מיהדר אסילקא וארוזא</strong> <small>[היה מחזר על תרד ואורז]</small> לאכלם בליל פסח <strong>הואיל ונפיק מפומיה</strong> <small>[ויצא מפיו]</small> של <strong>רב הונא</strong> ואף שידע שלא התכון רב הונא דווקא לירקות אלה, מכל מקום רצה לקיים כלשון הרב בדיוק.
 <strong>אמר רב אשי: שמע מינה</strong> <small>[למד ממנה]</small> מדברי <strong>רב הונא</strong> גם הלכה אחרת בדרך אגב, כי <strong>לית דחייש להא</strong> <small>[אין מי שחושש ל</small>דבר <small>זה]</small> שאמר <strong>ר' יוחנן בן נורי. דתניא</strong> <small>[ש</small>הרי <small>שנינו</small> בברייתא<small>],</small> <strong>ר' יוחנן בן נורי אומר: אורז מין דגן הוא</strong> לכל דבר <strong>וחייבין על חימוצו כרת</strong> בפסח <strong>ואדם יוצא בו ידי חובתו</strong> משום מצה אם שמרו מחימוץ <strong>בפסח.</strong> ולכן משמיע לנו רב הונא שאין חוששים לכך.
 <strong>חזקיה אמר:</strong> שני תבשילין אלה הם <strong>אפילו דג וביצה</strong> שהיו מורחים <strong>עליו</strong> לצורך טיגונו. ואילו <strong>רב יוסף אמר: צריך שני מיני בשר</strong> היו מביאים לפניו בליל הפסח, <strong>אחד זכר</strong> לקרבן ה<strong>פסח, ואחד זכר</strong> לקרבן <strong>חגיגה</strong> הנאכלת עם הפסח. <strong>רבינא אמר: אפילו גרמא ובישולא</strong> <small>[</small>חתיכת בשר שעל <small>העצם</small> ורוטב <small>שנתבשלה</small> בו<small>],</small> הרי הם נחשבים כשני תבשילין.
 <big>ג</big> לענין דין ירקות מבררים: <strong>פשיטא</strong> <small>[פשוט</small> ברור לנו<small>],</small> <strong>היכא דאיכא</strong> <small>[היכן שיש]</small> <strong>שאר ירקות</strong> חוץ ממרור <strong>מברך</strong> בטיבול ראשון <strong>אשאר ירקות "בורא פרי האדמה"</strong> ומכווין לפטור בברכה זו אף את המרור שייאכל מאוחר יותר <strong>ואכיל</strong> <small>[ואוכל]</small> מהם, <strong>והדר</strong> <small>[ואחר כך]</small> בטיבול שני <strong>מברך</strong> על החזרת <strong>"על אכילת מרור" ואכיל</strong> <small>[ואוכל]</small> ממנו.
 אולם <strong>היכא דליכא אלא חסא מאי</strong> <small>[היכן שאין אלא חזרת מה</small> דינו<small>]?</small> כיצד ומתי עליו לברך? <strong>אמר רב הונא: מברך מעיקרא אמרור</strong> <small>[מברך מתחילה על המרור]</small> <strong>"בורא פרי האדמה" ואכיל</strong> <small>[ואוכל]</small> <strong>ולבסוף</strong> לאחר המצה <strong>מברך עליה</strong> <small>[עליו]</small> <strong>"על אכילת מרור" ואכיל</strong> <small>[ואוכל].</small>
## דף קטו.
 <strong>מתקיף לה</strong> <small>[מקשה עליה]</small> על דעה זו <strong>רב חסדא:</strong> יכול אתה לומר ש<strong>לאחר שמילא כריסו הימנו</strong> ואכל בלא ברכה <strong>חוזר ומברך עליה</strong> בפעם השניה בברכה זו? <strong>אלא אמר רב חסדא: מעיקרא</strong> <small>[מתחילה]</small> <strong>מברך עליה</strong> <small>[עליו]</small> <strong>"בורא פרי האדמה" ו"על אכילת מרור" ואכיל</strong> <small>[ואוכל],</small> <strong>ולבסוף אכיל</strong> <small>[אוכל]</small> <strong>אכילת חסא בלא ברכה.</strong>
 ומעירים: <strong>בסורא עבדי</strong> <small>[עושים]</small> כשיטת <strong>רב הונא. ורב ששת בריה</strong> <small>[בנו]</small> של <strong>רב יהושע עביד</strong> <small>[היה עושה]</small> כשיטת <strong>רב חסדא.</strong> ומסכמים: <strong>והלכתא כוותיה</strong> <small>[והלכה כשיטתו]</small> של <strong>רב חסדא.</strong> מסופר: כי <strong>רב אחא בריה</strong> <small>[בנו]</small> של <strong>רבא</strong> היה <strong>מהדר</strong> <small>[מחזר]</small> על <strong>שאר ירקות</strong> לפסח כדי <strong>לאפוקי נפשיה מפלוגתא</strong> <small>[להוציא עצמו מן המחלוקת]</small> שיוכל לברך תחילה "בורא פרי האדמה" בלבד ואחר כך "על אכילת מרור" ויצא ידי חובה לכל הדעות.
 <big>א</big> <strong>אמר רבינא: אמר לי רב משרשיא בריה</strong> <small>[בנו]</small> של <strong>רב נתן, הכי אמר</strong> <small>[כך אמר]</small> <strong>הלל משמיה דגמרא</strong> <small>[משם המסורת]:</small> <strong>לא ניכרוך איניש מצה ומרור בהדי הדדי וניכול</strong> <small>[אל יכרוך אדם מצה ומרור יחד ויאכל],</small> <strong>משום דסבירא לן</strong> <small>[שאנו סבורים]</small> להלכה כי <strong>מצה בזמן הזה</strong> לאחר חורבן הבית <strong>דאורייתא</strong> <small>[שמן התורה]</small> מצותה, ואילו אכילת <strong>מרור דרבנן</strong> <small>[ש</small>מדברי <small>סופרים]</small> בלבד היא, כאשר אין אוכלים גם קרבן פסח, ו<strong>אתי</strong> <small>[יבוא]</small> ה<strong>מרור</strong> שהוא מצוה <strong>דרבנן</strong> <small>[ש</small>מדברי <small>סופרים]</small> בלבד <strong>ומבטיל ליה</strong> <small>[ומבטל אותו]</small> את טעמה וממשה של מצות אכילת <strong>מצה</strong> שהיא <strong>דאורייתא</strong> <small>[שמן התורה].</small>
 <strong>ואפילו ל</strong>שיטת <strong>מאן</strong> <small>[מי]</small> ש<strong>אמר: מצו‍ת אין מבטלות זו את זו, הני מילי</strong> <small>[דברים אלה]</small> אמורים <strong>דאורייתא בדאורייתא</strong> <small>[</small>מצוה אחת <small>שמן התורה</small> במצוה אחרת <small>שמן התורה]</small> <strong>או דרבנן בדרבנן</strong> <small>[</small>מצוה אחת <small>ש</small>מדברי <small>סופרים</small> במצוה אחרת <small>ש</small>מדברי <small>סופרים],</small> <strong>אבל</strong> קיום שתי מצוות <strong>דאורייתא ודרבנן</strong> <small>[</small>מצוה <small>שמן התורה וש</small>מדברי <small>סופרים]</small> — <strong>אתי דרבנן ומבטיל ליה לדאורייתא</strong> <small>[באה</small> מצוה <small>ש</small>מדברי <small>סופרים ומבטלת</small> את זו <small>שמן התורה].</small>
 ושואלים: <strong>מאן תנא דשמעת ליה</strong> <small>[מי הוא התנא ששמעת אותו</small> אומר<small>]</small> כי <strong>מצו‍ת אין מבטלות זו את זו?</strong> הרי <strong>הלל היא. דתניא</strong> <small>[ש</small>הרי <small>שנינו</small> בברייתא<small>]</small> <strong>אמרו עליו על הלל שהיה כורכן</strong> את המצה והמרור <strong>בבת אחת ואוכלן.</strong> והמקור לכך, מתוך <strong>שנאמר: "על מצות ומררים יאכלהו"</strong> (במדבר ט, יא), כלומר יחד.
 <strong>אמר ר' יוחנן: חולקין עליו חביריו על הלל</strong> ואין הכל מסכימים לדעתו. <strong>דתניא</strong> <small>[ש</small>הרי <small>שנינו</small> בברייתא אחרת<small>]</small> : <strong>יכול יהא כורכן בבת אחת ואוכלן כדרך שהלל אוכלן, תלמוד לומר: "על מצות ומררים יאכלהו" — אפילו זה</strong> המצה <strong>בפני עצמו וזה</strong> המרור <strong>בפני עצמו. מתקיף לה</strong> <small>[מקשה עליה]</small> על הוכחה זו <strong>רב אשי: אי הכי</strong> <small>[אם כך]</small> שחכמים חולקים על הלל ואומרים כי מצוות מבטלות זו את זו, <strong>מאי</strong> <small>[מה</small> היא<small>]</small> לשון <strong>אפילו?</strong> שמלשון זו משמע שאינם באים לפסול את דרכו של הלל אלא לומר שגם בלא כריכה יוצא.
 <strong>אלא אמר רב אשי: האי תנא הכי קתני</strong> <small>[תנא זה כך שנה]</small> כך יש להבין את דבריו: <strong>יכול לא יצא בהו</strong> <small>[בהם]</small> <strong>ידי חובתו אלא אם כן כורכן בבת אחת ואוכלן כדרך שהלל</strong> היה <strong>אוכלן</strong> ולא באופן אחר — <strong>תלמוד לומר: "על מצות ומררים יאכלהו" — אפילו זה בפני עצמו וזה בפני עצמו,</strong> ואין חובה לנהוג כהלל.
 ומעירים: <strong>השתא דלא איתמר הלכתא לא כהלל ולא כרבנן</strong> <small>[עכשיו שלא נאמרה הלכה לא כהלל ולא כחכמים],</small> כך יש לעשות: <strong>מברך על אכילת מצה ואכיל</strong> <small>[ואוכל</small> ממנה<small>]</small> לצאת ידי חובת מצה, <strong>והדר</strong> <small>[ואחר כך]</small> <strong>מברך "על אכילת מרור" ואכיל</strong> <small>[ואוכל</small> ממנו<small>]</small> <strong>והדר אכיל מצה וחסא בהדי הדדי</strong> <small>[ואחר כך אוכל מצה וחזרת ביחד]</small> <strong>בלא ברכה זכר למקדש,</strong> כשם שהיה עושה <strong>הלל</strong> בזמן שבית המקדש היה קיים ואכל מצות ומרורים עם קרבן הפסח.
 <big>ב</big> <strong>אמר ר' אלעזר אמר רב אושעיא: כל</strong> דבר <strong>שטיבולו במשקה</strong> שנאכל אגב טבילתו במשקה כלשהו — <strong>צריך נטילת ידים</strong> לפניו. שמצות נטילת ידים היתה משום גדר טהרה, שלא יבוא אדם לטמא מאכלי תרומה, שכיון שהידים חזקתן טמאות (כדין שני לטומאה) הרי הן מטמאות את המשקה, וכלל הוא שהמשקה שנטמא הופך תמיד להיות ראשון לטומאה וחוזר ומטמא את האוכל שטיבולו בו. <strong>אמר רב פפא: שמע מינה</strong> <small>[למד ממנה]</small> מהלכה זו המצריכה נטילת ידים, כי <strong>האי חסא</strong> <small>[חזרת זו]</small> של פסח
## דף קטו:
 <strong>צריך לשקועיה</strong> <small>[לשקע אותה]</small> <strong>בחרוסת משום קפא</strong> (מרירות וארס) שיש בחזרת. <strong>דאי סלקא דעתך</strong> <small>[שאם עולה על דעתך]</small> לומר כי <strong>לא צריך לשקועיה</strong> <small>[אין צריך לשקעה</small> היטב<small>]</small> אם כן <strong>נטילת ידים</strong> לאכילת מרור <strong>למה לי? הא</strong> <small>[הרי]</small> <strong>לא נגע</strong> בידיו במשקה וממילא לא טימאהו! ודוחים: <strong>ודילמא לעולם אימא לך</strong> <small>[ושמא לעולם אומר לך]:</small> <strong>לא צריך לשקועיה</strong> <small>[אין צריך</small> מן הדין <small>לשקעו]</small> <strong>וקפא מריחא מיית</strong> <small>[והארס מן הריח הוא מת</small> ובטל<small>].</small> <strong>אלא למה לי</strong> בכל זאת <strong>נטילת ידים</strong> לפני כן — <strong>דילמא משקעו ליה</strong> <small>[שמא ישקעו אותו]</small> ולכך יש צורך בנטילת ידים כדי שלא להגיע לידי טומאה.
 <strong>ואמר רב פפא: לא נישהי איניש מרור בחרוסת</strong> <small>[אל ישהה אדם מרור</small> בתוך <small>החרוסת]</small> <strong>דילמא אגב חלייה דתבלין מבטיל לה למרוריה</strong> <small>[שמא אגב מתיקותו של התבלין מבטל את מרירותו]</small> <strong>ובעינן</strong> <small>[וצריכים אנו]</small> שיהיה בו <strong>טעם מרור וליכא</strong> <small>[ואין</small> כאן<small>].</small> מסופר: <strong>אדבריה</strong> <small>[הרשהו]</small> <strong>רב חסדא לרבנא עוקבא</strong> שידרוש, <strong>ודרש: נטל ידיו</strong> לפני <strong>טיבול ראשון נוטל ידיו</strong> אף <strong>בטיבול שני.</strong>
 <strong>אמרוה רבנן קמיה</strong> <small>[אמרו חכמים</small> את ההלכה הזו <small>לפני]</small> <strong>רב פפא</strong> והוסיפו: <strong>הא בעלמא איתמר</strong> <small>[</small>הלכה <small>זו בכלל נאמרה]</small> ולאו דווקא בפסח, אלא בכל מקרה שהוא מטביל פעמיים. <strong>דאי סלקא דעתך הכא איתמר</strong> <small>[שאם עולה על דעתך שכאן</small> דווקא לענין פסח <small>נאמרה],</small> אם כן <strong>למה לי נטילת ידים תרי זימני</strong> <small>[שתי פעמים]?</small> <strong>הא משא ליה ידיה חדא זימנא</strong> <small>[הרי כבר נטל את ידיו פעם אחת]</small> וכיון שידע שצריך לטבל שנית — ודאי ישמור ידיו מטומאה ולא יצטרך לנטילה שניה! מה שאין כן בשאר טיבולים כשאינו יודע מראש שיחזור ויטבול.
 <strong>אמר להו</strong> <small>[להם]</small> <strong>רב פפא: אדרבה, הכא איתמר</strong> <small>[להפך כאן</small> דווקא לענין פסח <small>נאמר</small> הדבר<small>],</small> <strong>דאי סלקא דעתך בעלמא איתמר</strong> <small>[שאם עולה על דעתך</small> לומר <small>שבכלל נאמר],</small> אם כן <strong>למה לי תרי טיבולי</strong> <small>[שני טיבולים]?</small> שכרגיל אדם מטבל בפעם אחת, לפני או בתוך סעודתו.
 ומקשים: <strong>אלא מאי</strong> <small>[מה]</small> רוצה אתה לומר כי <strong>הכא איתמר</strong> <small>[כאן</small> דווקא לענין פסח <small>נאמר],</small> אם כן <strong>נטילת ידים תרי זימני</strong> <small>[שתי פעמים]</small> <strong>למה לי? הא משא ליה ידיה חדא זימנא</strong> <small>[הרי</small> כבר <small>נטל את ידיו פעם אחת]!</small> <strong>אמרי</strong> <small>[אומרים]:</small> <strong>כיון דבעי למימר אגדתא והלילא</strong> <small>[שצריך לומר</small> את <small>ההגדה וההלל]</small> באמצע, אחר טיבול ראשון, <strong>דילמא אסוחי אסחיה לדעתיה</strong> <small>[שמא הסיח את דעתו]</small> משמירת ידיו <strong>ונגע</strong> בדבר המטמא.
 <big>א</big> <strong>אמר רבא:</strong> מי ש<strong>בלע מצה</strong> בלא ללעוס אותה — <strong>יצא</strong> ידי חובת אכילת מצה, שעיקר המצוה הוא שתאכל. <strong>בלע מרור</strong> בלא לעיסה — <strong>לא יצא,</strong> שאין הוא מרגיש כלל טעם מרור. ואם <strong>בלע מצה ומרור</strong> יחד, <strong>ידי מצה — יצא, ידי</strong> אכילת <strong>מרור — לא יצא.</strong> אבל אם <strong>כרכן</strong> את המצה והמרור <strong>בסיב</strong> שהוא כעין רשת דקה הצומחת סביב הדקל <strong>ובלען — אף ידי מצה נמי</strong> <small>[גם כן]</small> <strong>לא יצא,</strong> שבליעה שאינה נוגעת כלל בחיך אינה נחשבת כאכילה כלל.
 <big>ב</big> <strong>אמר רב שימי בר אשי:</strong> צריך שתהא <strong>מצה לפני כל אחד ואחד</strong> מן המסובין לסדר, שהיו יושבים על ספות וכל אחד היה מיסב לפני שולחן נפרד, וכן צריך שיהיה <strong>מרור לפני כל אחד ואחד, וחרוסת לפני כל אחד ואחד.</strong> אבל <strong>אין עוקרין את השלחן</strong> לפני האוכל בתוך הסדר <strong>אלא</strong> מ<strong>לפני מי שאומר הגדה</strong> בלבד ולא מלפני כולם.
 <strong>רב הונא אומר: כולהו נמי</strong> <small>[כל</small> הדברים, מצה מרור, וחרוסת, <small>גם כן]</small> צריך שיהיו <strong>לפני מי שאומר הגדה.</strong> וכשיגיע זמן אכילתם יקבלו השאר ממנו. ומעירים: <strong>והלכתא</strong> <small>[והלכה]</small> כשיטת <strong>רב הונא.</strong>
 שואלים: <strong>למה עוקרין את השולחן? אמרי דבי</strong> <small>[אומרים</small> חכמי <small>בית</small> מדרשו<small>]</small> של <strong>ר' ינאי: כדי שיכירו תינוקות</strong> בזרות שבדבר <strong>וישאלו</strong> "מה נשתנה הלילה הזה". מסופר: <strong>אביי הוה יתיב קמיה</strong> <small>[היה יושב לפני]</small> <strong>רבה</strong> בעודו תינוק, <strong>חזא דקא מדלי תכא מקמיה</strong> <small>[ראה שעוקרים את השולחן מלפניו],</small> <strong>אמר להו</strong> <small>[להם]</small> לאלה שעשו זאת: <strong>עדיין לא קא אכלינן</strong> <small>[אכלנו],</small> <strong>אתו קא מעקרי תכא מיקמן</strong> <small>[ואתם נוטלים את השולחן מלפנינו]?!</small> <strong>אמר ליה</strong> <small>[לו]</small> <strong>רבה: פטרתן</strong> <small>[פטרתנו]</small> <strong>מלומר "מה נשתנה"</strong> שהרי כבר שאלת על השינוי שאתה רואה היום.
 <big>ג</big> <strong>אמר שמואל: "לחם עני"</strong> שנאמר במקרא, כוונתו — <strong>לחם שעונין עליו דברים</strong> כלומר שאומרים עליו את דברי ההגדה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"לחם עני" — לחם שעונין עליו דברים הרבה. דבר אחר: "לחם עני" "עני" כתיב</strong> <small>[נאמר],</small> ועני משמעותו — דלות, ונלמד מכאן <strong>מה עני שדרכו בפרוסה</strong> משום שאין לו תמיד פת שלמה
## דף קטז.
 <strong>אף כאן</strong> באכילת מצה יש להשתמש דווקא <strong>בפרוסה. דבר אחר: מה דרכו של עני</strong> ש<strong>הוא מסיק</strong> את התנור <strong>ואשתו</strong> היא ש<strong>אופה,</strong> כדי להזדרז לגמור האפיה לפני שיכלו העצים המעטים שבידו ויתקרר התנור, <strong>אף כאן</strong> באפיית המצה <strong>נמי</strong> <small>[גם כן]</small> — <strong>הוא מסיק ואשתו אופה</strong> כדי שלא יחמיץ, ולכן המצה קרויה "לחם עוני".
 <big>א</big> במשנה נאמר שהיו מביאין לפניו חרוסת <strong>אף על פי שאין חרוסת מצוה.</strong> ושואלים: <strong>ואי</strong> <small>[ואם]</small> היא <strong>לא מצוה,</strong> אם כן <strong>משום מאי מייתי לה</strong> <small>[מה מביאים אותה]?</small> <strong>אמר ר' אמי: משום קפא</strong> (הארס) שבמרור, שהחרוסת מבטלת את נזקו. <strong>אמר רב אסי</strong> אגב דברים אלה: התרופה למי שאכל <strong>קפא דחסא</strong> <small>[לארס שבחזרת] —</small> <strong>חמא</strong> <small>[</small>לאכול <small>צנון].</small> <strong>קפא דחמא</strong> <small>[לארס שבצנון]</small> <strong>— כרתי</strong> <small>[כרישין].</small> <strong>קפא דכרתי</strong> <small>[לארס שבכרישין] —</small> <strong>חמימי</strong> <small>[</small>מים <small>חמים].</small> <strong>קפא דכולהו — חמימי</strong> <small>[ארס של כל</small> הירקות נרפא על ידי מים <small>חמים].</small> ומעירים: <strong>אדהכי והכי</strong> <small>[בין כך ובין כך]</small> עד שמביאים לו את התרופה, <strong>נימא הכי</strong> <small>[שיאמר כך],</small> לחש לסגולה: <strong>"קפא קפא, דכירנא לך ולשב בנתיך ולתמני כלתך</strong> <small>[ארס ארס, זוכר אני אותך ואת שבע בנותיך ואת שמונה כלותיך]</small> <strong>".</strong>
 <big>ב</big> במשנה נאמר ש<strong>ר' אלעזר בר' צדוק אומר</strong> שחרוסת <strong>מצוה</strong> היא. שואלים: <strong>מאי</strong> <small>[מה]</small> עניינה של <strong>מצוה</strong> זו? ומשיבים: <strong>ר' לוי אומר: זכר לתפוח</strong> שהוא אחד ממרכיבי החרוסת, שנאמר: "מי זאת עולה מן המדבר מתרפקת על דודה תחת התפוח עוררתיך" (שיר השירים ח, ה), שנדרש כרמז לכנסת ישראל בצאתה ממצרים. <strong>ור' יוחנן אומר: זכר לטיט,</strong> שהיו ישראל משועבדים במצרים בעבודה בו. <strong>אמר אביי: הלכך</strong> <small>[לכן]</small> כדי לצאת ידי שתי הדעות <strong>צריך לקהוייה וצריך לסמוכיה</strong> <small>[צריך</small> לעשותה <small>חמוצה וצריך</small> לעשותה <small>סמיכה].</small> <strong>לקהוייה</strong> <small>[ל</small>עשותה <small>חמוצה]</small> — <strong>זכר לתפוח, וצריך לסמוכיה</strong> <small>[ל</small>עשותה <small>סמיכה]</small> — <strong>זכר לטיט,</strong> שהוא סמיך.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: תבלין</strong> ששמים בחרוסת <strong>זכר לתבן</strong> שהיו עובדים בו אבותינו, <strong>חרוסת</strong> עצמה <strong>זכר לטיט. אמר ר' אלעזר בר' צדוק: כך היו אומרים תגרי חרך</strong> (חנונים זעירים) <strong>שבירושלים</strong> כשהיו מוכרים את החרוסת <strong>בואו וטלו לכם תבלין למצוה.</strong>
 <big>ג משנה</big> <strong>מזגו לו כוס שני וכאן הבן שואל</strong> את <strong>אביו</strong> את השאלות על השינוי במנהגי ליל פסח. <strong>ואם אין דעת בבן</strong> לשאול מעצמו <strong>אביו מלמדו</strong> בעל פה.
 וכך הוא נוסח השאלות: <strong>מה נשתנה הלילה הזה מכל הלילות שבכל הלילות אנו אוכלין חמץ ומצה,</strong> כפי רצוננו, ואילו <strong>הלילה הזה כולו מצה.</strong> ועוד: <strong>שבכל הלילות אנו אוכלין שאר ירקות,</strong> ואילו <strong>הלילה הזה</strong> אוכלים <strong>מרור.</strong> ובזמן שבית המקדש קיים היה שואל: <strong>שבכל הלילות אנו אוכלין בשר צלי</strong> או <strong>שלוק</strong> (מבושל הרבה), או <strong>מבושל</strong> כפי רצונינו, ואילו <strong>הלילה הזה כולו</strong> בשר <strong>צלי</strong> של פסח. <strong>שבכל הלילות</strong> אין <strong>אנו</strong> חייבים <strong>לטבל</strong> במשקה את הירק הנאכל בסעודה <strong>אפילו פעם אחת,</strong> ואילו <strong>הלילה הזה</strong> צריך טיבול <strong>שתי פעמים.</strong>
 <strong>ולפי דעתו</strong> ויכלתו <strong>של</strong> ה<strong>בן אביו מלמדו</strong> את כל הקושיות או רק את חלק מהן. ומכאן עונה לו האב, ובאופן כללי <strong>מתחיל בגנות</strong> בדבר שיש בו משום גינוי לישראל <strong>ומסיים בשבח. ודורש</strong> את הקטע ש<strong>מ"ארמי אובד אבי"</strong> (דברים כו, ה-ט) שאומרים בשעת הבאת בכורים, <strong>עד שיגמור</strong> לדרוש את <strong>כל הפרשה כולה.</strong>
 <big>ד גמרא</big> <strong>תנו רבנן</strong> <small>[ שנו חכמים ]:</small> אם <strong>חכם בנו</strong> ויודע לשאול — <strong>שואלו</strong> בנו, <strong>ואם אינו חכם — אשתו שואלתו, ואם לאו,</strong> שאף אשתו אינה יכולה לשאול או שאין לו אשה — <strong>הוא שואל לעצמו, ואפילו</strong> ישבו יחד <strong>שני תלמידי חכמים שיודעין בהלכות הפסח</strong> ואין עימם אחר שיכול לשאול — הריהם <strong>שואלין זה לזה.</strong>
 <big>ה</big> במשנה נאמר, שאחת השאלות היתה <strong>מה נשתנה הלילה הזה מכל הלילות, שבכל הלילות אנו מטבילין פעם אחת הלילה הזה שתי פעמים. מתקיף לה</strong> <small>[מקשה עליה]</small> <strong>רבא</strong> על לשון המשנה: <strong>אטו כל יומא לא סגיא דלא מטבלא חדא זימנא</strong> <small>[וכי בכל יום לא די שאין אנו</small> חייבים להיות <small>מטבילין פעם אחת]?</small> ומלשון המשנה משמע כי בכל יום מטבילים לפחות פעם אחת! <strong>אלא אמר רבא, הכי קתני</strong> <small>[כך שנה],</small> כך יש לשנות: <strong>שבכל הלילות אין אנו חייבין לטבל אפילו פעם אחת,</strong> ואילו <strong>הלילה הזה</strong> חובה להטביל <strong>שתי פעמים.</strong>
 <strong>מתקיף לה</strong> <small>[מקשה עליה]</small> <strong>רב ספרא</strong> על נוסחה זו: <strong>חיובא לדרדקי?!</strong> <small>[חובה לצורך התינוקות]?!</small> שהרי כבר אמרנו שהטיבול פעמיים נעשה רק כדי לעורר את התינוקות לשאול וכיצד אפשר לקרוא לדבר מעין זה בלשון "חייבים"? <strong>אלא אמר רב ספרא, הכי קתני</strong> <small>[כך שנה],</small> כך יש לשנות: <strong>אין אנו מטבילין,</strong> כלומר אין אנו נוהגים בכך <strong>אפילו פעם אחת,</strong> ואילו <strong>הלילה הזה</strong> חובה להטביל <strong>שתי פעמים,</strong> ולשון זו כוללת רשות ומנהג כאחד.
 <big>ו</big> שנינו במשנה שהאב בדברי תשובתו <strong>מתחיל בגנות ומסיים בשבח.</strong> ושואלים: <strong>מאי</strong> <small>[מהו]</small> <strong>בגנות</strong> שנאמר כאן? <strong>רב אמר:</strong> מתחיל <strong>"מתחלה עובדי עבודה זרה היו אבותינו"</strong> ומסיים בדברי שבח. <strong>ושמואל אמר:</strong> גנות שמתחילים בה היא <strong>"עבדים היינו".</strong>
 <strong>אמר ליה</strong> <small>[לו]</small> <strong>רב נחמן לדרו עבדיה</strong> <small>[עבדו]:</small> <strong>עבדא דמפיק ליה מריה לחירות ויהיב ליה כספא ודהבא מאי בעי למימר ליה</strong> <small>[עבד שמוציא אותו אדונו לחירות ונותן לו כסף וזהב מה הוא צריך לומר לו]?</small> <strong>אמר ליה</strong> <small>[לו]:</small> <strong>בעי לאודויי ולשבוחי</strong> <small>[צריך להודות ולשבח]</small> לאדונו, <strong>אמר ליה</strong> <small>[לו]:</small> אם כן <strong>פטרתן</strong> <small>[פטרתנו]</small> <strong>מלומר "מה נשתנה"</strong> שהרי העלית את עיקר עניינו של חג הפסח, <strong>ופתח ואמר</strong> מיד <strong>"עבדים היינו".</strong>
 <big>ז משנה</big> <strong>רבן גמליאל היה אומר: כל שלא אמר</strong>
## דף קטז:
 <strong>שלשה דברים אלו בפסח לא יצא ידי חובתו, ואלו הן: פסח, מצה, ומרור,</strong> וכשהוא מזכיר את אלה הריהו מסביר: <strong>פסח</strong> מביאים על <strong>שום שפסח המקום</strong> (ה') <strong>על בתי אבותינו במצרים, שנאמר: "ואמרתם זבח פסח הוא לה' אשר פסח</strong> על בתי בני ישראל במצרים בנגפו את מצרים ואת בתינו הציל<strong>"</strong> (שמות יב, כז). 
 <strong>מצה</strong> לזכרון — <strong>על שום שנגאלו אבותינו ממצרים, שנאמר: "ויאפו את הבצק אשר הוציאו ממצרים</strong> עוגות מצות כי לא חמץ כי גורשו ממצרים ולא יכלו להתמהמה וגם צדה לא עשו להם<strong>"</strong> (שמות יב, לט). <strong>מרור</strong> לזכרון — <strong>על שום שמררו המצריים את חיי אבותינו במצרים, שנאמר: "וימררו את חייהם</strong> בעבודה קשה בחומר ובלבנים ובכל עבודה בשדה, את כל עבודתם אשר עבדו בהם בפרך<strong>"</strong> (שמות א, יד). 
 ועוד אמרו: <strong>בכל דור ודור חייב אדם לראות את עצמו כאילו הוא</strong> עצמו <strong>יצא ממצרים, שנאמר: "והגדת לבנך ביום ההוא לאמר בעבור זה עשה ה' לי בצאתי ממצרים"</strong> (שמות יג, ח), ובכל הדורות אומר אדם בלשון "עשה ה' לי" ולא אומר בלשון "לאבותי".
 <strong>לפיכך אנחנו חייבים להודות להלל לשבח לפאר לרומם להדר לברך לעלה ולקלס למי שעשה לאבותינו ולנו את כל הנסים האלו הוציאנו מעבדות לחרות מיגון לשמחה ומאבל ליום טוב ומאפלה לאור גדול ומשעבוד לגאולה ונאמר לפניו הללויה.</strong> ואז אומר את ההלל שאומרים בכל ימי שמחה.
 כיון שאין גומרים את אמירת ההלל לפני הסעודה, אלא רק מקצתו, שואלים: <strong>עד היכן הוא אומר? בית שמאי אומרים: עד</strong> "מושיבי עקרת הבית <strong>אם הבנים שמחה</strong> הללויה" (תהילים קיג, ט). <strong>ובית הלל אומרים: עד "</strong>ההופכי הצור אגם מים <strong>חלמיש למעינו מים"</strong> (תהילים קיד, ח). <strong>וחותם</strong> בברכה שהיא מענין <strong>גאולה. ר' טרפון אומר:</strong> אמנם מברך <strong>אשר גאלנו וגאל את אבותינו ממצרים</strong> אבל <strong>לא היה חותם</strong> "ברוך אתה ה'".
 <strong>ר' עקיבא אומר</strong> בסגנון זה: <strong>כן ה' אלוהינו ואלהי אבותינו יגיענו למועדים ולרגלים הבאים לקראתנו לשלום שמחים בבנין עירך וששים בעבודתך ונאכל שם מן הפסחים ומן הזבחים וכו' עד ברוך אתה ה' גאל ישראל.</strong>
 <big>א גמרא</big> <strong>אמר רבא:</strong> כשמזכיר יציאת מצרים <strong>צריך שיאמר: "ואותנו הוציא משם".</strong> ועוד <strong>אמר רבא:</strong> כשמזכיר <strong>מצה</strong> בדבריו לזכרון ואומר "מצה זו שאנו אוכלים" — <strong>צריך להגביה</strong> אותה ולהראותה למסובין, וכן כשמזכיר ענין ה<strong>מרור צריך להגביה</strong> אותו. אבל <strong>בשר</strong> שאוכל בזמן הזה <strong>אין צריך להגביה. ולא עוד אלא</strong> שאם מגביה את הבשר הריהו <strong>נראה כאוכל קדשים בחוץ</strong> שמבינים מדבריו שזהו זבח פסח, ונראה כאילו שחט כבש לקרבן הפסח מחוץ לבית המקדש.
 <strong>אמר רב אחא בר יעקב: סומא</strong> (עיור) <strong>פטור מלומר הגדה</strong> וראיה לדבר <strong>כתיב הכא</strong> <small>[כתוב כאן]</small> בענין הפסח: "והגדת לבנך ביום ההוא לאמר <strong>בעבור זה</strong> עשה ה' לי בצאתי ממצרים" (שמות יג, ח) <strong>וכתיב התם</strong> <small>[ונאמר שם]</small> בענין בן סורר ומורה, שההורים אומרים: <strong>"בננו זה</strong> סורר ומורה איננו שומע בקולנו זולל וסובא<strong>"</strong> (דברים כא, כ) ונלמד בגזירה שוה "זה" "זה": <strong>מה להלן</strong> בענין בן סורר ומורה דרשו חכמים שהוא <strong>פרט לסומא,</strong> שאם היה אחד ההורים סומא ואיננו יכול לומר "בננו זה" (שהרי איננו יכול להראות עליו), אין מקיימים דין זה, <strong>אף כאן</strong> בענין אמירת הגדה של פסח <strong>פרט לסומא.</strong>
 ומקשים: <strong>איני</strong> <small>[וכי כן הוא]?</small> <strong>והאמר</strong> <small>[והרי אמר]</small> <strong>מרימר: שאלתינהו לרבנן דבי</strong> <small>[שאלתי את החכמים מבית</small> מדרשו<small>]</small> של <strong>רב יוסף</strong> שהיה עיור: <strong>מאן דאמר אגדתא בי</strong> <small>[מי הוא</small> זה <small>שאמר את ההגדה בביתו]</small> של <strong>רב יוסף אמרו</strong> לו: <strong>רב יוסף</strong> עצמו אמר. וכן שאל: <strong>מאן</strong> <small>[מי]</small> הוא זה ש<strong>אמר אגדתא בי</strong> <small>[</small>את <small>ההגדה</small> ב<small>בית</small> מדרשו<small>]</small> של <strong>רב ששת</strong> שאף הוא היה עיור? <strong>אמרו</strong> לו: <strong>רב ששת</strong> עצמו אמר. הרי שאף הסומא חייב באמירת ההגדה! ומשיבים: <strong>קסברי רבנן</strong> <small>[סבורים</small> היו <small>חכמים</small> אלה, ר' יוסף ור' ששת<small>]</small> כי אכילת <strong>מצה בזמן הזה</strong> ואמירת ההגדה הצמודה לה היא רק <strong>דרבנן</strong> <small>[</small>מדברי <small>סופרים ],</small> ומשום כך אין מקום להגבלה זו.
 ושואלים: האם <strong>מכלל</strong> דברים אלו יש ללמוד ש<strong>רב אחא בר יעקב</strong> האומר שהסומא פטור מאמירת ההגדה <strong>סבר</strong> כי <strong>מצה בזמן הזה דאורייתא</strong> <small>[מן התורה</small> היא<small>]?</small> <strong>והא</strong> <small>[והרי]</small> יודעים אנו כי <strong>רב אחא בר יעקב הוא</strong> ש<strong>אמר</strong> (להלן פסחים קכ, א): <strong>מצה בזמן הזה דרבנן</strong> <small>[</small>מדברי <small>סופרים]</small> דווקא, ואם כן יש לכאורה סתירה בדבריו! ומשיבים: <strong>קסבר</strong> <small>[סבר]</small> רב אחא בר יעקב <strong>כל דתקון רבנן</strong> <small>[שתיקנו חכמים]</small> בגזירותיהם, בתקנותיהם<small>,</small> <strong>כעין דאורייתא תיקון</strong> <small>[</small>הכתוב <small>שבתורה תיקנו].</small> ולכן אף שמצה בזמן הזה ואמירת ההגדה הצמודה אינם אלא מדברי סופרים, מכל מקום כל חומרות וסייגי התורה חלים בהם, ולכך הסומא פטור מאמירת ההגדה.
 ושואלים: על פי טעם זה <strong>לרב ששת ולרב יוסף נמי</strong> <small>[גם כן]</small> יש להתחשב בנימוק זה, <strong>הא</strong> <small>[הרי]</small> <strong>ודאי</strong> ש<strong>כל דתקון רבנן</strong> <small>[שתיקנו חכמים],</small> <strong>כעין דאורייתא תיקון</strong> <small>[</small>הכתוב <small>שבתורה תיקנו]?</small>
 ודוחים: <strong>הכי השתא</strong> <small>[כיצד אתה משווה]?!</small> <strong>בשלמא התם</strong> <small>[נניח שם]</small> בענין בן סורר ומורה <strong>מדהוה ליה למיכתב</strong> <small>[מכיון שהיה לו לכתוב]</small> <strong>"בננו הוא", וכתיב</strong> <small>[ונאמר]</small> במקרא <strong>"בננו זה", שמע מינה</strong> <small>[למד מכאן]</small> שבא הדבר ללמד שהם צריכים להצביע עליו באצבע, ומכאן למדים: <strong>פרט לסומין הוא דאתא</strong> <small>[שבא]</small> הדיוק שבכתוב. <strong>אבל הכא אי לאו</strong> <small>[כאן אם לא]</small> היה נאמר <strong>"בעבור זה" מאי</strong> <small>[מה]</small> היה יכול <strong>לכתוב? אלא</strong> "בעבור זה" משמעו: <strong>בעבור מצה ומרור הוא דאתא</strong>
 שנינו במשנה: <strong>לפיכך אנחנו חייבין:</strong>
## דף קיז.
 <big>א</big> כיון שהוזכר במשנה שאומרים: "ונאמר לפניו הללויה" דנים במשמעות מילה זו. <strong>אמר רב חסדא אמר ר' יוחנן:</strong> המילה <strong>"הללויה",</strong> והמילה <strong>"כסיה",</strong> וכן המילה <strong>"ידידיה" —</strong> מילה <strong>אחת הן,</strong> ואין לראותן כצירוף שתי מילים כגון הללו-יה. <strong>רב אמר: "כסיה" ו"מרחביה" —</strong> מילה <strong>אחת הן. רבה אמר: "מרחביה" בלבד</strong> היא מילה אחת והשאר — שתים.
 <strong>איבעיא להו</strong> <small>[נשאלה להם</small> השאלה<small>]:</small> <strong>"מרחב יה" ל</strong>שיטת <strong>רב חסדא מאי</strong> <small>[מה]</small> דינה האם מונה הוא אותה כשתי מילים או כמילה אחת? שהרי לא הזכירה בדבריו. ומשיבים: <strong>תיקו</strong> <small>[תעמוד]</small> השאלה במקומה ואין ניתן לפותרה.
 <strong>איבעיא להו</strong> <small>[נשאלה להם</small> השאלה<small>]</small> השם <strong>"ידידיה"</strong> לשיטת <strong>רב</strong> שלא הזכיר אותו, <strong>מאי</strong> <small>[מה</small> דינה<small>]?</small> ומשיבים: <strong>תא שמע</strong> <small>[בוא ושמע]</small> פתרון לכך ממה ש<strong>אמר רב</strong> במפורש: <strong>"ידידיה" נחלק לשנים</strong> והוא שני שמות, <strong>לפיכך ידיד</strong> הוא מילת <strong>חול</strong> כשאר מילים. <strong>יה</strong> הוא שם <strong>קודש</strong> וצריך לנהוג בו קדושה כשאר השמות הקדושים.
 <strong>איבעיא להו</strong> <small>[נשאלה להם</small> השאלה<small>]</small> <strong>"הללויה"</strong> לשיטת <strong>רב מאי</strong> <small>[מה</small> דינה<small>]</small> האם מלה אחת היא או שתים? ומשיבים: <strong>תא שמע</strong> <small>[בוא ושמע]</small> פתרון לכך ממה ש<strong>אמר רב: חזינא תילי דבי חביבא דכתיב בהו</strong> <small>[ראיתי את התהילים של בית דודי</small> ר' חייא <small>שנאמר בהם]</small> <strong>"הללו" בחד גיסא</strong> <small>[בצד אחד],</small> כלומר, בסוף שורה אחת <strong>ו"יה" בחד גיסא</strong> <small>[בצד אחד],</small> כלומר: בתחילת השורה שלאחריה, ומשמע שמילה זו חלוקה לשתים.
 ומעירים: <strong>ופליגא</strong> <small>[וחלוקה</small> דעה זו<small>]</small> על שיטת <strong>ר' יהושע בן לוי.</strong> ש<strong>אמר ר' יהושע בן לוי: מאי</strong> <small>[מה</small> משמע<small>]</small> <strong>"הללויה" — הללוהו בהלולים הרבה</strong> ויה שבסיומה הוא לשון הפלגה, ולא שם שמים.
 ומעירים: <strong>ופליגא דידיה אדידיה</strong> <small>[וחלוקה</small> אמרתו זו <small>של</small> ר' יהושע בן לוי <small>על</small> אמרה אחרת <small>שלו]</small> ש<strong>אמר ר' יהושע בן לוי: בעשרה מאמרות</strong> (לשונות) <strong>של שבח נאמר ספר תהלים:</strong> בלשון <strong>"ניצוח", ב"נגון", ב"משכיל", ב"מזמור", ב"שיר", ב"אשרי", ב"תהלה, ב"תפלה", ב"הודאה", ב"הללויה".</strong> והוא מוסיף: <strong>גדול מכולן "הללויה" שכולל שם</strong> שמים <strong>ושבח בבת אחת.</strong> משמע שאף הוא סבור ש"הללויה" הריהו צירוף של שתי מילים ואחת מהן היא שם.
 <big>ב</big> <strong>אמר רב יהודה אמר שמואל: שיר שבתורה,</strong> (שירת הים. שמות טו, יט) <strong>משה וישראל אמרוהו בשעה שעלו מן הים.</strong> ושואלים: <strong>והלל זה</strong> האמור בתהילים (פרקים קיג - קיח) <strong>מי אמרו?</strong> ומשיבים: <strong>נביאים שביניהן תקנו להן לישראל שיהו אומרים אותו על כל פרק ופרק,</strong> כל זמן שיש בו מקום להלל <strong>ועל כל צרה וצרה שלא תבא עליהן</strong> הרי הם אומרים דברי בקשה שבהלל. <strong>ולכשנגאלין אומרים אותו על גאולתן</strong> שהרי יש נוסח ההלל גם פסוקי בקשה וגם הודאה על הגאולה.
 <strong>תניא</strong> <small>[שנינו</small> בברייתא<small>],</small> <strong>היה רבי מאיר אומר: כל תושבחות האמורות בספר תהלים כלן דוד אמרן שנאמר: "כלו תפלות דוד בן ישי"</strong> (תהלים עב, כ) <strong>אל תיקרי "כלו" אלא "כל אלו",</strong> כלומר כל האמור בתהלים תפילות דוד בן ישי הוא.
 ומבררים: ולשיטות אחרות <strong>הלל זה מי אמרו?</strong> ומשיבים: <strong>ר' יוסי אומר: אלעזר בני אומר</strong> כי <strong>משה וישראל אמרוהו בשעה שעלו מן הים. וחלוקין עליו חביריו לומר שדוד</strong> המלך הוא ש<strong>אמרו. ונראין דבריו</strong> של בני אלעזר יותר <strong>מדבריהן.</strong> והטעם הוא: <strong>אפשר ישראל שחטו את פסחיהן ונטלו לולביהן</strong> במשך כל אותם הדורות <strong>ולא אמרו שירה?!</strong> אלא ודאי אמרו שירה וכיון שנוהגים לומר בזמן זה את שירת ההלל ודאי תקנה עתיקה היא לומר הלל זה.
 <strong>דבר אחר:</strong> וכי אפשר ש<strong>פסלו של מיכה עומד בבכי</strong> כלומר, פסלו של מיכה עומד בזמן דוד <strong>וישראל אומרים את ההלל</strong> ומזמרים לפניו (ובכי לשון סגי נהור הוא, שלא להזכיר גנות ישראל. גאונים) ואומרים "כמוהם יהיו עושיהם", כאשר הפסל נעבד עדיין? אלא ודאי קדום הוא ההלל והוא מימי שירת הים.
 <big>ג</big> <strong>תנו רבנן</strong> <small>[שנו חכמים]</small> בברייתא: <strong>כל שירות ותושבחות שאמר דוד בספר תהלים — ר' אליעזר אומר: כנגד עצמו אמרן</strong> והן תפילות היחיד ואחר כך נמסרו לצבור. <strong>ר' יהושע אומר: כנגד ציבור אמרן</strong> מתחילה, ואפילו אלה הכתובות על עצמו התכוון בהם לכל העם כולו. <strong>וחכמים אומרים: יש מהן כנגד ציבור ויש מהן כנגד עצמו.</strong> וכך יש לחלק: <strong>האמורות בלשון יחיד — כנגד עצמו, האמורות בלשון רבים — כנגד ציבור.</strong>
 כל מקום שמתחיל בלשון <strong>"ניצוח" ו"ניגון"</strong> ("למנצח בנגינות") — כוונתו היא שמזמור זה יתקיים <strong>לעתיד לבא.</strong> ואם המזמור מתחיל בלשון <strong>"משכיל"</strong> — כוונתו שאמרו <strong>על ידי תורגמן,</strong> שנאמר לרבים כעין דרשה. שהוא אמרו כדרשן הדורש בלחש, והמתורגמן אמרו ופירשו ברבים. ואם נאמר בתחילת המזמור <strong>"לדוד מזמור" — מלמד ששרתה עליו שכינה</strong> תחילה <strong>ואחר כך אמר שירה.</strong> ואולם במקומות שנאמר <strong>"מזמור לדוד" — מלמד שאמר שירה</strong> תחילה <strong>ואחר כך שרתה עליו שכינה.</strong>
 ודרך אגב בא הדבר <strong>ללמדך שאין השכינה שורה, לא מתוך עצלות ולא מתוך עצבות ולא מתוך שחוק ולא מתוך קלות ראש, ולא מתוך דברים בטלים, אלא מתוך דבר שמחה של מצוה.</strong> וכן תחילה אמר דוד מזמור לה' מתוך שמחה ואחר כך זכה להשראת השכינה. וכעין זה <strong>שנאמר</strong> באלישע: <strong>"ועתה קחו לי מנגן והיה כנגן המנגן ותהי עליו יד ה'"</strong> (מלכים ב' ג, טו).
 <strong>אמר רב יהודה אמר רב: וכן</strong> היא הדרך גם <strong>לדבר הלכה,</strong> שראוי להקדים לו שמחה של מצוה. <strong>אמר רב נחמן: וכן לחלום טוב,</strong> שאם רוצה אדם שיחלום חלום טוב, מוטב שילך לישון מתוך שמחה של מצוה.
 ושואלים: <strong>איני</strong> <small>[וכי כן הוא]?!</small> וכי בשמחה יש ללמוד? והרי <strong>אמר רב גידל אמר רב: כל תלמיד היושב לפני רבו ואין שפתותיו נוטפות מר</strong> מרירות ודרך ארץ <strong>תכוינה, שנאמר: "שפתותיו שושנים נטפות מור עבר"</strong> (שיה"ש ה, יג) וכך דורשים: <strong>אל תקרי "שושנים" אלא "ששונים",</strong> כלומר: השפתים השונות, וכן <strong>אל תקרי "מור עבר" אלא "מר עבר",</strong> שלפני הלימוד צריך שתהא מרירות עוברת בשפתים.
 ומשיבים: <strong>לא קשיא</strong> <small>[קשה],</small> <strong>הא</strong> <small>[זה]</small> שצריך להיות בשמחה של מצוה — <strong>ברבה</strong> <small>[ברב],</small> <strong>הא</strong> <small>[</small>ו<small>זה]</small> שצריך להיות בכובד ראש ומרירות <small>—</small> <strong>בתלמידא</strong> <small>[בתלמיד].</small>
 <strong>ואי בעית אימא</strong> <small>[ואם תרצה אמור]:</small> <strong>הא והא ברבה</strong> <small>[זה וזה</small> מדובר <small>ברב].</small> <strong>ולא קשיא</strong> <small>[קשה],</small> <strong>הא</strong> <small>[זה]</small> שאמרנו שצריך להיות בשמחה <strong>—</strong> מדובר <strong>מקמי</strong> <small>[לפני]</small> ש<strong>פתח</strong> בדברי הלכה, <strong>והא</strong> <small>[זה]</small> שאמרנו שצריך להיות במרירות <strong>—</strong> מדובר <strong>לבתר</strong> <small>[לאחר]</small> ש<strong>פתח,</strong> שאז צריך להיות בכובד ראש. כפי המסופר: <strong>כי הא</strong> <small>[כפי</small> שנהג<small>]</small> <strong>רבא, מיקמי</strong> <small>[לפני]</small> ש<strong>פתח להו לרבנן</strong> <small>[להם לחכמים</small> בדבריו<small>]</small> <strong>אמר מילתא דבדיחותא ובדחו רבנן</strong> <small>[דבר בדיחה והתבדחו החכמים],</small> <strong>ולבסוף יתיב באימתא</strong> <small>[ישב באימה],</small> <strong>ופתח בשמעתא</strong> <small>[ב</small>דבר <small>הלכה].</small>
 <big>ד</big> <strong>תנו רבנן</strong> <small>[שנו חכמים]:</small> <strong>הלל זה מי אמרו? ר' אליעזר אומר משה וישראל אמרוהו בשעה שעמדו על הים. הם אמרו: "לא לנו ה' לא לנו</strong> כי לשמך תן כבוד<strong>"</strong> (תהלים קטו, א), <strong>משיבה רוח הקודש ואמרה להן: "למעני למעני אעשה"</strong> (ישעיה מח, יא). <strong>ר' יהודה אומר: יהושע וישראל אמרוהו, בשעה שעמדו עליהן מלכי כנען</strong> וניצחום. <strong>הם אמרו: "לא לנו" ומשיבה</strong> רוח הקודש: "למעני".
 <strong>ר' אליעזר המודעי אומר: דבורה וברק אמרוהו. בשעה שעמד עליהם סיסרא הם אמרו: "לא לנו" ורוח הקודש משיבה ואומרת להם: "למעני למעני אעשה", ר' אלעזר בן עזריה אומר: חזקיה וסייעתו אמרוהו בשעה שעמד עליהם סנחריב. הם אמרו "לא לנו" ומשיבה</strong> רוח הקודש: "למעני" <strong>וכו'. ר' עקיבא אומר: חנניה מישאל ועזריה אמרוהו, בשעה שעמד עליהם סנחריב הם אמרו "לא לנו" ומשיבה</strong> רוח הקודש: "למעני" <strong>וכו'. ר' יוסי הגלילי אומר מרדכי ואסתר אמרוהו בשעה שעמד עליהם המן הרשע הם אמרו "לא לנו" ומשיבה</strong> רוח הקודש: "למעני" וכו'.
 <strong>וחכמים אומרים</strong> לא לתאריך מסויים ולמאורע מסיוים ניתקן, אלא <strong>נביאים שביניהן תיקנו להם לישראל שיהו אומרים אותו על כל פרק ופרק ועל כל צרה וצרה שלא תבא עליהם לישראל, ולכשנגאלין אומרים אותו</strong> את ההלל <strong>על גאולתן,</strong> בתור דברי תודה.
 <big>ה</big> ועוד בענין הללויה, <strong>אמר רב חסדא: "הללויה"</strong> האמור בפסוק האחרון שבכמה פרקי תהלים — <strong>סוף פירקא</strong> <small>[סוף הפרק]</small> הוא, המילה האחרונה בו. <strong>רבה בר רב הונא אמר: "הללויה" — ריש פירקא</strong> <small>[תחילת הפרק]</small> ויש להבינו כפתיחה לפרק הבא. <strong>אמר רב חסדא: חזינא להו לתילי דבי</strong> <small>[ראיתי</small> את ספר <small>התהילים של</small> בית מדרשו<small>]</small> של <strong>רב חנין בר רב דכתיב בהו</strong> <small>[שנאמר בהם]</small> <strong>"הללויה" באמצע פירקא</strong> <small>[הפרק],</small> כלומר בין פרק לפרק ולא בסוף ולא בתחילה. <strong>אלמא מספקא ליה</strong> <small>[מכאן שהיה מסופק לו]</small> לאן שייכת המילה.
 <strong>אמר רב חנין בר אבא: הכל מודים</strong> בפסוק כגון <strong>"תהלת ה' ידבר פי ויברך כל בשר שם קדשו לעולם ועד"</strong> (תהילים מה, כא) כי <strong>"הללויה" דבתריה</strong> <small>[שאחריו]</small> (בתהילים קמו, א) — <strong>ריש פירקא</strong> <small>[ראש הפרק]</small> הוא ולא סופו. וכן: <strong>"רשע יראה וכעס שניו יחרק ונמס תאות רשעים תאבד"</strong> (תהילים קיב, י), <strong>"הללויה" דבתריה</strong> <small>[שאחריו]</small> (תהילים קיג, א) — <strong>ריש פירקא</strong> <small>[ראש הפרק]</small> הוא. וכן: <strong>"שעומדים בבית ה'"</strong> (תהילים קלה, ב) <strong>"הללויה" דבתריה</strong> <small>[שאחריו] —</small> <strong>ריש פירקא</strong> (תהילים קלה, ג) <small>[ראש פרק]</small> הוא.
 <strong>קראי</strong> (החכמים הבקיאים במקרא) <strong>מוסיפין אף את אלו: "מנחל בדרך ישתה על כן ירים ראש"</strong> (תהילים קי, ז) <strong>הללויה דבתריה</strong> <small>[שאחריו]</small> (תהילים קיא, א) <small>—</small> <strong>ריש פירקא</strong> <small>[ראש פרק]</small> הוא. וכן: <strong>"ראשית חכמה יראת ה' שכל טוב לכל עשיהם</strong> תהלתו עומדת לעד<strong>"</strong> (תהילים קיא, י) <strong>"הללויה" דבתריה</strong> <small>[שאחריו]</small> (תהילים קיב, א) <small>—</small> <strong>ריש פירקא</strong> <small>[ראש פרק]</small> הוא.
 ומציעים: <strong>נימא כתנאי</strong> <small>[האם</small> אפשר <small>לומר</small> שיש כאן מחלוקת <small>תנאים]</small> ששנינו במשנתנו: <strong>עד היכן הוא אומר</strong> בהלל בתחילת סדר ליל פסח, <strong>בית שמאי אומרים: עד "אם הבנים שמחה"</strong> (תהילים קיג, ט) <strong>ובית הלל אומרים: עד "חלמיש למעינו מים"</strong> (תהילים קיד, ח). <strong>ותניא אידך</strong> <small>[ושנויה</small> ברייתא <small>אחרת],</small> <strong>עד היכן הוא אומר? בית שמאי אומרים: עד "בצאת ישראל ממצרים"</strong> (תהילים קיד, א) שהוא ראשית הפרק מיד אחר "אם הבנים שמחה הללויה". <strong>ובית הלל אומרים: עד "לא לנו ה' לא לנו"</strong> (תהילים קטו, א), שהוא מיד לאחר "חלמיש למעינו מים".
## דף קיז:
 <strong>מאי לאו בהא קמיפלגי</strong> <small>[האם לא בזה נחלקו]</small> שתי ברייתות אלו: <strong>למאן</strong> <small>[מי]</small> ש<strong>אמר</strong> שצריך לומר <strong>עד "אם הבנים שמחה" — סבר</strong> כי <strong>"הללויה"</strong> שנאמר אחריו הריהו <strong>ריש פירקא</strong> <small>[תחילת הפרק],</small> <strong>ומאן</strong> <small>[מי]</small> ש<strong>אמר</strong> שצריך לומר <strong>עד "בצאת ישראל" סבר</strong> כי <strong>"הללויה" סוף פירקא</strong> <small>[סוף הפרק]</small> הקודם ולא נחלקו אלא במילה "הללויה" אם לאמרה בשלב זה או עם חידוש אמירת ההלל לאחר הסעודה.
 ודוחים: אין להוכיח מכאן, <strong>רב חסדא מתרץ לטעמיה</strong> <small>[מיישב</small> את ההבדל בין הברייתות <small>לשיטתו],</small> <strong>דכולי עלמא סברי</strong> <small>[שהכל סבורים]:</small> כי <strong>"הללויה" סוף פירקא</strong> <small>[הפרק]</small> הוא ואילו <strong>מאן</strong> <small>[מי]</small> ש<strong>אמר</strong> שצריך לומר <strong>עד "בצאת ישראל" — שפיר</strong> <small>[יפה],</small> שהרי הוא מתחיל מן הפסוק הבא, <strong>ומאן</strong> <small>[מי]</small> ש<strong>אמר</strong> שצריך לומר <strong>עד "אם הבנים שמחה"</strong> כוונתו היתה <strong>עד ועד בכלל,</strong> ויגמור כל הפסוק ו"הללויה" בכללו.
 ומקשים: <strong>ונימא</strong> <small>[</small>אם כן <small>שיאמר]</small> התנא <strong>עד "הללויה"! וכי תימא</strong> <small>[ואם תאמר]</small> ש<strong>לא ידעינן הי</strong> <small>[יודעים אנו איזו]</small> <strong>"הללויה"</strong> כוונתו <strong>ונימא</strong> <small>[ושיאמר]</small> <strong>"הללויה" של "אם הבנים שמחה"?</strong> ומעירים: אכן <strong>קשיא</strong> <small>[קשה</small> הדבר<small>]</small> לשיטת רב חסדא.
 וכן <strong>רבה בר רב הונא מתרץ לטעמיה</strong> <small>[מיישב</small> את סתירת הברייתות <small>לטעמו,</small> לשיטתו<small>]:</small> <strong>דכולי עלמא</strong> <small>[לדעת הכל]</small> <strong>"הללויה" — ריש פירקא</strong> <small>[תחילת הפרק]</small> הוא, <strong>מאן</strong> <small>[מי]</small> ש<strong>אמר</strong> שצריך לומר <strong>עד "אם הבנים שמחה" — שפיר</strong> <small>[יפה],</small> <strong>ומאן</strong> <small>[מי]</small> ש<strong>אמר</strong> שצריך לומר <strong>עד "בצאת ישראל", סבר</strong> כי מה שאנו אומרים "עד" כוונתו <strong>עד ולא עד בכלל</strong> ולא מסיימים ב"הללויה" שלאחר "אם הבנים".
 ומקשים אף לשיטתו: <strong>ונימא</strong> <small>[ושיאמר]</small> שאומרים <strong>עד "הללויה", וכי תימא דלא ידעינן הי</strong> <small>[ואם תאמר שאיננו יודעים באיזה]</small> <strong>"הללויה"</strong> מדובר <strong>ונימא</strong> <small>[שיאמר]</small> <strong>עד "הללויה" ש"בצאת ישראל"?</strong> ומסכמים: כי גם לשיטה זו אכן <strong>קשיא</strong> <small>[קשה</small> הדבר<small>].</small>
 <big>א</big> שנינו במשנה כי <strong>חותם בגאולה.</strong> אגב מחלוקת זו בנוסח חתימת הברכה, <strong>אמר רבא:</strong> בסוף <strong>קריאת שמע</strong> ובסוף <strong>הלל</strong> של פסח — לשון חתימת הברכה היא <strong>"גאל ישראל",</strong> שהיא לשון עבר. <strong>דצלותא</strong> <small>[ש</small>בתוך <small>התפילה</small> שמונה עשרה<small>]</small> — החתימה היא <strong>"גואל ישראל",</strong> בלשון הווה. <strong>מאי טעמא</strong> <small>[מה טעם</small> השינוי<small>]</small> — כי בתפילה <strong>רחמי נינהו</strong> <small>[בקשה היא]</small> ולכן מזכירים גאולה שבכל עת, שציפייתנו ובקשתנו בתפילתנו לגאולה.
 וכן בדומה לזה <strong>אמר ר' זירא: דקידושא</strong> <small>[</small>הנוסח <small>בקידוש]</small> הוא — <strong>"אשר קדשנו במצותיו וצונו",</strong> בלשון עבר, אבל <strong>דצלותא</strong> <small>[</small>הנוסח <small>שבתפילה</small> הוא<small>]</small> <strong>"קדשנו במצותיך"</strong> — לשון עתיד. <strong>מאי טעמא</strong> <small>[מה טעם</small> ההבדל<small>],</small> כי בתפילה <strong>דרחמי נינהו</strong> <small>[ש</small>לשון בקשת <small>רחמים הם]</small> וצריך לבקש על העתיד.
 <strong>אמר רב אחא בר יעקב: וצריך שיזכיר יציאת מצרים בקידוש היום</strong> של שבת, אף שהשבת אינה קשורה ישירות ביציאת מצרים. וראיה לדבר: <strong>כתיב הכא</strong> <small>[נאמר כאן]</small> בפסח: <strong>"למען תזכר את יום</strong> צאתך מארץ מצרים כל ימי חייך<strong>"</strong> (דברים טז, ג), <strong>וכתיב התם</strong> <small>[ונאמר שם]</small> בשבת <strong>"זכור את יום השבת לקדשו"</strong> (שמות כ, ח) ולומדים גזירה שוה "יום" "יום". שאף בשבת יש להזכיר יציאת מצרים.
 ועוד בנוסחות התפילות, <strong>אמר רבה בר שילא: דצלותא</strong> <small>[</small>אותה <small>תפילה]</small> שמדברים בה על כינון מלכות ישראל, חותמים בה: <strong>"מצמיח קרן ישועה", דאפטרתא</strong> <small>[</small>זו שאומרים <small>ב</small>ברכות <small>ההפטרה],</small> מסיימים בה: <strong>"מגן דוד".</strong>
 ומעירים אגב כך על הכתוב שהבטיח ה' לדוד על ידי נתן הנביא: <strong>"ועשיתי לך שם גדול כשם הגדלים</strong> אשר בארץ<strong>"</strong> (שמואל ב' ז, ט). <strong>תני</strong> <small>[שנה]</small> <strong>רב יוסף: זהו</strong> כוונת "כשם הגדולים", <strong>שאומרים "מגן דוד"</strong> כדרך שאומרים על גדול האבות "מגן אברהם".
 <strong>אמר ר' שמעון בן לקיש:</strong> בברכת ה' לאברהם נאמר: "ואעשך לגוי גדול ואברכך ואגדלה שמך והיה ברכה" (בראשית יב, ב) ויש להבין: <strong>"ואעשך לגוי גדול" — זהו שאומרים</strong> בתפילה <strong>"אלהי אברהם", "ואברכך" — זהו שאומרים "אלהי יצחק",</strong> שיש בכך ברכה לאב שבנו זוכה לשם עולם. <strong>ו"אגדלה שמך" — זהו שאומרים "אלהי יעקב".</strong>
 <strong>יכול יהו חותמין</strong> את הברכה <strong>בכולן</strong> בכל שמות האבות? <strong>תלמוד לומר</strong> בסוף הכתוב: <strong>"והיה ברכה"</strong> כלומר: אתה תהיה ברכה, <strong>בך חותמין ואין חותמין בכולן,</strong> שאומרים "מגן אברהם".
 <big>ב</big> <strong>אמר רבא: אשכחתינא לסבי דפומבדיתא דיתבי וקאמרי</strong> <small>[מצאתי את זקני פומבדיתא שיושבים ואומרים]:</small> <strong>בשבתא, בין בצלותא בין בקידושא</strong> <small>[בשבת, בין בתפילה בין בקידוש]</small> אומרים: <strong>"מקדש השבת". ביומא טבא, בין בצלותא ובין בקידושא</strong> <small>[ביום טוב, בין בתפילה בין בקידוש]</small> אומרים: <strong>"מקדש ישראל והזמנים". ואמינא להו אנא</strong> <small>[ואמרתי להם אני]:</small> <strong>אדרבה</strong> <small>[להפך],</small> <strong>דצלותא</strong> <small>[</small>זה <small>שבתפילה]</small> <strong>בין בשבתא בין ביומא טבא</strong> <small>[בין בשבת</small> ו<small>בין ביום טוב]</small> צריך לומר: <strong>"מקדש ישראל",</strong> ואילו <strong>בקידושא דשבתא</strong> <small>[בקידוש של שבת]</small> צריך לומר: <strong>"מקדש השבת".</strong> ובקידוש של <strong>יומא טבא</strong> <small>[יום טוב]</small> צריך לומר: <strong>"מקדש ישראל והזמנים".</strong>
 ואמר להם: <strong>ואנא אמינא טעמא דידי וטעמא דידכו</strong> <small>[ואני אומר את הטעם שלי ואת הטעם שלכם].</small> <strong>טעמא דידכו</strong> <small>[הטעם שלכם]</small> הוא: כי <strong>שבת קביעא וקיימא</strong> <small>[</small>שהיא <small>קבועה ועומדת]</small> ותמיד חלה ביום השביעי, לכן יש לומר <strong>בין בצלותא ובין בקידושא</strong> <small>[בין בתפילה ובין בקידוש]</small> <strong>"מקדש השבת",</strong> שהרי ה' הוא מקדשה בקביעות, ואינה צריכה לקידוש על ידי בית דין. ואולם, <strong>יומא טבא</strong> <small>[יום טוב],</small> ש<strong>ישראל הוא דקבעי ליה</strong> <small>[שקובעים אותו],</small> שכן בית דין של ישראל הם <strong>דקמעברי ירחי וקבעי לשני</strong> <small>[שמעברים את החודשים וקובעים את השנים] —</small> לכן אומרים <strong>"מקדש ישראל והזמנים".</strong>
 זהו הטעם שלכם, אבל <strong>טעמא דידי</strong> <small>[טעמי שלי]:</small> <strong>צלותא</strong> <small>[תפילה]</small> שב<strong>רבים איתא</strong> <small>[ישנה]</small> — אומרים בה: <strong>"מקדש ישראל",</strong> משום כבוד ישראל המתפללים. <strong>קידוש</strong> ש<strong>ביחיד איתא</strong> <small>[ישנו]</small> לכן <strong>בשבת</strong> אומרים: <strong>"מקדש השבת",</strong> ואילו <strong>ביום טוב</strong> אומרים: <strong>"מקדש ישראל והזמנים".</strong>
 את טעמו זו של רבא דוחים: <strong>ולא היא</strong> (ואינו כן), שכן <strong>צלותא</strong> <small>[תפילה]</small> <strong>ביחיד מי ליתיה</strong> <small>[האם אין]?</small> <strong>וקידושא</strong> <small>[וקידוש]</small> <strong>ברבים מי ליתיה</strong> <small>[האם אין]?</small> ואם כן אין משמעות לחלוקה זו. <strong>ורבא סבר: זיל בתר</strong> <small>[לך אחר]</small> ה<strong>עיקר,</strong> ובעיקר הדברים תפילה היא תפילת הרבים, והקידוש נאמר על ידי יחיד.
 מסופר: <strong>עולא בר רב נחית קמיה</strong> <small>[ירד</small> לפני התיבה <small>בפני]</small> <strong>רבא, אמר</strong> את נוסח התפילה <strong>כסבי</strong> <small>[כזקני]</small> <strong>פומבדיתא, ולא אמר ליה</strong> <small>[לו]</small> רבא <strong>ולא מידי</strong> <small>[דבר].</small> <strong>אלמא: הדר ביה</strong> <small>[מכאן שחזר בו]</small> <strong>רבא</strong> משיטתו וקיבל את דעתם. וכן מסופר: <strong>רב נתן אבוה</strong> <small>[אביו]</small> של <strong>רב הונא בריה</strong> <small>[בנו]</small> של <strong>רב נתן נחית קמיה</strong> <small>[ירד</small> לפני התיבה <small>לפני]</small> <strong>רב פפא, אמר כסבי דפומבדיתא</strong> <small>[כזקני פומבדיתא]</small> ובנוסחם, <strong>ושבחיה</strong> <small>[ושיבחו]</small> <strong>רב פפא,</strong> שעשה כדין.
 <strong>אמר רבינא: אנא איקלע</strong> <small>[אני הזדמנתי]</small> <strong>לסורא קמיה</strong> <small>[לפני]</small> <strong>מרימר ונחית קמיה שלוחא דציבורא</strong> <small>[וירד</small> לפני התיבה <small>לפניו שליח הציבור]</small> <strong>ואמר כ</strong>נוסח <strong>סבי דפומבדיתא</strong> <small>[זקני פומבדיתא],</small> <strong>והוו משתקי ליה כולי עלמא</strong> <small>[והיו משתקים אותו הכל]</small> שהיה נוסח זה חדש עבורם, <strong>אמר להו</strong> <small>[להם]</small> מרימר: <strong>שבקוהו</strong> <small>[הניחו לו]</small> שכן <strong>הילכתא כסבי דפומבדיתא</strong> <small>[הלכה כזקני פומבדיתא]</small> <strong>ולא הוו משתקו ליה</strong> <small>[היו משתקים אותו]</small> עוד והניחו לו לסיים בנוסח זה.
 <big>ג משנה</big> <strong>מזגו לו כוס שלישי</strong> של יין <strong>מברך על מזונו</strong> (ברכת המזון) על כוס זו. מזגו לו כוס <strong>רביעי גומר עליו את</strong> ה<strong>הלל</strong> שאת חלקו הראשון כבר אמר לפני הסעודה. <strong>ואומר עליו</strong> בסוף ההלל <strong>את ברכת השיר. בין הכוסות הללו</strong> שקבעו חכמים, <strong>אם רוצה לשתות</strong> עוד — <strong>ישתה,</strong> אולם <strong>בין</strong> כוס <strong>שלישי לרביעי</strong> — <strong>לא ישתה.</strong>
 <big>ד גמרא</big> <strong>אמר ליה</strong> <small>[לו]</small> <strong>רב חנן לרבא: שמע מינה</strong> <small>[למד ממנו]</small> כי <strong>ברכת המזון טעונה כוס</strong> שהרי נאמר כאן שעם כוס שלישי מברך על מזונו. <strong>אמר ליה</strong> <small>[לו]</small> רבא: אין מכאן ראיה, כי <strong>ארבע כסי</strong> <small>[כוסות]</small> <strong>תיקנו רבנן</strong> <small>[חכמים]</small> לשתות <strong>דרך חירות,</strong> ואף שאכן לא נתקנו הכוסות מעיקרו לצורך זה, מכל מקום <strong>כל חד וחד נעביד ביה</strong> <small>[אחת ואחת</small> מהם ראוי שתהיה <small>נעשית בו]</small> <strong>מצוה</strong> שכיון שתיקנו חכמים ארבע כוסות אלו, הצמידו במידת האפשר לכל כוס מצוה מיוחדת. אבל ברכת המזון שבכל ימות השנה אכן אינה צריכה כוס.
 <big>ה</big> במשנה שנינו כי כוס <strong>רביעי גומר עליו את ההלל ואומר עליו ברכת השיר.</strong>
## דף קיח.
 שואלים: <strong>מאי</strong> <small>[מהי]</small> <strong>"ברכת השיר"</strong> שנזכרה במשנה? <strong>רב יהודה אמר</strong> שהיא הברכה המתחילה ב<strong>"יהללוך ה' אלהינו". ור' יוחנן אמר:</strong> שאומרים אף <strong>"נשמת כל חי"</strong> שהיא התפילה הנאמרת לאחר פסוקי דזמרה. <strong>תנו רבנן</strong> <small>[שנו חכמים]</small> בברייתא: כוס <strong>רביעי גומר עליו את ההלל, ואומר הלל הגדול,</strong> אלו <strong>דברי ר' טרפון. ויש אומרים:</strong> אומר <strong>"ה' רעי לא אחסר"</strong> (תהלים כג, א), על שם המזון שאכלו בסעודה.
 ושואלים: <strong>מהיכן</strong> מתחיל <strong>הלל הגדול</strong> והיכן מסתיים? <strong>ר' יהודה אומר: מ"הודו"</strong> (תהילים קלו, א) <strong>עד "נהרות בבל"</strong> (תהילים קלז, א). <strong>ור' יוחנן אומר: מ"שיר המעלות"</strong> (תהילים פרק קלד) <strong>עד "נהרות בבל". רב אחא בר יעקב אמר: מ"כי יעקב בחר לו יה"</strong> (תהילים קלה, ד) <strong>עד "נהרות בבל".</strong>
 שואלים: <strong>ולמה נקרא שמו</strong> של פרק זה <strong>הלל הגדול? אמר ר' יוחנן: מפני שהקדוש ברוך הוא יושב ברומו של עולם ומחלק מזונות לכל בריה</strong> והשבח שכל העולם כולו משבח לה' על חילוק מזונו, הוא הלל הגדול שנאמר בו "נותן לחם לכל בשר" (תהילים קלו, כה).
 <strong>אמר ר' יהושע בן לוי: הני</strong> <small>[אותם]</small> <strong>עשרים וששה "הודו"</strong> האמורים בהלל זה (תהילים פרק קלו), <strong>כנגד מי</strong> הם — <strong>כנגד עשרים וששה דורות שברא הקדוש ברוך הוא בעולמו ולא נתן להם תורה.</strong> כי לפי חשבון הדורות עשרה דורות הם מאדם עד נח, עשרה דורות מנח עד אברהם ועוד ששה דורות עד משה רבינו ומתן תורה (יצחק, יעקב, לוי, קהת, עמרם, משה) ודורות אלו שלא למדו תורה ולא קיימו מצוות בזכות מה חיו — משום <strong>שזן אותם</strong> ה' <strong>בחסדו</strong> בלבד, אף שלא היו ראויים לכך.
 <strong>אמר רב חסדא: מאי דכתיב</strong> <small>[מהו שנאמר]</small> <strong>"הודו לה' כי טוב"?</strong> — כוונתו <strong>הודו לה' שגובה חובתו</strong> (העונש על רשעתו וחטאתו) <strong>של אדם</strong> על ידי <strong>טובתו</strong> שמעניש כל אחד לפי ערכו. מ<strong>עשיר</strong> נוטל כעונש את <strong>שורו, ואת</strong> ה<strong>עני</strong> מעניש בנטילת <strong>שיו,</strong> את ה<strong>יתום</strong> מעניש בנטילת <strong>ביצתו,</strong> ואת ה<strong>אלמנה</strong> מעניש בנטילת <strong>תרנגולתה —</strong> כל אחד ואחד לפי יכולתו, ואינו מעניש אדם למעלה מיכולתו.
 <big>א</big> כיון שדובר בשבח מתן מזון לעולם מביאים מה ש <strong>אמר ר' יוחנן: קשין מזונותיו של אדם כפליים כיולדה</strong> <small>[יולדת],</small> ש<strong>אילו ביולדה כתיב</strong> <small>[נאמר]:</small> <strong>"בעצב</strong> תלדי בנים<strong>"</strong> (בראשית ג, טז) <strong>ובמזונות כתיב "בעצבון</strong> תאכלנה כל ימי חייך<strong>"</strong> (בראשית ג, יז) ולשון עצבון משמעה עצב גדול, כלומר יש יותר צער בחיפוש הפרנסה מבצער הלידה. 
 <strong>ואמר ר' יוחנן: קשין מזונותיו של אדם יותר מן הגאולה,</strong> ש<strong>אילו בגאולה כתיב</strong> <small>[נאמר]:</small> <strong>"המלאך הגאל אתי מכל רע"</strong> (בראשית מח, טז), שלענין הצלה מכל רע די ב<strong>מלאך בעלמא</strong> <small>[בלבד],</small> <strong>ואילו במזונות כתיב</strong> <small>[נאמר]:</small> <strong>"האלהים הרעה אתי</strong> מעודי עד היום הזה<strong>"</strong> (בראשית מח, טו), משמע שהפרנסה ("רעיה") אינה באה אלא מיד ה' יכול לעזור.
 ועוד באותו ענין <strong>אמר ר' יהושע בן לוי: בשעה שאמר הקדוש ברוך הוא לאדם הראשון: "וקוץ ודרדר תצמיח לך</strong> ואכלת את עשב השדה<strong>"</strong> (בראשית, ג, יח) <strong>זלגו עיניו דמעות, אמר לפניו: רבונו של עולם,</strong> אם כן <strong>אני וחמורי נאכל באבוס אחד</strong> אותו מאכל? <strong>כיון שאמר לו: "בזעת אפך תאכל לחם"</strong> (בראשית ג, יט) <strong>נתקררה דעתו,</strong> שאם יעמול יזכה לאכילת לחם, שלא כחמורו.
 <strong>אמר ר' שמעון בן לקיש: אשרינו אם עמדנו בראשונה,</strong> כלומר, טוב היה לנו אילו היינו נשארים בגזירה הראשונה והיינו מסוגלים לאכול את עשב השדה. ועוד: <strong>ועדיין לא פלטינן מינה</strong> <small>[נצלנו ממנה]</small> מגזרה זו, <strong>דקא אכלינן עיסבי דדברא</strong> <small>[כשאנו אוכלין</small> מדי פעם <small>את עשבי השדה],</small> שהרי אוכלים מיני ירקות ועלים.
 <strong>אמר רב שיזבי משמיה</strong> <small>[משמו]</small> של <strong>ר' אלעזר בן עזריה: קשין מזונותיו של אדם כקריעת ים סוף, דכתיב</strong> <small>[ש</small>כן <small>נאמר]:</small> <strong>"נתן לחם לכל בשר</strong> כי לעולם חסדו<strong>"</strong> (תהלים קלו, כה) <strong>וסמיך ליה</strong> <small>[וסמוך לו]</small> הפסוק: <strong>"לגזר ים סוף לגזרים</strong> כי לעולם חסדו<strong>"</strong> (תהילים קלו, יג), משמע שכל השבחים האמורים שם שוים זה לזה בדברים מסויימים.
 וכיוצא בזה <strong>אמר ר' אלעזר בן עזריה: קשין נקביו של אדם</strong> כשנזקק להם ואינו יכול (כשאין עכול מזונו כראוי), <strong>כיום המיתה, וכקריעת ים סוף. שנאמר: "מהר צעה להפתח</strong> ולא ימות לשחת ולא יחסר לחמו<strong>"</strong> (ישעיה נא, יד), "ו"צועה" משמעותו — סגור, הרי שפתיחת הנקבים היא כהצלה ממות ("משחת"). ועוד <strong>כתיב בתריה</strong> <small>[נאמר אחריו]:</small> <strong>"רגע הים ויהמו גליו"</strong> (ישעיה נא, טו) והוא מפרש שמשוה את הדבר להשקטת (קריעת) מי ים סוף.
 כיון שהובאו דברי ר' אלעזר בן עזריה שנמסרו על ידי האמוראים, מביאים עוד מדבריו <strong>ואמר רב ששת משום</strong> (בשם) <strong>ר' אלעזר בן עזריה: כל המבזה את המועדות כאילו עובד עבודה זרה</strong> ואף זה נלמד מסמיכות הכתובים <strong>שנאמר: "אלהי מסכה לא תעשה לך"</strong> (שמות לד, יז) <strong>וכתיב בתריה</strong> <small>[ונאמר אחריו]:</small> <strong>"את חג המצות תשמר"</strong> (שמות לד, יח), ללמדך שכל מי שאינו שומר את המועדים כהלכתם הרי זה כאילו עושה אלוהי מסכה.
 <strong>ואמר רב ששת משום ר' אלעזר בן עזריה: כל המספר לשון הרע, וכל המקבל</strong> (מאמין) ל<strong>לשון הרע</strong> ששמע, <strong>וכל המעיד עדות שקר בחבירו — ראוי להשליכו לכלבים. שנאמר: "</strong>ובשר בשדה טרפה לא תאכלו <strong>לכלב תשלכון אתו"</strong> (שמות כב, ל), <strong>וכתיב בתריה</strong> <small>[ונאמר אחריו]</small> בפסוק הבא: <strong>"לא תשא שמע שוא</strong> אל תשת ידך עם רשע להיות עד חמס<strong>"</strong> (שמות כג, א), הרי עדות שקר וקבלת (נשיאת) שמועת שוא, אמורה, ועוד <strong>קרי ביה</strong> <small>[קרא בו]</small> בפסוק זה גם <strong>"לא תשיא",</strong> כלומר: אל תעשה ואל תספר לאחרים שמועת שוא.
 <big>ב</big> שואלים: <strong>וכי מאחר דאיכא</strong> <small>[שיש]</small> <strong>הלל הגדול</strong> שיש בו שבח כה גדול של "נותן לחם לכל בשר", אם כן, <strong>אנן מאי טעמא אמרינן האי</strong> <small>[אנו מה טעם אומרים</small> את ההלל <small>הזה]</small> פרקי התהילים (קיג — קיח) שאומרים בכל שעת שמחה? ומשיבים: <strong>משום שיש בו</strong> בהלל הרגיל <strong>חמשה דברים הללו:</strong> זכר <strong>יציאת מצרים, וקריעת ים סוף, ומתן תורה, ותחית המתים, וחבלו של משיח</strong> ומתוך כך חשיבותו.
 ומסבירים: <strong>יציאת מצרים, דכתיב</strong> <small>[שנאמר]:</small> <strong>"בצאת ישראל ממצרים</strong> בית יעקב מעם לועז<strong>"</strong> (תהלים קיד, א). <strong>וקריעת ים סוף, דכתיב</strong> <small>[שנאמר]:</small> <strong>"הים ראה וינס</strong> הירדן יסוב לאחור<strong>"</strong> (תהילים קיד, ג). <strong>מתן תורה, דכתיב</strong> <small>[שנאמר]:</small> <strong>"ההרים רקדו כאילים"</strong> (תהילים קיד, ד) וזהו התיאור המקובל בספרי נביאים למתן תורה, <strong>תחיית המתים, דכתיב</strong> <small>[שנאמר]:</small> <strong>"אתהלך לפני ה'</strong> בארצות החיים<strong>"</strong> (תהילים קטז, ט), הבא לאחר "כי חילצת נפשי ממות" ומתפרש שלאחר המוות באה התחיה בארצות החיים. 
 <strong>חבלו של משיח, דכתיב</strong> <small>[שנאמר]:</small> <strong>"לא לנו ה' לא לנו</strong> כי לשמך תן כבוד<strong>"</strong> (תהילים קטו, א). <strong>ואמר ר' יוחנן "לא לנו ה' לא לנו"</strong> וכל הפרק כולו ("למה יאמרו הגויים איה נא אלוהיהם" וגו') — <strong>זו</strong> תקופת <strong>שעבוד מלכיות</strong> והפדות מהן. <strong>איכא דאמרי</strong> <small>[יש שאומרים]</small> ש<strong>אמר ר' יוחנן: "לא לנו ה' לא לנו" — זו מלחמת גוג ומגוג</strong> שיבואו עלינו צרות ומלחמות רבות וננצל מהן.
 <strong>רב נחמן בר יצחק אמר:</strong> עוד טעם יש באמירת ההלל הזה שאנו אומרים, <strong>מפני שיש בו מילוט נפשות של צדיקים מגיהנם, שנאמר: "אנה ה' מלטה נפשי"</strong> (תהילים קטז, ד). <strong>חזקיה אמר:</strong> עוד טעם יש, <strong>מפני שיש בו</strong> סיפור <strong>ירידתן של צדיקים,</strong> חנניה מישאל ועזריה <strong>לכבשן האש ועלייתן ממנו</strong> בנס.
 <strong>ירידתן — דכתיב</strong> <small>[שנאמר]:</small> <strong>"לא לנו ה' לא לנו"</strong> ודבר זה <strong>אמר חנניה, "כי לשמך תן כבוד" — אמר מישאל, "על חסדך ועל אמתך" — אמר עזריה. "למה יאמרו הגוים</strong> איה נא אלוהיהם <strong>"</strong><strong>אמרו כולן</strong> כאחד.
 וכן יש בו רמז ל<strong>עלייתן מכבשן האש, דכתיב</strong> <small>[שנאמר]:</small> <strong>"הללו את ה' כל גוים</strong> שבחוהו כל האומים כי גבר עלינו חסדו ואמת ה' לעולם הללויה<strong>"</strong> (תהילים קיז, א— ב) ודבר זה <strong>אמר חנניה,</strong> שיש בו סיפור שבח והודאה על הנס שנעשה להם לעיני כל הגוים. <strong>"שבחוהו כל האמים" — אמר מישאל, "כי גבר עלינו חסדו" — אמר עזריה, "ואמת ה' לעולם הללויה" — אמרו כולן.</strong>
 <strong>ויש אומרים: "ואמת ה' לעולם"</strong> המלאך <strong>גבריאל אמרו.</strong> והמעשה כך היה: ש<strong>בשעה שהפיל נמרוד הרשע את אברהם אבינו לתוך כבשן האש אמר גבריאל לפני הקדוש ברוך הוא רבונו של עולם, ארד ואצנן</strong> את הכבשן <strong>ואציל את הצדיק מכבשן האש. אמר לו הקדוש ברוך הוא: אני יחיד בעולמי והוא</strong> אברהם עדיין <strong>יחיד בעולמו, נאה ליחיד להציל את היחיד</strong> ולכן ירד ה' עצמו והצילו. <strong>ולפי שהקדוש ברוך הוא אינו מקפח שכר כל בריה</strong> וכל מי שעשה או רצה לעשות מעשה טוב הקדוש ברוך הוא משלם שכרו, על כן <strong>אמר</strong> לו לגבריאל: <strong>תזכה ותציל שלשה מבני בניו</strong> באותו אופן.
 <strong>דרש ר' שמעון השלוני: בשעה שהפיל נבוכדנצר הרשע את חנניה מישאל ועזריה לתוך כבשן האש עמד יורקמו שר הברד לפני הקדוש ברוך הוא, אמר לפניו: רבונו של עולם, ארד ואצנן את הכבשן ואציל לצדיקים הללו מכבשן האש. אמר לו גבריאל: אין גבורתו של הקדוש ברוך הוא בכך</strong> כי <strong>אתה שר ברד והכל יודעין שהמים מכבין את האש</strong> ואין זה נחשב כנס גדול כל כך <strong>אלא אני שר של אש ארד ואקרר מבפנים</strong> את הכבשן
## דף קיח:
 <strong>ואקדיח</strong> (אחמם, אשרוף) <strong>מבחוץ</strong> כדי לשרוף את הזורקים אותם לכבשן ועל ידי כך <strong>אעשה נס בתוך נס. אמר לו הקדוש ברוך הוא: רד! באותה שעה פתח גבריאל ואמר: "ואמת ה' לעולם"</strong> (תהילים קיז, ב) שהרי קיים לו ה' את דבריו שהבטיח לו לפני יותר מאלף שנים.
 <strong>ר' נתן אומר: "ואמת ה' לעולם" — דגים שבים אמרוהו,</strong> ואותו מעשה יש להבינו <strong>כ</strong>פי שדרש <strong>רב הונא.</strong> ש<strong>אמר רב הונא: ישראל שבאותו הדור</strong> של יציאת מצרים <strong>מקטני אמנה היו,</strong> וכפי ש<strong>דרש רבה בר מרי: מאי דכתיב</strong> <small>[מהו שנאמר]:</small> <strong>"וימרו על ים בים סוף"</strong> (תהלים קו, ז) — <strong>מלמד שהמרו ישראל</strong> את פי משה <strong>באותה שעה, ואמרו:</strong> שמא <strong>כשם שאנו עולין מצד אחד כך מצריים עולים מצד אחר</strong> ואין לנו ישועה.
 <strong>אמר לו הקדוש ברוך הוא לשר של ים: פלוט אותן</strong> את מתי מצרים <strong>ליבשה! אמר לפניו: רבונו של עולם, כלום יש עבד שנותן לו רבו מתנה וחוזר ונוטל ממנו?</strong> שהרי אותם אנשים שמתו יהיו מאכל לדגים ומתנה זו לדגים נטלת מהם? <strong>אמר לו: אתן לך אחד ומחצה שבהן</strong> כלומר אף שאני נוטל ממך עתה אתן לך אחרים פי אחת ומחצה ממספר זה.
 <strong>אמר לו: רבונו של עולם,</strong> וכי <strong>יש עבד שתובע את רבו</strong> על מתנה שהבטיח לו, ומי יערב לי? <strong>אמר לו: נחל קישון יהא לי ערב. מיד פלט אותן</strong> הים <strong>ליבשה ובאו ישראל וראו אותן</strong> שהם מתים. <strong>שנאמר: "וירא ישראל את מצרים מת על שפת הים"</strong> (שמות יד, ל).
 ושואלים: <strong>מאי</strong> <small>[מהו]</small> וכיצד נתקיים <strong>אחד ומחצה שבהן?</strong> ומשיבים: ש<strong>אילו בפרעה</strong> נאמר: <strong>"שש מאות רכב בחור"</strong> (שמות יד, ז) <strong>ואילו בסיסרא</strong> נאמר: <strong>"תשע מאות רכב ברזל"</strong> (שופטים ד, יג).
 ומסופר: <strong>כי אתא</strong> <small>[כאשר בא]</small> <strong>סיסרא</strong> על ישראל, <strong>אתא עלייהו בדקרי דפרזלא</strong> <small>[בא עליהם בדקרים של ברזל],</small> <strong>הוציא הקדוש ברוך הוא עליהם כוכבים ממסילותם, דכתיב</strong> <small>[שנאמר]:</small> <strong>"מן שמים נלחמו הכוכבים</strong> ממסילותם נלחמו עם סיסרא<strong>"</strong> (שופטים ה, כ) <strong>כיון דנחיתו</strong> <small>[שירדו]</small> <strong>כוכבי שמים עלייהו אקדירו הני דקרי דפרזלא</strong> <small>[עליהם התחממו אותם דקרי הברזל].</small> <strong>נחיתו לאקרורי למיסחי נפשייהו</strong> <small>[ירדו להתקרר, לרחוץ עצמם]</small> <strong>בנחל קישון,</strong>
 <strong>אמר לו הקדוש ברוך הוא לנחל קישון: לך והשלם ערבונך</strong> שערבת לשר של ים. <strong>מיד גרפם נחל קישון והשליכן לים, שנאמר: "נחל קישון גרפם נחל קדומים"</strong> (שופטים ה, כא) <strong>מאי</strong> <small>[מה]</small> משמעו של <strong>"נחל קדומים" —</strong> הכוונה ל<strong>נחל שנעשה ערב מקדם. באותה שעה פתחו דגים שבים ואמרו: "ואמת ה' לעולם"</strong> כלומר: קיים ה' את הבטחתו שהבטיח מאז.
 <big>א</big> בהמשך לדברים שנאמרו במדרשי הכתובים שבהלל מביאים מה ש <strong>אמר ר' שמעון בן לקיש: מאי דכתיב</strong> <small>[מהו שנאמר]:</small> <strong>"מושיבי עקרת הבית</strong> אם הבנים שמחה הללויה<strong>"</strong> (תהילים קיג, ט) <strong>אמרה כנסת ישראל</strong> כלומר גדולי ישראל <strong>לפני הקדוש ברוך הוא: רבונו של עולם, שמוני</strong> (החשיבוני) <strong>בניך</strong> מרוב חטאיהם <strong>כחולדה זו הדרה בעיקרי בתים</strong> שאינה חשובה, ומוצאת לה מקום בקושי בבית.
 ועוד בכתובים אלה <strong>דרש רבא מאי דכתיב</strong> <small>[מהו שנאמר]:</small> <strong>"אהבתי כי ישמע ה'</strong> את קולי תחנוני<strong>"</strong> (תהילים קטז, א) <strong>אמרה כנסת ישראל: רבונו של עולם אימת אני אהובה לפניך</strong> ויודעת שאני אהובה — <strong>בזמן שתשמע קול תחנוני. "דלתי ולי יהושיע"</strong> (תהילים קטז, ו), <strong>אמרה כנסת ישראל לפני הקדוש ברוך הוא: רבונו של עולם, אף על פי שדלה אני במצות</strong> שאיני מקיימתן כראוי מכל מקום <strong>לך אני,</strong> ולכן <strong>לי נאה להושיע.</strong>
 <big>ב</big> <strong>אמר רב כהנא: כשחלה ר' ישמעאל בר' יוסי שלח לו רבי: אמור לנו שנים ושלשה דברים שאמרת לנו משום</strong> (משמו) של <strong>אביך.</strong>
 <strong>שלח לו: כך אמר אבא, מאי דכתיב</strong> <small>[מהו שנאמר]:</small> <strong>"הללו את ה' כל גוים</strong> שבחוהו כל האומים כי גבר עלינו חסדו ואמת ד' לעולם הללויה<strong>"</strong> (תהלים קיז, א-ב) ולכאורה השאלה היא <strong>אומות העולם מאי עבידתייהו</strong> <small>[מה מעשיהם]</small> לשבח בהלל זה של יציאת מצרים? אלא <strong>הכי קאמר</strong> <small>[כך אמר]:</small> <strong>"הללו את ה' כל גוים" —</strong> על <strong>גבורות ונפלאות דעביד בהדייהו</strong> <small>[שעשה</small> ה' <small>עמם]</small> שהפליא לעשות לעיניהם, <strong>כל שכן אנו</strong> צריכים לשבח ולהודות ש<strong>גבר עלינו חסדו</strong> ולנו נעשו הטובות.
 <strong>ועוד</strong> נאמר <strong>חדא</strong> <small>[אחד]</small> שלח לו ר' ישמעאל לרבי בשם אביו: <strong>עתידה מצרים שתביא דורון למשיח</strong> בתוך כל האומות העתידות לבוא לפניו, כאמור "מהיכלך על ירושלים לך יובילו מלכים שי" (תהילים סח, ל), <strong>כסבור</strong> הוא <strong>אינו מקבל מהם</strong>, כיון שחטאו הרבה כנגד ישראל, <strong>אמר לו הקדוש ברוך הוא למשיח: קבל מהם,</strong> כי <strong>אכסניא עשו לבניי במצרים</strong> שהרי התגוררו ישראל שנים רבות במצרים עוד לפני שעבודם. ומשיתקבל דורון של מצריים תרצה כוש להביא דורון, שנאמר: <strong>"יאתיו חשמנים מני מצרים"</strong> (תהילים סח, לב)
 <strong>נשאה כוש קל וחומר בעצמה: ומה הללו</strong> המצריים <strong>שנשתעבדו בהן — כך</strong> מקבלים מתנותיהם בכבוד, <strong>אני שלא נשתעבדתי בהן — לא כל שכן</strong> שנוכל להביא דורון ויקבל מידינו. <strong>אמר לו הקדוש ברוך הוא</strong> למשיח: <strong>קבל מהם. מיד "כוש תריץ ידיו לאלהים"</strong> (תהילים סח, לב).
 לאחר מכן <strong>נשאה מלכות רומי הרשעה קל וחומר בעצמה: ומה הללו שאין</strong> הם <strong>אחיהן — כך</strong> ומקבלים אותן יפה <strong>אנו שאנו אחיהן</strong> בני אדום <strong>לא כל שכן? אמר לו הקדוש ברוך הוא לגבריאל: "גער חית קנה</strong> עדת אבירים<strong>"</strong> (תהילים סח, לא) — <strong>געור חיה וקנה לך עדה,</strong> כלומר: הפרד בין אלה לאלה.
 <strong>דבר אחר "געור חית קנה"</strong> גער בחיה זו <strong>שדרה בין הקנים,</strong> והיא חיה זו <strong>דכתיב</strong> <small>[שנאמר]:</small> <strong>"יכרסמנה חזיר מיער וזיז שדי ירענה"</strong> (תהילים פ, יד) שזאת אדום שתוארה במקום אחר בהתנהגותה כחזיר.
 <strong>אמר ר' חייא בר אבא אמר ר' יוחנן: געור בחיה שכל מעשיה נכתבין בקולמוס</strong> (בעט) <strong>אחד.</strong> כלומר: שכל מה שיש להם לומר על אחרים הוא רק ממין אחד — דברים רעים. והמשך הפסוק: <strong>"עדת אבירים בעגלי עמים</strong> מתרפס ברצי כסף ביזר עמים קרבות יחפצו<strong>"</strong> (תהילים סח, לא) — הכוונה לאותו עם, רומי <strong>ששחטו</strong> אנשים <strong>אבירים כעגלים שאין להם בעלים.</strong>
 <strong>"מתרפס ברצי כסף" — שפושטין יד לקבל ממון</strong> (מתרפס = מתיר-פס, פותח כף ידו) לקבל שוחד או מסים, אך באמת <strong>אין עושין רצון בעלים</strong> ואפילו בזה אין לסמוך עליהם. <strong>"פזר עמים קרבות יחפצון" — מי גרם להם לישראל שיתפזרו לבין אומות העולם</strong> ("עמים") — <strong>קריבות שהיו חפצין בהן</strong>, שרצו להיות קרובים ברוחם ובמעשיהם אל הגויים ובסופו של דבר גלו ביניהם.
 <strong>ועוד שלח לו</strong> ר' ישמעאל לרבי: <strong>שלש מאות וששים וחמשה שווקים בכרך גדול של רומי, וכל אחד ואחד היו בו שלש מאות וששים וחמשה בירניות</strong> (מגדלים) <strong>וכל בירנית ובירנית היו בו שלש מאות וששים וחמשה מעלות</strong> (מדרגות, קומות) <strong>וכל מעלה ומעלה היו בו</strong> מזונות או ממון <strong>כדי לזון את כל העולם כולו.</strong>
 <strong>אמר ר' ישמעאל לרבי ואמרי לה</strong> <small>[ויש אומרים]</small> שאמר <strong>לר' ישמעאל בר' יוסי: הני</strong> <small>[</small>אוצרות <small>אלה]</small> <strong>למן</strong> <small>[למי]</small> כלומר: למי מיועד כל זה על פי האמת? אמר לו: <strong>לך ולחברך ולחברותך</strong> <small>[ולחברך ולחברתך]</small> כלומר לישראל וחכמיהם. <strong>שנאמר</strong> כיוצא בו על צור: <strong>"סחרה ואתננה קדש לה' לא יאצר ולא יחסן כי לישבים לפני ה' יהיה</strong> סחרה לאכול לשבעה ולמכסה עתיק<strong>"</strong> (ישעיה כג, יח). 
 <strong>מאי</strong> <small>[מה</small> פירוש<small>]</small> <strong>"לא יאצר" תני</strong> <small>[שנה]</small> <strong>רב יוסף "לא יאצר" — זה</strong> המוכנס בתוך <strong>בית אוצר, "ולא יחסן" — זה בית גניזה</strong>, שבו דברים נגנזים בתוך חומות חסונות. <strong>מאי</strong> <small>[מה</small> פירוש<small>]</small> <strong>"כי לישבים לפני ה'" אמר ר' אלעזר:</strong>
## דף קיט.
 <strong>זה המכיר מקום חבירו בישיבה</strong> שהוא מצוי כל כך בישיבה שיודע היכן יושב כל אדם שם. <strong>איכא דאמרי</strong> <small>[יש שאומרים]</small> בלשון אחרת, <strong>אמר ר' אלעזר: זה המקבל פני חבירו בישיבה</strong> ששם הוא מצוי תמיד ופוגשו שם.
 <strong>מאי</strong> <small>[מה</small> משמע<small>]</small> המשך הפסוק <strong>"למכסה עתיק" — זה המכסה</strong> ואינו מגלה לכל <strong>דברים שכיסה עתיק יומין</strong> (ה') <strong>ומאי נינהו</strong> <small>[ומה הם]</small> אלה <strong>סתרי תורה,</strong> כגון מעשה בראשית, ומעשה מרכבה שראוי לכסות ולא לגלותם לכל. <strong>ואיכא דאמרי</strong> <small>[ויש אומרים]:</small> <strong>זה המגלה דברים שכיסה עתיק יומין, מאי נינהו</strong> <small>[מה הם]</small> <strong>טעמי תורה</strong> של מצוות שונות, שאותם ראוי לגלות.
 <big>א</big> אגב הדברים שנמסרו בשם ר' ישמעאל בר' יוסי מביאים מה ש <strong>אמר רב כהנא משום ר' ישמעאל בר' יוסי: מאי דכתיב</strong> <small>[מהו שנאמר]:</small> <strong>"למנצח... מזמור לדוד"</strong> (תהילים ד, א. ועוד) כוונתו: <strong>זמרו</strong> ושבחו <strong>למי שנוצחין</strong> (מנצחים) <strong>אותו ושמח.</strong>
 <strong>בא וראה שלא כמדת הקדוש ברוך הוא מדת בשר ודם. בשר ודם</strong> כאשר <strong>מנצחין אותו</strong> הוא <strong>עצב, אבל הקדוש ברוך הוא נוצחין אותו ושמח. שנאמר: "ויאמר להשמידם לולי משה בחירו עמד בפרץ לפניו</strong> להשיב חמתו מהשחית<strong>",</strong> הרי שמשה נקרא בחיר ה' משום שניצח את ה' ומנעו מלהשחית.
  ועוד, <strong>אמר רב כהנא משום</strong> (משמו של) <strong>ר' ישמעאל בר' יוסי אמר ר' שמעון בן לקיש משום</strong> (משמו של) <strong>ר' יהודה נשיאה: מאי דכתיב</strong> <small>[מהו שנאמר]</small> בתאור חיות הקדש שבמרכבה: <strong>"וידי אדם מתחת כנפיהם"</strong> (יחזקאל א, ח), שאמנם הקרי הוא "וידי" אבל <strong>"ידו" כתיב</strong> בלשון יחיד — לדרוש מכאן: <strong>זה ידו של הקדוש ברוך הוא שפרוסה תחת כנפי החיות כדי לקבל בעלי תשובה מיד מדת הדין</strong> שהרי לפי הדין לא היה ראוי לתת להם פתח לחזור בתשובה.
 <big>ב</big> <strong>אמר רב יהודה אמר שמואל: כל כסף וזהב שבעולם יוסף לקטו והביאו למצרים, שנאמר: "וילקט יוסף את כל הכסף הנמצא</strong> בארץ מצרים ובארץ כנען<strong>"</strong> (בראשית מז, יד). <strong>אין לי אלא</strong> שליקט כסף <strong>שבארץ מצרים ושבארץ כנען,</strong> כסף ש<strong>בשאר ארצות מנין? תלמוד לומר: "וכל הארץ באו מצרימה</strong> לשבור אל יוסף כי חזק הרעב בכל הארץ<strong>"</strong> (בראשית מא, נז). 
 <strong>וכשעלו ישראל ממצרים העלוהו</strong> את הכסף הזה <strong>עמהן, שנאמר</strong> כשלקחו בני ישראל עמם כסף וזהב: <strong>"וינצלו את מצרים"</strong> (שמות יב, לו) וכבר דרשו חכמים בביאורה של מלה זו <strong>רב אסי אמר: עשאוה</strong> את מצרים <strong>כמצודה זו</strong> של עופות ששמים בה תבואה לפתיון <strong>שאין בה דגן, ר' שמעון אמר: כמצולה</strong> (עומקו של ים) <strong>שאין בה דגים.</strong>
 <strong>והיה מונח</strong> הכסף בישראל <strong>עד</strong> זמנו של <strong>רחבעם. בא שישק מלך מצרים ונטלו מרחבעם, שנאמר: "ויהי בשנה החמישית למלך רחבעם עלה שישק מלך מצרים על ירושלים ויקח את אצרות בית ה' ואת אוצרות בית המלך</strong> ואת הכל לקח<strong>"</strong> (מלכים א' יד, כה-כו). <strong>בא זרח מלך כוש</strong> שמלך במצרים אחר כך <strong>ונטלו משישק,</strong>
 <strong>בא אסא ונטלוהו מזרח מלך כוש</strong> שניצחו במלחמה (ראה דברי הימים ב' פי"ד) <strong>ושיגרו</strong> לאחר מכן <strong>להדרימון בן טברימון</strong> מלך ארם (ראה מלכים א' פט"ו). <strong>באו בני עמון ונטלום מהדרימון בן טברימון</strong> כפי מסורת שהיתה בענין זה. <strong>בא יהושפט ונטלו מבני עמון</strong> (ראה דברי הימים ב' פ"כ) <strong>והיה מונח</strong> בישראל <strong>עד</strong> זמנו של <strong>אחז,</strong>
 <strong>בא סנחריב ונטלו מאחז. בא חזקיהו ונטלו מסנחריב והיה מונח</strong> בירושלים <strong>עד</strong> זמנו של <strong>צדקיה, באו כשדיים ונטלוהו מצדקיה. באו פרסיים ונטלוהו מכשדיים. באו יוונים ונטלוהו מפרסיים. באו רומיים ונטלוהו מיד יוונים, ועדיין</strong> הוא <strong>מונח</strong> זהבו וכספו של עולם <strong>ברומי.</strong>
 באותו ענין עצמו <strong>אמר ר' חמא בר' חנינא: שלש מטמוניות</strong> (אוצרות) <strong>הטמין יוסף במצרים, אחת</strong> מהן <strong>נתגלה לקרח, ואחת נתגלה לאנטונינוס בן אסוירוס</strong> קיסר רומי <strong>ואחת גנוזה לצדיקים לעתיד לבא.</strong>
 כיון שהוזכר עושרו של קרח מביאים את הכתוב <strong>"עשר שמור לבעליו לרעתו"</strong> (קהלת ה, יב) <strong>אמר ר' שמעון בן לקיש: זו עשרו של קרח</strong> שמפני עושרו נתגאה וסופו שאבד מן העולם. וראיה לכך שהיה עשיר, <strong>שנאמר: "</strong>ואשר עשה לדתן ולאבירם בני אליאב בן ראובן אשר פצתה הארץ את פיה ותבלעם ואת בתיהם ואת אהליהם <strong>ואת כל היקום אשר ברגליהם"</strong> (דברים יא, ו) ו<strong>אמר ר' אלעזר: זה ממונו של אדם שמעמידו על רגליו. אמר ר' לוי: משאוי שלש מאות פרדות לבנות</strong> שהן חזקות ומובחרות <strong>היו</strong> רק <strong>מפתחות בית גנזיו של קרח, וכולהו אקלידי וקליפי דגלדא</strong> <small>[וכולם מפתחות ומנעולים של עור]</small> ולא האוצרות עצמם.
 <big>ג</big> <strong>דיא"ש אדי"ש כשד"ך מאוד"ך סימן.</strong> ועוד דרשו בענין ההלל שהוא כענין שיר מקהלה, שכל אחד מחלקיו נאמר עבור אדם אחר, ולכל אישיות לפי מה שמתאים לה לפי ערכה, <strong>אמר ר' שמואל בר נחמני אמר ר' יונתן: "אודך כי עניתני"</strong> (תהלים קיח, כא) — <strong>אמר דוד</strong> להצלחת מלכותו. <strong>"אבן מאסו הבונים היתה לראש פנה"</strong> (תהילים קיח, כב) — <strong>אמר ישי. "מאת ה' היתה זאת</strong> היא נפלאת בעינינו<strong>"</strong> (תהילים קיח, כג) — <strong>אמרו אחיו</strong> של דוד. <strong>"זה היום עשה ה'</strong> נגילה ונשמחה בו<strong>"</strong> (תהילים קיח, כד) — <strong>אמר שמואל</strong> הנביא.
 <strong>"אנא ה' הושיעה נא"</strong> (תהילים קיח, כה) — <strong>אמרו אחיו</strong> של דוד. <strong>"אנא ה' הצליחה נא"</strong> (תהילים קיח, כה) — <strong>אמר דוד</strong> עצמו. <strong>"ברוך הבא בשם ה'"</strong> (תהילים קיח, כו) — <strong>אמר ישי. "ברכנוכם מבית ה'"</strong> (תהילים קיח, כו) — <strong>אמר שמואל. "אל ה' ויאר לנו"</strong> (תהילים קיח, כז) — <strong>אמרו כולן</strong> כאחד. <strong>"אסרו חג בעבתים</strong> עד קרנות המזבח<strong>"</strong> (תהילים קיח, כז) — <strong>אמר שמואל. "אלי אתה ואודך"</strong> (תהילים קיח, כח) — <strong>אמר דוד. "אלהי ארוממך"</strong> (תהילים קיח, כח) — <strong>אמרו כולן.</strong>
 <big>ד</big> <strong>תנן התם</strong> <small>[שנינו שם]</small> במשנה במסכת סוכה (לח, א): <strong>מקום שנהגו</strong>
## דף קיט:
 <strong>לכפול</strong> פסוקים שונים בהלל — <strong>יכפול</strong> ויאמרם פעמיים, <strong>לפשוט</strong> כלומר שלא לכפול — <strong>יפשוט,</strong> במקום שנהגו <strong>לברך אחריו — יברך, הכל</strong> כפי <strong>מנהג המדינה.</strong> בענין זה <strong>אמר אביי: לא שנו</strong> שהדבר תלוי במנהג <strong>אלא</strong> בברכה ש<strong>לאחריו, אבל לפניו — מצוה לברך</strong> והכל חייבים בה. ש<strong>אמר רב יהודה אמר שמואל: כל המצות מברך עליהן עובר</strong> (קודם) <strong>לעשייתן.</strong>
 ושואלים: <strong>מאי משמע</strong> <small>[מה המשמעות]</small> ומהיכן נובע <strong>דהאי</strong> <small>[שזה]</small> <strong>"עובר" לישנא דאקדומי הוא</strong> <small>[לשון הקדמה הוא]?</small> <strong>אמר רב נחמן בר יצחק: דכתיב</strong> <small>[שנאמר]:</small> <strong>"וירץ אחימעץ דרך הככר ויעבר את הכושי"</strong> (שמואל ב' יח, כג) כלומר הקדים אותו. <strong>אביי אמר: מהכא</strong> <small>[מכאן]</small> יש ראיה: <strong>"והוא עבר לפניהם"</strong> (בראשית לג, ג). <strong>איכא דאמרי מהכא</strong> <small>[יש אומרים מכאן]</small> הראיה: <strong>"ויעבר מלכם לפניהם וה' בראשם"</strong> (מיכה ב, יג).
 <strong>תניא</strong> <small>[שנינו</small> בברייתא<small>]:</small> <strong>רבי כופל בה דברים</strong> באמירת ההלל, <strong>ר' אלעזר בן פרטא מוסיף בה דברים.</strong> ושואלים: <strong>מאי</strong> <small>[מה]</small> הוא <strong>מוסיף?</strong> שודאי אין הכוונה שמוסיף מילים משלו בתוך ההלל! <strong>אמר אביי: מוסיף לכפול</strong> דברים נוספים, <strong>מ"אודך"</strong> ו<strong>למטה,</strong> שכל הכתוב לאחר הפסוק "אודך" אומרים אותו פעמיים.
 <big>א</big> אגב מדרשי פסוקי ההלל מביאים מה ש <strong>דרש רב עוירא, זימנין</strong> <small>[פעמים]</small> <strong>אמר ליה</strong> <small>[אותו]</small> את הדרש הזה <strong>משמיה</strong> <small>[משמו]</small> של <strong>רב אמי וזימנין</strong> <small>[ופעמים]</small> <strong>אמר ליה משמיה</strong> <small>[אותו משמו]</small> של <strong>רב אסי: מאי דכתיב</strong> <small>[מהו שנאמר]:</small> <strong>"ויגדל הילד ויגמל</strong> ויעש אברהם משתה גדול ביום הגמל את יצחק<strong>"</strong> (בראשית כא, ח) — <strong>עתיד הקדוש ברוך הוא לעשות סעודה לצדיקים ביום שיגמל חסדו לזרעו של יצחק. לאחר שאוכלין ושותין נותנין לו לאברהם אבינו כוס של ברכה לברך,</strong> שהוא גדול שבאבות,
 <strong>ואומר להן: איני מברך</strong> שהרי יש בי פגם, לפי <strong>שיצא ממני ישמעאל</strong> הרשע. <strong>אומר לו</strong> אברהם <strong>ליצחק: טול וברך. אומר להן: איני מברך לפי שיצא ממני עשו</strong> הרשע, <strong>אומר לו ליעקב: טול וברך. אומר להם: איני מברך, שנשאתי שתי</strong> נשים <strong>אחיות בחייהן</strong> את רחל ולאה והרי <strong>עתידה תורה לאוסרן עלי</strong> שאמנם לא היה הדבר אסור באותה שעה, מכל מקום לדורות נחשב הדבר לעבירה חמורה.
 <strong>אומר לו למשה: טול וברך, אומר להם: איני מברך, שלא זכיתי ליכנס לארץ ישראל, לא בחיי ולא במותי. אומר לו ליהושע: טול וברך, אומר להן: איני מברך</strong> שכן <strong>לא זכיתי לבן,</strong> וראיה לדבר, <strong>דכתיב</strong> <small>[שנאמר]:</small> <strong>יהושע בן נון</strong> ובסדרי היוחסין נאמר ביחוס שבט אפרים: <strong>"נון בנו יהושע בנו"</strong> (דברי הימים א' ז, כז) ולא הוזכרו בנים ליהושע, משמע שלא היו לו בנים.
 <strong>אומר לו לדוד: טול וברך, אומר להן: אני אברך, ולי נאה לברך, שנאמר: "כוס ישועות אשא ובשם ה' אקרא"</strong> (תהילים קטז, יג).
 <big>ב משנה</big> <strong>אין מפטירין אחר הפסח אפיקומן.</strong>
 <big>ג גמרא</big> שואלים: <strong>מאי</strong> <small>[מה</small> משמעו<small>]</small> של <strong>אפיקומן? אמר רב: שלא יעקרו מחבורה לחבורה</strong> כלומר לאחר אכילת הפסח אין יוצאים החוצה, ואין מוציאים דברים החוצה, שהוא דורש לשון אפיקומן אפיקו מני (הוציאו דברים). ודבר זה משום גזירה שמא יבואו להוציא את הפסח למקום אחר לאחר שכבר אכלוהו במקום אחד והפסח אינו נאכל אלא במקום אחד ובחבורה אחת.
 <strong>ושמואל אמר: כגון אורדילאי</strong> <small>[פטריות]</small> <strong>לי וגוזלייא</strong> <small>[וגוזלות]</small> <strong>לאבא,</strong> לרב<small>,</small> שאלה מעדנים שהיו נוהגים לאכול אחר הסעודה, ואפיקומן משמעו מיני מעדנים שאוכלים לקינוח סעודה. <strong>ורב חנינא בר שילא ור' יוחנן</strong> אומרים: <strong>כגון תמרים, קליות ואגוזים</strong> שאוכלים בסעודה. <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: אין מפטירין אחר הפסח, כגון תמרים קליות ואגוזים.</strong>
 <strong>אמר רב יהודה אמר שמואל</strong> דין נוסף: בזמן הזה שאין פסח — <strong>אין מפטירין אחר מצה אפיקומן.</strong> ומקשים, <strong>תנן</strong> <small>[שנינו</small> במשנה<small>]:</small> <strong>אין מפטירין אחר הפסח אפיקומן</strong> ונדייק: <strong>אחר הפסח הוא</strong> ש<strong>לא</strong> מפטירים, <strong>אבל לאחר מצה — מפטירין!</strong>
 ודוחים: אין לדייק כך, אלא: בלשון <strong>לא מיבעיא קאמר</strong> <small>[נצרכה אמר],</small> <strong>לא מיבעיא</strong> <small>[נצרכה]</small> לומר <strong>אחר מצה</strong> שאין אוכלים אחריה דבר — ש<strong>לא נפיש טעמייהו</strong> <small>[מרובה טעמה]</small> ואם אוכל דבר מה אחריה — מתבטל טעמה, <strong>אבל לאחר הפסח דנפיש טעמיה</strong> <small>[שמרובה טעמו]</small> <strong>ולא מצי עבוריה</strong> <small>[יכול להעבירו</small> בקלות<small>]</small> — <strong>לית לן</strong> <small>[אין לנו]</small> <strong>בה</strong> איסור, <strong>קמשמע לן</strong> <small>[השמיע לנו]</small> שאפילו אחר הפסח אין מפטירים.
 ומציעים: <strong>נימא מסייע ליה</strong> <small>[האם נאמר שאפשר לסייע לו]</small> מן התוספתא. ששנינו: <strong>הסופגנין</strong> (עוגות רכות העשויות כספוג) <strong>והדובשנין</strong> (עוגות המטוגנות בשמן ודבש) <strong>והאיסקריטין</strong> (עוגות ממותקות בדבש), <strong>אדם ממלא כריסו מהן</strong> בליל הפסח אם לא היו חמץ, <strong>ובלבד שיאכל כזית מצה באחרונה</strong> ולכאורה אפשר לדייק מכאן: <strong>באחרונה — אין</strong> <small>[כן]</small> שהמצה תהא אחרונה
## דף קכ.
 אולם <strong>בראשונה — לא,</strong> כלומר שאין רשות לאכול מצה תחילה ואחריה דבר אחר, והרי זו ראיה לדברי רב יהודה. ודוחים: מכאן אין ראיה, בלשון <strong>לא מיבעיא קאמר</strong> <small>[נצרכה אמר].</small> <strong>לא מיבעיא</strong> <small>[נצרכה]</small> לומר שאם אוכל מצה <strong>בראשונה</strong> שיצא בה משום <strong>דקאכיל</strong> <small>[ש</small>כן <small>הוא אוכל]</small> אותה <strong>לתיאבון, אבל</strong> אם אכל <strong>באחרונה</strong> אחר שאכל דברים אחרים <strong>דילמא אתי למיכל</strong> <small>[שמא יבוא לאכול]</small> <strong>אכילה גסה,</strong> אכילה של אונס ובחוסר תיאבון, ואם כן <strong>אימא</strong> <small>[אמור]</small> ש<strong>לא</strong> יצא בה, <strong>קא משמע לן</strong> <small>[השמיע לנו]</small> שיכול לאכול אפילו בסוף.
 <strong>מר זוטרא מתני הכי</strong> <small>[היה שונה</small> את הסוגיה הזו <small>כך],</small> בלשון הבאה: <strong>אמר רב יוסף אמר רב יהודה אמר שמואל: מפטירין אחר המצה אפיקומן. נימא מסייע ליה</strong> <small>[האם</small> אפשר <small>לסייע לו]</small> ממה ששנינו: <strong>אין מפטירין אחר הפסח אפיקומן,</strong> ונדייק: <strong>אחר הפסח —</strong> הוא ש<strong>לא, אבל אחר המצה — מפטירין,</strong>
 ודוחים: בלשון <strong>לא מיבעיא קאמר</strong> <small>[לא נצרכה אמר].</small> <strong>לא מיבעיא</strong> <small>[לא נצרכה]</small> לומר שלא יאכל <strong>אחר מצה</strong> משום ש<strong>לא נפיש טעמיה</strong> <small>[מרובה טעמה]</small> והאוכל אחריה מפיג טעם מצה לגמרי, <strong>אבל לאחר פסח אימא</strong> <small>[אמור]</small> ש<strong>לא</strong> גזרו, על כן <strong>קא משמע לן</strong> <small>[השמיע לנו]</small> שאפילו אחר פסח אין מפטירים.
 <strong>מיתיבי</strong> <small>[מקשים]:</small> <strong>הסופגנין והדובשנין והאיסקריטין אדם ממלא כריסו מהם ובלבד שיאכל כזית מצה באחרונה</strong> ונדייק: <strong>באחרונה — אין</strong> <small>[כן]</small> הוא שיאכל, אבל <strong>בראשונה — לא!</strong>
 ומשיבים: <strong>לא מיבעיא קאמר</strong> כפי שאמרנו שבלשון "לא נצרכה" אמר, <strong>לא מיבעיא</strong> <small>[נצרכה]</small> לומר שיוצא במצה שאוכל <strong>בראשונה דקאכיל</strong> <small>[לפי שאוכלה]</small> <strong>לתיאבון אבל</strong> אם אוכלה <strong>באחרונה דאתי למיכלה</strong> <small>[ש</small>יכול <small>לבוא לאוכלה]</small> <strong>אכילה גסה, אימא</strong> <small>[אמור]</small> ש<strong>לא</strong> יצא בה, על כן <strong>קא משמע לן</strong> <small>[השמיע לנו]</small> שיכול לצאת אף בה.
 <big>א</big> <strong>אמר רבא:</strong> אכילת <strong>מצה בזמן הזה</strong> אף לאחר חורבן הבית היא <strong>דאורייתא</strong> <small>[מן התורה],</small> <strong>ומרור</strong> חיובו רק <strong>דרבנן</strong> <small>[מ</small>דברי <small>סופרים].</small> ושואלים: <strong>ומאי שנא</strong> <small>[ובמה שונה]</small> <strong>מרור?</strong> שכן נאמר בקרבן הפסח <strong>"על מצות ומררים</strong> יאכלוהו<strong>"</strong> (במדבר ט, יא) ומכאן הוא למד: <strong>בזמן דאיכא פסח</strong> <small>[בזמן שיש</small> חובת קרבן <small>פסח]</small> <strong>יש</strong> גם חובת <strong>מרור</strong> מן התורה, <strong>ובזמן דליכא</strong> <small>[שאין]</small> <strong>פסח ליכא</strong> <small>[אין]</small> גם חובת <strong>מרור</strong> מן התורה.
 אולם אם כן <strong>מצה נמי</strong> <small>[גם כן]</small> <strong>הא כתיב</strong> <small>[הרי נאמר]:</small> <strong>"על מצות ומררים",</strong> הרי שאף המצה טפילה לקרבן הפסח! ודוחים: <strong>מצה מיהדר הדר ביה קרא</strong> <small>[חזר בו המקרא]</small> על חובת אכילתה בפסוק אחר, שנאמר: <strong>"</strong>בראשון בארבעה עשר יום לחודש <strong>בערב תאכלו מצת"</strong> (שמות יב, יח), וקבע בזה חובה מיוחדת לאכילת מצה שאינה תלויה בקרבן. <strong>ורב אחא בר יעקב אמר: אחד זה</strong> חובת מצה <strong>ואחד זה</strong> חובת מרור בזמן הזה <strong>דרבנן</strong> <small>[</small>מדברי <small>סופרים],</small> וחיובם מן התורה רק בזמן שיש קרבן פסח.
 ומקשים: <strong>אלא הכתיב</strong> <small>[הרי נאמר]</small> הפסוק הנוסף: <strong>"בערב תאכלו מצת"!</strong> ומשיבים: <strong>ההיא מיבעי ליה</strong> <small>[אותו</small> כתוב <small>צריך לו]</small> לא לענין מצה בזמן הזה, אלא לענין <strong>טמא</strong> או מי <strong>שהיה בדרך רחוקה</strong> בזמן הבית שיהא גם הוא חייב במצה, <strong>דסלקא דעתך אמינא</strong> <small>[שהיה עולה על דעתך לומר]</small> <strong>כיון דפסח לא אכלי</strong> <small>[אינם אוכלים]</small> בפסח הראשון <strong>מצה ומרור נמי</strong> <small>[גם כן]</small> <strong>לא ניכול</strong> <small>[יאכלו]</small> על כן <strong>קא משמע לן</strong> <small>[משמיע לנו]</small> שבכל זאת חייבים במצה שאינה תלויה בקרבן.
 ושואלים: <strong>ורבא</strong> הסובר שאף מצה בזמן הזה חובתה מן התורה מה אומר הוא על טענה זו? <strong>אמר לך</strong> <small>[</small>יכול היה <small>לומר לך]:</small> <strong>טמא ושהיה בדרך רחוקה לא צריך קרא</strong> <small>[צריכים מקרא</small> מיוחד<small>]</small> ללמד שחייבים במצה. ש<strong>לא גרעי</strong> <small>[גרועים</small> הם<small>]</small> <strong>מערל ובן נכר</strong> שחייבים בה אף על פי שאינם מקריבים ואוכלים את הפסח. <strong>דתניא</strong> <small>[ש</small>הרי <small>שנינו</small> בברייתא<small>]:</small> <strong>"וכל ערל לא יאכל בו"</strong> (שמות יב, מח) ומדייקים: <strong>"בו"</strong> כלומר בקרבן פסח <strong>אינו אוכל, אבל אוכל</strong> הוא <strong>במצה ומרור</strong> וכן כל שאר הדחויים מפסח,
 ושואלים: <strong>ואידך</strong> <small>[והאחר]</small> רב אחא בר יעקב, מה משיב הוא לטענה זו? ומשיבים: לדעתו <strong>כתיב בהאי וכתיב בהאי</strong> <small>[נאמר בזה ונאמר בזה</small> והם <small>נצרכים</small> שניהם<small>]</small> שאין ללמוד טמא מערל, ולהפך, כמבואר כבר בכמה מקומות.
 ומעירים: <strong>תניא כוותיה דרבא</strong> <small>[שנויה</small> ברייתא <small>כשיטתו של רבא]:</small> <strong>"ששת ימים תאכל מצות וביום השביעי עצרת לה' אלהיך"</strong> (דברים טז, ח) ונלמד מכך: <strong>מה</strong> אכילת מצה ביום ה<strong>שביעי</strong> אינה אלא <strong>רשות</strong> ואין חובה ממש לאכול מצה אלא רק להמנע מן החמץ, שהרי נאמר רק "ששת ימים תאכל מצות", <strong>אף ששת ימים</strong> הראשונים אינם אלא <strong>רשות.</strong>
 <strong>מאי טעמא</strong> <small>[מה טעם</small> הדבר<small>]?</small> <strong>הוי</strong> <small>[נעשה</small> לו<small>]</small> היום השביעי של פסח <strong>דבר שהיה בכלל</strong> שהרי בכלל שבעת ימי הפסח הוא, שהרי נאמר "שבעת ימים תאכל מצות", <strong>ויצא מן הכלל</strong> בפסוק זה, שנאמרו בו רק ששת ימים, ואם כן לא יצא מן הכלל אלא כדי <strong>ללמד,</strong> ובמקרה כגון זה לפי כללי מדרש ההלכה <strong>לא ללמד על עצמו</strong> בלבד <strong>יצא, אלא ללמד על הכלל כולו יצא</strong> שאין חובת אכילת מצה בכל שבעת ימי הפסח.
 <strong>יכול אף לילה הראשון</strong> של פסח אכילת מצה בו <strong>רשות</strong> בלבד, <strong>תלמוד לומר: "על מצות ומררים יאכלהו"</strong> (במדבר ט, יא).
 ואף מכאן <strong>אין לי אלא בזמן שבית המקדש קיים</strong> שחובה לאכול מצה, <strong>בזמן שאין בית המקדש קיים מנין</strong> שיש חובת אכילת מצה בלילה הראשון? <strong>תלמוד לומר: "בערב תאכלו מצת"</strong> הרי ש<strong>הכתוב קבעו חובה.</strong> וכדברי רבא.
 <big>ב משנה</big> <strong>ישנו מקצתן</strong> של הסועדים ולפיכך הפסיקו בסעודתם — <strong>יאכלו</strong> מן הפסח אם נתעוררו אחר כך. אם ישנו <strong>כולן — לא יאכלו</strong> עוד, שנעשה הדבר כהפסקה גמורה ונראה כאוכל פסחו בשני מקומות.
## דף קכ:
 <strong>ר' יוסי אומר נתנמנמו — יאכלו</strong> אולם אם <strong>נרדמו</strong> לגמרי — <strong>לא יאכלו.</strong> ועוד אמרו: <strong>הפסח אחר חצות</strong> הלילה <strong>מטמא את הידים</strong> משום שהוא נעשה נותר, ונותר מטמא את הידים מדברי סופרים. וכן <strong>הפגול והנותר מטמאין את הידים</strong> מדברי סופרים.
 <big>א גמרא</big> במשנה שנינו: <strong>ר' יוסי אומר נתנמנמו — יאכלו, נרדמו — לא יאכלו.</strong> ושואלים: <strong>היכי דמי</strong> <small>[כיצד הוא</small> בדיוק<small>]</small> <strong>נתנמנם? אמר רב אשי: נים ולא נים, תיר ולא תיר</strong> <small>[ישן ולא ישן, ער ולא ער]</small> <strong>כגון דקרי ליה, ועני</strong> <small>[שקוראים לו, ועונה],</small> <strong>ולא ידע לאהדורי סברא</strong> <small>[יודע להחזיר סברה],</small> <strong>וכי מדכרו ליה, מדכר</strong> <small>[וכאשר מזכירים לו</small> משהו שאירע, <small>נזכר].</small>
 ובדומה להגדרה זו מסופר: <strong>אביי הוה יתיב קמיה</strong> <small>[היה יושב לפני]</small> <strong>רבה, חזא דקא נמנם</strong> <small>[ראה שהוא מנמנם]</small> לאחר שהתחיל לאכול מצת חובה באחרונה<small>,</small> <strong>אמר ליה</strong> <small>[לו]:</small> <strong>מינם קא נאים מר</strong> <small>[האם ישן אדוני]?</small> <strong>אמר ליה</strong> <small>[לו]:</small> <strong>מינומי קא מנמנם</strong> <small>[מנמנם</small> אני<small>],</small> <strong>ותנן</strong> <small>[ושנינו</small> במשנה<small>]:</small> <strong>נתנמנמו — יאכלו, נרדמו — לא יאכלו.</strong>
 <big>ב</big> שנינו במשנה כי <strong>הפסח אחר חצות מטמא את הידים. אלמא</strong> <small>[מכאן]</small> כי <strong>מחצות</strong> הלילה ואילך <strong>הוה ליה</strong> <small>[הרי הוא]</small> <strong>נותר.</strong> ושואלים: <strong>מאן</strong> <small>[מיהו]</small> ה<strong>תנא</strong> שסבור כך?
 <strong>אמר רב יוסף: ר' אלעזר בן עזריה הוא, דתניא</strong> <small>[ששנינו</small> בברייתא<small>]:</small> נאמר <strong>"ואכלו את הבשר בלילה הזה"</strong> (שמות יב, ח) <strong>ר' אלעזר בן עזריה אומר: נאמר כאן</strong> בפסוק זה <strong>"בלילה הזה", ונאמר להלן "ועברתי בארץ מצרים בלילה הזה</strong> והכיתי כל בכור בארץ מצרים<strong>"</strong> (שמות יב, יב), 
 ונלמד "לילה" "לילה" לגזירה שוה, <strong>מה להלן</strong> במכת בכורות — <strong>עד חצות,</strong> כאמור שמכת בכורות היתה בחצות (שמות יב, כט) <strong>אף כאן</strong> לענין אכילת הפסח — הכוונה <strong>עד חצות</strong> ולא אחר כך.
 <strong>אמר לו ר' עקיבא: והלא נאמר</strong> "וככה תאכלו אותו מתניכם חגורים נעליכם ברגליכם ומקלכם בידכם ואכלתם אותו <strong>בחפזון</strong> פסח הוא לה'" (שמות יב, יא), כלומר: <strong>עד שעת חפזון,</strong> וחיפזון זה, היה ביום שבו יצאו ממצרים שהוא למחרת.
 <strong>אם כן מה תלמוד לומר "בלילה</strong> הזה" שנאמר לענין אכילת הפסח? כדי ללמדנו הלכה זו: <strong>יכול יהא נאכל</strong> הפסח כשאר <strong>קדשים ביום</strong> שחיטתו כקרבן תודה וכדומה? <strong>תלמוד לומר: "בלילה",</strong> כלומר, <strong>בלילה הוא נאכל, ואינו נאכל ביום.</strong>
 ושואלים: <strong>ור' עקיבא האי "הזה"</strong> <small>["הזה"</small> שנאמר בפסוק <small>זה]</small> <strong>מאי עביד ליה</strong> <small>[מה עושה הוא בו]</small> מה לומד הוא ממנו? שהרי אינו לומד מכאן גזירה שוה. ומשיבים: <strong>מיבעי ליה</strong> <small>[צריך היה לו]</small> כדי <strong>למעוטי</strong> <small>[למעט]</small> <strong>לילה אחר הוא דאתא</strong> <small>[שבא].</small> <strong>סלקא דעתך אמינא</strong> <small>[יעלה על דעתך לומר]</small> <strong>הואיל ופסח</strong> הוא מן ה<strong>קדשים</strong> ה<strong>קלים,</strong> ואף קרבן <strong>שלמים</strong> הוא <strong>קדשים קלים. מה שלמים נאכלים לשני ימים ולילה אחד — אף פסח</strong> יהא דינו דומה. כיצד?
 <strong>אוקים</strong> <small>[העמד,</small> החלף<small>]</small> <strong>לילות</strong> לאכילת הפסח (שהרי תחילת אכילת הפסח לכל הדעות בלילה היא) <strong>במקום ימים</strong> של אכילת השלמים <strong>ויהא</strong> קרבן הפסח <strong>נאכל לשני לילות ויום אחד,</strong> על כן <strong>כתב רחמנא</strong> <small>[המקרא]</small> <strong>"הזה",</strong> לומר שרק בלילה זה הוא נאכל ולא באחר.
 <strong>ור' אלעזר בן עזריה אמר לך</strong> <small>[</small>יכול היה <small>לומר לך]:</small> דבר זה אינו צריך ללמוד מכאן, כי <strong>מ"לא תותירו</strong> ממנו <strong>עד בקר</strong> והנותר ממנו עד בוקר באש תשרופו<strong>"</strong> (שמות יב, י) <strong>נפקא הא</strong> <small>[יוצא</small> דבר <small>זה]</small> שהרי ברור שאי אפשר לאכול את הבשר בלילה הבא.
 <strong>ור' עקיבא אמר לך</strong> <small>[</small>יכול היה <small>לומר לך]</small> כנגד טענה זו: <strong>אי</strong> <small>[אם]</small> <strong>לא כתב רחמנא</strong> <small>[המקרא]</small> <strong>"</strong>הלילה <strong>הזה" הוה אמינא</strong> <small>[הייתי אומר]:</small> <strong>מאי</strong> <small>[מה</small> משמע<small>]</small> <strong>"בקר"</strong> שבמקרא — <strong>בקר שני,</strong> לאחר ליל מוצאי החג (ביום ששה עשר בניסן) והוא בוקר העשוי לשריפתו. <strong>ור' אלעזר אמר לך</strong> <small>[</small>יכול היה <small>לומר לך]</small> כנגד טענה זו: <strong>כל היכא</strong> <small>[מקום]</small> ש<strong>כתב</strong> המקרא <strong>"בקר"</strong> — הכוונה <strong>בקר ראשון הוא.</strong>
 <strong>אמר רבא: אכל מצה בזמן הזה אחר חצות,</strong> לשיטת <strong>ר' אלעזר בן עזריה — לא יצא ידי חובתו.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שכך הוא ולשם מה היה לרבא לומר זאת? הלא <strong>כיון דאיתקש</strong> <small>[שהושוה</small> בכתוב<small>]</small> מצה לקרבן ה<strong>פסח — כפסח דמי</strong> <small>[</small>הוא <small>נחשב]</small> ולפיכך אינו נאכל אלא עד חצות.
 ומשיבים: יש בכל זאת חידוש בדבר, <strong>מהו דתימא</strong> <small>[שתאמר]:</small> <strong>הא אפקיה קרא מהיקישא</strong> <small>[הרי הוציאו הכתוב מן ההיקש]</small> וכשיטת רבא עצמו שאכילת מצה היא מצוה מיוחדת בפני עצמה ונוהגת אפילו בזמן הזה ואינה קשורה לכל דבריה במצוות קרבן הפסח. <strong>קמשמע לן דכי אהדריה קרא</strong> <small>[השמיע לנו שכאשר החזירו הכתוב]</small> את מצות אכילת מצה בלילה ראשון לדון בו — <strong>למילתא קמייתא אהדריה</strong> <small>[לדבר הראשון החזירו]</small> וגם לענין זה שיאכל רק בזמן שהפסח נאכל.
 <big>ג</big> שנינו במשנה כי <strong>הפיגול והנותר מטמא את הידים,</strong> ודנו בכך <strong>רב הונא ורב חסדא. חד</strong> <small>[אחד]</small> מהם <strong>אמר:</strong> הטעם הוא <strong>משום חשדי כהונה, וחד</strong> <small>[ואחד</small> מהם<small>]</small> <strong>אמר</strong> שהטעם הוא <strong>משום עצלי כהונה.</strong> ועוד נחלקו: <strong>חד</strong> <small>[אחד]</small> מהם <strong>אמר</strong> שטומאת הפיגול והנותר חלה אפילו על <strong>כזית</strong> מן הבשר, <strong>וחד</strong> <small>[אחד]</small> מהם <strong>אמר</strong> רק על <strong>כביצה</strong> ממנו.
## דף קכא.
 <strong>חד תני אפיגול</strong> <small>[אחד מהם</small> היה <small>שונה</small> פירושו זה <small>לגבי פיגול]</small> הכתוב במשנה <strong>וחד תני אנותר</strong> <small>[ואחד</small> היה שונה פירושו <small>על נותר].</small>
 ומבארים: <strong>מאן דתני</strong> <small>[מי שהיה שונה]</small> לענין <strong>פיגול</strong> נתן את הטעם <strong>משום חשדי כהונה</strong> שמא מחמת שנאה יבואו לפגל קרבנותיהם של אחרים ולכן גזרו שהעוסק בפיגול יטמא וממילא נמצא גם הוא נטמא ונפסד בכך. <strong>מאן דתני</strong> <small>[מי ששנה]</small> על <strong>נותר</strong> נתן טעם <strong>משום עצלי כהונה</strong> שלא יתעצלו באכילתו ולכן גזרו שיטמאו בו, כדי שיאכלוהו מהר ככל האפשר.
 מה ש<strong>חד</strong> <small>[אחד]</small> מהם <strong>אמר — כזית</strong> ו<strong>חד</strong> <small>[אחד]</small> מהם <strong>אמר — כביצה,</strong> טעם המחלוקת היא: <strong>מאן</strong> <small>[מי]</small> ש<strong>אמר</strong> שסובר שטומאתו ב<strong>כזית —</strong> טעמו הוא בסברה שטומאתו של הנותר והפיגול היא כשיעור <strong>איסורו</strong> וכיון שאיסור נותר ופיגול הוא בכזית, אף טומאתו כן. <strong>ומאן</strong> <small>[ומי]</small> ש<strong>אמר,</strong> שסובר שטומאתו ב<strong>כביצה</strong> — דעתו היא <strong>כטומאתו,</strong> כלומר שכשם שטומאת שאר מיני בשר היא בכביצה, שהוא השיעור הקטן ביותר לטומאת אוכלים, אף פיגול ונותר זה שיעורם.
 <big>א משנה</big> אם <strong>בירך ברכת הפסח</strong> שהיא "אשר קדשנו במצוותיו וצונו לאכול הפסח" — <strong>פטר</strong> על ידי כך <strong>את</strong> הברכה <strong>של</strong> ה<strong>זבח,</strong> שמברכים על אכילת קרבן חגיגת הארבעה עשר "אשר קדשנו... לאכול הזבח", אבל אם <strong>בירך את</strong> הברכה <strong>של זבח לא פטר את של פסח,</strong> וצריך לברך ברכה נוספת על הפסח. אלו <strong>דברי ר' ישמעאל. ר' עקיבא אומר: לא</strong> ברכה <strong>זו פוטרת זו ולא זו פוטרת זו</strong> וצריך לברך על כל קרבן בפני עצמו. <strong>ב גמרא</strong> ומסבירים את השיטות.
 <strong>כשתמצא לומר</strong> כשתמצה את הנושא ותבררנו, הרי <strong>לדברי ר' ישמעאל זריקה</strong> של הדם על המזבח <strong>בכלל שפיכה</strong> היא. ששפיכה היא מעשה כללי יותר. ולכן כיון שברך ברכת הפסח (שדמו בשפיכה) ממילא נכלל בכך גם ענין קרבן החגיגה שחובתו בזריקה שדין שלמים, שלדעתו הזריקה היא כפרט בתוך מצות השפיכה הכללית יותר, אבל <strong>לא שפיכה בכלל זריקה</strong> שכשמברך על החגיגה שדמה בזריקה אינו יוצא משום ברכה על הפסח שדמו בשפיכה, לפי ששפיכה אינה בכלל זריקה.
 ואילו <strong>לדברי ר' עקיבא</strong> שתי מצוות נפרדות הן <strong>לא שפיכה בכלל זריקה ולא זריקה בכלל שפיכה,</strong> ולכן כל אחת צריכה ברכה לעצמה.
## דף קכא:
 <big>א</big> בדומה קצת לבעיה שעסקנו בה לגבי סדר הברכות מובאת שאלה דומה: <strong>ר' שמלאי איקלע</strong> <small>[הזדמן]</small> <strong>לפדיון הבן, בעו מיניה</strong> <small>[שאלו ממנו]</small> בדבר הברכות, ותחילה הקדימו כי <strong>פשיטא</strong> <small>[פשוט</small> לנו<small>]</small> כי הברכה <strong>על פדיון הבן</strong> שהיא: <strong>"אשר קדשנו במצותיו וצונו על פדיון הבן"</strong> — ברכה זו ודאי <strong>אבי הבן מברך,</strong> שהרי עליו המצוה לפדות את בנו. אולם הברכה השניה שמברכים <strong>"ברוך... שהחיינו וקיימנו והגיענו לזמן הזה",</strong> האם <strong>כהן מברך, או אבי הבן מברך?</strong>
 וצדדי השאלה: <strong>כהן מברך — דקמטי</strong> <small>[שמגיעה]</small> ה<strong>הנאה לידיה</strong> <small>[לידיו]</small> חמשת הסלעים שבפדיון הבן, וככל שאר הנהנים הריהו מברך "שהחיינו", <strong>או</strong> שמא <strong>אבי הבן מברך</strong> "שהחיינו" משום <strong>דקא עביד</strong> <small>[שהוא עושה]</small> <strong>מצוה</strong> חדשה ולכך מברך עליה. <strong>לא הוה בידיה</strong> <small>[היתה בידו]</small> תשובה, <strong>אתא שאיל ביה מדרשא</strong> <small>[בא</small> ו<small>שאל בבית המדרש].</small> <strong>אמרו ליה</strong> <small>[לו]:</small> <strong>אבי הבן מברך שתים,</strong> "על פדיון הבן" ו"שהחינו". ומסכמים: <strong>והלכתא</strong> <small>[והלכה]</small> היא: <strong>אבי הבן מברך שתים.</strong>

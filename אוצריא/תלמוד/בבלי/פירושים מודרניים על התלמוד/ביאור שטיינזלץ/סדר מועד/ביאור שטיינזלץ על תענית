# ביאור שטיינזלץ על תענית
עדין שטיינזלץ
## דף ב.
 <big>א משנה</big> <strong>מאימתי,</strong> מאיזה יום בשנה, <strong>מזכירין גבורות גשמים,</strong> שאומר: "משיב הרוח ומוריד הגשם" בתוך התפילה? <strong>ר' אליעזר אומר: מיום טוב הראשון של חג</strong> הסוכות. <strong>ר' יהושע אומר: מיום טוב האחרון של חג</strong> זה.
 <strong>אמר לו ר' יהושע: הואיל ואין הגשמים אלא סימן קללה בחג,</strong> שהרי אם יורדים גשמים כאשר הכל יושבים בסוכה, הרי זה סימן של קללה לישראל, ואם כן <strong>למה הוא מזכיר</strong> גשמים בחג? <strong>אמר לו ר' אליעזר: אף אני לא אמרתי לשאול</strong> ולהתפלל בלשון בקשה שירדו גשמים <strong>אלא להזכיר "משיב הרוח ומוריד הגשם" בעונתו. אמר לו</strong> ר' יהושע: <strong>אם כן</strong> שההזכרה היא לשיטתך רק זיכרון בלא בקשה כלל, <strong>לעולם יהא מזכיר</strong> את הגשמים בכל ימות השנה גם בקיץ!
 כלל הוא לכל הדעות: <strong>אין שואלים את הגשמים</strong> בלשון בקשה <strong>אלא סמוך לגשמים. ר' יהודה אומר: העובר לפני התיבה</strong> (שליח ציבור המתפלל) <strong>ביום טוב האחרון של חג</strong> הסוכות (שמיני עצרת), <strong>האחרון</strong> זה המתפלל תפילת המוסף <strong>מזכיר</strong> בה את הגשמים, ואילו <strong>הראשון</strong> המתפלל תפילת שחרית <strong>אינו מזכיר.</strong> ולהיפך עושים בסיום תקופת בקשת הגשמים; <strong>ביום טוב</strong> ה<strong>ראשון של פסח</strong> שהוא סוף זמן שאילת גשמים, <strong>הראשון</strong> המתפלל שחרית, עדיין <strong>מזכיר,</strong> ו<strong>האחרון</strong> המתפלל מוסף שוב <strong>אינו מזכיר.</strong>
 <big>ב גמרא</big> תחילה שואלים: ה<strong>תנא</strong> שבמשנתנו <strong>היכא קאי</strong> <small>[היכן הוא עומד],</small> על מה הוא נסמך, <strong>דקתני</strong> <small>[שהוא שונה]</small> <strong>"מאימתי",</strong> שנראה שהוא ממשיך מהנחה ברורה שיש חובה של תפילה על הגשמים, והוא ממשיך בשאלה מאימתי מזכירים זאת? ומשיבים: ה<strong>תנא התם קאי</strong> <small>[שם הוא עומד]</small> על מקור זה הוא נסמך,
 <strong>דקתני</strong> <small>[ששנה]</small> במסכת הראשונה בשישה סדרי משנה, ברכות: <strong>מזכירים גבורות גשמים ב</strong>ברכה על <strong>תחיית המתים, ושואלין</strong> (מבקשים שירדו גשמים) <strong>בברכת השנים, והבדלה</strong> של מוצאי שבת וחג אומרים <strong>ב</strong>ברכת <strong>"חונן הדעת".</strong> ועל סמך משנה זו שקבעה את חיוב הבקשה שבחזרה <strong>קתני</strong> <small>[שנה]</small> כאן <strong>מאימתי מזכירים גבורות גשמים.</strong>
 ושואלים: אם כן, <strong>וליתני התם</strong> <small>[ושישנה</small> פרטי הלכה זו <small>שם]</small> ו<strong>מאי שנא דשבקיה עד הכא</strong> <small>[במה שונה,</small> מדוע, <small>שהניח</small> את הדבר <small>עד כאן]</small> מתחילת סדר זרעים עד מסכת זו שבסוף סדר מועד?!
 <strong>אלא</strong> עלינו לחזור בנו מתירוץ זה, ולומר כי ה<strong>תנא</strong> שלנו <strong>מ</strong>מסכת <strong>ראש השנה סליק</strong> <small>[עולה,</small> ממשיך<small>],</small> <strong>דתנן</strong> <small>[ששנינו</small> במשנה שם<small>]:</small> <strong>ובחג</strong> הסוכות <strong>נידונין</strong> כל באי עולם <strong>על המים. ואיידי דתנא</strong> <small>[ומתוך ששנה]</small> שם <strong>ובחג נידונים על המים,</strong> סמך על כך שראוי שיזכירו בקשת המים סמוך לדין, ולכן <strong>תנא</strong> <small>[שנה]</small> כאן <strong>מאימתי מזכירין גבורות גשמים.</strong>
 <big>ג</big> על לשון המשנה שואלים: <strong>וליתני</strong> <small>[ושישנה]</small> לשון <strong>"מאימתי מזכירים על הגשמים" מאי</strong> <small>[מה</small> פירוש הלשון<small>]</small> <strong>"גבורות גשמים"</strong> שאמר? <strong>אמר ר' יוחנן: מפני שיורדים בגבורה</strong> והם מגלים את גבורת ה' בעולם. <strong>שנאמר: "עשה גדלות עד אין חקר ונפלאות עד אין מספר"</strong> (איוב ה, ט) <strong>וכתיב</strong> <small>[ונאמר]</small> סמוך לו: <strong>"הנתן מטר על פני הארץ ושלח מים על פני חוצות"</strong> (איוב ה, י).
 על ראיה זו שואלים: <strong>מאי משמע</strong> <small>[מה המשמעות,</small> מה היא ההוכחה<small>]</small> מפסוקים אלה שירידת הגשם נחשבת לגבורה? <strong>אמר רבה בר שילא: אתיא</strong> <small>[בא,</small> נלמד<small>]</small> הדבר בגזירה שווה של המילים <strong>"חקר" "חקר" מברייתו של עולם.</strong>
 <strong>כתיב הכא</strong> <small>[נאמר כאן]</small> בגשמים <strong>"עשה גדלות עד אין חקר" וכתיב התם</strong> <small>[ונאמר שם]</small> בבריאת העולם <strong>"הלוא ידעת אם לא שמעת אלהי עולם ה' בורא קצות הארץ לא ייעף ולא ייגע אין חקר לתבונתו"</strong> (ישעיהו מ, כח) משמע שהכתוב משווה שני דברים אלה זה לזה, ובבריאת העולם <strong>כתיב</strong> <small>[נאמר]:</small> <strong>"מכין הרים בכחו נאזר בגבורה"</strong> (תהלים סה, ז) ולכן נקשר מושג הגבורה גם לגשמים.
 ושואלים: <strong>ומנא לן</strong> <small>[ומניין לנו]</small> ש<strong>בתפלה</strong> דווקא צריך להזכיר את הגשמים? ומסבירים: <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר <strong>"לאהבה את ה' אלהיכם ולעבדו בכל לבבכם"</strong> (דברים יא, יג) והסבירו חכמים בכמה מקומות <strong>איזו היא עבודה</strong> את ה' <strong>שהיא בלב — הוי אומר: זו תפלה. וכתיב בתריה</strong> <small>[ונאמר</small> בפסוק <small>אחריו]:</small> <strong>"ונתתי מטר ארצכם בעתו יורה ומלקוש"</strong> (דברים יא, יד), ונלמד מכאן כי כאשר עוסקים בעבודה שהיא בלב, בתפילה, ראוי להתפלל על הגשמים.
 <big>ד</big> אגב הזכרת גבורת ה' שיש בירידתם של גשמים מביאים מאמרות בענין זה. <strong>אמר ר' יוחנן: שלשה מפתחות</strong> מצויים <strong>בידו של הקדוש ברוך הוא שלא נמסרו</strong> כרגיל <strong>ביד שליח,</strong> אלא הוא בעצמו דואג להם. <strong>ואלו הן: מפתח של גשמים, ומפתח של חיה</strong> (יולדת), <strong>ומפתח של תחיית המתים.</strong>
 וראיות לדבר: <strong>מפתח של גשמים, דכתיב</strong> <small>[שנאמר]:</small> <strong>"יפתח ה' לך את אוצרו הטוב את השמים לתת מטר ארצך בעתו"</strong> (דברים כח, יב), משמע שמפתח זה ביד ה' הוא. <strong>מפתח של חיה</strong> (יולדת) <strong>מנין — דכתיב</strong> <small>[שנאמר]:</small> <strong>"ויזכר אלהים את רחל וישמע</strong>
## דף ב:
 <strong>אליה אלהים ויפתח את רחמה"</strong> (בראשית ל, כב). <strong>מפתח של תחיית המתים מנין — דכתיב</strong> <small>[שנאמר]:</small> <strong>"וידעתם כי אני ה' בפתחי את קברותיכם</strong> ובהעלותי אתכם מקברותיכם עמי<strong>"</strong> (יחזקאל לז, יג).
 <strong>במערבא</strong> (במערב, בארץ ישראל) <strong>אמרי</strong> <small>[היו אומרים]:</small> <strong>אף מפתח של פרנסה</strong> הוא בידי ה', <strong>דכתיב</strong> <small>[שנאמר]:</small> <strong>"פותח את ידך</strong> ומשביע לכל חי רצון<strong>"</strong> (תהלים קמה, טז). ושואלים: <strong>ור' יוחנן מאי טעמא</strong> <small>[מה טעם]</small> <strong>לא קא חשיב להא</strong> <small>[החשיב את זה]?</small> ומשיבים: <strong>אמר לך</strong> <small>[יכול היה לומר לך]</small> <strong>גשמים היינו פרנסה,</strong> שהרי גשמים הם ענין כולל, והם מפתח לכל ענייני הפרנסה בכללה.
 <big>א</big> שנינו במשנה ש<strong>ר' אליעזר אומר</strong> ש<strong>מיום טוב הראשון של חג</strong> מזכירין גשמים. <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>ר' אליעזר מהיכא גמיר לה</strong> <small>[מהיכן למד אותה,</small> את ההלכה הזו<small>]?</small> האם <strong>מ</strong>דין <strong>לולב גמר לה</strong> <small>[למד אותה]</small> <strong>או מניסוך המים גמר לה</strong> <small>[למד אותה],</small> כשהוא סבור להתחיל את הזכרת הגשם מחג הסוכות בדומה למצוות אלה הקשורות אף הן בגשם.
 ובהסברת ההבדל מאיזה דין למד הלכה זו, מפרטים: <strong>מלולב גמר לה</strong> <small>[למד אותה],</small> ולכן: <strong>מה לולב ביום,</strong> שמצוותו רק ביום ולא בלילה, <strong>אף הזכרה</strong> של הגשם מתחילה רק <strong>ביום</strong> החג הראשון. <strong>או דלמא</strong> <small>[שמא]</small> <strong>מניסוך המים גמר לה</strong> <small>[למד אותה],</small> ואם כן יש לומר: <strong>מה ניסוך המים</strong> המצוה היא <strong>מאורתא</strong> <small>[מן הלילה]</small> הראשון, ש<strong>אמר מר</strong> <small>[החכם]:</small> מה שנאמר <strong>"ומנחתם ונסכיהם"</strong> (במדבר כט, יח) בא ללמדנו שאף שהקרבת הקרבן אינה נעשית אלא ביום, אולם הקרבת המנחות וניסוך הנסכים, יכולים להיעשות <strong>אפילו בלילה,</strong> אם כן, <strong>אף הזכרה</strong> של גשמים צריכה שתיעשה כבר <strong>מאורתא</strong> <small>[מן הלילה]?</small>
 ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר, ממה ש<strong>אמר ר' אבהו: לא למדה ר' אליעזר אלא מלולב.</strong> ומקור דבריו: <strong>איכא דאמרי</strong> <small>[יש אומרים]</small> ש<strong>ר' אבהו גמרא גמיר לה</strong> <small>[במסורת למד אותה]</small> שזוהי שיטת רבי אליעזר, <strong>ואיכא דאמרי מתניתא שמיע ליה</strong> <small>[ויש אומרים</small> שמ<small>ברייתא למד זאת].</small>
 <strong>מאי</strong> <small>[מה]</small> <strong>היא</strong> אותה ברייתא — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מאימתי מזכירין על הגשמים? ר' אליעזר אומר: משעת נטילת לולב.</strong> כלומר, משעה שבה מצוה ליטול אותו ביום הראשון של חג הסוכות, <strong>ר' יהושע אומר: משעת הנחתו.</strong> כלומר, משעה שבה מניחים ושוב אין נוטלים אותו.
 <strong>אמר ר' אליעזר: הואיל וארבעת מינין הללו,</strong> הלולב והמינים הבאים עמו <strong>אינן באין אלא לרצות על המים</strong> שהם קשורים לתפילה שיירדו גשמים בשנה הזו, <strong>וכשם שארבע מינין הללו אי אפשר בהם בלא מים,</strong> שהרי צומחים הם על המים וזקוקים להם — <strong>כך אי אפשר לעולם</strong> כולו <strong>בלא מים,</strong> ולכן יש להזכירם בתפילה מזמן מצות הלולב.
 <strong>אמר לו ר' יהושע: והלא גשמים בחג אינו אלא סימן קללה! אמר לו ר' אליעזר: אף אני לא אמרתי לשאול אלא להזכיר</strong> בלבד, <strong>וכשם שתחיית המתים מזכיר כל השנה כולה ואינה אלא בזמנה</strong> בזמן שיעלה רצון מלפני ה' לעשות זאת, <strong>כך מזכירין גבורות גשמים כל השנה ואינן</strong> באים <strong>אלא בזמנן. ולפיכך</strong> לפי שיטה זו, <strong>אם בא להזכיר</strong> גשמים <strong>כל השנה כולה</strong> — <strong>מזכיר.</strong> ואילו <strong>רבי אומר: אומר אני, משעה שמפסיק לשאלה,</strong> כלומר, באותו זמן שמפסיק להתפלל ולבקש על ירידת גשמים — <strong>כך מפסיק להזכרה,</strong> ולא כדברי ר' אליעזר.
 <strong>ר' יהודה בן בתירה אומר:</strong> לא מתחילת החג אלא <strong>בשני בחג הוא מזכיר, ר' עקיבא אומר: בששי בחג הוא מזכיר.</strong> ואילו <strong>ר' יהודה משום ר' יהושע אומר: העובר לפני התיבה ביום טוב האחרון של חג</strong> (שמיני עצרת), <strong>האחרון</strong> המתפלל תפילת מוסף <strong>מזכיר</strong> גשמים, ואילו <strong>הראשון</strong> המתפלל שחרית <strong>אינו מזכיר.</strong> וכנגדו ביום שמסיימים בהזכרת גשמים, העובר לפני התיבה <strong>ביום טוב ראשון של פסח</strong> — <strong>הראשון מזכיר</strong> ו<strong>האחרון אינו מזכיר.</strong> עד כאן הברייתא.
 ומעירים: <strong>שפיר קאמר ליה</strong> <small>[יפה אמר לו]</small> <strong>ר' אליעזר לר' יהושע</strong> שהוכיח שיש להזכיר גם כשאינו בזמנו, כדרך שמזכירים תחיית המתים אף שלא בזמנה! ומשיבים: <strong>אמר לך</strong> <small>[היה יכול לומר לך]</small> <strong>ר' יהושע: בשלמא</strong> <small>[נניח]</small> <strong>תחיית המתים מזכיר</strong> בכל עת, שאף שאינה מתקיימת בכל יום, בכל זאת <strong>דכולי יומא זמניה</strong> <small>[ש</small>ב<small>כל יום זמנה]</small> <strong>הוא,</strong> שראוי הדבר להיות בכל יום.
 <strong>אלא גשמים, כל אימת דאתיין זמנייהו היא</strong> <small>[כל זמן שהם באים זמנם הוא]?!</small> <strong>והתנן</strong> <small>[והרי שנינו</small> במשנה<small>]:</small> <strong>יצא</strong> חודש <strong>ניסן ו</strong>אחר כך <strong>ירדו גשמים — סימן קללה הם,</strong> וראיה לדבר, ממה <strong>שנאמר: "הלוא קציר חטים היום</strong> אקרא אל ה' ויתן קולות ומטר ודעו וראו כי רעתכם רבה<strong>"</strong> (שמואל א' יב, יז).
 שנינו שם: <strong>ר' יהודה בן בתירה אומר: בשני בחג הוא מזכיר.</strong> ושואלים: <strong>מאי טעמא</strong> <small>[מה טעם]</small> שיטתו של <strong>ר' יהודה בן בתירה? דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה בן בתירה אומר:</strong> רמז לניסוך המים מן התורה,
 <strong>נאמר ב</strong>קרבנות יום ה<strong>שני</strong> של חג הסוכות בשינוי מבשאר הימים, שבשאר הימים כתוב "ונסכה" וביום שני נאמר <strong>"ונסכיהם"</strong> (במדבר כט, יט), <strong>ונאמר בששי</strong> גם כן שינוי <strong>"ונסכיה"</strong> (במדבר כט, לא), <strong>ונאמר בשביעי "כמשפטם"</strong> (במדבר כט, לג) (ולא כבשאר הימים "כמשפט"),
 <strong>הרי</strong> לנו כאן <strong>מ"ם יו"ד מ"ם</strong> שיש בהם שינוי, <strong>הרי</strong> הם מצטרפים יחד למלה <strong>מים,</strong> ו<strong>מכאן רמז לניסוך המים מן התורה.</strong>
 ומסבירים לפי זה: <strong>ומאי שנא בשני דנקט</strong> <small>[ומה שונה,</small> מדוע <small>נקט</small> שמזכירים את הגשמים <small>ב</small>יום <small>השני],</small> <strong>דכי רמיזי להו בקרא</strong> <small>[שכאשר רמוזים הם בכתוב] —</small> <strong>בשני הוא דרמיזי</strong> <small>[שנרמזים]</small> <strong>הלכך</strong> <small>[לכן]</small> <strong>ב</strong>יום ה<strong>שני מדכרינן</strong> <small>[מזכירים אנו].</small>
 <strong>ר' עקיבא אומר: בששי בחג הוא מזכיר,</strong> שכאן הוא הרמז לניסוך המים, <strong>שנאמר בששי: "ונסכיה"</strong> בלשון רבים, ומכאן למדים ש<strong>בשני ניסוכין הכתוב מדבר, אחד ניסוך המים ואחד ניסוך היין.</strong>
 ומקשים: אמנם נאמרו שם שני ניסוכים "נסכיה" אבל <strong>אימא תרוייהו דחמרא</strong> <small>[אמור</small> ש<small>שניהם</small> הם ניסוכים <small>של יין]?</small> ומשיבים: <strong>סבר לה</strong> <small>[סבור הוא]</small> גם <strong>כ</strong>שיטת <strong>ר' יהודה בן בתירה</strong> ש<strong>אמר: רמיזי מיא</strong> <small>[</small>ש<small>רמוזים</small> על כל פנים <small>מים]</small> בכתוב על פי צירוף האותיות הנוספות, וכיון שנאמר "נסכיה" למדים שהכוונה שיש להוסיף עוד ניסוך אחד של מים.
## דף ג.
 <strong>אי סבר לה</strong> <small>[אם סבור הוא]</small> ר' עקיבא <strong>כ</strong>שיטת <strong>ר' יהודה בן בתירה</strong> — <strong>נימא כוותיה</strong> <small>[שיאמר כמותו]</small> בכל דבר, ואף בכך שמזכיר ביום השני ולא בראשון! ומשיבים: <strong>קסבר</strong> <small>[סבור]</small> <strong>ר' עקיבא: כי כתיב</strong> <small>[כאשר נאמר]</small> <strong>"ניסוך" יתירא</strong> <small>[יתר]</small> — <strong>ב</strong>יום ה<strong>ששי הוא דכתיב</strong> <small>[שנאמר],</small> שנאמר "ונסכיה" (במדבר כט, לא) בלשון רבים ללמד על שני ניסוכים, ומשום כך יש לעשות את הניסוך הנוסף של המים ביום השישי.
 <strong>תניא</strong> <small>[שנויה</small> ברייתא<small>]</small> אחרת באותו ענין, <strong>ר' נתן אומר:</strong> נאמר: <strong>"בקדש הסך נסך שכר לה'"</strong> (במדבר כח, ז), ושינוי הלשון כאן מלמד כי <strong>בשני ניסוכין הכתוב מדבר; אחד ניסוך המים ואחד ניסוך היין.</strong> ושואלים: <strong>אימא תרוייהו דחמרא</strong> <small>[אמור</small> כי <small>שניהם של יין]!</small> ומשיבים: <strong>אם כן לכתוב קרא</strong> <small>[שיכתוב הכתוב]</small> באותו ענין <strong>או "הסך הסך" או "נסך נסך", מאי</strong> <small>[מה]</small> הלשון הכפולה והשונה <strong>"הסך נסך"</strong> — <strong>שמעת מינה</strong> <small>[לומד אתה מכאן]:</small> <strong>חד דמיא וחד דחמרא</strong> <small>[אחד של מים ואחד של יין].</small>
 ושואלים: <strong>אלא הא דתנן</strong> <small>[זו ששנינו</small> במשנה<small>]</small> <strong>ניסוך המים</strong> נעשה <strong>כל שבעה</strong> ימים של חג הסוכות, <strong>מני</strong> <small>[</small>שיטת <small>מי היא]?</small> <strong>אי</strong> <small>[אם]</small> כשיטת <strong>ר' יהושע — נימא חד יומא</strong> <small>[שיאמר יום אחד]</small> בלבד, <strong>אי</strong> <small>[אם]</small> כשיטת <strong>ר' עקיבא</strong> — <strong>תרי יומי</strong> <small>[שני ימים]</small> שישי ושביעי, <strong>אי</strong> <small>[אם]</small> כדעת <strong>ר' יהודה בן בתירה — שיתא יומי</strong> <small>[שישה ימים]</small> מהיום השני והלאה!
 ומשיבים: <strong>לעולם</strong> תפרש כי שיטת <strong>ר' יהודה בן בתירה היא, וסבירא ליה</strong> <small>[וסבור הוא]</small> <strong>כ</strong>שיטת <strong>ר' יהודה דמתניתין</strong> <small>[של המשנה].</small> <strong>דתנן</strong> <small>[ששנינו</small> במשנה<small>]</small> (סוכה מח,ב) <strong>ר' יהודה אומר: בלוג היה מנסך כל שמונה,</strong> לא רק בחג הסוכות, אלא גם בשמיני עצרת. ואילו ר' יהודה בן בתירה <strong>מפיק</strong> <small>[מוציא]</small> את היום ה<strong>ראשון</strong> שבו לא היה מנסך <strong>ומעייל</strong> <small>[ומכניס]</small> את היום ה<strong>שמיני</strong> שבו הוא מנסך, ואם כן שבעה ימים הם לניסוך המים.
 ושואלים: <strong>ומאי שנא</strong> <small>[ובמה שונה]</small> היום ה<strong>ראשון</strong> ש<strong>לא</strong> מנסכים בו, <strong>דכי רמיזי מיא</strong> <small>[שכאשר רמוזים מים]</small> <strong>ב</strong>יום ה<strong>שני הוא דרמיזי</strong> <small>[שרמוזים],</small> אם כן <strong>שמיני נמי</strong> <small>[גם כן]</small> אין סיבה לנסך, שהרי <strong>כי רמיזי</strong> <small>[כאשר רמוזים]</small> <strong>מים, ב</strong>יום ה<strong>שביעי הוא דרמיזי</strong> <small>[שרמוזים]</small> אבל לא בשמיני, ואף בשמיני אינו בכלל זה!
 <strong>אלא,</strong> יש לחזור בנו ממה שפירשנו ויש לומר כי משנתנו כדעת <strong>ר' יהושע היא,</strong> אלא שלדעתו <strong>ניסוך המים כל שבעה הלכתא גמירי לה</strong> <small>[</small>מ<small>הלכה</small> למשה מסיני <small>לומדים אותה]</small> שמסורת שבעל־פה היא ואינה נסמכת על המקראות,
 ש<strong>אמר ר' אמי אמר ר' יוחנן משום ר' נחוניא איש בקעת בית חורתן:</strong> דין <strong>עשר נטיעות</strong> שאם היו עשרה עצים צעירים (נטיעות) הזקוקים למים בתוך שטח של בית סאה, מותר לחרוש בגללם את כל השדה עד שנת השביעית (אף שאסור לחרוש שדות אחרים משלושים יום לפני השביעית) וכן המצוה של הקפת המזבח ונטילת <strong>ערבה</strong> בהושענא רבא, <strong>ו</strong>דיני <strong>ניסוך המים</strong> — כולם <strong>הלכה למשה מסיני.</strong>
 <big>א</big> באותה ברייתא שנינו: <strong>ר' יהודה אומר משום ר' יהושע: העובר לפני התיבה ביום טוב האחרון של חג, האחרון</strong> המתפלל מוסף <strong>מזכיר</strong> גשמים, <strong>הראשון אינו מזכיר.</strong> המתפלל <strong>ביום טוב הראשון של פסח</strong> שהוא סוף זמן תפילת הגשם <strong>הראשון</strong> בשחרית <strong>מזכיר</strong> את הגשם, <strong>האחרון אינו מזכיר.</strong>
 ושואלים: <strong>הי</strong> <small>[איזה]</small> <strong>ר' יהושע,</strong> כלומר, היכן אמר רבי יהושע דבר זה? <strong>אילימא</strong> <small>[אם תאמר]</small> <strong>ר' יהושע דמתניתין</strong> <small>[של משנתנו],</small> <strong>הא</strong> <small>[הרי]</small> <strong>אמר</strong> ר' יהושע במשנתנו ש<strong>ביום טוב האחרון של חג הוא מזכיר,</strong> ומשמע שמזכיר מתחילת היום, מתפילת ערבית והלאה.
 <strong>אלא</strong> תאמר שהוא סומך על שיטת <strong>ר' יהושע</strong> הנזכרת ב<strong>ברייתא, הא</strong> <small>[הרי]</small> <strong>אמר</strong> שם שמתחילים להזכיר <strong>משעת הנחתו</strong> של הלולב, וכיון שהנחתו בסוף היום השביעי של חג הסוכות משמע שמזכירים מליל של שמיני עצרת והלאה.
 <strong>ותו</strong> <small>[ועוד],</small> <strong>הא דתניא</strong> <small>[זו ששנינו</small> בברייתא<small>],</small> ש<strong>ר' יהודה אומר משום בן בתירה: העובר לפני התיבה ביום טוב האחרון של חג האחרון מזכיר, הי</strong> <small>[איזה]</small> <strong>בן בתירה</strong> הוא? <strong>אילימא</strong> <small>[אם תאמר]</small> ש<strong>ר' יהודה בן בתירה</strong> הוא — <strong>הא</strong> <small>[הרי]</small> הוא עצמו <strong>אמר</strong> כי <strong>בשני בחג הוא מזכיר!</strong>
 <strong>אמר רב נחמן בר יצחק: תהא</strong> (תתפרש) הסוגיה שכאן מדובר <strong>בר' יהושע בן בתירה,</strong> שבשמו מסר רבי יהודה את ההלכה, ועל ידי כך נתרץ את שתי השאלות כאחת <strong>זמנין דקרי ליה בשמיה</strong> <small>[פעמים שקורא אותו בשמו]</small> רבי יהושע (ואינו רבי יהושע סתם, שהוא רבי יהושע בן חנניא) ובשמו אמר רבי יהודה, <strong>וזימנין דקרי ליה בשמיה דאבא</strong> <small>[ופעמים שקורא אותו בשמו של אביו],</small> בן בתירא, והוא הוא התנא שבשמו מסר רבי יהודה את הברייתא השניה. ומסבירים מה הטעם בשינוי השם: <strong>והא</strong> <small>[וזה]</small> שקראו אותו בשם אביו, בן בתירה, היה זה <strong>מקמי דליסמכוהו</strong> <small>[לפני שסמכוהו]</small> בתואר רבי, <strong>והא</strong> <small>[וזה]</small> שקראוהו ר' יהושע, היה זה <strong>לבתר דליסמכוהו</strong> <small>[אחרי שסמכוהו].</small>
 <big>ב</big> <strong>תנא</strong> <small>[שנה]</small> החכם: <strong>בטל וברוחות, לא חייבו חכמים להזכיר</strong> או להתפלל "מוריד הטל ומשיב הרוח" <strong>ואם בא להזכיר — מזכיר.</strong> ושואלים: <strong>מאי טעמא</strong> <small>[מה טעם]</small> הלכה זו? <strong>אמר ר' חנינא: לפי שאין נעצרין</strong> ותמיד הם מצויים, ולכן אין סיבה להזכירם.
 ומסבירים: <strong>וטל מנלן דלא מיעצר</strong> <small>[מנין לנו שאיננו נעצר]</small> — <strong>דכתיב</strong> <small>[שנאמר]:</small> <strong>"ויאמר אליהו התשבי מתשבי גלעד אל אחאב חי ה' אלהי ישראל אשר עמדתי לפניו אם יהיה השנים האלה טל ומטר כי אם לפי דברי"</strong> (מלכים א' יז, א), <strong>וכתיב</strong> <small>[ונאמר]:</small> <strong>"לך הראה אל אחאב ואתנה מטר על פני האדמה"</strong> (מלכים א' יח, א), <strong>ואילו טל לא קאמר ליה</strong> <small>[אמר לו]</small> שיחזיר, <strong>מאי טעמא</strong> <small>[מה טעם]</small> הדבר — <strong>משום</strong>
## דף ג:
 <strong>דלא מיעצר</strong> <small>[שאינו נעצר]</small> לעולם ואפילו באותו זמן המשיך להיות טל. ושואלים: <strong>וכי מאחר דלא מיעצר</strong> <small>[שאין</small> הטל <small>נעצר]</small> לעולם, <small>אם כן</small> <strong>אליהו אשתבועי</strong> <small>[להשבע]</small> <strong>למה ליה</strong> <small>[לו],</small> למה הועילה שבועתו שלא יהיה טל? ומשיבים: <strong>הכי קאמר ליה</strong> <small>[כך אמר לו]</small> אליהו: <strong>אפילו טל</strong> של <strong>ברכה נמי</strong> <small>[גם כן]</small> המסייע לגידולי האדמה <strong>לא אתי</strong> <small>[יבוא],</small> ודבר זה אכן נתקיים. ושואלים: אם כן, <strong>ליהדריה</strong> <small>[שיחזיר]</small> אחר כך גם את <strong>טל</strong> ה<strong>ברכה</strong> ויאמר "ואתנה טל ומטר", ומדוע נאמר רק על הגשם? ומשיבים: <strong>משום דלא מינכרא מילתא</strong> <small>[שאין הדבר ניכר],</small> שהרי אין הבריות רואים אם אמנם טל זה של ברכה הוא כפי שאמר לו, אם לא, והיה אחאב יכול לומר כי זה אותו טל שלא הפסיק כלל ולא טל הברכה.
 ושואלים: <strong>אלא רוחות מנא לן דלא מיעצרי</strong> <small>[מנין לנו שאינן נעצרות]</small> ונושבות תמיד? <strong>אמר ר' יהושע בן לוי:</strong> ש<strong>אמר קרא</strong> <small>[הכתוב]:</small> <strong>"כי כארבע רוחות השמים פרשתי אתכם נאם ה'"</strong> (זכריה ב, י), ונברר: <strong>מאי קאמר להו</strong> <small>[מה אמר להם]?</small> <strong>אילימא הכי קאמר להו</strong> <small>[אם תאמר</small> כי <small>כך אמר להם]</small> <strong>הקדוש ברוך הוא לישראל: דבדרתינכו בארבע רוחי דעלמא</strong> <small>[שפיזרתי אתכם בארבע רוחות העולם],</small> <strong>אי הכי</strong> <small>[אם כך]</small> הלשון <strong>"כארבע"</strong> איננה נכונה, ו<strong>"בארבע" מיבעי ליה</strong> <small>[צריך היה לו]</small> לומר! <strong>אלא הכי קאמר</strong> <small>[כך אמר]:</small> <strong>כשם שאי אפשר לעולם בלא רוחות,</strong> שהרי בלעדיהם יתמלא העולם חום והבל — <strong>כך אי אפשר לעולם בלא ישראל,</strong> שכל זכות קיומו אינה אלא בשביל ישראל, משמע שרוחות השמים נושבות תמיד.
 <big>א</big> <strong>אמר ר' חנינא: הלכך,</strong> מתוך קביעות אלה אנו למדים כי <strong>בימות החמה</strong> אם <strong>אמר "משיב הרוח"</strong> — <strong>אין מחזירין אותו</strong> להתפלל שוב, שהרי הרוח נושבת גם אז. ואם <strong>אמר</strong> בקיץ <strong>"מוריד הגשם"</strong> — <strong>מחזירים אותו,</strong> שהרי סימן קללה הוא.
 <strong>בימות הגשמים,</strong> אם <strong>לא אמר "משיב הרוח"</strong> — <strong>אין מחזירין אותו</strong> שבין כה וכה תהיה רוח. <strong>לא אמר "מוריד הגשם"</strong> — <strong>מחזירין אותו,</strong> שהרי החורף הוא זמן הגשם. <strong>ולא עוד אלא אפילו אמר</strong> בטעות <strong>"מעביר הרוח ומפריח הטל",</strong> כלומר, שלא יהיה לא רוח ולא טל — <strong>אין מחזירין אותו,</strong> שהרי הם מצויים תמיד.
 <strong>תנא</strong> <small>[שנה]</small> החכם בדומה לזה: <strong>בעבים</strong> (עננים) <strong>וברוחות לא חייבו חכמים להזכיר, ואם בא להזכיר</strong> — <strong>מזכיר, מאי טעמא</strong> <small>[מה טעם]</small> הדבר — <strong>משום דלא מיעצרי</strong> <small>[שאינם נעצרים]</small> ותמיד יש עננים ורוחות.
 ושואלים: <strong>ולא מיעצרי</strong> <small>[וכי אינם נעצרים]?</small> <strong>והתני</strong> <small>[והרי שנה]</small> <strong>רב יוסף</strong> ברייתא זו: מה שנאמר <strong>"ועצר את השמים"</strong> (דברים יא, יז), כוונתו שימנע אותם <strong>מן העבים ומן הרוחות. אתה אומר</strong> ש"עצר את השמים" הוא <strong>מן העבים ומן הרוחות, או אינו אלא מן המטר</strong> שלא ירד? <strong>כשהוא אומר</strong> בסופו של אותו פסוק <strong>"ולא יהיה מטר"</strong> — <strong>הרי מטר אמור</strong> במפורש, <strong>הא</strong> <small>[הרי]</small> <strong>מה אני מקיים</strong> ומסביר את דברי הכתוב <strong>"ועצר את השמים"</strong> — <strong>מן העבים ומן הרוחות.</strong>
 ואם כן, <strong>קשיא</strong> <small>[קשה]</small> מ<strong>רוחות</strong> על <strong>רוחות</strong> שבברייתא זו נאמר שהן נעצרות, ו<strong>קשיא</strong> <small>[קשה]</small> מ<strong>עבים</strong> על <strong>עבים!</strong> ומשיבים: מ<strong>עבים</strong> על <strong>עבים לא קשיא</strong> <small>[אינו קשה]:</small> <strong>הא</strong> <small>[זה]</small> שאמרנו שיש עננים — <strong>בחרפי</strong> <small>[במוקדמים],</small> שעננים המוקדמים, הבאים לפני הגשם, תמיד הם באים, <strong>הא</strong> <small>[זה]</small> שאמרנו שאין עננים — <strong>באפלי</strong> <small>[במאוחרים],</small> שלא תמיד באים העננים שלאחר הגשם.
 אף מ<strong>רוחות</strong> על <strong>רוחות לא קשיא</strong> <small>[אינו קשה]</small>; <strong>הא</strong> <small>[זה]</small> — <strong>ברוח מצויה</strong> אינה נעצרת, <strong>הא</strong> <small>[זו]</small> — <strong>ברוח שאינה מצויה</strong> שהיא תפסיק לנשוב. ושואלים: הלא <strong>רוח שאינה מצויה חזיא לבי דרי</strong> <small>[ראויה לגורן]</small> לזריית התבואה, ואף היא נחוצה לעולם וצריך להתפלל עליה! ומשיבים: דבר זה אינו חשוב כל כך, כי <strong>אפשר</strong> לזרות את התבואה <strong>בנפוותא</strong> <small>[בנפות]</small> אף בלא רוח, ולכן אין שינוי גדול על ידי עצירת הרוחות הללו.
 <strong>תנא</strong> <small>[שנה]</small> החכם: <strong>העבים והרוחות שניות למטר.</strong> כלומר, תועלתן מרובה עד שהן שניות רק למטר. ושואלים: <strong>היכי דמי</strong> <small>[כיצד בדיוק],</small> באלו מקרים מדובר? <strong>אמר עולא ואיתימא</strong> <small>[ויש אומרים]</small> שאמר זאת <strong>רב יהודה:</strong> מדובר בעבים ורוח <strong>דבתר מיטרא</strong> <small>[</small>הבאים <small>אחרי הגשם].</small> ותוהים: <strong>למימרא דמעליותא</strong> <small>[האם לומר שמעלה]</small> <strong>היא</strong> זו בעבים ורוחות שלאחר הגשם? <strong>והכתיב</strong> <small>[והרי נאמר]</small> בתוכחה: <strong>"יתן ה' את מטר ארצך אבק ועפר"</strong> (דברים כח, כד) <strong>ואמר עולא ואיתימא</strong> <small>[ויש אומרים]</small> שאמר זאת <strong>רב יהודה:</strong> הכוונה היא ל<strong>זיקא דבתר מטרא</strong> <small>[רוח שאחרי הגשם]</small> שעושה אבק ועפר, משמע שהיא ענין של קללה!
 ומשיבים: <strong>לא קשיא</strong> <small>[אינו קשה];</small> <strong>הא דאתא ניחא</strong> <small>[זה שבא בקלות]</small> הוא יפה, <strong>הא דאתא רזיא</strong> <small>[זה שבא בחוזק]</small> יוצר אבק ועפר ואינו מועיל. <strong>ואי בעית אימא</strong> <small>[ואם תרצה אמור]:</small> <strong>הא</strong> <small>[זו]</small> כש<strong>מעלה אבק,</strong> ו<strong>הא</strong> <small>[זו]</small> רוח המועילה <strong>דלא</strong> <small>[</small>כ<small>שאינו]</small> <strong>מעלה אבק.</strong>
 <strong>ואמר רב יהודה</strong> מעין זה: <strong>זיקא דבתר מיטרא</strong> <small>[רוח שלאחר הגשם] —</small> יפה <strong>כמיטרא</strong> <small>[כגשם]</small> עצמו מפני שהיא מועילה לאדמה. <strong>עיבא דבתר מיטרא</strong> <small>[ענן שלאחר הגשם] —</small> יפה <strong>כמיטרא</strong> <small>[כגשם].</small> <strong>שימשא דבתר מיטרא</strong> <small>[שמש שלאחר הגשם]</small> — מועילה <strong>כתרי מטרי</strong> <small>[כשני גשמים].</small> ושואלים: אם גם רוח גם ענן וגם שמש טובים ומועילים, אם כן <strong>למעוטי מאי</strong> <small>[למעט</small> את <small>מה]?</small> ומשיבים: <strong>למעוטי גילהי דליליא</strong> <small>[זוהר שבלילה]</small> <strong>ושמשא דביני קרחי</strong> <small>[ושמש</small> שזורחת ביום <small>מבין</small> העננים, במקומות שבהם אין עננים, ונראים כ<small>קרחות],</small> ששניהם אינם טובים לאחר הגשם.
 באותו ענין <strong>אמר רבא: מעלי תלגא לטורי כחמשה מטרי לארעא</strong> <small>[מעולה השלג להרים כחמישה גשמים לארץ]</small> של מישור, <strong>שנאמר: "כי לשלג יאמר הוא ארץ וגשם מטר וגשם מטרות עזו"</strong> (איוב לז, ו), שבפסוק זה רמוזים חמש פעמים גשם ("וגשם" "מטר" "וגשם" ו"מטרות" שהם שניים — בסך הכל חמישה) ללמד שהשלג יפה להר, וכל שכן לארץ מישור, כחמישה גשמים.
 <strong>ואמר רבא</strong> עוד בענין זה: <strong>תלגא לטורי</strong> <small>[שלג</small> יפה <small>להרים],</small> <strong>מטרא רזיא לאילני</strong> <small>[גשם עז</small> יפה <small>לאילנות],</small> <strong>מטרא ניחא לפירי</strong> <small>[גשם נוח</small> יפה <small>לפירות],</small>
## דף ד.
 <strong>עורפילא</strong> (גשם דק מאוד) <strong>אפילו לפרצידא דתותי קלא מהניא ליה</strong> <small>[לגרגיר שתחת רגב</small> אדמה, <small>מועיל לו],</small> לפי שהוא מגיע לכל מקום ואינו מזיק כלל. ורמז לדבר: <strong>מאי</strong> <small>[מה]</small> לשון <strong>עורפילא — עורו פילי</strong> <small>[יתעוררו</small> הגרגרים <small>בסדקים</small> של הארץ<small>].</small> אגב מאמר זה מביאים דבר אחר שאף בו השתמשו באותו דימוי. <strong>ואמר רבא: האי צורבא מרבנן דמי לפרצידא דתותי קלא</strong> <small>[תלמיד חכם דומה לגרגר שתחת רגב</small> אדמה<small>],</small> <strong>כיון דנבט נבט</strong> <small>[ש</small>הוא <small>צומח —</small> <small>צומח</small> והולך<small>]</small> וגדל מאז והלאה, שכאשר מתחיל הוא להתפרסם — הולך שמו וגדל.
 <strong>ו</strong>בענין דומה <strong>אמר רבא: האי צורבא מרבנן דרתח</strong> <small>[תלמיד חכם שכועס]</small> <strong>אורייתא הוא דקא מרתחא ליה</strong> <small>[התורה היא שמרתיחה אותו]</small> ולכן צריך לדון אותו לכף זכות, <strong>שנאמר: "הלוא כה דברי כאש נאם ה'"</strong> (ירמיהו כג, כט), <strong>ו</strong>כיוצא בו <strong>אמר רב אשי: כל תלמיד חכם שאינו קשה כברזל</strong> שאינו תקיף ומוותר על דברים — <strong>אינו תלמיד חכם, שנאמר</strong> באותו פסוק: <strong>"וכפטיש יפצץ סלע".</strong>
 <strong>אמר ליה</strong> <small>[לו]</small> <strong>ר' אבא לרב אשי: אתון, מהתם מתניתו לה</strong> <small>[אתם, משם אתם שונים,</small> לומדים, <small>אותה]</small> <strong>אנן מהכא מתנינן לה</strong> <small>[אנחנו, מכאן אנו שונים,</small> לומדים, <small>אותה],</small> <strong>דכתיב</strong> <small>[שנאמר]:</small> <strong>"ארץ אשר אבניה ברזל"</strong> (דברים ח, ט), <strong>אל תקרי</strong> <small>[תקרא]</small> <strong>"אבניה", אלא בוניה,</strong> והכוונה לתלמידי חכמים שהם הבונים את הארץ ברוחניות, והם קשים כברזל. ועם זאת <strong>אמר רבינא: אפילו הכי</strong> <small>[כך]</small> ששבחו של תלמיד חכם שהוא קשה כברזל <strong>מיבעי ליה לאיניש למילף נפשיה בניחותא</strong> <small>[צריך לו לאדם ללמד עצמו</small> לנהוג <small>בנעימות],</small> <strong>שנאמר "והסר כעס מלבך</strong> והעבר רעה מבשרך<strong>"</strong> (קהלת יא, י).
 <big>א</big> כהקדמה לדברי ר' ברכיה להלן, מבארים מה ש<strong>אמר ר' שמואל בר נחמני אמר ר' יונתן: שלשה שאלו</strong> (בקשו) מה' <strong>שלא כהוגן,</strong> שלא פירשו את בקשתם בלשון ראויה, <strong>לשנים</strong> מהם <strong>השיבוהו כהוגן, לאחד השיבוהו שלא כהוגן. ואלו הן: אליעזר עבד אברהם, ושאול בן קיש, ויפתח הגלעדי.</strong>
 כיצד: <strong>אליעזר עבד אברהם, דכתיב</strong> <small>[שנאמר]</small> שהתפלל ליד הבאר, <strong>"והיה הנערה אשר אמר אליה הטי נא כדך</strong> אותה הוכחת לעבדך ליצחק<strong>"</strong> (בראשית כד, יד), וכיון שעשה זאת כתנאי, <strong>יכול אפילו</strong> תימצא הנערה <strong>חיגרת, אפילו סומא</strong> (עיוורת) ומכל מקום יקחנה אליעזר ליצחק. ומכל מקום <strong>השיבו</strong> לו <strong>כהוגן, ונזדמנה לו רבקה</strong> שהיו בה כל המעלות.
 <strong>שאול בן קיש</strong> — <strong>דכתיב</strong> <small>[שנאמר],</small> שכאשר התגרה גלית הפלישתי בישראל, אמר שאול: <strong>"והיה האיש אשר יכנו יעשרנו המלך עשר גדול ואת בתו יתן לו"</strong> (שמואל א' יז, כה), <strong>יכול אפילו</strong> יהא אותו אדם <strong>עבד, אפילו ממזר</strong> שאסור לו לשאת את ישראלית, ואם כן נמצא שמבטיח את בתו לאדם שאינו ראוי, מכל מקום <strong>השיבו</strong> לו <strong>כהוגן ונזדמן לו דוד.</strong>
 אף <strong>יפתח הגלעדי</strong> אמר דבר שלא כהוגן, שאמר בצאתו למלחמה: <strong>"והיה היוצא אשר יצא מדלתי ביתי</strong> לקראתי בשובי בשלום... והיה לה' והעליתיהו עולה<strong>"</strong> (שופטים יא, לא), <strong>יכול אפילו</strong> יצא <strong>דבר טמא</strong> יקריב אותו, ו<strong>השיבו</strong> לו <strong>שלא כהוגן, ונזדמנה לו בתו</strong> שלו.
 ובענין יפתח מעירים: <strong>והיינו דקאמר להו</strong> <small>[והוא שאמר להם]</small> ה<strong>נביא לישראל: "הצרי אין בגלעד אם רפא אין שם</strong> כי מדוע לא עלתה ארוכת בת עמי<strong>"</strong> (ירמיהו ח, כב), לומר, שאילו היו מחפשים היו מוצאים דרך להתיר לו את נדרו.
 <strong>וכתיב</strong> <small>[ונאמר]</small> בענין קרבנות אדם: <strong>"</strong>ובנו את במות הבעל לשרוף את בניהם באש עולות לבעל <strong>אשר לא צויתי ולא דברתי ולא עלתה על לבי"</strong> (ירמיהו יט, ה),
 ומפרשים: <strong>"אשר לא צויתי"</strong> — <strong>זה בנו של מישע מלך מואב</strong> שהקריבו אביו, <strong>שנאמר: "ויקח את בנו הבכור אשר ימלך תחתיו ויעלהו עלה"</strong> (מלכים ב' ג, כז), <strong>"ולא דברתי"</strong> — <strong>זה יפתח,</strong> שמעצמו הקריב קרבן כזה, <strong>"ולא עלתה על לבי"</strong> — <strong>זה יצחק בן אברהם</strong> שאמנם אמר ה' להעלותו אבל לא עלתה על לבו, שהרי נועד הדבר לנסיון בלבד.
 ובהמשך לדברי ר' שמואל בר נחמני <strong>אמר ר' ברכיה: אף כנסת ישראל שאלה שלא כהוגן, והקדוש ברוך הוא השיבה כהוגן, שנאמר: "ונדעה נרדפה לדעת את ה' כשחר נכון מצאו ויבוא כגשם לנו"</strong> (הושע ו, ג), וכתשובה לשאלתה
 <strong>אמר לה הקדוש ברוך הוא: בתי, את שואלת</strong> גשם שהוא <strong>דבר שפעמים מתבקש</strong> ורצוי <strong>ופעמים אינו מתבקש,</strong> כגון בחדשי הקיץ, <strong>אבל אני אהיה לך דבר המתבקש לעולם, שנאמר: "אהיה כטל לישראל"</strong> (הושע יד, ו), שהטל תמיד הוא בא, ותמיד הוא לברכה.
 <strong>ועוד שאלה</strong> כנסת ישראל <strong>שלא כהוגן, אמרה לפניו: רבונו של עולם! "שימני כחותם על לבך כחותם על זרועך"</strong> (שיר השירים ח, ו), וכתשובה לבקשתה <strong>אמר לה הקדוש ברוך הוא: בתי, את שואלת דבר שפעמים נראה ופעמים אינו נראה,</strong> שהרי הלב והזרוע לא תמיד הם גלויים, <strong>אבל אני אעשה לך דבר שנראה לעולם, שנאמר: "הן על כפים חקתיך</strong> חומותיך נגדי תמיד<strong>"</strong> (ישעיהו מט, טז).
 <big>ב</big> שנינו במשנה: <strong>אין שואלין את הגשמים</strong> אלא סמוך לעונת הגשמים. <strong>סברוה</strong> <small>[סברו]</small> הלומדים, כי <strong>שאלה והזכרה חדא מילתא היא</strong> <small>[דבר אחד הוא]</small> ואינן אלא מילים נרדפות, ולפי הנחה זו <strong>מאן</strong> <small>[מי הוא]</small> <strong>תנא</strong> זה, הסבור כך? <strong>אמר רבא:</strong> שיטת <strong>ר' יהושע היא,</strong> ש<strong>אמר</strong> ש<strong>משעת הנחתו</strong> של הלולב, שהוא הזמן שאין נוטלים אותו עוד, כלומר: בשמיני עצרת, מזכירים את הגשמים והוא אכן הזמן הסמוך לעונת הגשמים.
 <strong>אמר ליה</strong> <small>[לו]</small> <strong>אביי: אפילו תימא</strong> <small>[תאמר]</small> שהוא כדעת <strong>ר' אליעזר</strong> הסובר כי מזכירים גשמים ביום טוב הראשון של חג הסוכות, אלא יש לחלק: <strong>שאלה</strong> היא ענין <strong>לחוד, והזכרה</strong> היא ענין <strong>לחוד,</strong> וגם לדעת רבי אליעזר אין שואלים גשמים אלא סמוך לגשמים ממש, ואף הוא לא אמר אלא מענין הזכרה.
 <strong>ואיכא דאמרי</strong> <small>[ויש שאומרים]</small> שמועה זו בגירסה שונה: <strong>לימא</strong> <small>[האם לומר]</small>
## דף ד:
 <strong>ר' יהושע היא,</strong> ש<strong>אמר</strong> כי <strong>משעת הנחתו</strong> של הלולב מזכירים גבורות גשמים ולא כשיטת ר' אליעזר?! <strong>אמר רבא: אפילו תימא</strong> <small>[תאמר]</small> שהמשנה כשיטת <strong>ר' אליעזר,</strong> ועם כל זה יש לחלק ולומר כי <strong>שאלה לחוד</strong> ובזה גם ר' אליעזר מודה, <strong>והזכרה לחוד.</strong>
 <big>א</big> שנינו במשנה ש<strong>ר' יהודה אומר: העובר לפני התיבה</strong> ביום טוב האחרון של חג, רק המתפלל מוסף מתחיל להזכיר את הגשם, וכשמפסיקים להזכיר — ביום טוב ראשון של פסח — המתפלל שחרית עדיין מזכיר והמתפלל מוסף כבר אינו מזכיר.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>עד מתי שואלין את הגשמים? ר' יהודה אומר: עד שיעבור הפסח, ר' מאיר אומר: עד שיעבור ניסן.</strong> הרי שלדעת ר' יהודה שואלים את הגשמים עד אחרי הפסח, ולא עד תחילתו!
 <strong>אמר רב חסדא: לא קשיא</strong> <small>[אין זה קשה];</small> <strong>כאן</strong> בברייתא שאמרו עד שיעבור הפסח הוא לענין <strong>לשאול</strong> גשמים, ו<strong>כאן</strong> במשנה מדובר <strong>להזכיר,</strong> ושיטת ר' יהודה היא: <strong>מישאל שאיל ואזיל</strong> <small>[לשאול</small> הוא <small>שואל והולך]</small> עד סוף הפסח, <strong>להזכיר</strong> — <strong>ביום טוב הראשון פסיק</strong> <small>[פוסק]</small> ואינו מזכיר עוד.
 <strong>אמר עולא: הא</strong> <small>[זו]</small> שאמר <strong>רב חסדא קשיא</strong> <small>[קשה],</small> אם להשתמש בדימוי שבכתוב: <strong>"כחמץ לשנים וכעשן לעינים"</strong> (משלי י, כו). שהרי, <strong>מה במקום שאינו שואל</strong> עדיין, וכגון ביום טוב האחרון של חג הסוכות — בכל זאת כבר <strong>מזכיר, במקום ששואל,</strong> בימי חול המועד פסח, <strong>אינו דין שיהא</strong> גם <strong>מזכיר?</strong> ואיך אפשר לומר ששאלה תמשך בזמן שאין הזכרה!
 <strong>אלא אמר עולא:</strong> יש לתרץ כי כאן <strong>תרי תנאי</strong> <small>[שני תנאים</small> הם<small>]</small> שנחלקו <strong>אליבא</strong> <small>[על פי שיטתו]</small> של <strong>ר' יהודה,</strong> לדעת אחד מהם, שיטת ר' יהודה היא ששואלים עד לאחר הפסח וכל שכן שכל אותו זמן אף מזכירים, ולדעת האחר, שיטת ר' יהודה היא שאין שואלים אלא עד הפסח וביום טוב הראשון של פסח בשחרית עדיין מזכירים ופוסקים במוסף.
 <strong>רב יוסף אמר:</strong> יש להסביר את הדבר באופן אחר: <strong>מאי</strong> <small>[מה</small> פירוש<small>]</small> <strong>"עד שיעבור הפסח"</strong> — כוונתו: <strong>עד שיעבור שליח צבור ראשון</strong> (המתפלל שחרית) <strong>היורד</strong> לפני התיבה <strong>ביום טוב ראשון של פסח.</strong> ועל ידי הסבר זה הדברים במשנה ובברייתא זהים.
 <strong>אמר ליה</strong> <small>[לו]</small> <strong>אביי: שאלה ביום טוב מי איכא</strong> <small>[האם יש]?</small> שהרי שאלת הגשם היא בברכת השנים, וברכת השנים אינה נאמרת לא בשבת ולא ביום טוב. ואם מפרשים אנו שמדובר כאן בפסח במשמעות הרחבה של כל החג כולו — הרי יש בו ימי חול המועד שבהם מברכים ברכת השנים, אבל אם, כדבריך, מדובר ביום החג הראשון, היכן אם כן יש בו מקום לשאלה?
 <strong>אמר ליה</strong> <small>[לו]:</small> <strong>אין</strong> <small>[כן]</small> ולא מדובר בשאלה בתפילה אלא <strong>שואל מתורגמן.</strong> שהמתורגמן המתרגם את הפרשה, היה שואל אחרי התפילה גם על הגשמים. ותוהים: <strong>וכי</strong> ה<strong>מתורגמן שואל דבר שאינו צריך לצבור?</strong> שהרי בפסח כבר אין צריכים לגשמים, ולשם מה יאמר המתורגמן דבר שאינו בזמנו? <strong>אלא מחוורתא</strong> <small>[מחוור,</small> ברור<small>],</small> <strong>כ</strong>דברי <strong>עולא,</strong> שיש פה מחלוקת תנאים כשיטת ר' יהודה.
 <strong>רבה אמר</strong> הסבר אחר: <strong>מאי</strong> <small>[מה</small> פירוש<small>]</small> <strong>"עד שיעבור הפסח"</strong> — כוונתו <strong>עד שיעבור זמן שחיטת הפסח</strong> (חצות יום ארבעה עשר בניסן), שבמנחה של ערב פסח כבר אינו שואל, אף על פי שממשיך להזכיר עד שחרית של יום חמישה עשר בניסן. ולשיטה זאת <strong>כתחילתו כן סופו,</strong> שאנו נוהגים מנהג דומה בתחילה ובסוף זמן התפילה על הגשם, <strong>מה תחילתו,</strong> במוסף של יום טוב האחרון של חג הסוכות, <strong>מזכיר אף על פי שאינו שואל, אף סופו,</strong> בשחרית יום טוב הראשון של פסח, <strong>מזכיר אף על פי שאינו שואל</strong> עוד, שאת השאלה מפסיקים קודם ליל פסח, אבל מזכירים עוד בתפילת השחר למחרת.
 <strong>אמר ליה</strong> <small>[לו]</small> <strong>אביי: בשלמא</strong> <small>[נניח]</small> <strong>תחילתו מזכיר</strong> לפני ששואל, כי <strong>הזכרה נמי</strong> <small>[גם כן]</small> <strong>ריצוי שאלה היא,</strong> שההזכרה בתחילה באה לריצוי פני ה' כדי שיוכל אחר כך לשאול ולבקש, <strong>אלא סופו מאי</strong> <small>[מה]</small> <strong>ריצוי שאלה איכא</strong> <small>[יש</small> כאן<small>]?</small> ואם אינו רוצה לשאול לאחריה גשמים — לשם מה יזכיר אותם? <strong>אלא מחוורתא</strong> <small>[מחוור</small> וברור<small>]</small> <strong>כ</strong>דברי <strong>עולא.</strong>
 <strong>אמר ר' אסי אמר ר' יוחנן: הלכה כר' יהודה,</strong> שהמתפלל מוסף ביום טוב האחרון של חג הסוכות מתחיל להזכיר. <strong>אמר ליה</strong> <small>[לו]</small> <strong>ר' זירא לר' אסי: ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והתנן</strong> <small>[והרי שנינו</small> במשנה<small>]:</small> <strong>בשלשה במרחשוון שואלין את הגשמים, רבן גמליאל אומר: בשבעה בו. ואמר ר' אלעזר</strong> שהוא תלמידו המובהק של ר' יוחנן: <strong>הלכה כרבן גמליאל!</strong>
 <strong>אמר</strong> לו: <strong>גברא אגברא קא רמית</strong> <small>[</small>מ<small>אדם</small> אחד <small>על אדם</small> אחר <small>אתה משליך,</small> מקשה<small>]?!</small> ואף שהיה ר' אלעזר תלמידו של ר' יוחנן אין זאת אומרת ששיטותיהם צריכות להיות תמיד זהות. <strong>איבעית אימא</strong> <small>[אם תרצה אמור]</small> <strong>לא קשיא</strong> <small>[אין זה קשה];</small> <strong>כאן,</strong> כשפסק ר' אלעזר, היה זה לענין <strong>לשאול,</strong> ואכן אף לפי ר' יוחנן אין שואלים אלא בשבעה בחשוון, <strong>כאן</strong> בדברי ר' יוחנן הרי זה לענין <strong>להזכיר,</strong> ולדבריו אכן מתחיל להזכיר כבר ביום טוב האחרון של חג הסוכות.
 ומקשים: <strong>והאמר</strong> <small>[והרי אמר]</small> <strong>ר' יוחנן: במקום ששואל מזכיר,</strong> משמע שאין הבדל בזמן בין זה לזה! ומשיבים: <strong>ההיא</strong> <small>[</small>דבר <small>זה]</small> <strong>ל</strong>ענין <strong>הפסקה איתמר</strong> <small>נאמר],</small> שאז אין הבדל בין שאלה והזכרה, ומפסיקים להזכיר ולשאול באותו זמן. ומקשים: <strong>והאמר</strong> <small>[והרי אמר]</small> <strong>ר' יוחנן: התחיל להזכיר</strong> — <strong>מתחיל לשאול, פסק מלשאול</strong> — <strong>פוסק מלהזכיר.</strong> הרי שאף לענין תחילת זמן הזכרתם דינם זהה!
 <strong>אלא</strong> יש לחזור מהתירוץ הקודם ולומר: <strong>לא קשיא</strong> <small>[אינו קשה];</small> <strong>הא לן</strong> <small>[זו</small> <small>לנו]</small> לבני בבל, שאין אנו אוספים את התבואה והפירות מן השדות כל חודש תשרי, לכך איננו מזכירים את הגשמים אלא בשבעה בחשוון ואז גם מתחילים לשאול, <strong>והא להו</strong> <small>[וזו להם]</small> לבני ארץ ישראל, שהם אוספים את התבואה מן השדות כבר בתשרי, לכן הם מתחילין להזכיר כבר ביום טוב האחרון של חג הסוכות וכשיטת רב יהודה, שפסק ר' אסי הלכה כמותו. ושואלים: <strong>מאי שנא לדידן</strong> <small>[</small>ב<small>מה שונה</small> הדבר <small>לנו],</small> לבני בבל, שאין שואלים מיד אחר החג — <strong>דאית לן פירי בדברא</strong> <small>[שיש לנו פירות בשדה]</small> עדיין, ואין אנחנו רוצים שירד הגשם מיד לאחר החג, <strong>לדידהו נמי אית להו</strong> <small>[להם,</small> לבני ארץ ישראל, <small>גם כן</small> הלא <small>יש להם]</small> <strong>עולי רגלים,</strong> שצריכים ללכת עוד זמן ניכר אחר החג עד שיגיעו לביתם, ואינם רוצים להתפלל שירדו גשמים עליהם!
 ומשיבים: <strong>כי קאמר</strong> <small>[כאשר אמר]</small> <strong>ר' יוחנן</strong> היה זה <strong>בזמן שאין בית המקדש קיים,</strong> שאז יכולים בני ארץ ישראל להתפלל מיד על הגשם. ומעירים: <strong>השתא דאתית להכי</strong> <small>[עכשיו שהגעת לכאן]</small> לתירוץ זה, אפשר לומר <strong>הא והא לדידהו</strong> <small>[זה וזה</small> נאמר <small>להם]</small> לבני ארץ ישראל, <strong>ולא קשיא</strong> <small>[ואין זה קשה],</small> כי <strong>כאן</strong> מדובר <strong>בזמן שבית המקדש קיים,</strong> אכן אין שואלים אלא בשבעה בחשוון, <strong>כאן</strong> — <strong>בזמן שאין בית המקדש קיים,</strong> שואלים מיד לאחר החג.
 ושואלים: <strong>ואנן</strong> <small>[ואנחנו]</small> בני הגולה, <strong>דאית לן תרי יומי היכי עבדינן</strong> <small>[שיש לנו שני ימים</small> של שמיני עצרת <small>כיצד אנו עושים]</small> לענין הזכרת הגשמים? שהרי שמיני עצרת בחוץ לארץ הוא ספק שביעי של סוכות! <strong>אמר רב: מתחיל</strong> להזכיר גשם <strong>במוספין</strong> ביום הראשון של שמיני עצרת, <strong>ופוסק</strong> לומר <strong>במנחה</strong> ו<strong>ערבית</strong> של אותו יום <strong>ו</strong>כן ב<strong>שחרית</strong> שלמחרת מחמת הספק, שהרי יום שמיני בגולה הוא ספק שמיני ספק שביעי, <strong>וחוזר</strong> שוב לומר <strong>במוספין</strong> של היום השני של החג (שמחת תורה).
 <strong>אמר להו</strong> <small>[להם]</small> <strong>שמואל</strong> לאנשים שמסרו לו דברי רב: <strong>פוקו</strong> <small>[צאו]</small> <strong>ואמרו ליה</strong> <small>[לו]</small> <strong>לאבא</strong> (שמו הפרטי של רב): וכי <strong>אחר שעשיתו</strong> את היום הראשון <strong>קודש</strong> תחזור ו<strong>תעשהו חול</strong> ותחשוב כאילו איננו יום החג? <strong>אלא אמר שמואל: מתחיל במוספין ו</strong>מזכיר גם <strong>במנחה</strong> שלאחר מכן, <strong>ופוסק ערבית ושחרית,</strong> שהרי גם בארץ ישראל אין מזכירים גשם בערבית ושחרית של שמיני עצרת <strong>וחוזר ומתחיל במוספין</strong> שביום השני.
## דף ה.
 <strong>רבא אמר: כיון שהתחיל — שוב אינו פוסק, וכן אמר רב ששת: כיון שהתחיל שוב אינו פוסק</strong> ולכן מתחילים במוסף ביום הראשון של שמיני עצרת, וממשיכים ואומרים מאז והלאה.
 <strong>ואף רב הדר ביה</strong> <small>[חזר בו</small> מדבריו<small>].</small> ש<strong>אמר רב חננאל אמר רב: מונה עשרים ואחד יום</strong> מראש השנה <strong>כדרך שמונה עשרה ימים מראש השנה עד יום הכפורים, ומתחיל</strong> אחרי עשרים ואחד יום להזכיר את הגשמים, <strong>וכיון שהתחיל</strong> — <strong>שוב אינו פוסק,</strong> ומסכמים: <strong>והלכתא</strong> <small>[וההלכה]</small> היא: <strong>כיון שהתחיל שוב אינו פוסק.</strong>
 <big>א משנה</big> <strong>עד מתי שואלין את הגשמים? ר' יהודה אומר:</strong> שואלים אותם <strong>עד שיעבור הפסח, ר' מאיר אומר: עד שיצא</strong> כל חודש <strong>ניסן,</strong> וראיה לדבר, ממה <strong>שנאמר: "ויורד לכם גשם מורה ומלקוש בראשון"</strong> (יואל ב, כג), כלומר, ירד הגשם בחודש הראשון, חודש ניסן, משמע שהוא זמן גשמים.
 <big>ב גמרא</big> <strong>אמר ליה</strong> <small>[לו]</small> <strong>רב נחמן לר' יצחק:</strong> וכי <strong>יורה</strong> ("מורה... בראשון") <strong>בניסן?</strong> הלא <strong>יורה במרחשון הוא! דתניא</strong> <small>[ש</small>כן <small>שנינו</small> בברייתא<small>]:</small> <strong>יורה במרחשון ומלקוש בניסן! אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן:</strong> אכן היורה בחשוון הוא, וענין כתוב זה יש לומר כי <strong>בימי יואל בן פתואל</strong> הנביא <strong>נתקיים מקרא זה, דכתיב ביה</strong> <small>[שנאמר בו]</small> <strong>"יתר הגזם אכל הארבה" וגו'</strong> (יואל א, ד), ולא נשארה בידם תבואה כלל. <strong>אותה שנה יצא</strong> חודש <strong>אדר ולא ירדו גשמים</strong> כל השנה, <strong>ירדה להם רביעה</strong> (עונת גשמים) <strong>ראשונה באחד בניסן,</strong>
 <strong>אמר להם נביא לישראל: צאו וזרעו</strong> עכשיו! <strong>אמרו לו: מי שיש לו קב חטים או קבים שעורין</strong> שנשארו עדיין בידו <strong>יאכלנו ויחיה</strong> בהם, <strong>או יזרענו וימות?</strong> כלומר, חבל לנו לזרוע, שספק הוא אם תצמח התבואה, ומזון ההכרחי לנו מוטב שנאכלנו. <strong>אמר להם: אף על פי כן צאו וזרעו, נעשה להם נס ונתגלה להם מה שבכתלין ומה שבחורי נמלים,</strong> שהיו שם עוד גרגירי חיטה ושעורה שהחביאו העכברים.
 <strong>יצאו וזרעו</strong> ביום <strong>שני ושלישי ורביעי</strong> בניסן, <strong>וירדה להם רביעה שניה בחמשה בניסן,</strong> וצמחה התבואה מהר כל כך עד ש<strong>הקריבו עומר בששה עשר בניסן, נמצאת תבואה הגדילה</strong> כרגיל <strong>בששה חדשים, גדילה</strong> אז <strong>באחד עשר יום. נמצא עומר הקרב מתבואה של ששה חדשים קרב</strong> באותה שנה <strong>מתבואה של אחד עשר יום.</strong>
 <strong>ועל אותו הדור הוא אומר: "הזרעים בדמעה ברנה יקצרו. הלוך ילך ובכה נשא משך הזרע</strong> בא יבוא ברנה נושא אלומותיו<strong>"</strong> (תהלים קכו, ה-ו), שמאחר וכמעט לא היה להם מה לאכול, הרי שאת המעט שהיה בידם זרעו בדמעה. ושואלים: <strong>מאי</strong> <small>[מה</small> פירוש<small>]</small> <strong>"הלוך ילך ובכה נשא משך</strong> הזרע <strong>"? אמר ר' יהודה: שור כשהוא חורש — הולך ובוכה</strong> שהרי הוא מצטער בעבודתו, <strong>ובחזירתו</strong> באותו תלם כבר <strong>אוכל חזיז</strong> (שחת, עשבים) מהתבואה הצומחת <strong>מן התלם. וזהו</strong> מה שנאמר: <strong>"בא יבא ברנה".</strong>
 <strong>מאי</strong> <small>[מה</small> פירוש<small>]</small> <strong>"נשא אלמתיו"</strong> בענין זה? <strong>אמר רב חסדא ואמרי לה במתניתא תנא</strong> <small>[ויש אומרים</small> ש<small>בברייתא</small> היא <small>שנויה],</small> שהצמח שהיה אז <strong>קנה</strong> של שיבולת באורך <strong>זרת,</strong> וה<strong>שיבולת</strong> עצמה היתה <strong>זרתים</strong> (שתי זרתות) שהם שתי אלומות (שבלים) כנגד כל קנה, ודבר זה הוא נס גדול, שהרי בדרך כלל אורך הקנה מגיע לכדי פי שלוש וארבע מן השיבולת עצמה.
 <big>ג</big> אגב ביאורי מקראות אלה באים לבאר כמה פסוקים אחרים, מתחילה בענין הרעב, ואחר כך לשאלות אחרות של רב נחמן לרבי יצחק. <strong>אמר ליה</strong> <small>[לו]</small> <strong>רב נחמן לר' יצחק: מאי דכתיב</strong> <small>[מהו שנאמר]:</small> <strong>"כי קרא ה' לרעב וגם בא אל הארץ שבע שנים"</strong> (מלכים ב' ח, א), <strong>בהנך</strong> <small>[באותן]</small> <strong>שבע שנים מאי אכול</strong> <small>[מה אכלו]?</small>
 <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: שנה ראשונה אכלו מה שבבתים,</strong> שנה <strong>שניה אכלו מה שבשדות, שלישית</strong> אכלו <strong>בשר בהמה טהורה</strong> שנותרה, <strong>רביעית</strong> אכלו <strong>בשר בהמה טמאה, חמישית</strong> אכלו <strong>בשר שקצים ורמשים</strong> שמצאו, <strong>ששית</strong> אכלו <strong>בשר בניהם ובנותיהם, שביעית</strong> אכלו <strong>בשר זרועותיהם</strong> שלהם, <strong>לקיים מה שנאמר: "איש בשר זרעו יאכלו"</strong> (ישעיהו ט, יט).
 <strong>ו</strong>עוד <strong>אמר ליה</strong> <small>[לו]</small> <strong>רב נחמן לר' יצחק: מאי דכתיב</strong> <small>[מהו שנאמר],</small> מה פירוש הכתוב: <strong>"בקרבך קדוש ולא אבוא בעיר"</strong> (הושע יא, ט), והרי תמוה הוא: <strong>משום</strong> ש<strong>בקרבך קדוש</strong> לכן <strong>לא אבוא בעיר? אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: אמר הקדוש ברוך הוא לא אבוא בירושלים של מעלה</strong> (שבעולם העליון) <strong>עד שאבוא</strong> בזמן הגאולה <strong>לירושלים של מטה!</strong>
 ושואלים: <strong>ומי איכא</strong> <small>[והאם יש]</small> <strong>ירושלים למעלה?</strong> ומשיבים: <strong>אין</strong> <small>[כן],</small> <strong>דכתיב</strong> <small>[שנאמר]:</small> <strong>"ירושלים הבנויה כעיר שחברה לה יחדו"</strong> (תהלים קכב, ג), משמע שירושלים עיר כפולה היא, למעלה ולמטה, והן מתחברות כאחת.
 <strong>ואמר ליה</strong> <small>[לו]</small> <strong>ר' נחמן לר' יצחק: מאי דכתיב</strong> <small>[מהו שנאמר],</small> מה פירוש הכתוב: <strong>"ובאחת יבערו ויכסלו מוסר הבלים עץ הוא"</strong> (ירמיהו י, ח)? <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: אחת היא</strong> העבירה <strong>שמבערת רשעים בגיהנם, מאי</strong> <small>[מה]</small> <strong>היא</strong> עבירה זו — <strong>עבודה זרה.</strong> וראיה לדבר, מגזירה שווה: <strong>כתיב הכא</strong> <small>[נאמר כאן]:</small> <strong>"מוסר הבלים עץ הוא" וכתיב התם</strong> <small>[ונאמר שם]</small> על הפסילים והאלילים: <strong>"הבל המה מעשה תעתעים"</strong> (ירמיהו י, טו).
 <strong>ואמר ליה</strong> <small>[לו]</small> <strong>רב נחמן לר' יצחק: מאי דכתיב</strong> <small>[מהו שנאמר],</small> מה פירוש הכתוב: <strong>"כי שתים רעות עשה עמי"</strong> (ירמיהו ב, יג) <strong>תרתין הוא דהוו</strong> <small>[שתים הן שהיו]</small> שעברו עליהם? ושאר <strong>עשרין וארבע</strong> המנויות בספר יחזקאל <strong>שביקא להו</strong> <small>[נעזבו,</small> הותרו <small>להם]?</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: אחת שהיא</strong>
## דף ה:
 <strong>שקולה כשתים, ומאי ניהו</strong> <small>[ומה זו]</small> — <strong>עבודה זרה, דכתיב</strong> <small>[שנאמר]</small> בה: <strong>"כי שתים רעות עשה עמי אתי עזבו מקור מים חיים לחצב להם בארות בארות נשברים"</strong> (ירמיהו ב, יג). <strong>וכתיב בהו</strong> <small>[ונאמר בהם]</small> בישראל <strong>"כי עברו איי כתיים וראו וקדר שלחו והתבוננו מאד</strong> וראו הן היתה כזאת. <strong>ההימיר גוי אלהים והמה לא אלהים ועמי המיר כבודו בלוא יועיל"</strong> (ירמיהו י-יא).
 <strong>תנא</strong> <small>[שנה</small> החכם<small>],</small> שכוונת הנביא לומר כך: <strong>כותיים</strong> (תושבי איי כתים) <strong>עובדים לאש, וקדריים</strong> (הגרים בקדר) <strong>עובדין למים, ואף על פי שיודעים שהמים מכבין את האש</strong> מכל מקום <strong>לא המירו אלהיהם, ו</strong>אולם <strong>"עמי המיר כבודו בלוא יועיל".</strong>
 <strong>ואמר ליה</strong> <small>[לו]</small> <strong>רב נחמן לר' יצחק: מאי דכתיב</strong> <small>[מהו שנאמר],</small> מה פירוש הכתוב: <strong>"ויהי כאשר זקן שמואל"</strong> (שמואל א' ח, א) <strong>ומי סיב</strong> <small>[והאם זקן]</small> <strong>שמואל כולי האי</strong> <small>[כל כך]?</small> <strong>והא בר חמישים ותרתין הוה</strong> <small>[והלא בן חמישים ושתים</small> שנה <small>היה]</small> שמואל במותו, ש<strong>אמר מר</strong> <small>[החכם]:</small> מי ש<strong>מת</strong> בן <strong>חמישים ושתים שנה —</strong> אין זה סימן רע לו, שאין זו מיתה בקיצור שנים כעין מיתת כרת, כי <strong>זהו מיתתו של שמואל הרמתי.</strong>
 <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: זקנה קפצה עליו,</strong> על שמואל, שהלבין שערו ונראה היה זקן מגילו, <strong>דכתיב</strong> <small>[שנאמר]:</small> <strong>"נחמתי כי המלכתי את שאול</strong> למלך כי שב מאחרי ואת דברי לא הקים ויחר לשאול ויזעק אל ה' כל הלילה<strong>"</strong> (שמואל א' טו, יא). <strong>אמר לפניו</strong> שמואל: <strong>רבונו של עולם!</strong> אתה <strong>שקלתני כמשה ואהרן, דכתיב</strong> <small>[שנאמר]:</small> <strong>"משה ואהרן בכהניו ושמואל בקראי שמו"</strong> (תהלים צט, ו), <strong>מה משה ואהרן — לא בטלו מעשה ידיהם</strong> בחייהם, שמה שעשו, נשאר על כל פנים קיים <strong>בחייהם, אף אני לא יתבטל מעשה ידי בחיי</strong> וכיון שהמלכתי את שאול — לא תתבטל מלכותו.
 <strong>אמר הקדוש ברוך הוא: היכי אעביד</strong> <small>[איך אעשה]?</small> <strong>לימות</strong> <small>[שימות]</small> <strong>שאול</strong> עכשיו — <strong>לא קא שביק</strong> <small>[יניח]</small> לי <strong>שמואל</strong> לעשות כן, שהרי הוא מתפלל שלא ימות, <strong>לימות</strong> <small>[שימות]</small> <strong>שמואל אדזוטר</strong> <small>[</small>בעודו <small>צעיר]</small> וימות שאול מיד אחר כך — <strong>מרנני אבתריה</strong> <small>[ירננו</small> אנשים <small>אחריו]</small> שמא עבירה שהיתה בשמואל גרמה שימות בקיצור ימים. <strong>לא לימות</strong> <small>[ימות]</small> <strong>שאול ולא לימות</strong> <small>[ימות]</small> <strong>שמואל,</strong> הרי <strong>כבר הגיעה</strong> תקופת <strong>מלכות דוד, ואין מלכות נוגעת בחברתה</strong> ונוטלת ממנה <strong>אפילו כמלא נימה</strong> (חוט).
 <strong>אמר הקדוש ברוך הוא: אקפיץ עליו זקנה,</strong> שילבינו שערותיו ויחשבו כולם שהוא זקן מאוד. <strong>היינו דכתיב</strong> <small>[</small>ו<small>הוא שנאמר]:</small> <strong>"ושאול יושב בגבעה תחת האשל ברמה"</strong> (שמואל א' כב, ו), <strong>ו</strong>לכאורה: <strong>כי מה ענין גבעה</strong> (גבעת בנימין) <strong>אצל רמה</strong> (הר אפרים), שהרי אינן באותו מקום? <strong>אלא לומר לך: מי גרם לשאול שישב בגבעה שתי שנים ומחצה — תפלתו של שמואל הרמתי.</strong>
 ושואלים: <strong>ומי מידחי גברא מקמי גברא</strong> <small>[האם נדחה אדם בפני אדם]?</small> כלומר, האם משום שהגיע זמנו של דוד למלוך יידחה שמואל מלפניו? ומשיבים: <strong>אין</strong> <small>[כן]</small> הוא, ש<strong>אמר ר' שמואל בר נחמני אמר ר' יונתן: מאי דכתיב</strong> <small>[מהו שנאמר]:</small> <strong>"על כן חצבתי בנביאים הרגתים באמרי פי"</strong> (הושע ו, ה) <strong>"במעשיהם" — לא נאמר, אלא "באמרי פי",</strong> משמע, שפעמים בגלל גזירת ה' ("אמרי פי") חייב אדם למות, אף אם אין מעשיו מצדיקים זאת, <strong>אלמא</strong> <small>[מכאן]:</small> <strong>מידחי גברא מקמי גברא</strong> <small>[</small>ש<small>נדחה אדם בפני אדם].</small>
 <big>א</big> אגב שאלות אלה של רב נחמן לר' יצחק, מסופר עוד: <strong>רב נחמן ור' יצחק הוו יתבי בסעודתא</strong> <small>[היו יושבים בסעודה]</small> ואוכלים יחד, <strong>אמר ליה</strong> <small>[לו]</small> <strong>רב נחמן לר' יצחק: לימא מר מילתא</strong> <small>[יאמר אדוני דבר</small> תורה<small>].</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: אין מסיחין</strong> (מדברים) <strong>ב</strong>זמן ה<strong>סעודה, שמא יקדים קנה לושט</strong> שהרי האוכל נכנס לושט, אבל תוך כדי שיחה נפתח גם הקנה, ויכול להיכנס לתוכו מאכל <strong>ויבא לידי סכנה</strong> של חנק.
 <strong>בתר דסעוד</strong> <small>[אחרי שסעדו]</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: יעקב אבינו לא מת. אמר ליה</strong> <small>[לו]</small> רב נחמן בתמיהה: <strong>וכי בכדי</strong> <small>[לחינם]</small> <strong>ספדו ספדניא וחנטו חנטייא וקברו קברייא</strong> <small>[ספדו הספדנים וחנטו החונטים וקברו הקוברים]?</small> שהרי לדבריך יעקב אבינו לא מת! <strong>אמר ליה</strong> <small>[לו]:</small> <strong>מקרא אני דורש, שנאמר: "ואתה אל תירא עבדי יעקב נאם ה' ואל תחת ישראל כי הנני מושיעך מרחוק ואת זרעך מארץ שבים"</strong> (ירמיהו ל, י), <strong>מקיש</strong> (משווה) בפסוק זה <strong>הוא לזרעו, מה זרעו בחיים — אף הוא בחיים,</strong> משמע שהוא עצמו לא מת.
 ועוד <strong>אמר ר' יצחק: כל האומר "רחב" "רחב" מיד נקרי</strong> <small>[רואה קרי]</small> מחמת תאווה, ללמד כמה יפה היתה. <strong>אמר ליה</strong> <small>[לו]</small> <strong>רב נחמן: אנא אמינא</strong> <small>[אני אומר]</small> "רחב" <strong>ולא איכפת לי,</strong> שלי אין הזכרה זו גורמת דבר! <strong>אמר ליה</strong> <small>[לו]:</small> <strong>כי קאמינא</strong> <small>[כאשר אמרתי]</small> זאת, הרי זה דווקא <strong>ב</strong>אדם שהיה <strong>יודעה ומכירה,</strong> שכיון שהכירוה פעם, הרי הזכרת שמה בלבד גרמה להם להתאוות לה.
 ומסופר: <strong>כי הוו מיפטרי מהדדי</strong> <small>[כאשר נפרדו זה מזה]</small> <strong>אמר ליה</strong> <small>[לו]</small> רב נחמן לרבי יצחק: <strong>ליברכן מר</strong> <small>[יברכני אדוני]!</small> <strong>אמר ליה</strong> <small>[לו]</small> רבי יצחק: <strong>אמשול לך משל, למה הדבר דומה? לאדם שהיה הולך במדבר והיה רעב ועיף וצמא, ומצא</strong> שם <strong>אילן שפירותיו מתוקין וצלו נאה, ואמת</strong> (תעלת) <strong>המים עוברת תחתיו. אכל מפירותיו</strong> של אותו אילן, <strong>ושתה ממימיו</strong> של המעין <strong>וישב בצילו</strong> של האילן.
 <strong>וכשביקש לילך, אמר: אילן אילן, במה אברכך? אם אומר לך שיהו פירותיך מתוקין</strong> — <strong>הרי</strong> כבר <strong>פירותיך מתוקין, שיהא צילך נאה — הרי צילך נאה, שתהא אמת המים עוברת תחתיך — הרי אמת המים</strong> כבר <strong>עוברת תחתיך, אלא</strong> ברכה זו אברכך: <strong>יהי רצון שכל נטיעות שנוטעין ממך</strong>
## דף ו.
 <strong>יהיו כמותך. אף אתה</strong> שרוצה בברכה ממני, <strong>במה אברכך? אם בתורה — הרי</strong> יש לך <strong>תורה, אם בעושר — הרי עושר, אם בבנים הרי</strong> יש לך <strong>בנים, אלא יהי רצון שיהיו צאצאי מעיך כמותך.</strong>
 <big>א</big> ושוב לענין הגשמים, <strong>תנו רבנן</strong> <small>[שנו חכמים],</small> נאמר: "ונתתי מטר ארצכם בעתו יורה ומלקוש" (דברים יא, יד), <strong>"יורה"</strong> נקרא על שום <strong>שמורה</strong> (מלמד) <strong>את הבריות</strong> שעליהם <strong>להטיח</strong> (לשים טיח) על <strong>גגותיהן</strong> ולסתום את הסדקים בהם, <strong>ולהכניס את פירותיהן</strong> מן השדות לבתים, <strong>ולעשות כל צרכיהן,</strong> לפני שיבואו גשמים מרובים. <strong>דבר אחר:</strong> נקרא "יורה" משום <strong>שמרוה את הארץ ומשקה עד תהום, שנאמר: "תלמיה רוה נחת גדודה ברביבים תמגגנה צמחה תברך"</strong> (תהלים סה, יא). <strong>דבר אחר: "יורה"</strong> כוונתו <strong>שיורד בנחת ואינו יורד בזעף.</strong>
 <strong>או אינו "יורה" אלא</strong> משום שיורד בזעף באופן <strong>שמשיר את הפירות</strong> שבאילן <strong>ומשטיף את הזרעים</strong> שבשדות ממקומם <strong>ומשטיף</strong> (מלשון יריה) <strong>את האילנות?</strong> — <strong>תלמוד לומר: "מלקוש", מה מלקוש</strong> אי אפשר לפרשו לרעה, שהוא משבר את גרנות ומשיר את הפירות, שהרי בזמן שהוא יורד אין אלו בנמצא, ואין לך לפרשו אלא <strong>לברכה — אף יורה</strong> אין לך לפרשו אלא <strong>לברכה. או אינו אלא "מלקוש"</strong> — שירד גשם עז <strong>שמפיל את הבתים ומשבר את האילנות ומעלה את הסקאין</strong> (החגבים)? — <strong>תלמוד לומר: "יורה",</strong> וכוונתו: <strong>מה יורה לברכה</strong> — <strong>אף מלקוש לברכה.</strong>
 ושואלים: <strong>ויורה גופיה מנלן</strong> <small>[עצמו מנין לנו]</small> שהוא לברכה — <strong>דכתיב</strong> <small>[שנאמר]:</small> <strong>"ובני ציון גילו ושמחו בה' אלהיכם כי נתן לכם את המורה לצדקה ויורד לכם גשם מורה ומלקוש בראשון"</strong> (יואל ב, כג), הרי נאמר בפסוק זה שהיורה ("מורה") הוא לצדקה, הוה אומר שהוא לברכה בלבד.
 <big>ב</big> <strong>תנו רבנן</strong> <small>[שנו חכמים]</small> בברייתא אחרת באותו ענין: זמן ה<strong>יורה</strong> הוא <strong>במרחשון, ומלקוש</strong> זמנו <strong>בניסן. אתה אומר יורה במרחשון ומלקוש בניסן, או אינו אלא יורה בתשרי ומלקוש באייר? תלמוד לומר "</strong>ונתתי מטר ארצכם <strong>בעתו"</strong> והעת הראויה ליורה היא בחשוון, שהיא העונה שבה צריכים לגשמים כדי להצמיח את התבואה, ולמלקוש בניסן.
 ובפירוש המלה <strong>"מלקוש" אמר רב נהילאי בר אידי אמר שמואל: דבר שמל קשיותיהן של ישראל,</strong> כלומר: דבר שחותך את קשי לבם של ישראל, שכשאינו יורד בזמנו חוזרים ישראל בתשובה. <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]:</small> "מלקוש" נקרא כך, משום שהוא <strong>דבר שממלא</strong> את ה<strong>תבואה בקשיה,</strong> כלומר, אף שיש כבר קש, הרי התבואה גדלה עוד קצת ומתמלאה בתוכו. <strong>במתניתא תנא</strong> <small>[בברייתא שנה]:</small> <strong>דבר שיורד על המלילות ועל הקשין</strong> (מל־קוש).
 <strong>תנו רבנן</strong> <small>[שנו חכמים]:</small> זמן ה<strong>יורה</strong> הוא <strong>במרחשון ומלקוש בניסן. אתה אומר יורה במרחשון, או אינו אלא בחדש כסליו? תלמוד לומר: "</strong>ונתתי מטר ארצכם <strong>בעתו יורה ומלקוש"</strong> (דברים יא, יד), <strong>מה מלקוש בעתו — אף יורה בעתו,</strong> ומלקוש הרי אמרנו שהוא יורד על הקשים, משמע — בעתו, ש<strong>כיון שיצא ניסן וירדו גשמים — אינו סימן ברכה</strong> אלא להיפך, וכמו כן עתו של היורה, כלומר, הזמן הראוי לו, הוא בחשוון.
 <strong>תניא אידך</strong> <small>[שנויה</small> ברייתא <small>אחרת]:</small> <strong>יורה במרחשון ומלקוש בניסן,</strong> אלו <strong>דברי ר' מאיר. וחכמים אומרים: יורה</strong> זמנו <strong>בכסליו.</strong>
 ושואלים: <strong>מאן</strong> <small>[מי</small> הם<small>]</small> <strong>חכמים</strong> אלה? <strong>אמר רב חסדא: ר' יוסי היא, דתניא</strong> <small>[ששנויה</small> ברייתא<small>]:</small> <strong>איזו היא רביעה</strong> (עונת גשמים) <strong>ראשונה</strong> — אין זמניה קבועים תמיד, אלא <strong>הבכירה,</strong> כלומר, המוקדמת ביותר היא כשמגיעה <strong>בשלשה במרחשון, בינונית</strong> מגיעה <strong>בשבעה בו, אפילה</strong> (מאוחרת) — <strong>בשבעה עשר בו,</strong> אלו <strong>דברי ר' מאיר. ר' יהודה אומר: בשבעה</strong> בחשוון היא הבכירה, <strong>ובשבעה עשר</strong> בו היא הבינונית, <strong>ובעשרים ושלשה</strong> בו היא האפילה.
 <strong>ר' יוסי אומר:</strong> הרביעה הראשונה זמנה <strong>בשבעה עשר, ובעשרים ושלשה</strong> במרחשון, <strong>ובראש חדש כסליו. וכן היה ר' יוסי אומר: אין היחידים,</strong> הם תלמידי החכמים שמקדימים להתפלל לפני הציבור ולבקש על הגשמים, <strong>מתענין</strong> על הגשמים <strong>עד שיגיע ראש חדש כסליו,</strong> שהרי עד אז הוא עדיין בתוך זמנה של רביעה ראשונה.
 <strong>אמר רב חסדא: הלכה כר' יוסי. אמימר מתני להא</strong> <small>[היה שונה את</small> השמועה <small>הזו]</small> של <strong>רב חסדא בהא לישנא</strong> <small>[בלשון זו]</small> ששנינו: <strong>בשלשה במרחשון שואלין את הגשמים, רבן גמליאל אומר: בשבעה בו,</strong> ועל כך <strong>אמר רב חסדא: הלכה כרבן גמליאל.</strong>
 ושואלים: <strong>כמאן אזלא</strong> <small>[כ</small>שיטת <small>מי הולכת]</small> <strong>הא דתניא</strong> <small>[</small>ברייתא <small>זו ששנינו],</small> <strong>רבן שמעון בן גמליאל אומר: גשמים שירדו שבעה ימים זה אחר זה אתה מונה בהם רביעה ראשונה ושניה ושלישית,</strong> כלומר, שהם נחשבים לשתי רביעות, או ראשונה ושניה או שניה ושלישית, <strong>כמאן</strong> <small>[כ</small>שיטת <small>מי] —</small> <strong>כ</strong>שיטת <strong>ר' יוסי,</strong> שהרי רק הוא עושה רווח זמן קבוע של שבעה ימים בין רביעה לרביעה, <strong>אמר רב חסדא: הלכה כר' יוסי.</strong>
 לעצם קביעת זמני הרביעה שואלים: <strong>בשלמא</strong> <small>[נניח]</small> שמזכירים ויודעים את זמנה של ה<strong>רביעה</strong> ה<strong>ראשונה —</strong> הרי זה <strong>לשאול,</strong> כדי לדעת מהו הזמן הראוי להתפלל על הגשמים ("ותן טל ומטר"). זמנה של רביעה <strong>שלישית</strong> צריכים לדעת — כדי <strong>להתענות,</strong> שאם לא ירדו גשמים עד זמן רביעה שלישית — צריך להתענות. אולם זמן רביעה <strong>שניה למאי</strong> <small>[למה],</small> לאיזו צורך הוזכרה? <strong>אמר ר' זירא: ל</strong>ענין <strong>נדרים, דתנן</strong> <small>[ש</small>כן <small>שנינו</small> במשנה<small>]:</small>
## דף ו:
 <strong>הנודר</strong> נדר מסויים ואוסר דבר על עצמו <strong>עד הגשמים</strong> — הרי זמן הנדר <strong>משירדו</strong> ה<strong>גשמים</strong> ובדיוק <strong>עד שתרד רביעה שניה,</strong> שאז בודאי קרוי הוא זמן הגשמים.
 <strong>רב זביד אמר:</strong> זמן רביעה שניה הוא לקבוע מועד <strong>ל</strong>ענין <strong>זיתים. דתנן</strong> <small>[ש</small>כן <small>שנינו</small> במשנה<small>]:</small> <strong>מאימתי כל אדם מותרין בלקט בשכחה ובפאה</strong> שכל אלה הן מתנות לעניים ואסור לכל אדם שאיננו עני ליטול מהם, אלא לאחר שאין עניים באים יותר לשדות ליטלן. וזמן זה לגבי לקט שכחה ופאה הוא מוגדר; <strong>משילכו הנמושות.</strong> שלאחר שהנמושות שהם אחרוני העניים כבר עברו בשדה, ודאי שלא נותר דבר בשדה ומתייאשים שאר העניים ושוב אינם באים לאותם שדות, ומזמן זה והלאה מותר לכל אדם ליטול מהם. <strong>ובפרט ובעוללות</strong> שהם מתנות עניים מן הגפנים — <strong>משילכו עניים בכרם ויבואו</strong> פעם שניה, ואז ברור שנטלו כל מה שהם רוצים ליטול. <strong>בזיתים</strong> — מותר לכל אדם <strong>משתרד רביעה שניה.</strong>
 כיון שהוזכרה מלה לא מובנת במשנה שואלים: <strong>מאי</strong> <small>[מה</small> פירוש<small>]</small> <strong>"נמושות"? אמר ר' יוחנן: סבי דאזלי אתיגרא</strong> <small>[זקנים שהולכים על מקל]</small> וכיון שהם מהלכים לאיטם ודאי ראו כל דבר, ונטלו כל צרכם. <strong>ריש לקיש אמר:</strong> "נמושות" אלה הם <strong>לקוטי בתר לקוטי</strong> <small>[המלקטים אחר המלקטים].</small>
 <strong>רב פפא אמר</strong> שצריך לדעת זמן רביעה שניה, <strong>כדי</strong> לדעת עד מתי מותר <strong>להלך בשבילי הרשות.</strong> ש<strong>אמר מר</strong> <small>[החכם]:</small> <strong>מהלכין כל אדם בשבילי הרשות</strong> שבילים שבתוך השדות, שאינן דרך הרבים, אלא שמותר (כאחד מן התנאים שהתנה יהושע לישראל טרם בואם לארץ) ללכת בהם כל זמן שאין בכך נזק לשדה — <strong>עד שתרד רביעה שניה,</strong> שאם הולך אז הריהו דורס על האדמה החרושה ומזיק לצמחים.
 <strong>רב נחמן בר יצחק אמר:</strong> זמן רביעה שניה נחוץ כדי לדעת מתי <strong>לבער פירות שביעית</strong> מרשותו. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עד מתי נהנין ושורפין בתבן ובקש של שביעית</strong> — <strong>עד שתרד רביעה שניה.</strong>
 ושואלים: <strong>מאי טעמא</strong> <small>[מה טעם]</small> הדבר? <strong>דכתיב</strong> <small>[שנאמר]</small> בשנת השמיטה: <strong>"ולבהמתך ולחיה אשר בארצך</strong> תהיה כל תבואתה לאכול<strong>"</strong> (ויקרא כה, ז), ולמדים מכאן: <strong>כל זמן שחיה אוכלת בשדה,</strong> שאותם פירות מצויים גם בשדות — <strong>האכל</strong> מאותו מין גם <strong>לבהמתך בבית,</strong> אולם אם <strong>כלה</strong> מין זה <strong>לחיה מן השדה</strong> שצמחים אלה כבר אינם מצויים בשדה — <strong>כלה</strong> גם <strong>לבהמתך מן הבית,</strong> ואחר זמן רביעה שניה שוב אין התבן מצוי בשדות.
 <big>א</big> ולענין הגשמים בכלל. <strong>אמר ר' אבהו: מאי</strong> <small>[מה</small> פירוש<small>]</small> <strong>לשון "רביעה"</strong> בגשמים — כוונתו: <strong>דבר שרובע</strong> (בועל) <strong>את הקרקע,</strong> ומפרה אותה. ו<strong>כ</strong>דברי <strong>רב יהודה,</strong> ש<strong>אמר רב יהודה: מיטרא</strong> <small>[הגשם]</small> <strong>בעלה דארעא</strong> <small>[של הקרקע]</small> <strong>הוא, שנאמר: "כי כאשר ירד הגשם והשלג מן השמים ושמה לא ישוב כי אם הרוה את הארץ והולידה והצמיחה"</strong> (ישעיהו נה, י), משמע שהגשם הוא שמפרה את האדמה ובועלה כבעל לאשה.
 <strong>ואמר ר' אבהו: רביעה ראשונה</strong> שיעורה <strong>כדי שתרד בקרקע</strong> ותירטב זו עד לעומק <strong>טפח</strong> אחד. רביעה <strong>שניה</strong> שיעורה <strong>כדי לגוף בה פי חבית,</strong> שהאדמה מתרככת כל כך, שאפשר להשתמש בה כמו בטיט כדי לסתום את חיבור המגופה (הכיסוי) והחבית. <strong>אמר רב חסדא: גשמים שירדו כדי לגוף בהן פי חבית</strong> — <strong>אין בהן משום</strong> קללת <strong>"ועצר</strong> את השמים<strong>".</strong> כלומר, אם ירדו גשמים בכמות זו, כבר אין לומר שבאותה שנה נתקיים "ועצר את השמים ולא יהיה מטר" (דברים יא, יז).
 <strong>ואמר רב חסדא: גשמים שירדו קודם "ועצר",</strong> כלומר, גשם שירד עוד לפני שקראו בקריאת שמע את הפסוק "ועצר את השמים", שוב <strong>אין בהן משום "ועצר</strong> את השמים<strong>",</strong> גם אם לא ירדו גשמים נוספים.
 <strong>אמר אביי: לא אמרן</strong> <small>[אמרנו]</small> דבר זה, <strong>אלא קודם "ועצר" דאורתא</strong> <small>[של הערב],</small> כלומר שירדו ביום, קודם זמן קריאת שמע של הערב, <strong>אבל קודם "ועצר" דצפרא</strong> <small>[של הבוקר] —</small> <strong>יש בהם משום "ועצר",</strong> שכן <strong>אמר רב יהודה בר יצחק: הני ענני דצפרא לית בהו מששא</strong> <small>[אלה, ענני הבוקר, אין בהם ממש],</small> שאינם מורידים גשמים, או שמורידים רק גשם מועט. <strong>דכתיב</strong> <small>[שנאמר]:</small> <strong>"מה אעשה לך אפרים מה אעשה לך יהודה וחסדכם כענן בקר"</strong> (הושע ו, ד), משמע שענן כזה אין בו ממש.
 <strong>אמר ליה</strong> <small>[לו]</small> <strong>רב פפא לאביי: והא אמרי אינשי</strong> <small>[והרי אומרים אנשים]</small> והוא מקובל בידם: <strong>במפתח בבי מיטרא</strong> <small>[כאשר פותחים את הדלתות</small> בבוקר ויורד <small>גשם] —</small> <strong>בר חמרא, מוך שקך וגני</strong> <small>[החמר, קפל את שקך ולך לישון],</small> שודאי ירד גשם כל היום כולו, ותהיה זו שנה ברוכה בגשמים ויהיה מחיר התבואה זול ולא ירוויח החמר ממכירה אלא מעט. משמע שענני בוקר מביאים גשמים לכל היום כולו! ומשיבים: <strong>לא קשיא</strong> <small>[אין זה קשה];</small> <strong>הא דקטיר בעיבא</strong> <small>[כאן</small> <small>שנקשרו</small> שמים <small>בעב]</small> ענן אפל וכבד — יירד גשם כל היום, <strong>הא דקטיר בענני</strong> <small>[זה שנקשרו</small> שמים <small>בעננים]</small> קלים שלא יהא גשם אחריהם.
 <strong>אמר רב יהודה: טבא לשתא</strong> <small>[טוב לשנה]</small> שבה חודש <strong>טבת</strong> הוא <strong>ארמלתא</strong> <small>[אלמן],</small> כלומר, שאין גשמים יורדים בו. ומסבירים את טעם הדבר, <strong>איכא דאמרי</strong> <small>[יש שאומרים]:</small> ש<strong>לא ביירי תרביצי</strong> <small>[יוברו,</small> ייעשו שממה, <small>הגנות],</small> שריבוי גשמים מזיק לירקות הגינה. <strong>איכא דאמרי</strong> <small>[יש שאומרים]:</small> ש<strong>לא שקיל שודפנא</strong> <small>[יגיע שידפון]</small> מחמת ריבוי גשמים. ושואלים: <strong>איני</strong> <small>[האם כך הוא]?</small> <strong>והאמר</strong> <small>[והרי אמר]</small> <strong>רב חסדא: טבא לשתא</strong> <small>[טוב לשנה]</small> שבה חודש <strong>טבת</strong> הוא <strong>מנוולתא</strong> <small>[מנוול],</small> כלומר, שהדרכים מלאים בוץ מחמת הגשמים! ומשיבים: <strong>לא קשיא</strong> <small>[אינו קשה]</small> <strong>הא דאתא מיטרא מעיקרא</strong> <small>[זה כשבא גשם מתחילה],</small> לפני חודש טבת, שאז לא טוב שירד גשם בטבת, <strong>הא</strong> <small>[זה]</small> ש<strong>לא אתא מיטרא מעיקרא</strong> <small>[בא הגשם מתחילה]</small> שאז טובה ירידת הגשם בטבת.
 <strong>ואמר רב חסדא: גשמים שירדו על מקצת מדינה ועל מקצת מדינה לא ירדו</strong> — <strong>אין בהן משום</strong> קללת <strong>"ועצר</strong> את השמים <strong>"</strong>. ותוהים: <strong>איני</strong> <small>[האם כך הוא]?</small> <strong>והכתיב</strong> <small>[והרי נאמר]:</small> <strong>"וגם אנכי מנעתי מכם את הגשם בעוד שלשה חדשים לקציר והמטרתי על עיר אחת ועל עיר אחת לא אמטיר, חלקה אחת תמטר</strong> וחלקה אשר לא תמטיר עליה תיבש<strong>"</strong> (עמוס ד, ז). <strong>ואמר רב יהודה אמר רב: שתיהן לקללה,</strong> בין לגבי המקום שירד בו גשם ובין לגבי המקום שלא ירד בו הגשם. ועל כל פנים למדים מכאן שגשמים היורדים רק בחלק מן המדינה סימן קללה הם!
 ומשיבים: <strong>לא קשיא</strong> <small>[אינו קשה];</small> <strong>הא דאתא טובא</strong> <small>[זה שבא</small> גשם <small>הרבה</small> מאוד<small>]</small> במקום אחד שמזיק, <strong>הא דאתא כדמבעי ליה</strong> <small>[זה שבא</small> כשיורד גשם <small>כראוי לו]</small> אז אין לומר שהיא קללה, אלא שנתברך מקום אחד. <strong>אמר רב אשי: דיקא נמי</strong> <small>[מדויק גם כן]</small> מלשון הכתוב שמדובר על גשמים מרובים מדי במקום אחד, <strong>דכתיב</strong> <small>[שנאמר]</small> שם: <strong>"תמטר"</strong> שיש להבינו: <strong>תהא מקום מטר,</strong> כלומר, מקום זה כולו מטר ומים, יותר מכפי הצורך. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> <strong>אמר ר' אבהו: מאימתי מברכין על הגשמים</strong> ברכת הודאה — <strong>משיצא חתן לקראת כלה.</strong> כלומר, שיורדים גשם בכמות כזו שלעומת הטיפות היורדות קופצות כנגדן טיפות מהשלוליות שבקרקע.
 ושואלים: <strong>מאי</strong> <small>[מה],</small> איזו ברכה <strong>מברך</strong> על הגשמים? <strong>אמר רב יהודה אמר רב,</strong> אומרים: <strong>"מודים אנחנו לך ה' אלהינו על כל טפה וטפה שהורדת לנו". ור' יוחנן מסיים</strong> בה, באותה ברכה, <strong>הכי</strong> <small>[כך],</small> בלשון זו: <strong>אילו פינו מלא שירה כים ולשוננו רנה כהמון גליו וכו'</strong> (כפי שנאמר בתפילת "נשמת"), <strong>עד "אל יעזבונו רחמיך ה' אלהינו ולא עזבונו, ברוך רוב ההודאות".</strong>
 ותוהים: מדוע נאמר בלשון זו <strong>"רוב ההודאות" ולא "כל ההודאות"? אמר רבא: אימא</strong> <small>[אמור]</small> בלשון שונה: "<strong>אל ההודאות"</strong> ובכך כולל כל ההודאות. <strong>אמר רב פפא: הלכך</strong> <small>[לכן],</small> כיון שיש חילוקי דעות בדבר,
## דף ז.
 <strong>נימרינהו לתרוייהו</strong> <small>[נאמר את שניהם]</small> את שני הנוסחים יחד: <strong>"אל ההודאות" ו"רוב ההודאות".</strong>
 <big>א</big> כיון שהוזכרו הגשמים, מדברים בשבחם. <strong>אמר ר' אבהו: גדול יום הגשמים</strong> יותר <strong>מ</strong>יום <strong>תחיית המתים</strong> ובמה הוא גדול, ש<strong>אילו תחיית המתים</strong> אינה אלא <strong>לצדיקים</strong> בלבד, <strong>ואילו גשמים בין לצדיקים ובין לרשעים.</strong> ומעירים: <strong>ופליגא</strong> <small>[וחלוקה]</small> דעה זו על דעת <strong>רב יוסף,</strong> ש<strong>אמר רב יוסף: מתוך</strong> שירידת הגשמים חשובה <strong>שהיא שקולה כתחיית המתים</strong> — <strong>קבעוה</strong> את הזכרת הגשמים <strong>ב</strong>ברכת <strong>תחיית המתים.</strong> משמע שהיא שקולה, ולא עדיפה מתחיית המתים.
 כיוצא בו <strong>אמר רב יהודה: גדול יום הגשמים כיום שניתנה בו תורה, שנאמר: "יערף כמטר לקחי"</strong> (דברים לב, ב), <strong>ואין "לקח" אלא תורה, שנאמר: "כי לקח טוב נתתי לכם תורתי אל תעזבו"</strong> (משלי ד, ב). <strong>רבא אמר:</strong> ירידת הגשמים גדולה <strong>יותר מיום שניתנה בו תורה, שנאמר: "יערף כמטר לקחי", מי נתלה במי?</strong> כלומר, כיצד בדרך כלל מדמים אנו דבר לדבר, <strong>הוי אומר: קטן נתלה בגדול,</strong> ואם נמשלה התורה לגשם — משמע שהגשם גדול ממנה.
 <big>ב</big> כיון שהזכרנו כתוב זה מביאים אותו בהקשר שונה, <strong>רבא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]:</small> <strong>"יערף כמטר לקחי"</strong> בלשון קשה, <strong>וכתיב</strong> <small>[ונאמר]</small> באותו פסוק: <strong>"תזל כטל אמרתי"</strong> בלשון רכה! וכך יש לפרש: <strong>אם תלמיד חכם הגון הוא</strong> — הרי הוא <strong>כטל, ואם לאו</strong> — <strong>עורפהו</strong> (הרגהו) <strong>כמטר</strong> היורד בכוח.
 <strong>תניא</strong> <small>[שנויה</small> ברייתא<small>]</small> בענין זה, <strong>היה ר' בנאה אומר: כל העוסק בתורה לשמה</strong> — <strong>תורתו נעשית לו סם חיים, שנאמר: "עץ חיים היא למחזיקים בה"</strong> (משלי ג, יח), <strong>ואומר: "רפאות תהי לשרך"</strong> (משלי ג, ח), <strong>ואומר: "כי מצאי מצא חיים"</strong> (משלי ח, לה). <strong>וכל העוסק בתורה שלא לשמה</strong> כדי להתגדל על הבריות — תורתו <strong>נעשית לו סם המות, שנאמר: "יערף כמטר לקחי", ואין עריפה אלא</strong> לשון <strong>הריגה, שנאמר: "וערפו שם את העגלה בנחל"</strong> (משלי כא, ד).
 מסופר: פעם <strong>אמר ליה</strong> <small>[לו]</small> <strong>ר' ירמיה לר' זירא: ליתי מר ליתני</strong> <small>[יבוא אדוני</small> ו<small>ישנה</small> לנו<small>]</small> דבר הלכה. <strong>אמר ליה</strong> <small>[לו]:</small> <strong>חלש לבאי</strong> <small>[לבי]</small> <strong>ולא יכילנא</strong> <small>[ואין אני יכול]</small> להתאמץ ולעסוק בהלכה. אמר לו: אם כן, <strong>לימא מר מילתא דאגדתא</strong> <small>[</small>ש<small>יאמר אדוני דבר אגדה],</small> שאינו דורש מאמץ גדול כל כך, <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: מאי דכתיב</strong> <small>[מהו שנאמר]:</small> <strong>"כי האדם עץ השדה"</strong> (דברים כ, יט), ויש להבין: <strong>וכי</strong> ה<strong>אדם עץ השדה הוא?</strong>
 <strong>אלא משום דכתיב</strong> <small>[שנאמר]</small> שם: <strong>"כי ממנו תאכל ואתו לא תכרת"</strong> (משלי כ, יט), <strong>וכתיב</strong> <small>[נאמר]</small> סמוך לו: <strong>"אתו תשחית וכרת"</strong> (שם כ, כ), משמע, שיש עצים הנכרתים ועצים שאינם נכרתים, <strong>הא</strong> <small>[זה]</small> <strong>כיצד? אם תלמיד חכם הגון הוא</strong> — <strong>"ממנו תאכל ואתו לא תכרת", ואם לאו</strong> <small>[לא],</small> שאינו הגון — <strong>"אתו תשחית וכרת".</strong>
 ועוד ממדרשי המקראות בענין לימוד התורה; <strong>אמר ר' חמא אמר ר' חנינא: מאי דכתיב</strong> <small>[מהו שנאמר]:</small> <strong>"ברזל בברזל יחד</strong> ואיש יחד פני רעהו<strong>"</strong> (משלי כז, יז), כתוב זה בא <strong>לומר לך: מה</strong> כלי <strong>ברזל זה אחד מחדד את חבירו</strong> כשמשפשפים אותם זה בזה, <strong>אף שני תלמידי חכמים</strong> העוסקים כאחד בתורה <strong>מחדדין זה את זה בהלכה.</strong>
 <strong>אמר רבה בר חנה: למה נמשלו דברי תורה כאש, שנאמר: "הלוא כה דברי כאש נאם ה'"</strong> (ירמיהו כג, כט), <strong>לומר לך: מה אש אינו דולק יחידי,</strong> שאין גזיר עץ גדול בוער לבדו ודרושה מדורה שיש בה עצים מרובים, <strong>אף דברי תורה אין מתקיימין ביחידי.</strong>
 <strong>והיינו</strong> <small>[והוא]</small> ש<strong>אמר ר' יוסי בר חנינא: מאי דכתיב</strong> <small>[מהו שנאמר]:</small> <strong>"חרב אל הבדים ונאלו"</strong> (ירמיהו נ, לו), יש לפרשו: <strong>חרב</strong> תבוא <strong>על שונאיהן של תלמידי חכמים</strong> (בלשון נקיה, וכוונתו לתלמידי החכמים עצמם) <strong>שעוסקין בד בבד</strong> ביחידות, לבד ולא בחבורה (שפירש "בדים" = בודדים) <strong>בתורה. ולא עוד אלא שמטפשין</strong> (נעשים טפשים) על ידי לימוד התורה ביחידות, <strong>שנאמר: "ונאלו".</strong>
 <strong>ולא עוד אלא שחוטאין.</strong> וראיה לדבר, <strong>כתיב הכא</strong> <small>[נאמר כאן]:</small> <strong>"ונאלו" וכתיב התם</strong> <small>[ונאמר שם]:</small> <strong>"אשר נואלנו ואשר חטאנו"</strong> (במדבר יב, יא). <strong>ואיבעית אימא מהכא</strong> <small>[ואם תרצה אמור</small> ראיה <small>מכאן]:</small> מה משמעות "נואלו" — שנאמר: <strong>"נואלו שרי צען... והתעו את מצרים"</strong> (ישעיהו יט, יג).
 ובדומה לזה, <strong>אמר רב נחמן בר יצחק: למה נמשלו דברי תורה כעץ, שנאמר: "עץ חיים היא למחזיקים בה"</strong> (משלי ג, יח), <strong>לומר לך: מה עץ קטן מדליק את הגדול, אף תלמידי חכמים קטנים מחדדים את הגדולים</strong> וגורמים להם לגדול בתורה. <strong>והיינו</strong> <small>[והוא]</small> ש<strong>אמר ר' חנינא: הרבה למדתי מרבותי, ומחבירי</strong> למדתי <strong>יותר מרבותי, ומתלמידי יותר מכולן.</strong>
 <strong>ר' חנינא בר פפא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> בפסוק אחר: <strong>"לקראת צמא התיו מים"</strong> (ישעיהו כא, יד), משמע שצריך ללכת לקראתו ולהשקותו, <strong>וכתיב</strong> <small>[ונאמר]</small> בפסוק אחר: <strong>"הוי כל צמא לכו למים"</strong> (ישעיהו נה, א)! ויש לישב כך: <strong>אם תלמיד הגון הוא</strong> — <strong>"לקראת צמא התיו מים",</strong> שהרב צריך ללכת לקראתו וללמדו, <strong>ואי</strong> <small>[ואם]</small> <strong>לא</strong> הגון הוא — <strong>"הוי כל צמא לכו למים",</strong> שאם רצונו בכך — יבוא וילמד.
 <strong>ר' חנינא בר חמא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> בכתוב אחד: <strong>"יפוצו מעינתיך חוצה"</strong> (משלי ה, טז), <strong>וכתיב</strong> <small>[ונאמר]:</small> <strong>"יהיו לך לבדך"</strong> (משלי ה, יז)! וכך יש ליישב: <strong>אם תלמיד הגון הוא</strong> היושב לפניך — <strong>"יפוצו מעינתיך חוצה"</strong> ולמדהו, <strong>ואם לאו</strong> — <strong>"יהיו לך לבדך".</strong>
 <big>ג</big> <strong>אמר ר' חנינא בר אידי: למה נמשלו דברי תורה למים, דכתיב</strong> <small>[שנאמר]:</small> <strong>"הוי כל צמא לכו למים"</strong> (ישעיהו נה, א) <strong>לומר לך: מה מים מניחין מקום גבוה והולכין למקום נמוך, אף דברי תורה אין מתקיימין אלא במי שדעתו שפלה,</strong> מי שנמוך ושפל בעיני עצמו.
 <strong>אמר ר' אושעיא: למה נמשלו דברי תורה לשלשה משקין הללו: במים, ביין, ובחלב.</strong> במים <strong>דכתיב</strong> <small>[שנאמר]:</small> <strong>"הוי כל צמא לכו למים" וכתיב</strong> <small>[ונאמר]</small> גם שם: <strong>"לכו שברו ואכלו ולכו שברו בלוא כסף ובלוא מחיר יין וחלב"</strong> (ישעיהו נה, א), <strong>לומר לך: מה שלשה משקין הללו אין מתקיימין</strong> ונשמרים <strong>אלא בפחות שבכלים,</strong> כגון כלי חרס, ולא בכלי כסף וזהב, שבהם הם מאבדים את טעמם — <strong>אף דברי תורה אין מתקיימין אלא במי שדעתו שפלה.</strong>
 ובענין זה מסופר: <strong>כדאמרה ליה ברתיה</strong> <small>[כפי שאמרה לו בתו]</small> של ה<strong>קיסר</strong> הרומי <strong>לר' יהושע בן חנניה</strong> כשהיה ברומי: <strong>אי</strong> <small>[אוי]</small> ל<strong>חכמה מפוארה</strong> כשלך שהיא מונחת <strong>בכלי מכוער!</strong> שרבי יהושע אף שהיה חכם גדול, לא היה יפה מראה. <strong>אמר לה</strong> כאילו שלא מן העניין: <strong>אביך רמי חמרא במני דפחרא</strong> <small>[אביך שם יין בכלי חרס]?</small> <strong>אמרה ליה</strong> <small>[לו]:</small> <strong>אלא במאי נירמי</strong> <small>[במה נשים]?</small> <strong>אמר לה: אתון דחשביתו, רמו במאני דהבא וכספא</strong> <small>[אתם שאתם חשובים, שימו</small> אותם <small>בכלי זהב וכסף].</small>
 <strong>אזלה ואמרה ליה לאבוה רמייא לחמרא במני דהבא וכספא, ותקיף</strong> <small>[הלכה ואמרה לו לאביה</small> לעשות כן <small>ושמו את היין בכלי זהב וכסף, והחמיץ].</small> <strong>אתו ואמרו ליה</strong> <small>[באו ואמרו לו]</small> לקיסר שהחמיץ היין. <strong>אמר לה לברתיה</strong> <small>[לבתו]:</small> <strong>מאן</strong> <small>[מי]</small> <strong>אמר לך הכי</strong> <small>[</small>לעשות <small>כך],</small> מי יעץ לך עצה זו? <strong>אמרה ליה</strong> <small>[לו]:</small> <strong>ר' יהושע בן חנניה. קריוהו</strong> <small>[קראו לו]</small> לבוא. <strong>אמר ליה</strong> <small>[לו]</small> הקיסר: <strong>אמאי</strong> <small>[מדוע]</small> <strong>אמרת לה הכי</strong> <small>[כך]?</small> <strong>אמר ליה</strong> <small>[לו]:</small> <strong>כי היכי</strong> <small>[כפי]</small> ש<strong>אמרה לי</strong> כך <strong>אמרי</strong> <small>[אמרתי]</small> <strong>לה,</strong> להוכיח שדברים משובחים אין משתמרים אלא בכלי פחות. אמר לו: <strong>והא איכא שפירי דגמירי</strong> <small>[והרי יש</small> אנשים <small>יפים שלמדו]</small> ומלאים חכמה!
## דף ז:
 <strong>אי הוו סנו</strong> <small>[אילו היו מכוערים] —</small> <strong>טפי הוו גמירי</strong> <small>[יותר היו לומדים].</small> <strong>דבר אחר</strong> באותו נושא למה נמשלה תורה לשלושה משקים אלה: <strong>מה שלשה משקין הללו אין נפסלין אלא בהיסח הדעת,</strong> שאם אין שומרים אותם הם נשפכים ומתקלקלים — <strong>אף דברי תורה אין משתכחין אלא בהיסח הדעת,</strong> שאם אדם מסיח דעתו מהם, הריהו מאבדם.
 <big>א</big> ושוב לענין גשמים. <strong>אמר ר' חמא בר' חנינא: גדול יום הגשמים כיום שנבראו</strong> בו <strong>שמים וארץ, שנאמר: "הרעיפו שמים ממעל ושחקים יזלו צדק תפתח ארץ ויפרו ישע וצדקה תצמיח יחד אני ה' בראתיו"</strong> (ישעיהו מה, ח). ומסבירים: <strong>"בראתים"</strong> בלשון רבים <strong>לא נאמר, אלא "בראתיו"</strong> בלשון יחיד, ואם כן ודאי שאינו מתייחס בפסוק לשחקים ולארץ, אלא לגשם, ללמד שירידת הגשם חשובה כבריאת העולם.
 <strong>אמר ר' אושעיא: גדול יום הגשמים, שאפילו ישועה פרה ורבה בו,</strong> ששעת רצון היא, ובאה בו ישועה לעולם, <strong>שנאמר: "תפתח ארץ ויפרו ישע"</strong> (ישעיהו מה, ח). <strong>אמר ר' תנחום בר חנילאי: אין הגשמים יורדים אלא אם כן נמחלו עונותיהן של ישראל, שנאמר: "רצית ה' ארצך שבת שבות יעקב. נשאת עון עמך כסית כל חטאתם סלה"</strong> (תהלים פה, ב-ג) ואחר כך מדבר בירידת הגשמים ("וצדק משמים נשקף". תהלים פה, יג).
 <strong>אמר ליה</strong> <small>[לו]</small> <strong>זעירי, מ</strong>מקום שנקרא <strong>דיהבת, לרבינא: אתון, מהכא מתניתו לה</strong> <small>[אתם, מכאן אתם לומדים אותה]</small> <strong>אנן, מהכא מתנינן לה</strong> <small>[</small>ו<small>אנחנו, מכאן אנחנו לומדים אותה]</small> סברה עצמה, שנאמר: "בהיעצר שמים ולא יהיה מטר כי יחטאו לך והתפללו אל המקום הזה והודו את שמך ומחטאתם ישובון כי תענם. <strong>ואתה תשמע השמים וסלחת לחטאת</strong> עבדיך ועמך ישראל כי תורם את הדרך הטובה אשר ילכו בה ונתתה מטר על ארצך אשר נתתה לעמך לנחלה" (מלכים א' ח, לה-לו).
 <strong>אמר ר' תנחום בריה</strong> <small>[בנו]</small> של <strong>ר' חייא איש כפר עכו: אין הגשמים נעצרין אלא אם כן נתחייבו שונאיהן של ישראל</strong> (כלומר, בלשון נקיה: ישראל) <strong>כליה, שנאמר: "ציה גם חם יגזלו מימי שלג שאול חטאו"</strong> (איוב כד, יט), כלומר, נגזלים מימי שלג, שאין הגשם והשלג יורדים, כאשר אנשים חטאו חטא מוות (= "שאול"). <strong>אמר ליה</strong> <small>[לו]</small> <strong>זעירי מדיהבת לרבינא: אתון, מהכא מתניתו לה</strong> <small>[אתם, מכאן אתם לומדים אותה],</small> <strong>אנן, מהכא מתנינן לה</strong> <small>[</small>ו<small>אנחנו, מכאן</small> מפסוק אחר <small>לומדים אותה],</small> שנאמר: <strong>"</strong>וסרתם ועבדתם אלהים אחרים... <strong>ועצר את השמים ולא יהיה מטר</strong> והאדמה לא תתן את יבולה <strong>ואבדתם מהרה"</strong> (דברים יא, טז-יז).
 <strong>אמר רב חסדא: אין הגשמים נעצרין אלא בשביל ביטול תרומות ומעשרות</strong> שאין אנשים מפרישים עוד, <strong>שנאמר: "ציה גם חם יגזלו מימי שלג".</strong> ושואלים: <strong>מאי משמע</strong> <small>[מה המשמעות],</small> כלומר, כיצד נובע רעיון זה מן הפסוק? ומסבירים: שהוא מסתמך על <strong>תנא דבי</strong> <small>[</small>מה ש<small>שנה</small> החכם <small>מבית</small> מדרשו<small>]</small> של <strong>ר' ישמעאל: בשביל דברים שצויתי</strong> ("ציה" כמו צוה) <strong>אתכם בימות החמה</strong> מתן תרומות ומעשרות מן היבול הגדל בקיץ <strong>ולא עשיתם — יגזלו מכם מימי שלג בימות הגשמים.</strong>
 <strong>אמר ר' שמעון בן פזי: אין הגשמים נעצרין אלא בשביל מספרי לשון הרע, שנאמר: "רוח צפון תחולל גשם ופנים נזעמים לשון סתר"</strong> (משלי כה, כג). לומר, שאם לשמים פנים נזעמים (ללא עננים וגשם), הרי זה בגלל לשון הרע הנאמרת בסתר.
 <strong>אמר רב סלא אמר רב המנונא: אין הגשמים נעצרין אלא בשביל עזי פנים, שנאמר: "וימנעו רבבים ומלקוש לוא היה ומצח אשה זונה היה לך"</strong> (ירמיהו ג, ג). על אותו פסוק <strong>אמר רב סלא אמר רב המנונא: כל אדם שיש לו עזות פנים — סוף נכשל בעבירה</strong> של זנות, <strong>שנאמר: "ומצח אשה זונה היה לך". רב נחמן אמר:</strong> לא סופו שיכשל בעבירה זו, אלא <strong>בידוע שנכשל</strong> כבר <strong>בעבירה, שנאמר: "היה לך"</strong> בלשון עבר <strong>ולא נאמר "יהיה לך"</strong> בלשון עתיד.
 <strong>אמר רבה בר רב הונא: כל אדם שיש לו עזות פנים — מותר לקרותו רשע, שנאמר: "העז איש רשע בפניו"</strong> (משלי כא, כט), משמע שאם העז איש בפניו — אפשר לומר לו ("בפניו") שהוא רשע. <strong>רב נחמן בר יצחק אמר: מותר לשנאותו שנאמר: "ועז פניו ישנא"</strong> (קהלת ח, א), <strong>אל תקרי</strong> <small>[תקרא]</small> <strong>"ישנא" אלא "ישנא".</strong>
 <strong>אמר רב קטינא: אין הגשמים נעצרין אלא בשביל ביטול תורה, שנאמר: "בעצלתים ימך המקרה</strong> ובשפלות ידים ידלוף הבית<strong>"</strong> (קהלת י, יח), לומר: <strong>בשביל עצלות שהיה בישראל שלא עסקו בתורה — נעשה שונאו של הקדוש ברוך הוא</strong> (לשון נקיה, כלומר, הקדוש ברוך הוא) <strong>מך. ואין "מך" אלא עני, שנאמר: "ואם מך הוא מערכך"</strong> (ויקרא כז, ח) <strong>ואין "מקרה" אלא</strong> כינוי ל<strong>הקדוש ברוך הוא, שנאמר: "המקרה במים עליותיו"</strong> (תהלים קד, ג).
 <strong>רב יוסף אמר: מהכא</strong> <small>[מכאן]</small> מפסוק זה אפשר ללמוד אותו ענין: <strong>"ועתה לא ראו אור בהיר הוא בשחקים ורוח עברה ותטהרם"</strong> (איוב לז, כא) <strong>ואין "אור" אלא תורה, שנאמר: "כי נר מצוה ותורה אור"</strong> (משלי ו, כג), לומר, שכאשר "לא ראו אור" — לא עסקו בתורה — אז <strong>"בהיר הוא בשחקים",</strong> שאין עננים בשמים. <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל</strong> על כתוב זה: <strong>אפילו בשעה שרקיע נעשה בהורין בהורין</strong> (טלאים טלאים, של עננים) <strong>להוריד טל ומטר,</strong> גם אז <strong>"רוח עברה ותטהרם"</strong> ואין גשם יורד.
 <strong>אמר ר' אמי: אין הגשמים נעצרין אלא בעון גזל, שנאמר: "על כפים כסה אור</strong> ויצו עליה במפגיע<strong>"</strong> (איוב לו, לב), לומר: <strong>בעון כפים</strong> שגזלו — <strong>כסה אור</strong> ואין גשמים יורדים. והוא מבאר <strong>ואין "כפים" אלא</strong> רמז עבור חטא <strong>חמס, שנאמר: "ומן החמס אשר בכפיהם"</strong> (יונה ג, ח), <strong>ואין "אור" אלא מטר, שנאמר: "יפיץ ענן אורו"</strong> (איוב לז, יא).
 <strong>מאי תקנתיה</strong> <small>[מה תקנתו]</small> של מי שגרם שאין הגשמים יורדים — <strong>ירבה בתפלה, שנאמר: "ויצו עליה במפגיע"</strong> (איוב לו, לב) <strong>ואין פגיעה אלא</strong> לשון <strong>תפלה, שנאמר: "ואתה אל תתפלל בעד העם הזה</strong> ואל תשא בעדם רינה ותפילה <strong>ואל תפגע בי"</strong> (ירמיהו ז, טז).
 <strong>ואמר ר' אמי: מאי דכתיב</strong> <small>[מהו שנאמר]:</small> <strong>"אם קהה הברזל והוא לא פנים קלקל"</strong> (קהלת י, י), כתוב זה בא לומר: <strong>אם ראית רקיע שקיהה כברזל מלהוריד טל ומטר,</strong> דבר זה הוא <strong>בשביל מעשה הדור שהן מקולקלין, שנאמר: "והוא לא פנים קלקל",</strong>
 <strong>מה תקנתן — יתגברו ברחמים, שנאמר: "וחילים יגבר ויתרון הכשיר חכמה"</strong> (קהלת י, י) — ו<strong>כל שכן אם הוכשרו מעשיהן מעיקרא</strong> <small>[מתחילה],</small> לא ייעצרו הגשמים.
 על אותו פסוק עצמו מביאים דרשה אחרת, <strong>ריש לקיש אמר: אם ראית תלמיד</strong>
## דף ח.
 <strong>שלמודו קשה עליו כברזל</strong> ואינו מבין כראוי — הטעם הוא <strong>בשביל משנתו שאינה סדורה עליו,</strong> שכיון שעיקרי הדברים במשנה אינם ברורים לו, הריהו מתבלבל ומתקשה בהם, <strong>שנאמר: "והוא לא פנים קלקל"</strong> (קהלת י, י), שאם לא סידר את לימודו תחילה ("לא פנים") — הריהו מקלקל.
 <strong>מאי תקנתיה</strong> <small>[מה תקנתו]</small> — <strong>ירבה בישיבה</strong> וילמד עד שיתקן את הדבר, <strong>שנאמר: "וחילים יגבר"</strong> (קהלת י, י), וממילא: <strong>"ויתרון הכשיר חכמה"</strong> (קהלת י, י). ו<strong>כל שכן אם משנתו סדורה לו מעיקרא</strong> <small>[מתחילה]</small> שאינו מגיע למכשול זה.
 <strong>כי הא</strong> <small>[כמו זה]</small> שמסופר ש<strong>ריש לקיש הוה</strong> <small>[היה]</small> <strong>מסדר</strong> את <strong>מתניתיה ארבעין זמנין</strong> <small>[משנתו ארבעים פעמים]</small> וארבעים דווקא, <strong>כנגד ארבעים יום שניתנה</strong> בהם <strong>תורה</strong> למשה בסיני <strong>ו</strong>רק אחר כך <strong>עייל לקמיה</strong> <small>[היה נכנס לפני]</small> <strong>ר' יוחנן</strong> ללמוד ממנו. ואגב זה מסופר: <strong>רב אדא בר אהבה</strong> היה <strong>מסדר</strong> את <strong>מתניתיה</strong> <small>[משנתו]</small> וחוזר עליה <strong>עשרים וארבע זמנין</strong> <small>[פעמים],</small> <strong>כנגד</strong> עשרים וארבעה ספרים של <strong>תורה נביאים וכתובים, ועייל לקמיה</strong> <small>[ו</small>רק אחר כך היה <small>נכנס לפני]</small> <strong>רבא</strong> ללמוד.
 על אותו פסוק בקהלת, <strong>רבא אמר: אם ראית תלמיד שלמודו קשה עליו כברזל —</strong> הרי זה <strong>בשביל רבו שאינו מסביר לו פנים,</strong> אלא מקפיד עליו ולכן מתקשה בלימוד, <strong>שנאמר: "והוא לא פנים קלקל".</strong>
 <strong>מאי תקנתיה</strong> <small>[מה תקנתו]</small> של אותו תלמיד — <strong>ירבה עליו רעים,</strong> כלומר, ישלח ידידים לפייס את הרב, <strong>שנאמר: "וחילים יגבר",</strong> וממילא: <strong>"ויתרון הכשיר חכמה",</strong> ו<strong>כל שכן אם הוכשרו מעשיו בפני רבו מעיקרא</strong> <small>[מתחילה].</small>
 <big>א</big> ושוב לענין הגשמים. <strong>אמר ר' אמי: מאי דכתיב</strong> <small>[מהו שנאמר]:</small> <strong>"אם ישך הנחש בלוא לחש ואין יתרון לבעל הלשון"</strong> (קהלת י, יא), כתוב זה בא ללמד, ש<strong>אם ראית דור שהשמים משתכין</strong> (מחלידים) <strong>כנחשת</strong> ("ישוך הנחש") <strong>מלהוריד טל ומטר —</strong> הרי זה <strong>בשביל לוחשי לחישות</strong> (בעלי תפילה) <strong>שאין בדור</strong> ("בלא לחש"),
 <strong>מאי תקנתן — ילכו אצל מי שיודע ללחוש</strong> (להתפלל), <strong>דכתיב</strong> <small>[שנאמר]:</small> <strong>"יגיד עליו רעו"</strong> (איוב לו, לג). <strong>"ואין יתרון לבעל הלשון"</strong> (קהלת י, יא), כוונתו: <strong>ומי שאפשר לו ללחוש</strong> (להתפלל) <strong>ואינו לוחש — מה הנאה יש לו?</strong>
 ושואלים: <strong>ואם לחש</strong> (התפלל) <strong>ולא נענה, מאי תקנתיה</strong> <small>[מה תקנתו]?</small> <strong>ילך אצל חסיד שבדור, וירבה עליו בתפלה, שנאמר</strong> בסמוך: <strong>"ויצו עליה במפגיע"</strong> (איוב לו, לב), <strong>ואין פגיעה אלא תפילה, שנאמר: "ואתה אל תתפלל בעד העם הזה ואל תשא בעדם רנה ותפלה ואל תפגע בי"</strong> (ירמיהו ז, טז).
 <strong>ואם לחש ועלתה בידו,</strong> שירדו גשמים כבקשתו <strong>ומגיס דעתו עליו</strong> (ומתגאה) — <strong>מביא אף</strong> (זעם, כעס) <strong>לעולם, שנאמר: "מקנה אף על עולה"</strong> (איוב לו, לג), שמביא כעס ("מקנה אף") בשל גאווה ("על עולה").
 <strong>רבא אמר</strong> על אותו כתוב: <strong>שני תלמידי חכמים שיושבים בעיר אחת ואין נוחין זה לזה בהלכה,</strong> אלא מתקוטטים זה עם זה — הרי הם <strong>מתקנאין באף,</strong> כלומר, הם גורמים לעצמם להביא קצף לעולם, <strong>ומעלין אותו, שנאמר: "מקנה אף על עולה".</strong>
 כיון שהוזכר פסוק זה בקהלת, מביאים מה ש<strong>אמר ריש לקיש: מאי דכתיב</strong> <small>[מהו שנאמר]:</small> <strong>"אם ישך הנחש בלוא לחש ואין יתרון לבעל הלשון", לעתיד לבוא מתקבצות ובאות כל החיות אצל הנחש, ואומרים לו: ארי דורס</strong> (בצפרני רגליו) <strong>ואוכל, זאב טורף</strong> חיה, משסע אותה בפיו <strong>ואוכל, אתה</strong> שאתה נושך <strong>מה הנאה יש לך?</strong> שהרי אין הנחש יכול לאכול מאותם יצורים גדולים שהוא נושך והורג! <strong>אמר להם: "ואין יתרון לבעל הלשון",</strong> כלומר, יש שאלה קשה מזו: מה הנאה יש לבעל הלשון הרעה, שמזיק יותר ואינו נהנה?
 <strong>אמר ר' אמי: אין תפלתו של אדם נשמעת, אלא אם כן משים נפשו בכפו,</strong> כלומר, מוסר נפשו ומכוונה לכך שתהיה בכפו, <strong>שנאמר: "נשא לבבנו אל כפים"</strong> (איכה ג, מא). ומקשים: <strong>איני</strong> <small>[</small>האם <small>כן הוא]?!</small> <strong>והא אוקים</strong> <small>[והרי העמיד]</small> <strong>שמואל אמורא עליה</strong> <small>[מתורגמן עליו</small> לידו<small>]</small> <strong>ודרש</strong> דרשה זו, שנאמר: <strong>"ויפתוהו בפיהם ובלשונם יכזבו לו. ולבם לא נכון עמו ולא נאמנו בבריתו"</strong> (תהלים עח, לו-לז), <strong>ואף על פי כן</strong> נאמר מיד בהמשך <strong>"והוא רחום יכפר עון"</strong> (תהלים עח, לח), משמע שכל תפילה, אף אם נאמרה בפה בלבד הריהי מתקבלת!
 ומשיבים: <strong>לא קשיא</strong> <small>[אין</small> זה <small>קשה];</small> <strong>כאן — ביחיד,</strong> שאם אינו מוסר נפשו, אכן אין תפילתו נשמעת, <strong>כאן — בצבור,</strong> שאף אם לא מסר נפשו עליה תפילתו מתקבלת בזכות הציבור.
 <strong>אמר ר' אמי: אין גשמים יורדים אלא בשביל בעלי אמנה,</strong> כלומר, אנשים נאמנים המקיימים את הבטחותיהם, <strong>שנאמר: "אמת מארץ תצמח וצדק משמים נשקף"</strong> (תהלים פה, יב), ופירוש הפסוק הוא: שאם "אמת מארץ תצמח", אזי "צדק משמים נשקף", שהוא הגשם היורד משמים.
 <strong>ואמר ר' אמי: בא וראה כמה גדולים בעלי אמנה</strong> וכמה הקדוש ברוך הוא עוזר להם, <strong>מניין — מ</strong>מעשה שהיה ב<strong>חולדה ובור</strong> שהציל בחור נערה אחת מתוך בור, והבטיחו זה לזה להנשא, וקבעו לעצמם עדים — בור שהיה סמוך להם וחולדה שעברה שם בדרך. לאחר זמן שכח הבחור את הבטחתו ונשא אשה אחרת והוליד ילדים, ומת אחד מהם בבור, והשני טרפתו חולדה, עד שהרגיש בדבר וחזר לנערה הראשונה. <strong>ומה המאמין</strong> ותולה את אמונתו <strong>בחולדה ובור — כך</strong> מתקיים בו, <strong>המאמין</strong> ותולה אמונתו <strong>בהקדוש ברוך הוא</strong> להיות עד בינו ובין חבירו — <strong>על אחת כמה וכמה.</strong>
 <strong>אמר ר' יוחנן: כל המצדיק את עצמו מלמטה,</strong> שמנסה ככל האפשר להיות צדיק וישר בכל דרכיו — <strong>מצדיקין עליו</strong> את <strong>הדין מלמעלה</strong> ומדקדקים עליו, כדי להוסיף ולתקנו, <strong>שנאמר: "אמת מארץ תצמח וצדק משמים נשקף",</strong> משמע, דווקא באמת הצומחת מן הסבל יהיה אף צדק מן השמים. <strong>ר' חייא בר אבין אמר רב הונא: מהכא</strong> <small>[מכאן]</small> נלמד ענין זה, שנאמר: <strong>"וכיראתך עברתך"</strong> (תהלים צ, יא) — ככל שהאדם ירא יותר מה' כך גדולה יותר עברת ה' אם יחטא במשהו.
 <strong>ריש לקיש אמר מהכא</strong> <small>[מכאן]:</small> <strong>"פגעת את שש ועשה צדק בדרכיך יזכרוך הן אתה קצפת ונחטא בהם עולם ונושע"</strong> (ישעיהו סד, ד) שהשמח ("שש") לעשות צדק — נוהגים בו כדרכיו, וקוצף ה' עליו אם יחטא. <strong>אמר ר' יהושע בן לוי</strong> על אותו פסוק: <strong>כל השמח ביסורין שבאין עליו — מביא ישועה לעולם, שנאמר: "בהם עולם ונושע".</strong>
 ועוד בענין גשמים, <strong>אמר ריש לקיש: מאי דכתיב</strong> <small>[מהו שנאמר]:</small> <strong>"ועצר את השמים"</strong> (דברים יא, יז) — לשון עצירה מלמדת, כי <strong>בשעה שהשמים נעצרין מלהוריד טל ומטר</strong> — הרי זה <strong>דומה לאשה שמחבלת</strong> (שיש לה חבלי לידה) <strong>ואינה יולדת,</strong> וכביכול אף הם סובלים מעצירה זו. <strong>והיינו</strong> <small>[והוא]</small> ש<strong>אמר ריש לקיש משום</strong> (בשמו) של <strong>בר קפרא: נאמרה עצירה בגשמים ונאמרה עצירה באשה,</strong>
## דף ח:
 <strong>נאמרה עצירה באשה</strong> שאינה יולדת, <strong>שנאמר: "כי עצר עצר ה' בעד כל רחם"</strong> (בראשית כ, יח), <strong>ונאמרה עצירה בגשמים, דכתיב</strong> <small>[שנאמר]:</small> <strong>"ועצר את השמים"</strong> (דברים יא, יז).
 כיוצא בו <strong>נאמר לידה באשה ונאמר לידה בגשמים, נאמר לידה באשה</strong> כגון האמור ברחל שפתח ה' את רחמה, <strong>דכתיב</strong> <small>[שנאמר]:</small> <strong>"ותהר ותלד בן"</strong> (בראשית ל, כג), <strong>ונאמר לידה בגשמים, דכתיב: "</strong>כי כאשר ירד הגשם והשלג מן השמים ושמה לא ישוב כי אם הרוה את הארץ <strong>והולידה והצמיחה"</strong> (ישעיהו נה, י).
 וכיוצא בזה <strong>נאמר פקידה באשה, ונאמר פקידה בגשמים. נאמר פקידה באשה, דכתיב</strong> <small>[שנאמר]:</small> <strong>"וה' פקד את שרה"</strong> (בראשית כא, א), <strong>ונאמר פקידה בגשמים, דכתיב: "פקדת הארץ ותשקקה רבת תעשרנה פלג אלהים מלא מים"</strong> (תהלים סה, י).
 על פסוק זה שואלים: <strong>מאי</strong> <small>[מה]</small> פירוש <strong>"פלג אלהים מלא מים"? תנא</strong> <small>[שנה</small> החכם<small>]:</small> <strong>כמין קובה</strong> (חדר קטן) <strong>יש ברקיע שממנה גשמים יוצאין.</strong>
 <strong>אמר ר' שמואל בר נחמני: מאי דכתיב</strong> <small>[מהו שנאמר]</small> בגשמים: <strong>"</strong>כל אשר יצום על פני תבל ארצה <strong>אם לשבט אם לארצו אם לחסד ימצאהו"</strong> (איוב לז, יב-יג), כוונתו: <strong>"אם לשבט",</strong> אם גזר הדין הוא לרעה — הרי יורד הגשם <strong>בהרים ובגבעות, "אם לחסד ימצאהו לארצו" — בשדות ובכרמים.</strong>
 או באופן אחר: <strong>"אם לשבט" —</strong> יורד הגשם במטר עז הטוב רק <strong>לאילנות, "אם לארצו" —</strong> יורד <strong>לזרעים, "אם לחסד ימצאהו" —</strong> אלו גשמים היורדים ל<strong>בורות, שיחין</strong> (בורות מרובעים), <strong>ומערות</strong> (בורות מקוריים) שהמים מספיקים גם לימות החמה.
 <big>א</big> מסופר: <strong>בימי ר' שמואל בר נחמני הוה כפנא ומותנא</strong> <small>[היה רעב ודבר],</small> <strong>אמרי: היכי נעביד</strong> <small>[אמרו</small> החכמים: <small>איך נעשה]?</small> <strong>ניבעי רחמי אתרתי</strong> <small>[נבקש רחמים,</small> נתפלל <small>על שתיהם]</small> — <strong>לא אפשר,</strong> שאין מבקשים על שני דברים כאחד. <strong>אלא ליבעי רחמי אמותנא, וכפנא ניסבול</strong> <small>[נבקש רחמים על הדבר ואת הרעב נסבול].</small> <strong>אמר להו</strong> <small>[להם]</small> <strong>ר' שמואל בר נחמני: ניבעי רחמי אכפנא, דכי יהיב רחמנא שובעא — לחיי הוא דיהיב</strong> <small>[נבקש רחמים על הרעב, שכאשר נותן ה' שובע —</small> <small>לחיים הוא שנותן]</small> ואם תישמע תפילתנו, ממילא תיעצר המגפה, <strong>דכתיב</strong> <small>[שנאמר]:</small> <strong>"פותח את ידך ומשביע לכל חי רצון"</strong> (תהלים קמה, טז).
 ומסבירים: <strong>ומנלן דלא מצלינן אתרתי</strong> <small>[ומניין לנו שאין מתפללים על שתיים]</small> בבת אחת — <strong>דכתיב</strong> <small>[שנאמר]:</small> <strong>"ונצומה ונבקשה מאלהינו על זאת"</strong> (עזרא ח, כג) — מן ההדגשה "על זאת" נלמד: <strong>מכלל דאיכא אחריתי</strong> <small>[מכאן שהיתה</small> גם צרה <small>אחרת]</small> אבל לא התפללו עליה וזאת לפי שאין מתפללים אלא על אחת. <strong>במערבא אמרי משמיה</strong> <small>[בארץ ישראל</small> היו <small>אומרים משמו]</small> של <strong>חגי מהכא</strong> <small>[</small>ראייה <small>מכאן]:</small> <strong>"ורחמין למבעא מן קדם אלה שמיא על רזא דנא"</strong> <small>[ורחמים לבקש מלפני אלוהי השמים על סוד זה]</small> (דניאל ב, יח), וההדגשה הזאת מלמדת: <strong>מכלל דאיכא אחריתי</strong> <small>[מכאן שיש אחר]</small> שלא התפלל עליו, אלא על זה בלבד.
 קצת בדומה לזה מסופר: <strong>בימי ר' זירא גזור שמדא, וגזור דלא למיתב בתעניתא</strong> <small>[גזרו שמד על</small> ישראל, <small>וגזרו</small> גם <small>שלא לשבת בתענית]</small> וממילא לא יכלו לקבוע תענית ולהתפלל על ביטול הגזירה. <strong>אמר להו</strong> <small>[להם]</small> <strong>ר' זירא: נקבליה עילוון, ולכי בטיל שמדא ליתביה</strong> <small>[נקבל</small> את התענית <small>עלינו וכאשר יתבטל השמד נחזירנו]</small> את יום התענית הזה שקיבלנו עכשיו ולא יכולנו לעשות.
 <strong>אמרי ליה</strong> <small>[אמרו לו]:</small> <strong>מנא לך הא</strong> <small>[מניין לך</small> דבר <small>זה]</small> שתענית שמקבל על עצמו, אף שאינו מתענה עדיין, נחשבת? <strong>אמר להו</strong> <small>[להם]:</small> <strong>דכתיב</strong> <small>[שנאמר]:</small> <strong>"ויאמר אלי אל תירא דניאל כי מן היום הראשון אשר נתת את לבך להבין ולהתענות לפני אלהיך נשמעו דבריך"</strong> (דניאל י, יב), הרי שכבר מהיום שנתן לבו להתענות נשמעו דבריו.
 <big>ב</big> ושוב לענין הגשמים. <strong>אמר ר' יצחק: אפילו שנים כשני אליהו</strong> שגזר הקדוש ברוך הוא שלא ירד גשם, <strong>וירדו</strong> בהם <strong>גשמים בערבי שבתות — אינן אלא סימן קללה,</strong> שכן הגשם היורד אז רק מפריע לבריות להכין את צרכי השבת, ונמצא שאינו בא לברכה להם. <strong>היינו</strong> <small>[הוא]</small> ש<strong>אמר רבה בר שילא: קשה יומא דמיטרא כיומא דדינא</strong> <small>[קשה יום המטר כיום הדין].</small> ובאותו ענין <strong>אמר אמימר: אי לא דצריך לברייתא</strong> <small>[אם לא שהיה צריך</small> הגשם <small>לבריות],</small> <strong>בעינן רחמי ומבטלינן ליה</strong> <small>[</small>היינו <small>מבקשים רחמים ומבטלים אותו]</small> שלא ירד גשם, מפני הטרדות שהוא גורם.
 <strong>ואמר ר' יצחק: שמש בשבת</strong> — הרי זו <strong>צדקה לעניים,</strong> שהם יכולים לצאת ולהתענג בחוץ, ואינם סובלים מן הצינה. <strong>שנאמר: "וזרחה לכם יראי שמי שמש צדקה ומרפא"</strong> (מלאכי ג, כ). <strong>ואמר ר' יצחק: גדול יום הגשמים, שאפילו פרוטה שבכיס מתברכת בו</strong> ולא גידולי קרקע בלבד. <strong>שנאמר: "לתת מטר ארצך בעתו ולברך את כל מעשה ידך"</strong> (דברים כח, יב).
 <strong>ו</strong>בענין ברכה <strong>אמר</strong> עוד <strong>ר' יצחק: אין הברכה מצויה אלא בדבר הסמוי מן העין</strong> ולא בדבר הנראה לכל, שנס גלוי לעין כל מתרחש רק במקרים נדירים, <strong>שנאמר: "יצו ה' אתך את הברכה באסמיך"</strong> (דברים כח, ח), משמע: אין הברכה חלה אלא בדבר המצוי באסם ולא גלוי לכל. <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: אין הברכה מצויה אלא בדבר שאין העין שולטת בו, שנאמר: "יצו ה' אתך את הברכה באסמיך".</strong>
 וכיוצא בו <strong>תנו רבנן</strong> <small>[שנו חכמים]:</small> <strong>הנכנס למוד</strong> (למדוד) <strong>את גרנו אומר: "יהי רצון מלפניך ה' אלהינו שתשלח ברכה במעשה ידנו",</strong> שתתרבה התבואה ממה שהיתה. <strong>התחיל למוד אומר: "ברוך השולח ברכה בכרי הזה". מדד ואחר כך בירך</strong> ברכה זו — <strong>הרי זו תפלת שוא</strong> והברכה לא תבוא, <strong>לפי שאין הברכה מצויה לא בדבר השקול, ולא בדבר המדוד, ולא בדבר המנוי,</strong> שהרי באלה יהא הריבוי בכלל נס גלוי, <strong>אלא בדבר הסמוי מן העין.</strong>
 <big>ג</big> המימרות הבאות של ר' יוחנן — <strong>קבוץ</strong> (גלויות), (ביטול) <strong>גייסות,</strong> (פוסקי) <strong>צדקה, (מעשה) מעשר,</strong> מינוי <strong>פרנס</strong> הוא ה<strong>סימן</strong> להם. <strong>אמר ר' יוחנן: גדול יום הגשמים כיום קבוץ גליות, שנאמר: "שובה ה' את שביתנו כאפיקים בנגב"</strong> (תהלים קכו, ד), <strong>ואין "אפיקים" אלא מטר, שנאמר: "ויראו אפקי ים"</strong> (שמואל ב' כב, טז).
 <strong>ואמר ר' יוחנן: גדול יום הגשמים, שאפילו גייסות</strong> (חילות צבא) <strong>פוסקות בו,</strong> שהרי אין אנשי הצבא מהלכים בימות הגשם ובבוץ, <strong>שנאמר: "תלמיה רוה נחת גדודיה"</strong> (תהלים סה, יא), שהוא מפרשו, שכאשר רווים התלמים מים הגדודים נחים במקומם. <strong>ואמר ר' יוחנן: אין הגשמים נעצרין אלא בשביל פוסקי צדקה ברבים ו</strong>לבסוף <strong>אין נותנין, שנאמר: "נשיאים ורוח וגשם אין איש מתהלל במתת שקר"</strong> (משלי כה, יד)
 <strong>ואמר ר' יוחנן: מאי דכתיב</strong> <small>[מהו שנאמר]:</small>
## דף ט.
 <strong>"עשר תעשר</strong> את כל תבואת זרעך<strong>"</strong> (דברים יד, כב), יש לדרשו: <strong>עשר בשביל שתתעשר</strong> בזכות המצוה.
 מסופר: <strong>אשכחיה</strong> <small>[מצאו]</small> <strong>ר' יוחנן לינוקא</strong> <small>[את בנו הקטן]</small> של <strong>ריש לקיש, אמר ליה</strong> <small>[לו]:</small> <strong>אימא לי פסוקיך</strong> <small>[אמור לי את פסוקך]</small> שלמדת היום בבית הספר! <strong>אמר ליה</strong> <small>[לו]</small> הילד: <strong>"עשר תעשר". אמר ליה</strong> <small>[לו]</small> הילד: <strong>ומאי</strong> <small>[ומה</small> פירוש<small>]</small> <strong>"עשר תעשר"? אמר ליה</strong> <small>[לו]</small> רבי יוחנן: פירושו <strong>עשר בשביל שתתעשר, אמר ליה</strong> <small>[לו]</small> הילד: <strong>מנא</strong> <small>[מניין]</small> <strong>לך</strong> שכך הוא? <strong>אמר ליה</strong> <small>[לו]</small> ר' יוחנן: <strong>זיל נסי</strong> <small>[לך</small> ו<small>נסה].</small>
 <strong>אמר ליה</strong> <small>[לו]:</small> <strong>ומי שרי לנסוייה</strong> <small>[והאם מותר לנסות]</small> את <strong>הקדוש ברוך הוא? והכתיב</strong> <small>[והרי נאמר]</small> בתורה: <strong>"לא תנסו את ה'</strong> אלהיכם<strong>"</strong> (דברים ו, טז)! <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' הושעיא: חוץ מזו</strong> שבה מותר לנסות, <strong>שנאמר: "הביאו את כל המעשר אל בית האוצר ויהי טרף בביתי ובחנוני נא בזאת אמר ה' צבאות אם לא אפתח לכם את ארבות השמים והריקתי לכם ברכה עד בלי די"</strong> (מלאכי ג, י).
 ואגב שואלים: <strong>מאי</strong> <small>[מה</small> פירוש<small>]</small> <strong>"עד בלי די"? אמר רמי בר חמא אמר רב: עד שיבלו</strong> (יתעייפו, כאילו ייעשו בלאות, שכך דרש "בלי") <strong>שפתותיכם מלומר "די". אמר ליה</strong> <small>[לו]</small> התינוק לר' יוחנן: <strong>אי הות מטי התם להאי פסוקא, לא הוית צריכנא לך ולהושעיא רבך</strong> <small>[אם הייתי מגיע לשם לפסוק זה, לא הייתי צריך אותך ואת הושעיא רבך],</small> שהרי הדבר מפורש שם, ואין צורך בדבריו.
 ומסופר עוד על חריפותו של ילד זה: <strong>ותו אשכחיה</strong> <small>[ועוד,</small> ושוב <small>מצאו]</small> <strong>ר' יוחנן לינוקיה</strong> <small>[את בנו הקטן]</small> של <strong>ריש לקיש דיתיב ואמר</strong> <small>[שהוא יושב ואומר]</small> פסוק זה בתוך לימודו: <strong>"אולת אדם תסלף דרכו ועל ה' יזעף לבו"</strong> (משלי יט, ג), שכשאדם חוטא, באים עליו כל מיני פגעים ("תסלף דרכו"), וכועס ותמה מפני מה אירע לו כזאת ("ועל ה' יזעף לבו").
 <strong>יתיב</strong> <small>[ישב]</small> <strong>ר' יוחנן וקא מתמה</strong> <small>[והיה תמה]</small> ומעיין בדבר; <strong>אמר: מי איכא מידי דכתיבי בכתובי דלא רמיזי באורייתא</strong> <small>[האם יש דבר הכתוב בכתובים ואינו רמוז</small> כלל <small>בתורה]?</small> שהרי דבר זה אין לו רמז בתורה! <strong>אמר ליה</strong> <small>[לו]</small> התינוק: <strong>אטו הא מי לא רמיזי</strong> <small>[האם</small> דבר <small>זה איננו רמוז],</small> <strong>והכתיב</strong> <small>[והרי נאמר]:</small> <strong>"ויצא לבם ויחרדו איש אל אחיו לאמר מה זאת עשה אלהים לנו"</strong> (בראשית מב, כח) והרי זו דוגמה לאותו ענין; שאדם שחטא, כאשר אירעה לו קלקלה תמה מפני מה עשה לו דבר זה.
 התפעל רבי יוחנן מחכמתו של הילד <strong>דל עיניה וחזא ביה</strong> <small>[נשא עיניו והסתכל בו],</small> <strong>אתיא אימיה אפיקתיה</strong> <small>[באה אמו והוציאה אותו]</small> משם, <strong>אמרה ליה</strong> <small>[לו]</small> לילד: <strong>תא מקמיה</strong> <small>[בוא,</small> לך <small>מלפניו]</small> ש<strong>לא ליעבד</strong> <small>[יעשה]</small> <strong>לך כדעבד לאבוך</strong> <small>[יעשה לך כפי שעשה לאביך].</small> שמסופר שכעס רבי יוחנן על גיסו ריש לקיש ונתן עיניו בו, וגרם לו על ידי כך שימות (ב"מ פד,א), ופחדה אמו שמא יארע אף לבן כעין זה.
 <big>א</big> לאחר הפסקה זו, חוזרים למאמר נוסף שאמר רבי יוחנן בענין הגשם. <strong>ואמר ר' יוחנן: מטר</strong> יורד אפילו <strong>בשביל יחיד,</strong> שבשביל דרישתו של אדם יחיד הצריך למטר יורד הגשם, ואילו <strong>פרנסה</strong> וברכה באה <strong>בשביל רבים.</strong> וראיה לדבר: <strong>מטר בשביל יחיד — דכתיב</strong> <small>[שנאמר]:</small> <strong>"יפתח ה' לך את אוצרו הטוב</strong> את השמים <strong>לתת מטר ארצך"</strong> (דברים כח, יב) האמור בלשון יחיד, <strong>פרנסה</strong> באה <strong>בשביל רבים — דכתיב</strong> <small>[שנאמר]:</small> <strong>"הנני ממטיר לכם לחם</strong> מן השמים<strong>"</strong> (שמות טז, ד) בלשון רבים.
 <strong>מיתיבי</strong> <small>[מקשים]</small> על כך מברייתא, <strong>ר' יוסי בר' יהודה אומר: שלשה פרנסים</strong> (מנהיגים) <strong>טובים עמדו לישראל</strong> בצאתם ממצרים, ו<strong>אלו הן: משה ואהרן ומרים. ושלש מתנות טובות ניתנו</strong> משמים <strong>על ידם, ואלו הן: באר</strong> המים, <strong>וענן</strong> הכבוד, <strong>ומן. באר</strong> ניתנה לישראל <strong>בזכות מרים,</strong> ו<strong>עמוד ענן</strong> — <strong>בזכות אהרן, ומן</strong> — <strong>בזכות משה.</strong> ועל כן כאשר <strong>מתה מרים נסתלק הבאר, שנאמר: "ותמת שם מרים"</strong> (במדבר כ, א), <strong>וכתיב בתריה</strong> <small>[ונאמר אחריו]:</small> <strong>"ולא היה מים לעדה"</strong> (במדבר כ, ב), <strong>וחזרה</strong> הבאר לישראל <strong>בזכות שניהן,</strong> משה ואהרן.
 <strong>מת אהרן נסתלקו ענני כבוד, שנאמר: "וישמע הכנעני מלך ערד"</strong> (במדבר לג, מ), <strong>מה שמועה שמע — שמע שמת אהרן ונסתלקו ענני כבוד, וכסבור</strong> שאין לישראל עוד הגנה משמים ולכן <strong>ניתנה לו רשות להלחם בישראל. והיינו דכתיב</strong> <small>[והוא שנאמר]:</small> <strong>"ויראו כל העדה כי גוע אהרן"</strong> (במדבר כ, כט),
 ו<strong>אמר ר' אבהו: אל תקרי</strong> <small>[תקרא]</small> <strong>"ויראו" אלא "וייראו"</strong> (נראו, התגלו), משום שעמוד הענן שהסתירם, סר מעליהם לפי שעה. ו<strong>כ</strong>פי <strong>דדריש</strong> <small>[שדרש]</small> <strong>ריש לקיש,</strong> ש<strong>אמר ריש לקיש:</strong> המלה <strong>"כי" משמש בארבע לשונות</strong> (בארבעה מובנים): במובן <strong>אי</strong> <small>[אם],</small> במובן <strong>דלמא</strong> <small>[שמא],</small> במובן <strong>אלא,</strong> ובמובן <strong>דהא</strong> <small>[שכן, מפני ש...],</small> וכאן יש לפרש "כי גוע אהרן" — במובן של דהא = מפני, מפני שמת אהרן, לכן — "ויראו כל העדה".
 <strong>חזרו שניהם</strong> הבאר וענני הכבוד <strong>בזכות משה, מת משה נסתלקו כולן, שנאמר: "ואכחד את שלשת הרעים בירח אחד"</strong> (זכריה יא, ח), <strong>וכי בירח</strong> (בחודש) <strong>אחד מתו</strong> שלושת הרועים? <strong>והלא מרים מתה ב</strong>חודש <strong>ניסן, ואהרן באב, ומשה באדר! אלא, מלמד שנתבטלו</strong> עם מות משה <strong>שלש מתנות טובות שנתנו על ידן, ונסתלקו כולן</strong> כל המתנות <strong>בירח אחד</strong> ולכן נראה להם כאילו מתו כולם יחד.
 ולענייננו: <strong>אלמא אשכחן</strong> <small>[מכאן</small> ש<small>מוצאים אנו]</small> ש<strong>פרנסה</strong> באה <strong>בשביל יחיד,</strong> שהרי אמרו שהפרנסה במן באה בשביל משה! ומשיבים: <strong>שאני</strong> <small>[שונה]</small> <strong>משה, כיון</strong> ש<strong>לרבים הוא בעי</strong> <small>[מבקש] —</small> <strong>כרבים דמי</strong> <small>[</small>הוא <small>נחשב]</small> ולא כאדם יחיד.
 אגב הזכרת הפסוק בזכריה, מסופר: <strong>רב הונא בר מנוח, ורב שמואל בר אידי, ורב חייא</strong> מן המקום <strong>ווסתניא, הוו שכיחי קמיה</strong> <small>[היו מצויים לפני]</small> <strong>רבא,</strong> שהיו תלמידיו החשובים. <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>רבא, אתו לקמיה</strong> <small>[באו לפני]</small> <strong>רב פפא</strong> ללמוד, אולם כיון שהיו תלמידי חכמים גדולים, <strong>כל אימת דהוה אמר להו שמעתא ולא הוה מסתברא להו</strong> <small>[כל זמן שהיה אומר להם הלכה ולא היתה מסתברת בעיניהם],</small> <strong>הוו מרמזי אהדדי</strong> <small>[היו מרמזים זה לזה]</small> שאין זה כרבם הראשון הגדול רבא. <strong>חלש דעתיה</strong> <small>[חלשה דעתו,</small> התבייש<small>].</small>
## דף ט:
 <strong>אקרויה בחלמיה</strong> <small>[הקריאו לו בחלומו]</small> פסוק זה: <strong>"ואכחד את שלשת הרעים</strong> בירח אחד<strong>"</strong> (זכריה יא, ח). <strong>למחר כי הוו מיפטרו מיניה</strong> <small>[למחרת כאשר נפרדו ממנו]</small> <strong>אמר להו</strong> <small>[להם]:</small> <strong>ליזלו רבנן בשלמא</strong> <small>[ילכו חכמים בשלום]</small> שהתכוון בכך לפרידה אחרונה מהם, משום שסבר שכעונש שציערוהו ימותו ולא יראה אותם יותר.
 בדומה לזה מסופר: <strong>רב שימי בר אשי הוה שכיח קמיה</strong> <small>[היה מצוי לפני]</small> <strong>רב פפא, הוה מקשי ליה טובא</strong> <small>[</small>ו<small>היה מקשה לו הרבה].</small> <strong>יומא חד חזייה</strong> <small>[יום אחד ראה אותו]</small> רב שימי את רב פפא <strong>דנפל על אפיה</strong> <small>[שנופל</small> על <small>פניו]</small> אחר התפילה, <strong>שמעיה דאמר</strong> <small>[</small>ו<small>שמע אותו שאומר]</small> בתפילתו: <strong>רחמנא ליצלן מכיסופא</strong> <small>[ה' יצילנו מן הבושה]</small> של <strong>שימי. קביל עליה שתיקותא, ותו לא אקשי ליה</strong> <small>[קיבל עליו שתיקה, ושוב לא הקשה לו]</small> שראה שהדבר גורם צער לרבו.
 <big>א</big> ומעירים בהקשר לענין הראשון, <strong>ואף ריש לקיש סבר</strong> ש<strong>מטר</strong> יורד <strong>בשביל יחיד,</strong> ש<strong>אמר ריש לקיש: מנין למטר</strong> שהוא יורד <strong>בשביל</strong> ה<strong>יחיד — דכתיב</strong> <small>[שנאמר]:</small> <strong>"שאלו מה' מטר בעת מלקוש ה' עשה חזיזים ומטר גשם יתן להם לאיש עשב בשדה"</strong> (זכריה י, א).
 <strong>יכול</strong> שיורד הגשם <strong>לכל — תלמוד לומר "לאיש". ותניא</strong> <small>[ושנויה</small> ברייתא<small>]:</small> <strong>אי</strong> <small>[אם]</small> <strong>לאיש, יכול לכל שדותיו — תלמוד לומר</strong> באותו פסוק: <strong>"שדה",</strong> שפעמים ראוי שירד רק בשדה אחד. <strong>אי</strong> <small>[אם]</small> <strong>שדה יכול לכל השדה — תלמוד לומר "עשב",</strong> שעשוי שיירד גשם עבור עשב אחד באותו שדה.
 <strong>כי הא</strong> <small>[כמו זה]</small> ש<strong>רב דניאל בר קטינא הוה ליה ההיא גינתא</strong> <small>[היתה לו גינה אחת],</small> <strong>כל יומא הוה אזיל סייר לה</strong> <small>[כל יום היה הולך ומסייר בה]</small> לבדוק מה היא צריכה. <strong>אמר: הא מישרא בעיא מיא, והא מישרא לא בעיא מיא</strong> <small>[ערוגה זאת צריכה מים, וערוגה זו אינה צריכה מים],</small> <strong>ואתא מיטרא וקמשקי כל היכא דמיבעי ליה מיא</strong> <small>[והיה הגשם בא ומשקה כל מקום שהיה צריך לו מים]</small> ולא במקום אחר.
 כיון שהוזכר אותו פסוק בזכריה שואלים: <strong>מאי</strong> <small>[מה</small> פירוש<small>]</small> הכתוב: <strong>"ה' עשה חזיזים"? אמר ר' יוסי בר' חנינא: מלמד שכל צדיק וצדיק הקדוש ברוך הוא עושה לו חזיז בפני עצמו,</strong> שבזמן מתן השכר מקבל כל צדיק את שכרו ואת עולמו לעצמו. ושואלים: <strong>מאי</strong> <small>[מה</small> פירוש<small>]</small> <strong>"חזיזים"? אמר רב יהודה: פורחות. אמר ר' יוחנן: סימן למטר — פורחות.</strong> ושואלים: <strong>מאי</strong> <small>[מה</small> פירוש<small>]</small> <strong>פורחות? אמר רב פפא: עיבא קלישא תותי עיבא סמיכתא</strong> <small>[עב קלוש מתחת לעב סמיך],</small> הוא הקרוי פורחות.
 סימן אחר לגשמים העתידים לבוא <strong>אמר רב יהודה: נהילא מקמי מיטרא</strong> <small>[טיפטוף</small> קל <small>לפני הגשם]</small> כשעדיין לא ירד גשם, משמעו: <strong>אתי מיטרא</strong> <small>[</small>ש<small>יבוא גשם]</small> עז לאחר מכן. ואם <strong>בתר מיטרא</strong> <small>[אחרי הגשם]</small> יש טיפטוף, מלמד הדבר ש<strong>פסיק מיטרא</strong> <small>[פסק הגשם]</small> וסימן לדבר: <strong>מקמי מיטרא אתי מיטרא</strong> <small>[</small>כש<small>לפני הגשם יבוא גשם]</small> <strong>וסימניך</strong> <small>[וסימנך]:</small> <strong>מהולתא</strong> <small>[נפה],</small> שקודם מתחיל לצאת מעט מעט, ואחר כך יוצאות כמויות גדילות והולכות, וכך אף בגשם. <strong>דבתר מיטרא פסיק מיטרא</strong> <small>[שלאחר הגשם פוסק הגשם]</small> <strong>וסימניך</strong> <small>[וסימנך]:</small> <strong>חריא דעיזי</strong> <small>[גללי עיזים],</small> שקודם מטילות גללים גסים יותר ואחר כך גללים דקים.
 אגב אותם עניינים מסופר: <strong>עולא איקלע</strong> <small>[הזדמן]</small> <strong>לבבל, חזא</strong> <small>[</small>ו<small>ראה]</small> שם <strong>פורחות, אמר להו</strong> <small>[להם]:</small> <strong>פנו מאני, דהשתא אתי מיטרא</strong> <small>[פנו את הכלים, שעכשיו יבוא הגשם].</small> <strong>לסוף</strong> <small>[לבסוף]</small> <strong>לא אתי מיטרא</strong> <small>[בא הגשם],</small> למרות הפורחות. <strong>אמר: כי היכי דמשקרי בבלאי הכי משקרי מיטרייהו</strong> <small>[כפי שמשקרים הבבליים, כך משקרים גשמיהם],</small> שהרי פורחות הם סימן לגשמים בארץ ישראל ואין סימן זה יפה בבבל.
 אגב סיפור זה מספרים עוד: <strong>עולא איקלע</strong> <small>[הזדמן]</small> <strong>לבבל</strong> במסעותיו, <strong>חזי מלא צנא דתמרי בזוזא</strong> <small>[ראה</small> שמוכרים <small>מלוא הטנא תמרים בזוז].</small> <strong>אמר: מלא צנא דדובשא בזוזא ובבלאי לא עסקי באורייתא</strong> <small>[מלוא הטנא דבש</small> תמרים <small>בזוז</small> אחד, <small>והבבליים אינם עוסקים בתורה]?</small> שאם המזונות המשובחים הללו זולים כל כך, יכולים אנשים לעסוק בתורה, שאינם צריכים לעמול קשה לפרנסתם. ואף הוא עצמו אכל תמרים הרבה. <strong>בליליא צערוהו</strong> <small>[בלילה ציערו אותו],</small> שהתמרים גרמו לו לשילשול, <strong>אמר: מלא צנא דסכינא בזוזא, ובבלאי עסקי באורייתא</strong> <small>[מלוא הטנא סכינים בזוז</small> מוכרים בבבל, <small>והבבליים</small> בכל זאת <small>עוסקים בתורה]!</small> וגדול כוחם שהם לומדים, שהרי אי אפשר לחיות על תמרים בלבד.
 <big>ב</big> ודברים כלליים בענין מוצא הגשמים. <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: כל העולם כולו ממימי אוקיינוס הוא שותה,</strong> שאין הגשמים אלא מימי אוקיינוס היורדים על הארץ, <strong>שנאמר: "ואד יעלה מן הארץ והשקה את כל פני האדמה"</strong> (בראשית ב, ו). <strong>אמר לו ר' יהושע: והלא מימי אוקיינוס מלוחין הן</strong> ומי הגשמים הם מים מתוקים! <strong>אמר לו: ממתקין</strong> המים <strong>בעבים,</strong> ומשם יורדים מים מתוקים.
 ואילו <strong>ר' יהושע אומר: כל העולם כולו ממים העליונים הוא שותה, שנאמר: "למטר השמים תשתה מים"</strong> (דברים יא, יא), ושואלים: <strong>אלא מה אני מקיים</strong> (מפרש) לשיטת ר' יהושע את הפסוק <strong>"ואד יעלה מן הארץ"? מלמד שהעננים מתגברים ועולים לרקיע, ופותחין פיהן כנוד, ומקבלין מי מטר</strong> מלמעלה, <strong>שנאמר: "</strong>כי יגרע נטפי מים <strong>יזקו מטר לאדו"</strong> (איוב לו, כז) (וזיקא הוא בארמית נאד) שהאד העולה מן הארץ הוא כנאד המכיל את המטר,
 <strong>ומנוקבות הן</strong> העננות <strong>ככברה</strong> המלאה חורים, <strong>ובאות ומחשרות</strong> (ומשליכות) <strong>מים על גבי קרקע, שנאמר: "חשרת מים עבי שחקים"</strong> (שמואל ב' כב, יב). <strong>ואין בין טיפה לטיפה אלא כמלא נימא</strong> (חוט) ואף על פי כן כל טיפה יוצאת לחוד, <strong>ללמדך שגדול יום הגשמים כיום שנבראו בו שמים וארץ,</strong> שפלא ירידת הגשם כבריאת העולם,
 <strong>שנאמר</strong> לגבי בריאת העולם: <strong>"עשה גדלות עד אין חקר"</strong> (איוב ט, י) <strong>וכתיב</strong> <small>[ונאמר]:</small> <strong>"</strong>עושה גדולות ואין חקר נפלאות עד אין מספר. <strong>הנתן מטר על פני ארץ"</strong> (איוב ה, ט-י) <strong>וכתיב להלן</strong> <small>[ונאמר הלאה]:</small> <strong>"הלוא ידעת אם לא שמעת אלהי עולם ה'</strong> בורא קצות הארץ לא ייעף ולא ייגע <strong>אין חקר לתבונתו"</strong> (ישעיהו מ, כח), <strong>וכתיב</strong> <small>[ונאמר]</small> בפרק המדבר בירידת גשמים: <strong>"מכין הרים בכחו</strong> נאזר בגבורה<strong>"</strong> (תהלים סה, ז), משמע שירידת הגשם אף היא דבר שהוא גדול עד אין חקר, כבריאת העולם.
 ומעירים: <strong>כמאן אזלא הא דכתיב</strong> <small>[כ</small>שיטת <small>מי הולך</small> דבר <small>זה שנאמר]</small> במקרא: <strong>"משקה הרים מעליותיו"</strong> (תהלים קד, יג), <strong>ואמר ר' יוחנן:</strong> הכוונה היא — <strong>מעליותיו של הקדוש ברוך הוא, כמאן</strong> <small>[כ</small>שיטת <small>מי] —</small> <strong>כ</strong>שיטת <strong>ר' יהושע</strong> שהגשמים באים מלמעלה.
 ושואלים: <strong>ור' אליעזר</strong> כיצד מסביר הוא לשיטתו פסוק זה? ומשיבים: הוא סבור, <strong>כיון דסלקי להתם</strong> <small>[שעולים לשם]</small> כלפי מעלה <small>—</small> <strong>"משקה מעליותיו" קרי להו</strong> <small>[קוראים להם].</small> <strong>דאי לא תימא הכי</strong> <small>[שאם לא תאמר כך]</small> הכתוב <strong>"אבק עפר מן השמים"</strong> (דברים כח, כד) <strong>היכי משכחת לה</strong> <small>[איך אתה מוצא אותה],</small> וכי בשמים אבק ועפר? <strong>אלא, כיון דמדלי להתם</strong> <small>[שעולה לשם]</small> האבק ויורד לארץ מלמעלה — <strong>"מן השמים" קרי ליה</strong> <small>[קורא אותו],</small> <strong>הכא נמי דסלקי להתם</strong> <small>[כאן גם כן,</small> כיון <small>שעולים לשם</small> העננים<small>]</small> לכך <strong>"מעליותיו" קרי ליה</strong> <small>[קורא אותם].</small>
 ושואלים: <strong>כמאן אזלא הא</strong> <small>[כ</small>שיטת <small>מי הולכת זו]</small> ש<strong>אמר ר' חנינא: "כנס כנד מי הים נתן באוצרות תהומות"</strong> (תהלים לג, ז), פירושו: <strong>מי גרם לאוצרות שיתמלאו בר — תהומות,</strong> שמהם באו המים, הרי זו <strong>כ</strong>שיטת <strong>ר' אליעזר.</strong> ושואלים: <strong>ור' יהושע,</strong> מה אומר הוא על כתוב זה? ומשיבים: הכתוב <strong>ההוא</strong>
## דף י.
 <strong>בברייתו של עולם</strong> הוא עוסק, שאז היה כל העולם מוצף במים והקדוש ברוך הוא כנסם למקום אחד שהוא התהומות.
 <strong>תנו רבנן</strong> <small>[שנו חכמים]:</small> <strong>ארץ ישראל נבראת תחילה וכל העולם כולו נברא לבסוף, שנאמר: "עד לא עשה ארץ וחוצות"</strong> (משלי ח, כו), תחילה ארץ ישראל ואחר כך חוצה לארץ ("חוצות"). <strong>ארץ ישראל משקה אותה הקדוש ברוך הוא בעצמו, וכל העולם כולו</strong> אינו משקה אלא <strong>על ידי שליח, שנאמר: "הנתן מטר על פני ארץ ושלח מים על פני חוצות"</strong> (איוב ה, י).
 <strong>ארץ ישראל שותה מי גשמים וכל העולם כולו מתמצית,</strong> כלומר, משאריות הגשמים הנשארים בעננים, <strong>שנאמר: "הנתן מטר על פני ארץ",</strong> ואחר כך "ושולח מים", כלומר, מה שנשאר מהם "על פני חוצות". <strong>ארץ ישראל שותה תחילה, וכל העולם כולו לבסוף, שנאמר: "הנתן מטר על פני ארץ ושלח מים על פני חוצות". משל</strong> לכל אלה <strong>לאדם שמגבל את הגבינה,</strong> כאשר היא מתגבשת בחלב החמוץ, <strong>נוטל</strong> הוא <strong>את האוכל ומניח את הפסולת.</strong>
 שנינו ש<strong>אמר מר</strong> <small>[החכם,</small> ר' אליעזר<small>]:</small> <strong>ממתקין הן</strong> מי האוקיינוס <strong>בעבים,</strong> ושואלים: <strong>מנליה</strong> <small>[מניין לו]</small> דבר זה? ומשיבים: ש<strong>אמר ר' יצחק בר יוסף אמר ר' יוחנן: כתיב</strong> <small>[נאמר]:</small> <strong>"חשכת מים עבי שחקים"</strong> (תהלים יח, יב), <strong>וכתיב</strong> <small>[ונאמר]</small> אותו פסוק עצמו בנוסח אחר: <strong>"חשרת מים עבי שחקים"</strong> (שמואל ב' כב, יב), ואם נצרף את שתי הנוסחות
 <strong>שקול</strong> <small>[קח]</small> את האות <strong>כף</strong> שבנוסח אחד <strong>ושדי</strong> <small>[והטל]</small> אותה, צרף אותה עם האות <strong>ריש</strong> שבפסוק השני <strong>וקרי ביה</strong> <small>[וקרא בו]</small> <strong>"חכשרת"</strong> כלומר: הכשרת מים היא בעבי שחקים.
 ושואלים: <strong>ור' יהושע, בהני קראי מאי דריש בהו</strong> <small>[בכתובים אלה מה דורש הוא בהם]?</small> <strong>סבר לה כי הא</strong> <small>[סובר הוא כמו זו]</small> שאמרו, <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר: אמרי במערבא</strong> <small>[אומרים בארץ ישראל]:</small> כאשר <strong>נהור ענני</strong> <small>[בהירים העננים]</small> <strong>— זעירין מוהי</strong> <small>[מעטים המים</small> שבהם<small>].</small> וכאשר <strong>חשוך ענני</strong> <small>[חשוכים העננים] —</small> <strong>סגיין מוהי</strong> <small>[מרובים מימיהם].</small> וכך הוא מפרש: כשיש "חשכת מים" בעננים — יש גם חשרת (זרם) מים בגשמים היוצאים מהם.
 ושואלים: <strong>כמאן אזלא הא</strong> <small>[כ</small>שיטת <small>מי הולכת זו]</small> <strong>דתניא</strong> <small>[ששנינו</small> בברייתא<small>]:</small> <strong>מים העליונים, במאמר הם תלוים.</strong> שאינם עומדים במקום מסויים אלא תלויים בחלל, במאמרו של הקדוש ברוך הוא, <strong>ופירותיהן</strong> של מים אלה הם <strong>מי גשמים, שנאמר: "</strong>משקה הרים מעליותיו <strong>מפרי מעשיך תשבע הארץ"</strong> (תהלים קד, יג)? <strong>כמאן —</strong> <small>[כ</small>שיטת <small>מי]</small> <strong>כ</strong>שיטת <strong>ר' יהושע. ור' אליעזר:</strong> מה הוא אומר על כך — הפסוק <strong>ההוא, במעשה ידיו של הקדוש ברוך הוא דכתיב</strong> <small>[שנאמר],</small> ואינו מתכוון למים של מעלה.
 באותו נושא של עיקר ותמצית <strong>אמר ר' יהושע בן לוי: כל העולם כולו מתמצית גן עדן הוא שותה, שנאמר: "ונהר יוצא מעדן</strong> להשקות את הגן<strong>"</strong> (בראשית ב, י). <strong>תנא</strong> <small>[שנה]</small> החכם: <strong>מתמצית בית כור שותה תרקב.</strong> כלומר, מן המים המתמצים ושותתים מן הכלי שבו השקו שטח גדול כבית כור (שלושים סאה), ניתן להשקות שטח קטן שהוא בית תרקב (חצי סאה) ומכאן אפשר להבין שגן עדן היא פי ששים מן העולם.
 כיוצא בו <strong>תנו רבנן</strong> <small>[שנו חכמים]:</small> <strong>ארץ מצרים הויא</strong> <small>[היא]</small> <strong>ארבע מאות פרסה על ארבע מאות פרסה, והוא אחד מששים בכוש, וכוש אחד מששים בעולם</strong> כולו, <strong>ועולם</strong> — <strong>אחד מששים בגן, וגן</strong> — <strong>אחד מששים לעדן, ועדן אחד מששים לגיהנם,</strong> נמצא ש<strong>כל העולם כולו ככיסוי קדרה לגיהנם</strong> שהרי העולם, ובכללו גן ועדן, הוא רק כאחד מששים לו. <strong>ויש אומרים: גיהנם אין לה שיעור</strong> כלל, <strong>ויש אומרים: עדן אין לה שיעור.</strong>
 <strong>אמר ר' אושעיא: מאי דכתיב</strong> <small>[מהו שנאמר]</small> על בבל: <strong>"שכנת על מים רבים רבת אוצרת"</strong> (ירמיהו נא, יג), <strong>מי גרם לבבל שיהו אוצרותיה מלאות בר — הוי אומר מפני ששוכנת על מים רבים</strong> של נהרות, ולכן אפשר להשקות את אדמתה בקלות. כיוצא בו <strong>אמר רב: עתירה</strong> <small>[עשירה]</small> <strong>בבל דחצדא בלא מיטרא</strong> <small>[ש</small>היא <small>קוצרת בלי מטר],</small> שהרי אפשר לגדל בה יבול בלא מי גשמים. <strong>אמר אביי: נקיטינן, טובעני ולא יובשני</strong> <small>[מוחזק בידינו</small> שבבל היא <small>טובענית ואיננה יבשה]</small> ולכן ראויה היא לגידול תבואה בכל עת.
 <big>א משנה</big> <strong>בשלשה במרחשון שואלין</strong> (מבקשים) <strong>את הגשמים</strong> בברכת השנים, שמבקשים "ותן טל ומטר". <strong>רבן גמליאל אומר: בשבעה בו</strong> מתחילים לבקש, שהם <strong>חמשה עשר יום אחר החג</strong> (סוכות). וקבעו הפסק זמן זה, בין חג הסוכות ליום התחלת שאילת הגשמים, <strong>כדי שיגיע אחרון שבישראל</strong> שעלה לרגל בחג הסוכות <strong>לנהר פרת,</strong> בלא שהגשם יפריע לו בחזרתו לביתו.
 <big>ב גמרא</big> <strong>אמר ר' אלעזר: הלכה כ</strong>שיטת <strong>רבן גמליאל,</strong> שיש להתחיל בשאלת גשמים בשבעה במרחשון. <strong>תניא</strong> <small>[שנויה</small> ברייתא<small>],</small> <strong>חנניה אומר: ובגולה</strong> אין מתחילים לשאול את הגשמים מוקדם כל כך, אלא <strong>עד ששים בתקופה,</strong> שמתחילים לשאול שישים יום לאחר תקופת תשרי (יום שויון היום והלילה בסתיו). <strong>אמר רב הונא בר חייא אמר שמואל: הלכה כ</strong>שיטת <strong>חנניה.</strong>
 ומקשים: <strong>איני</strong> <small>[וכי כן הוא]?!</small> <strong>והא בעו מיניה</strong> <small>[והרי שאלו ממנו]</small> <strong>משמואל: מאימת מדכרינן</strong> <small>[ממתי מזכירים אנו]</small> <strong>"ותן טל ומטר"? אמר להו</strong> <small>[להם]:</small> <strong>מכי מעיילי ציבי לבי טבות רישבא</strong> <small>[מ</small>אותו זמן שבו מתחילים <small>להכניס את העצים לבית טבות הצייד],</small> משמע שיש שיעור אחר! ודוחים: <strong>דילמא אידי ואידי חד שיעורא</strong> <small>[שמא זה וזה שיעור אחד]</small> <strong>הוא,</strong> ורק נתן סימן ליום התקופה.
 <strong>איבעיא להו</strong> <small>[נשאלה להם]</small> ללומדים שאלה זו: <strong>יום ששים</strong> עצמו האם דינו <strong>כלפני ששים, או כלאחר ששים? תא שמע</strong> <small>[בוא</small> ו<small>שמע]</small> שנחלקו בכך; <strong>רב אמר: יום ששים כלאחר ששים, ושמואל אמר: יום ששים כלפני ששים.</strong>
 <strong>אמר ר' נחמן בר יצחק: וסימנך</strong> כדי שתזכור את שיטות החולקים <strong>עלאי בעו מיא, תתאי לא בעו מיא</strong> <small>[העליונים צריכים מים, התחתונים אינם צריכים מים],</small> שהרי המים זורמים למטה, והגרים במקום נמוך מקבלים מים מלמעלה ואינם זקוקים להם כל כך. ואף כאן סימן הוא, כי שמואל שהיה בבלי, ובבל מקום נמוך היא ואינה זקוקה כל כך לגשמים, ולכן שמואל אכן מאחר את זמן השאלה. ואילו רב שלמד בארץ ישראל, הגבוהה וזקוקה לגשמים, אמר שצריך להקדים אותה. <strong>אמר רב פפא: הלכתא</strong> <small>[</small>ו<small>ההלכה</small> היא<small>]:</small> <strong>יום ששים כלאחר ששים,</strong> כשיטת רב, שמתחילים לשאול מיום שישים.
 <big>ג משנה</big> <strong>הגיע שבעה עשר במרחשון ולא ירדו</strong> עדיין <strong>גשמים</strong> — <strong>התחילו היחידים</strong> (אבל לא הציבור) <strong>מתענין שלש תעניות</strong> על הגשם. וכיצד דרכן של תעניות אלה? <strong>אוכלין ושותין משחשיכה,</strong> שהצום מתחיל רק בבוקר, ומותר לאכול בלילה, <strong>ומותרין</strong> גם ביום הצום עצמו <strong>במלאכה וברחיצה ובסיכה</strong> בשמן <strong>ובנעילת הסנדל ובתשמיש המטה. הגיע ראש חדש כסליו ולא ירדו</strong> עדיין <strong>גשמים — בית דין גוזרין שלש תעניות על הצבור</strong> כולו, אלא שאף הן תעניות קלות: <strong>אוכלין ושותין משחשיכה, ומותרין במלאכה וברחיצה ובסיכה ובנעילת הסנדל ובתשמיש המטה.</strong>
 <big>ד גמרא</big> שואלים: <strong>מאן</strong> <small>[מי</small> הם<small>]</small> <strong>"יחידים"</strong> אלה שנזכרו? <strong>אמר רב הונא: רבנן</strong> <small>[חכמים]</small> שהם הקרויים יחידים, שהם המיוחדים שבציבור. <strong>ואמר רב הונא: יחידים מתענין שלש תעניות.</strong> וסידרן של תעניות אלה הוא: ביום <strong>שני</strong> וביום <strong>חמישי</strong> וביום <strong>שני</strong> שבשבוע שאחר מכן.
 ושואלים: <strong>מאי קמשמע לן</strong> <small>[מה השמיע לנו]</small> רב הונא בדבריו? הלא <strong>תנינא</strong> <small>[שנינו</small> כבר<small>]:</small> <strong>אין גוזרין תענית על הצבור בתחילה בחמישי שלא להפקיע את השערים,</strong> כי ביום השישי של אחר התענית יבואו רבים לקנות הרבה בבת אחת, גם מפני התענית וגם לצורך השבת, ועלולים החנוונים לנצל את הדוחק כדי להעלות את המחירים. <strong>אלא שלש תעניות הראשונות</strong> קובעים אותן בימים <strong>שני וחמישי ושני.</strong> ואם כן מפורש הדבר, ואין צורך בדברי רב הונא!
 ומשיבים: <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלה]</small> אמורים דווקא ב<strong>צבור</strong> מפני חשש הפקעת המחירים, <strong>אבל יחידים — לא,</strong> ויכולים להתחיל תעניותיהם גם ביום חמישי, על כן <strong>קמשמע לן</strong> <small>[השמיע לנו]</small> שגם היחידים מתחילים בשני. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כשהתחילו היחידים להתענות,</strong> הרי הם <strong>מתענין שני וחמישי ושני. ומפסיקין</strong> את התענית, אם נזדמן שיום אחד מימי התענית חל <strong>בראשי חדשים</strong>
## דף י:
 <strong>ובימים טובים הכתובין במגילת תענית</strong> שגזרו חכמים לא להתענות בהם.
 <strong>תנו רבנן</strong> <small>[שנו חכמים]:</small> <strong>אל יאמר אדם תלמיד</strong> בלבד <strong>אני,</strong> ולכך <strong>איני ראוי להיות יחיד</strong> ואין עלי לצום, <strong>אלא: כל תלמידי חכמים יחידים</strong> הם לענין זה. ומגדירים: <strong>אי זהו יחיד ואיזהו תלמיד? יחיד</strong> הוא אדם שגדול בתורה <strong>כל שראוי למנותו פרנס על הצבור</strong> ומורה לרבים, ו<strong>תלמיד</strong> חכם הוא <strong>כל ששואלין אותו דבר הלכה בתלמודו ואומר, ואפילו</strong> שאינו יודע אלא <strong>במסכת דכלה,</strong> שהיא המסכת שלומדים באותה שנה בציבור — הרי הוא כבר נחשב לתלמיד חכם.
 <strong>תנו רבנן</strong> <small>[שנו חכמים]</small> בברייתא: <strong>לא כל הרוצה לעשות עצמו יחיד</strong> ולנהוג כמנהג יחיד <strong>עושה,</strong> ולא כל הרוצה לעשות עצמו <strong>תלמיד — עושה,</strong> אלו <strong>דברי ר' מאיר. ר' יוסי אומר: עושה, ו</strong>אף <strong>זכור</strong> הוא <strong>לטוב, לפי</strong> שהמנהגים שנוהגים בהם תלמידי חכמים לא <strong>שבח הוא לו אלא צער הוא לו</strong> ויכול אדם לקבל על עצמו חובות אלה, ואין חוששים שהוא נוהג בדבר שאינו ראוי לו.
 <strong>תניא אידך</strong> <small>[שנויה</small> ברייתא <small>אחרת]:</small> <strong>לא כל הרוצה לעשות עצמו יחיד — עושה,</strong> ולא כל מי שרוצה לעשות עצמו <strong>תלמיד</strong> — <strong>עושה,</strong> אלו <strong>דברי ר' שמעון בן אלעזר. רבן שמעון בן גמליאל אומר</strong> יש לחלק: <strong>במה דברים אמורים — בדבר של שבח,</strong> כגון להתנאות בבגד של תלמיד חכם, <strong>אבל בדבר של צער,</strong> שתלמידי חכמים מקפידים בו — <strong>עושה, וזכור לטוב. שאין שבח הוא לו אלא צער הוא לו.</strong>
 <big>א</big> <strong>תנו רבנן</strong> <small>[שנו חכמים]:</small> <strong>מי שהיה מתענה על הצרה ועברה</strong> אותה צרה, או שהיה מתענה <strong>על החולה</strong> כדי שיבריא <strong>ונתרפא</strong> החולה — <strong>הרי זה מתענה ומשלים</strong> את תעניתו, ואינו מבטל את תעניתו אף שכבר עברה הצרה. ועוד: <strong>ההולך ממקום שאין מתענין למקום שמתענין</strong> שיש בו צרה שהציבור מתענה עליה — <strong>הרי זה מתענה עמהן.</strong> וכן ההולך <strong>ממקום שמתענין למקום שאין מתענין — הרי זה מתענה ומשלים</strong> כמנהג מקומו שלו.
 <strong>שכח ואכל ושתה — אל יתראה בפני הצבור</strong> שהוא שבע <strong>ואל ינהיג עידונין בעצמו</strong> ואל יחשוב שאם כבר אכל — בטלה ממנו תענית ורשאי לנהוג כביום אחר, אלא יצמצם לפחות באכילתו, <strong>שנאמר: "ויאמר יעקב לבניו למה תתראו"</strong> (בראשית מב, א), ש<strong>אמר להם יעקב לבניו: אל תראו עצמכם כשאתם שבעין לא בפני עשו ולא בפני ישמעאל, כדי שלא יתקנאו בכם,</strong> שהרי הם זקוקים לאוכל וסובלים מן הרעב. ומכאן למדו שאין לאדם להראות עצמו שבע כאשר בני מקומו רעבים.
 אגב הזכרת כתוב זה בעצת יעקב לבניו, מזכירים עצה אחרת שניתנה להם, שאמר להם יוסף: <strong>"אל תרגזו בדרך"</strong> (בראשית מה, כד); <strong>אמר ר' אלעזר: אמר להם יוסף לאחיו: אל תתעסקו בדבר הלכה, שמא תרגזו עליכם הדרך</strong> שאם אתם נושאים ונותנים בהלכה שמא תבואו לידי קטטה על הלכה זו, ומוטב שלא תגיעו למחלוקת.
 ושואלים: <strong>איני</strong> <small>[וכי כן הוא]?</small> <strong>והאמר</strong> <small>[והרי אמר]</small> <strong>ר' אלעאי בר ברכיה: שני תלמידי חכמים שמהלכים בדרך ואין ביניהן דברי תורה — ראויין לישרף, שנאמר: "ויהי המה הלכים הולך ודבר והנה רכב אש וסוסי אש ויפרדו בין שניהם"</strong> (מלכים ב' ב, יא), <strong>טעמא דאיכא</strong> <small>[הטעם,</small> דווקא, <small>שיש]</small> <strong>דיבור</strong> תורה ביניהם, ולכן לא הזיקו סוסי האש לאלישע, <strong>הא ליכא</strong> <small>[הרי</small> אם <small>אין]</small> <strong>דיבור</strong> — <strong>ראויין</strong> היו <strong>לישרף</strong> על שהם הולכים ואינם עוסקים בתורה!
 ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זה] —</small> <strong>למיגרס</strong> <small>[לגרוס</small> לחזור<small>]</small> מותר, וראוי לעשות זאת בדרך, <strong>הא</strong> <small>[</small>ו<small>זה] —</small> <strong>לעיוני</strong> <small>[לעיין]</small> בהלכה, שמתוך העיון יכולים לבוא לחילוקי דעות.
 <strong>במתניתא תנא</strong> <small>[בברייתא שנה],</small> שכך אמר להם יוסף: <strong>אל תפסיעו פסיעה גסה</strong> (פסיעות גדולות ומהירות) <strong>והכניסו חמה לעיר,</strong> כלומר, היכנסו לעיר ללון בה בעוד החמה זורחת. ומסבירים: <strong>אל תפסיעו פסיעה גסה — ש</strong><strong>אמר מר</strong> <small>[החכם]:</small> <strong>פסיעה גסה נוטלת אחד מחמש מאות ממאור עיניו של אדם</strong> וכיון שהיא מזיקה לעינים מוטב שלא להתאמץ ולמהר.
 <strong>והכניסו חמה לעיר —</strong> הרי הוא <strong>כ</strong>פי שאמר <strong>רב יהודה אמר רב.</strong> ש<strong>אמר רב יהודה אמר רב: לעולם יצא אדם</strong> ממקום שהוא לן בו <strong>ב"כי טוב",</strong> כלומר, בזמן האור שנאמר בו "כי טוב" (בראשית א, ד) <strong>ו</strong>כן <strong>יכנס</strong> ללון <strong>ב"כי טוב", שנאמר: "הבקר אור והאנשים שלחו"</strong> (בראשית מד, ג), משמע שאין מן הראוי לצאת לדרך לפני אור הבוקר.
 וכיוצא בו <strong>אמר רב יהודה אמר ר' חייא: המהלך בדרך</strong> — <strong>אל יאכל יותר משני רעבון</strong> (ממה שאוכל אדם בשנים של רעב). ושואלים: <strong>מאי טעמא</strong> <small>[מה טעם]</small> הדבר? <strong>הכא תרגימו</strong> <small>[כאן,</small> בבבל, <small>הסבירו]:</small> <strong>משום מעיינא</strong> <small>[בני המעיים],</small> שטלטול הדרך יכול להזיק למעיים המלאים, ומוטב לאכול פחות ככל האפשר. <strong>במערבא אמרי</strong> <small>[בארץ ישראל אמרו]</small> והסבירו: <strong>משום מזוני</strong> <small>[מזונות],</small> שמא יכלו המזונות באמצע הדרך ולא יהיה לו מזון לאחר כך, ולכן כדאי לאכול רק מעט שבמעט. ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]</small> אם כך או כך הוא הטעם? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]:</small>
## דף יא.
 <strong>דיתיב בארבא</strong> <small>[שיושב בספינה],</small> שמשום חסרון מזונות יש לו לחשוש, אבל לא משום טלטול הדרך. <strong>אי נמי</strong> <small>[או גם כן]</small> יש לומר הבדל באופן <strong>דקאזיל מאוונא לאוונא</strong> <small>[שהוא הולך מתחנה לתחנה]</small> שטילטול הדרך יש שם, אבל אין חשש למזונות, שהרי בתחנות הדרכים יש מזונות.
 מסופר, כי בכל זאת <strong>רב פפא כל פרסה ופרסה</strong> כשהיה הולך <strong>אכיל חדא ריפתא</strong> <small>[</small>היה <small>אוכל לחם</small> אחד<small>]</small> <strong>קסבר</strong> <small>[סבור]</small> היה, שהטעם הוא <strong>משום מעיינא</strong> <small>[בני המעיים],</small> והוא לא חשש לכך, כיון שהיה בריא בגופו, ולא חשש לטלטול הדרך.
 <big>א</big> <strong>אמר רב יהודה אמר רב: כל המרעיב עצמו בשני</strong> (בשנות) <strong>רעבון,</strong> אף שלו עצמו יש אוכל — <strong>ניצל ממיתה משונה, שנאמר: "ברעב פדך ממות"</strong> (איוב ה, כ). ולומדים זאת מדקדוק הלשון, שהרי לשון <strong>"מרעב" מיבעי ליה</strong> <small>[צריך היה לו</small> לומר<small>]</small> לפי משמעו הפשוט של הכתוב, <strong>אלא הכי קאמר</strong> <small>[כך אמר]</small> הכתוב: <strong>בשכר שמרעיב עצמו בשני רעבון ניצול ממיתה משונה.</strong>
 ובאותו ענין <strong>אמר ריש לקיש: אסור לאדם לשמש מטתו בשני רעבון</strong> שיש לו לאדם לצער את עצמו בשנים קשות אלה, ורמז לדבר — <strong>שנאמר: "וליוסף ילד שני בנים בטרם תבוא שנת הרעב"</strong> (בראשית מא, נ). <strong>תנא</strong> <small>[שנה</small> החכם<small>]:</small> אף על פי כן <strong>חסוכי</strong> (חסרי) <strong>בנים משמשין מטותיהן בשני רעבון,</strong> שכיון שאין להם בנים, צריכים הם להשתדל לקיים מצות פריה ורביה.
 באותו ענין <strong>תנו רבנן</strong> <small>[שנו חכמים]:</small> <strong>בזמן שישראל שרויין בצער ופירש אחד מהן</strong> ואינו משתתף בצער הרבים, <strong>באין שני מלאכי השרת שמלוין לו לאדם</strong> בכל דרכיו <strong>ומניחין לו ידיהן על ראשו</strong> כמו שסומכים ומתוודים על קרבן, <strong>ואומרים: פלוני זה שפירש מן הצבור — אל יראה בנחמת צבור.</strong>
 <strong>תניא אידך</strong> <small>[שנויה</small> ברייתא <small>אחרת]</small> באותו נושא: <strong>בזמן שהצבור שרוי בצער, אל יאמר אדם: אלך לביתי, ואוכל ואשתה, ושלום עליך נפשי. ואם עושה כן — עליו הכתוב אומר: "והנה ששון ושמחה הרג בקר ושחט צאן אכל בשר ושתות יין אכול ושתו כי מחר נמות"</strong> (ישעיהו כב, יג), ו<strong>מה כתיב בתריה</strong> <small>[נאמר אחריו],</small> אחרי פסוק זה המדבר באנשים השמחים בזמן שיש צער לציבור — <strong>"ונגלה באזני ה' צבאות אם יכפר העון הזה לכם עד תמתון"</strong> (ישעיהו כב, יד).
 ומעירים: <strong>עד כאן מידת בינונים,</strong> שהציבור מצטער והם אינם משתפים עצמם בצער. <strong>אבל במדת רשעים מה כתיב</strong> <small>[נאמר]</small> — גרוע מזה: <strong>"אתיו אקחה יין ונסבאה שכר והיה כזה יום מחר"</strong> (ישעיהו נו, יב), כלומר: הם מקוים לעוד ימים כאלה שיבואו, משום שהם נהנים מצרתם של אחרים, ו<strong>מה כתיב בתריה</strong> <small>[נאמר אחריו]:</small> <strong>"הצדיק אבד ואין איש שם על לב... כי מפני הרעה נאסף הצדיק"</strong> (ישעיהו נז, א), שהצדיקים מתים כדי שלא יראו ברעה אשר תבוא על רשעים אלה.
 <strong>אלא, יצער אדם</strong> עצמו <strong>עם הצבור, שכן מצינו במשה רבינו שציער עצמו עם הצבור, שנאמר</strong> בזמן מלחמת עמלק: <strong>"וידי משה כבדים ויקחו אבן וישימו תחתיו וישב עליה"</strong> (שמות יז, יב), <strong>וכי לא היה לו למשה כר אחד או כסת אחת לישב עליה</strong> שישב על אבן דווקא? <strong>אלא כך אמר משה: הואיל וישראל שרויין בצער</strong> של מלחמה — <strong>אף אני אהיה עמהם בצער</strong> ככל שאני יכול, אף על פי שאינני נלחם. <strong>וכל המצער עצמו עם הצבור — זוכה ורואה בנחמת צבור.</strong>
 ומוסיפים: <strong>ושמא יאמר אדם: מי מעיד בי</strong> ביום הדין? שהרי הוא עושה מה שעושה בחשאי! — <strong>אבני ביתו של אדם וקורות ביתו של אדם</strong> הם <strong>מעידים בו, שנאמר: "כי אבן מקיר תזעק וכפיס מעץ יעננה"</strong> (חבקוק ב, יא). <strong>דבי</strong> <small>[</small>בני <small>בית</small> מדרשו<small>]</small> של <strong>ר' שילא אמרי</strong> <small>[היו אומרים]:</small> <strong>שני מלאכי השרת המלוין לו לאדם, הן</strong> ה<strong>מעידין עליו, שנאמר: "כי מלאכיו יצוה לך</strong> לשמרך בכל דרכיך<strong>"</strong> (תהלים צא, יא).
 <strong>ר' חידקא אומר: נשמתו של אדם</strong> עצמו <strong>היא מעידה עליו, שנאמר: "משכבת חיקך שמר פתחי פיך"</strong> (מיכה ז, ה). <strong>ויש אומרים: אבריו של אדם מעידים בו, שנאמר: "אתם עדי נאם ה'"</strong> (ישעיהו מג, י).
 ובענין הדין נאמר: <strong>"אל אמונה ואין עול</strong> צדיק וישר הוא<strong>"</strong> (דברים לב, ד), ומסבירים את דברי הכתוב: <strong>"אל אמונה"</strong> כוונתו: <strong>כשם שנפרעין מן הרשעים לעולם הבא אפילו על עבירה קלה שעושין — כך נפרעין מן הצדיקים בעולם הזה על עבירה קלה שעושין,</strong> שהצדיקים סובלים בעולם הזה כעונש לעבירות המעטות שעשו כדי למרק ולתקן אותם לעולם הבא.
 <strong>"ואין עול" — כשם שמשלמין שכר לצדיקים לעולם הבא אפילו על מצוה קלה שעושין — כך משלמין שכר לרשעים בעולם הזה אפילו על מצוה קלה שעושין,</strong> כדי לתת להם את הטוב המגיע להם בשל אותם מעט מצוות שעשו כבר בעולם הזה, כדי שלא יהיה להם חלק כלשהו בעולם הבא.
 ומה שנאמר <strong>"צדיק וישר הוא" אמרו: בשעת פטירתו של אדם לבית עולמו כל מעשיו נפטרין לפניו</strong> ונראים לו שוב, <strong>ואומרים לו: כך וכך עשית במקום פלוני ביום פלוני, והוא אומר: הן</strong> <small>[כן]</small> כך היה, <strong>ואומרים לו: חתום! וחותם. שנאמר: "ביד כל אדם יחתום"</strong> (איוב לז, ז). <strong>ולא עוד אלא שמצדיק עליו את הדין,</strong> לאחר שמראים לו את כל מעשיו, <strong>ואומר להם: יפה דנתוני, לקיים מה שנאמר "למען תצדק בדברך</strong> תזכה בשפטך<strong>"</strong> (תהלים נא, ו).
 <big>ב</big> ומכאן שבים אנו לעיקרה של המסכת, לענין תענית. <strong>אמר שמואל: כל היושב בתענית נקרא חוטא.</strong> שאין ראוי לאדם לצער את עצמו יתר מן הדין. ומעירים: <strong>סבר כי האי תנא</strong> <small>[סבור הוא כ</small>שיטתו של <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אלעזר הקפר ברבי</strong> (כלומר, ר' אלעזר גדול הדור) <strong>אומר: מה תלמוד לומר: "וכפר עליו מאשר חטא על הנפש"</strong> (במדבר ו, יא) שנאמר בנזיר, <strong>וכי באיזה נפש חטא זה? אלא שציער עצמו מן היין</strong> על ידי נזירותו.
 <strong>והלא דברים קל וחומר: ומה זה שלא ציער עצמו אלא מן היין נקרא חוטא</strong> וצריך כפרה, <strong>המצער עצמו מכל דבר ודבר — על אחת כמה וכמה.</strong>
 ואילו <strong>ר' אלעזר אומר:</strong> היושב בתענית <strong>נקרא קדוש, שנאמר</strong> בנזיר: <strong>"קדש יהיה גדל פרע שער ראשו"</strong> (במדבר ו, ה), וצריך ללמוד קל וחומר: <strong>ומה זה</strong> הנזיר <strong>שלא ציער עצמו אלא מדבר אחד</strong> מן היין בלבד שהרי כל שאר הדברים מותרים לו, מכל מקום <strong>נקרא קדוש, המצער עצמו מכל דבר</strong> ודבר — <strong>על אחת כמה וכמה</strong> שנקרא קדוש.
 ושואלים: ו<strong>ל</strong>דעת <strong>שמואל הא איקרי</strong> <small>[הרי</small> הנזיר <small>נקרא]</small> <strong>קדוש,</strong> ומדוע אומר הוא שנקרא חוטא? ומשיבים: הכתוב <strong>ההוא</strong> המציין את ענין הקדושה, על ענין <strong>גידול</strong> ה<strong>פרע קאי</strong> <small>[הוא עומד,</small> מדבר<small>]</small> ששיער הנזיר יש בו קדושה, אבל בנזיר עצמו לא נאמרה כל קדושה. ושואלים: <strong>ולר' אלעזר, הא</strong> <small>[הרי]</small> <strong>נקרא חוטא!</strong> ומשיבים: הכתוב <strong>ההוא</strong> נאמר דווקא בנזיר <strong>דסאיב נפשיה</strong> <small>[שטימא</small> את <small>עצמו],</small> שכיון שנזיר אסור לו להיטמא למתים והוא עשה כן — צריך להביא קרבן לכפר על חטא שחטא על הנפש — שנטמאה בנפש מת.
 ושואלים: <strong>ומי</strong> <small>[והאם]</small> <strong>אמר ר' אלעזר הכי</strong> <small>[כך]</small> שיפה לו לאדם שיתענה? <strong>והאמר</strong> <small>[והרי אמר]</small> <strong>ר' אלעזר: לעולם ימוד</strong> (יחשוב, יעריך) <strong>אדם</strong> את <strong>עצמו</strong>
## דף יא:
 <strong>כאילו קדוש שרוי בתוך מעיו,</strong> ואסור לו לצער את הקדוש הזה, <strong>שנאמר: "בקרבך קדוש ולא אבוא בעיר"</strong> (הושע יא, ט), משמע שאסור לו לאדם להתענות! ומשיבים: <strong>לא קשיא</strong> <small>[אין</small> זה <small>קשה];</small> <strong>הא</strong> <small>[זה] —</small> <strong>דמצי לצעורי נפשיה</strong> <small>[ש</small>הוא <small>יכול לצער</small> את <small>עצמו]</small> בלא להינזק, הרי כאשר הוא צם ומתענה נקרא קדוש. <strong>הא</strong> <small>[זה]</small> — <strong>דלא מצי לצעורי נפשיה</strong> <small>[זה שאיננו יכול לצער את נפשו]</small> ובכל זאת מתענה ומזיק לעצמו, הוא שר' אלעזר דיבר בגנותו.
 <strong>ריש לקיש אמר:</strong> מי שמתענה <strong>נקרא חסיד, שנאמר: "גמל נפשו איש חסד ועכר שארו</strong> אכזרי<strong>"</strong> (משלי יא, יז), שכל מי שגומל עצמו ממזון, נקרא חסיד ("איש חסד"). כיוצא בו <strong>אמר רב ששת: האי בר בי רב דיתיב בתעניתא</strong> <small>[בן בית הרב,</small> תלמיד חכם, <small>שיושב בתענית] —</small> <strong>ליכול כלבא לשירותיה</strong> <small>[שיאכל הכלב את מנתו],</small> כלומר, תלמיד חכם המתענה לא הועיל כלום, והרי זה כמי שלא היה לו אוכל מפני שהכלב אכל את מנתו.
 <strong>אמר ר' ירמיה בר אבא: אין תענית צבור בבבל</strong> לכל הדינים הנוהגים בתענית ציבור <strong>אלא תשעה באב בלבד,</strong> וממילא נבין שכל שאר התעניות אפילו הקבועות לציבור יש לנהוג בהן כבתענית יחיד, הן לגבי דיני התענית, והן לגבי החובה להתענות בה. <strong>ואמר ר' ירמיה בר אבא אמר ריש לקיש: אין תלמיד חכם רשאי לישב בתענית, מפני ש</strong>על ידי התענית <strong>ממעט במלאכת שמים,</strong> שהרי מלאכתו היא בתורה ובמצוות, ואם מחליש כוחו — ממעט באלה.
 <big>א</big> שנינו במשנה שבתעניות הראשונות <strong>אוכלין ושותין משחשיכה</strong> ואין התענית מתחילה אלא בבוקר. <strong>אמר ר' זעירא אמר רב הונא: יחיד שקיבל עליו תענית, אפילו אכל ושתה כל הלילה</strong> כולו — <strong>למחר</strong> בבוקר <strong>הוא מתפלל תפלת תענית</strong> בשמונה עשרה, שמוסיף לומר "עננו ביום צום תעניתנו". ואם אחר שהתענה <strong>לן בתעניתו</strong> ולא אכל כל הלילה — <strong>אינו מתפלל</strong> תפילה <strong>של תענית</strong> בבוקר המחרת.
 <strong>אמר רב יוסף: מאי קסבר</strong> <small>[מה</small> בעצם <small>סבר]</small> <strong>רב הונא</strong> כשאמר את דבריו אלה? האם <strong>סבירא ליה</strong> <small>[סבור הוא]</small> ש<strong>אין מתענין לשעות,</strong> ושתענית שאינה עד סוף היום איננה נחשבת כתענית ולכן שעות הלילה אין נחשבות כלל לתענית, <strong>או דלמא</strong> <small>[שמא]</small> סבור הוא ש<strong>מתענין לשעות,</strong> אבל <strong>המתענה לשעות אינו מתפלל תפלת תענית?</strong>
 <strong>אמר ליה</strong> <small>[לו]</small> <strong>אביי: לעולם</strong> תאמר כי <strong>קסבר</strong> <small>[</small>ש<small>סבור]</small> <strong>רב הונא מתענין לשעות, והמתענה לשעות</strong> גם <strong>מתפלל תפלת תענית, ושאני הכא דאיכא</strong> <small>[ושונה כאן שיש]</small> אף <strong>שעות דליליא</strong> <small>[של הלילה]</small> ש<strong>לא קביל עליה מעיקרא</strong> <small>[קיבל על עצמו מתחילה],</small> שכן תענית יחיד צריך אדם לקבל על עצמו לפני כן, ואם לן בתעניתו בלא לקבלה עליו מראש נמצא שלא חלה עליו חובת התענית ולכן אינו מוסיף למחרת בתפילתו לומר "עננו".
 אגב הלכה זו מסופר: <strong>מר עוקבא איקלע</strong> <small>[הזדמן]</small> <strong>ל</strong>עיר <strong>גינזק, בעו מיניה</strong> <small>[שאלו אותו]</small> בין השאר שלוש שאלות שלא ידע להשיב עליהן תשובה: <strong>מתענין לשעות או אין מתענין לשעות? לא הוה בידיה</strong> <small>[היתה בידו]</small> תשובה. <strong>קנקנין</strong> של חרס <strong>של גוים</strong> שהשתמשו בהם גוים כבית קיבול ליין, האם <strong>אסורין</strong> הקנקנים לעולם <strong>או מותרין? לא הוה בידיה</strong> <small>[היתה בידו]</small> תשובה. <strong>במה,</strong> באילו בגדים, <strong>שימש משה כל שבעת ימי המלואים</strong> כאשר שימש ככהן וקידש את אהרן ובניו לכהונה? <strong>לא הוה בידיה</strong> <small>[היתה בידו]</small> תשובה.
 <strong>אזל ושאיל בי מדרשא</strong> <small>[הלך ושאל בבית המדרש],</small> <strong>אמרו ליה</strong> <small>[לו]:</small> <strong>הלכתא</strong> <small>[ההלכה</small> היא<small>]</small> <strong>מתענין לשעות, ומתפללין תפלת תענית. והלכתא</strong> <small>[וההלכה]:</small> <strong>קנקנין של גוים לאחר שנים עשר חדש</strong> שלא השתמשו בהם לכל שימוש — <strong>מותרין.</strong> ו<strong>במה שימש משה כל שבעת ימי המלואים — בחלוק לבן,</strong> כלומר, לא בבגדיו ולא בבגדי כהונה רגילים אלא בחלוק לבן מיוחד. <strong>רב כהנא מתני</strong> <small>[היה שונה]:</small> <strong>בחלוק לבן שאין לו אימרא</strong> שאין קיפול בשפתו למטה,
 <strong>אמר רב חסדא:</strong>
## דף יב.
 <strong>הא דאמרת</strong> <small>[זה שאמרת]</small> כי <strong>מתענין לשעות — והוא שלא טעם כלום עד הערב,</strong> כלומר, שקיבל על עצמו תענית לחצי יום, והשלים את תעניתו עד הערב. <strong>אמר ליה</strong> <small>[לו]</small> <strong>אביי: הא תענית מעלייתא</strong> <small>[הרי תענית מעולה]</small> <strong>היא,</strong> שהרי התענה יום שלם! <strong>לא צריכא</strong> <small>[נצרכה]</small> להיאמר אלא במקרה <strong>דאימלך אימלוכי</strong> <small>[שנמלך</small> בדעתו<small>],</small> כלומר, שמתחילה לא התכוון להתענות, אבל כיון שמסיבות שונות לא אכל כמה שעות החליט שיהא כבר בתענית כל אותו יום.
 <strong>ואמר רב חסדא: כל תענית שלא שקעה עליו חמה — לא שמיה</strong> <small>[אין שמה]</small> <strong>תענית,</strong> שאם אכל באמצע היום — אין זו תענית כלל. <strong>מיתיבי</strong> <small>[מקשים</small> על כך<small>]:</small> <strong>אנשי משמר</strong> הכהנים והלויים הצריכים לעבוד במקדש באותו שבוע, <strong>מתענין</strong> בתענית ציבור (כמו אנשי המעמד הישראלים הקשורים למשמר כהנים זה), אבל <strong>לא משלימין</strong> את תעניתם עם הציבור. ומכאן שאף תענית שעות קרויה תענית! ומשיבים: <strong>התם לצעורי נפשיה בעלמא</strong> <small>[שם לצער</small> את <small>עצמו בלבד]</small> <strong>הוא</strong> ואין הדבר נחשב כתענית, אלא קיבלו על עצמם צער מסויים, שהם משתתפים בצום עם כלל הציבור.
 ומביאים ראייה אחרת, <strong>תא שמע</strong> <small>[בוא</small> ו<small>שמע]</small> ראיה ממה ש<strong>אמר ר' אליעזר בר' צדוק: אני מבני בניו של סנאה בן בנימין</strong> (משבט בנימין), <strong>ופעם אחת חל תשעה באב להיות בשבת, ודחינוהו</strong> את יום הצום <strong>לאחר השבת,</strong> שהשבת דוחה את צום תשעה באב, <strong>והתענינו בו ולא השלמנוהו, מפני שיום טוב שלנו הוא.</strong> שכן עשרה באב הוא יום טוב של משפחה זו, כאשר יבואר בפרק שלישי (להלן תענית כו,א), ולא צמו ביום חגם. הרי שגם תענית לשעות נחשבת כתענית! ודוחים: <strong>התם נמי</strong> <small>[שם גם כן]</small> <strong>לצעורי נפשיה בעלמא</strong> <small>[לצער עצמו בלבד]</small> <strong>הוא,</strong> ובאמת אין זו נחשבת תענית.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממנהגו של ר' יוחנן, ש<strong>אמר ר' יוחנן</strong> לפעמים: <strong>אהא בתענית עד שאבוא לביתי.</strong> משמע שאדם יכול לקבל על עצמו תענית אף לשעות אחדות בלבד! ודוחים: <strong>התם לשמוטיה נפשיה מבי נשיאה</strong> <small>[שם להשמיט עצמו מבית הנשיא]</small> <strong>הוא דעבד</strong> <small>[שעשה],</small> שפעמים לא היה רוצה לאכול שם, וכדי להימנע מלאכול בלא להעליב את מזמיניו היה אומר שקיבל על עצמו תענית, ואחר כך היה אוכל בביתו, ולא היתה זאת תענית באמת. ואם כן לא מצאנו הוכחה לתענית למקצת היום בלבד.
 <big>א</big> <strong>אמר שמואל: כל תענית שלא קיבל עליו מבעוד יום — לאו שמיה</strong> <small>[אין שמה,</small> אינה נחשבת<small>]</small> <strong>תענית.</strong> ושואלים: <strong>ואי יתיב מאי</strong> <small>[ואם</small> בכל זאת <small>ישב</small> בתענית באותו יום, <small>מה]</small> נחשב הדבר? <strong>אמר רבה בר שילא: דמי למפוחא דמליא זיקא</strong> <small>[דומה</small> הוא <small>למפוח שמלא רוח],</small> כלומר, אין הדבר נחשב לו, ואינו אלא כנאד מלא רוח בלא דבר מאכל בתוכו.
 ושואלים: <strong>אימת מקביל ליה</strong> <small>[מתי</small> הזמן שהוא <small>מקבל אותה]</small> את התענית על עצמו? <strong>רב אמר: ב</strong>זמן ה<strong>מנחה,</strong> מחצות היום והלאה, יכול לקבל תענית על עצמו. <strong>ושמואל אמר: בתפלת המנחה,</strong> שבסיום תפילתו אומר שמקבל על עצמו לצום למחרת. <strong>אמר רב יוסף: כוותיה</strong> <small>[כשיטתו]</small> של <strong>שמואל מסתברא</strong> <small>[מסתבר]</small> לומר, <strong>דכתיב</strong> <small>[שנאמר]</small> <strong>במגילת תענית</strong> לאחר שנמנו בה כל הימים הטובים שקבעו חכמים לזכר מאורעות שונים: <strong>להן, כל איניש דייתי עלוהי מקדמת דנא ייסר</strong> <small>[לכן, כל אדם שיבוא עליו</small> חיוב תענית <small>מקודם לכן —</small> <small>יהא קשור]</small> במה שכתוב במגילת תענית.
 <strong>מאי לאו</strong> <small>[האם לא</small> הכוונה<small>]</small> <strong>ייסר עצמו בצלו</strong> <small>[יקשור את עצמו</small> בהתחייבות <small>ב</small>זמן <small>התפילה]</small> ואם לא עשה זאת בתפילה — אינו חל! ודוחים: <strong>לא,</strong> הכוונה היא <strong>יאסר עצמו,</strong> לשנות ממה שכתוב במגילה,
 ומעירים: <strong>פליגי בהא</strong> <small>[חלוקים בזה]</small> <strong>ר' חייא ור' שמעון ברבי; חד</strong> <small>[אחד</small> מהם<small>]</small> <strong>אמר:</strong> שהגירסה היא <strong>ייסר, וחד</strong> <small>[ואחד</small> מהם<small>]</small> <strong>אמר: יאסר. מאן דאמר</strong> <small>[מי שאומר]</small> <strong>ייסר — כדאמרינן</strong> <small>[כמו שאמרנו].</small> אבל <strong>למאן דאמר</strong> <small>[ל</small>דעת <small>מי שאומר]</small> <strong>יאסר מאי</strong> <small>[מה</small> פירושו<small>]</small> של דבר?
 ומסבירים: <strong>דתניא</strong> <small>[ש</small>כן <small>שנינו</small> בברייתא<small>]</small> <strong>במגילת תענית: כל איניש דייתי עלוהי מקדמת דנא יאסר</strong> <small>[כל אדם שיבוא עליו מלפני כן שיהא אסור]</small> ומבואר שם: <strong>כיצד? יחיד שקיבל עליו</strong> לצום <strong>שני וחמישי ושני של כל השנה כולה, ואירעו בם ימים טובים הכתובין במגילת תענית, אם נדרו קודם לגזרתנו</strong> (גזירת חכמים שקבעו ימים טובים אלה) — <strong>יבטיל נדרו את גזרתנו</strong> ויצום, <strong>ואם גזרתנו קודמת לנדרו — תבטל גזרתנו את נדרו</strong> ובאותו יום לא יצום.
 <big>ב</big> <strong>תנו רבנן</strong> <small>[שנו חכמים]:</small> <strong>עד מתי אוכל ושותה</strong> בתעניות הקלות — <strong>עד שיעלה עמוד השחר,</strong> אלו <strong>דברי רבי.</strong> ואילו <strong>ר' אליעזר בר שמעון אומר: עד קרות הגבר</strong> (קריאת התרנגול), שהוא לפני עלות עמוד השחר. <strong>אמר אביי: לא שנו</strong> שרשאי לאכול בלילה <strong>אלא שלא גמר סעודתו</strong> מהערב, שכיון שלא גמר יכול הוא להמשיך ולסעוד עד הבוקר, <strong>אבל גמר סעודתו — אינו אוכל.</strong>
 <strong>איתיביה</strong> <small>[הקשה לו]</small> <strong>רבא</strong> מברייתא: <strong>גמר</strong> סעודתו <strong>ועמד</strong> — <strong>הרי זה אוכל,</strong> הרי שרשאי לאכול גם לאחר הסעודה! ומשיבים: <strong>התם</strong> <small>[שם]</small> מדובר <strong>כשלא סילק</strong> את השלחן או את כלי האוכל עדיין, והרי זה כאילו לא גמר סעודתו. <strong>איכא דאמרי</strong> <small>[יש שאומרים]</small> בלשון אחרת, <strong>אמר רבא: לא שנו אלא כשלא ישן</strong> לאחר האוכל, <strong>אבל ישן — אינו אוכל</strong> עוד בלילה. <strong>איתיביה</strong> <small>[הקשה לו]</small> <strong>אביי,</strong> הרי שנינו באותו ענין: <strong>ישן ועמד</strong> משנתו בלילה — <strong>הרי זה אוכל!</strong> ודוחים: <strong>התם</strong> <small>[שם]</small> מדובר <strong>במתנמנם</strong> ולא בישן ממש.
 ושואלים: <strong>היכי דמי</strong> <small>[כיצד הוא בדיוק]</small> <strong>מתנמנם? אמר רב אשי:</strong>
## דף יב:
 <strong>נים</strong> <small>[ישן]</small> <strong>ולא נים</strong> <small>[ישן],</small> <strong>תיר</strong> <small>[ער]</small> <strong>ולא תיר</strong> <small>[ער],</small> <strong>דקרו ליה ועני ולא ידע אהדורי סברא</strong> <small>[שקוראים אותו</small> בשמו <small>ועונה</small> אבל <small>אינו יודע לענות דבר בטעם]</small> <strong>וכי מדכרי ליה מדכר</strong> <small>[וכאשר מזכירים לו</small> דבר שאירע באותה שעה <small>נזכר] —</small> הוא הקרוי מתנמנם.
 <big>א</big> <strong>אמר רב כהנא אמר רב: יחיד שקיבל עליו תענית — אסור בנעילת הסנדל</strong> באותו יום, <strong>חיישינן</strong> <small>[חוששים אנו]</small> <strong>שמא תענית צבור קיבל עליו,</strong> ובתענית ציבור אסור בנעילת הסנדל. ושואלים: <strong>היכי ליעבד</strong> <small>[כיצד יעשה]</small> שלא לבוא לחשש זה? <strong>אמר רבה בר רב שילא: לימא הכי</strong> <small>[שיאמר כך],</small> במפורש: <strong>למחר אהא לפניך בתענית יחיד.</strong>
 מסופר: <strong>אמרו ליה רבנן</strong> <small>[לו חכמים]</small> <strong>לרב ששת,</strong> שהיה עיוור: <strong>הא קא חזינן רבנן דמסיימי מסנייהו ואתו לבי תעניתא</strong> <small>[והרי אנו רואים חכמים שנועלים</small> את <small>נעליהם והולכים לבית התענית]</small> בתענית ציבור, משמע שאין צורך לחשוש לכך! <strong>איקפד</strong> <small>[הקפיד]</small> על אלה <strong>ואמר להו</strong> <small>[להם]:</small> <strong>דלמא מיכל נמי אכול</strong> <small>[שמא גם כן אכלו],</small> שהרי רואים שהם מזלזלים בתענית.
 מסופר: <strong>אביי ורבא מעיילי כי מסיימי אפנתא</strong> <small>[היו נכנסים</small> בסנדלים <small>שהיו לובשים על עור הנעל],</small> כלומר, הפוכות מלמעלה למטה. <strong>מרימר ומר זוטרא מחלפי דימינא לשמאלא, ודשמאלא לימינא</strong> <small>[היו מחליפים</small> נעל <small>ימין לשמאל ושל שמאל לימין]</small> ואילו <strong>רבנן דבי</strong> <small>[חכמים שבבית</small> מדרשו<small>]</small> של <strong>רב אשי נפקי כי אורחייהו</strong> <small>[היו יוצאים כדרכם]</small> בנעלים, <strong>סברי כי הא</strong> <small>[סבורים היו כמו זו]</small> ש<strong>אמר שמואל: אין תענית צבור בבבל אלא תשעה באב בלבד</strong> ובבבל על כל פנים אין לחשוש שמא קיבל עליו תענית ציבור.
 <big>ב</big> ועוד לענין תענית, <strong>אמר רב יהודה אמר רב: לוה אדם תעניתו ופורע,</strong> שאם אירעה סיבה שאיננו יכול להתענות ביום שקיבל עליו, הריהו מבטל את התענית באותו יום ("לווה"), ומקבל על עצמו להתענות ביום אחר ("פורע"). וסיפר רב יהודה: <strong>כי אמריתה קמיה</strong> <small>[כאשר אמרתי אותה</small> את ההלכה הזו <small>לפני]</small> <strong>שמואל, אמר לי: וכי נדר קבל עליה</strong> <small>[עליו]</small> ש<strong>לא סגי</strong> <small>[די]</small> לו כש<strong>לא משלם</strong> <small>[ישלים</small> אותו<small>]?</small> הלא <strong>לצעורי נפשיה קביל עליה</strong> <small>[לצער את עצמו קיבל עליו]</small> <strong>אי מצי</strong> <small>[אם</small> הוא <small>יכול] —</small> <strong>מצער נפשיה</strong> <small>[יצער עצמו],</small> <strong>אי לא מצי</strong> <small>[אם אינו יכול] —</small> <strong>לא מצער נפשיה</strong> <small>[לא יצער עצמו],</small> ודי לו במה שהצטער עד אז ואם אינו יכול להשלים את תעניתו — אינו צריך לפרוע תענית זו.
 <strong>איכא דאמרי</strong> <small>[יש שאומרים]</small> בנוסח אחר, <strong>אמר רב יהודה אמר רב: לוה אדם תעניתו ופורע. כי אמריתה קמיה</strong> <small>[כאשר אמרתי אותה</small> את ההלכה הזו <small>לפני]</small> <strong>שמואל, אמר לי: פשיטא</strong> <small>[פשוט,</small> מובן מאליו<small>]</small> <strong>לא יהא</strong> זה <strong>אלא נדר,</strong> וכי <strong>נדר מי לא מצי בעי לשלומי ומיזל למחר וליומא אחרינא</strong> <small>[האם איננו צריך לשלם אותו למחר וליום אחר]</small> ואף תענית כיון שהיא נדר, חייב לפרוע אותה באחד הימים.
 מסופר, <strong>רב יהושע בריה</strong> <small>[בנו]</small> של <strong>רב אידי איקלע לבי</strong> <small>[הזדמן לביתו]</small> של <strong>רב אסי, עבדו ליה עגלא תילתא</strong> <small>[עשו לו,</small> לכבודו <small>עגל משולש],</small> <strong>אמרו ליה</strong> <small>[לו]:</small> <strong>ליטעום מר מידי</strong> <small>[יטעם אדוני דבר</small> מה<small>].</small> <strong>אמר להו</strong> <small>[להם]:</small> <strong>בתעניתא יתיבנא</strong> <small>[בתענית אני יושב]</small> ואיני יכול לאכול. <strong>אמרו ליה</strong> <small>[לו]:</small> <strong>ולוזיף מר וליפרע</strong> <small>[ושילוה אדוני ויפרע</small> את התענית<small>],</small> וכי <strong>לא סבר מר להא</strong> <small>[סבור אדוני כמו זו]</small> ש<strong>אמר רב יהודה אמר רב: לוה אדם תעניתו ופורע? אמר להו</strong> <small>[להם]:</small> <strong>תענית חלום הוא,</strong> כלומר, שהיא תענית שאדם מתענה כדי לבטל ממנו חלום רע שחלם בלילה.
 <strong>ואמר רבה בר מחסיא אמר רב חמא בר גוריא אמר רב: יפה תענית</strong> לבטל <strong>חלום</strong> רע, <strong>כ</strong>מו <strong>אש</strong> שבוערת ומכלה את ה<strong>נעורת</strong> של פשתן. <strong>ואמר רב חסדא: ובו ביום.</strong> כלומר, דווקא אם מתענה ביום שלאחר החלום. וכיון שתענית זו אינה משום נדר, אינו יכול ללוות במקרה זה ולשלם ביום אחר. <strong>ו</strong>באותו ענין <strong>אמר רב יוסף: ואפילו בשבת</strong> יש לצום כדי לבטל חלום רע שחלם בליל שבת. ושואלים: <strong>מאי תקנתיה</strong> <small>[מה תקנתו]</small> של זה אשר זילזל בכבוד השבת על ידי תענית בה? <strong>ליתיב תעניתא לתעניתא</strong> <small>[שישב עוד תענית</small> אחרת לכפר <small>על תעניתו]</small> ביום השבת.
 <big>ג משנה</big> <strong>עברו</strong> ימים <strong>אלו</strong> שהתענו בהם שלוש תעניות קלות <strong>ולא נענו,</strong> שלא ירדו גשמים — <strong>בית דין גוזרין שלש תעניות אחרות על הצבור.</strong> ותעניות אלה חמורות הן: <strong>אוכלין ושותין</strong> רק <strong>מבעוד יום</strong> שלפני תחילת ליל התענית, <strong>ואסורין</strong> ביום הצום <strong>במלאכה וברחיצה ובסיכה</strong> בשמן, <strong>ובנעילת הסנדל ובתשמיש המטה, ונועלין את המרחצאות</strong> שלא יבואו אנשים להתרחץ באותו יום.
 <strong>עברו</strong> שלושה ימי תעניות <strong>אלו ו</strong>עדיין <strong>לא נענו — בית דין גוזרין עליהן עוד שבע</strong> תעניות, <strong>שהן</strong> בסך הכל <strong>שלוש עשרה תעניות</strong> שגזרו <strong>על הצבור</strong> כולו (שהרי היחידים התענו כבר שלוש קודם לכן). <strong>הרי אלו</strong> שבע אחרונות <strong>יתרות על הראשונות, שבאלו</strong> נוסף לכל החומרות הקודמות <strong>מתריעין</strong> (צועקים, משמיעים קול, כאשר יבואר בגמרא) <strong>ונועלין את החנויות.</strong> ואף שצריכים לנעול את החנויות, בכל זאת <strong>ב</strong>יום <strong>שני</strong> שהיתה בו תענית <strong>מטין</strong> (פותחים מעט את החנויות) <strong>עם חשיכה</strong> שאפשר יהא לקנות צרכי אוכל לאחר הצום, <strong>ובחמישי מותרין</strong> לפתוח <strong>מפני כבוד השבת,</strong> שהרי צריך לקנות צרכי מזון עבור השבת הקרובה.
 <strong>עברו</strong> ימים <strong>אלו ולא נענו</strong> — אין בית דין גוזרים עוד תעניות, אבל כל הציבור צריך לנהוג מנהג אבל: <strong>ממעטין במשא ומתן, בבנין, ובנטיעה, באירוסין, ובנישואין, ובשאילת שלום בין אדם לחבירו,</strong> והכל נוהגים <strong>כבני אדם הנזופין</strong> (שקיבלו נזיפה) <strong>למקום</strong> (מאת הקדוש ברוך הוא), ו<strong>היחידים</strong> (תלמידי חכמים) <strong>חוזרין ומתענין</strong> בשני וחמישי <strong>עד שיצא</strong> (יגמר) חודש <strong>ניסן.</strong> יותר מכאן אין מבקשים עוד על הגשמים, כי לאחר ש<strong>יצא ניסן וירדו גשמים</strong> הרי זה <strong>סימן קללה, שנאמר: "הלוא קציר חטים היום</strong> אקרא אל ה' ויתן קולות ומטר ודעו וראו כי רעתכם רבה<strong>"</strong> (שמואל א' יב, יז).
 <big>ד גמרא</big> תחילה שואלים ביחס לדברים שנאסרו בתעניות ציבור: <strong>בשלמא כולהו</strong> <small>[נניח כולם],</small> שאר הדברים שאסרו, <strong>אית בהו</strong> <small>[יש בהם]</small> <strong>תענוג; רחיצה וסיכה ותשמיש המטה, אבל</strong> עשיית <strong>מלאכה</strong> הלא <strong>צער הוא</strong> ומדוע גזרו שיתבטלו ממלאכה? <strong>אמר רב חסדא אמר רב ירמיה בר אבא: אמר קרא</strong> <small>[הכתוב]:</small> <strong>"קדשו צום קראו עצרה אספו זקנים"</strong> (יואל א, יד), משמע שהצום הוא <strong>כעצרת, מה עצרת</strong> (יום חג) <strong>אסור בעשיית מלאכה — אף תענית אסור בעשיית מלאכה.</strong>
 ושואלים: <strong>אי</strong> <small>[או]</small> נאמר: <strong>מה עצרת,</strong> חג, אסורה במלאכה כבר <strong>מאורתא</strong> <small>[מהערב],</small> <strong>אף תענית נמי מאורתא</strong> <small>[גם כן</small> תהא אסורה במלאכה כבר <small>מהערב]!</small> <strong>אמר ר' זירא: לדידי מיפרשא לי מיניה</strong> <small>[לי</small> עצמי <small>נתפרש</small> הדבר <small>ממנו]</small> מ<strong>ר' ירמיה בר אבא</strong> עצמו, כך: ש<strong>אמר קרא</strong> <small>[הכתוב]:</small> <strong>"</strong>קדשו צום... <strong>אספו זקנים",</strong> לומר, שאיסור מלאכה הוא <strong>דומיא</strong> <small>[בדומה]</small> ל<strong>אסיפת זקנים, מה אסיפת זקנים</strong> זמנה <strong>ביום — אף צום נמי</strong> <small>[גם כן]</small> זמנו <strong>ביום,</strong> ושואלים: <strong>ואימא מטיהרא</strong> <small>[ואמור</small> שהדבר מתחיל <small>מן הצהרים]?</small> <strong>אמר רב שישא בריה</strong> <small>[בנו]</small> של <strong>רב אידי:</strong> הדבר <strong>מסייע ליה</strong> <small>[לו]</small> <strong>לרב הונא,</strong> ש<strong>אמר: מצפרא כינופיא</strong> <small>[מן הבוקר האסיפה],</small> שזמן אסיפת העם בתענית הוא משעות הבוקר.
 ושואלים: <strong>היכי עבדי</strong> <small>[כיצד עושים]</small> בפועל? <strong>אמר אביי: מצפרא עד פלגא דיומא מעיינינן במילי דמתא</strong> <small>[מן הבוקר עד חצי היום מעיינים אנו בעסקי העיר]</small> ובודקים אם יש פגמים וקילקולים מוסריים ואחרים בעיר, ומנסים לתקן אותם, שמא דבר זה גרם להם לעונש. <strong>מכאן ואילך, רבעא דיומא קרינן בספרא ואפטרתא</strong> <small>[רבע יום אנו קוראים בספר</small> התורה <small>והפטרה]</small> ו<strong>מכאן ואילך בעינן רחמי</strong> <small>[מבקשים רחמים,</small> מתפללים<small>],</small> <strong>שנאמר: "ויקומו על עמדם ויקראו בספר תורת ה' אלהיהם רבעית היום ורבעית מתודים ומשתחוים לה' אלהיהם"</strong> (נחמיה ט, ג).
## דף יג.
 <strong>איפוך אנא</strong> <small>[אהפוך אני]</small> שחצי היום הראשון יתפללו, וחצי היום השני יעסקו בענייני הציבור! ומשיבים: <strong>לא סלקא דעתך</strong> <small>[</small>יכול <small>לעלות על דעתך]</small> לומר כך, <strong>דכתיב</strong> <small>[</small>כיון <small>שנאמר]</small> באותו ענין: <strong>"ואלי יאספו כל חרד בדברי אלהי ישראל על מעל הגולה"</strong> (עזרא ט, ד), <strong>וכתיב</strong> <small>[ונאמר]:</small> <strong>"ובמנחת הערב קמתי מתעניתי</strong> ובקרעי בגדי ומעילי ואכרעה על ברכי <strong>ואפרשה כפי אל ה'</strong> אלהי<strong>"</strong> (עזרא ט, ה), משמע: תחילה עוסקים בענייני הציבור, ואחר כך מתפללים.
 <big>א</big> <strong>אמר רפרם בר פפא אמר רב חסדא: כל</strong> יום <strong>שהוא משום אבל, כגון תשעה באב ואבל</strong> באבלו הפרטי — <strong>אסור</strong> לרחוץ <strong>בין בחמין בין בצונן,</strong> ו<strong>כל שהוא משום תענוג,</strong> כלומר, יום שרק אסור להתענג בו <strong>כגון תענית צבור, בחמין — אסור</strong> לרחוץ, שיש בכך משום תענוג, אולם לרחוץ לשם נקיון <strong>בצונן</strong> — <strong>מותר.</strong>
 <strong>אמר רב אידי בר אבין: אף אנן נמי תנינא</strong> <small>[אף אנחנו גם כן שנינו]</small> ראייה לדבר, ששנינו במשנתנו: <strong>ונועלין את המרחצאות,</strong> משמע שרק בחמין אסור לרחוץ. <strong>אמר ליה</strong> <small>[לו]</small> <strong>אביי: ואי</strong> <small>[ואם]</small> אף <strong>בצונן</strong> היה <strong>אסור</strong> לרחוץ, וכי <strong>"סוכרין</strong> <small>[סותמים]</small> <strong>את הנהרות" מבעי ליה למיתני</strong> <small>[צריך היה לו לשנות]?!</small> שהרי את הנהרות אי אפשר לסתום שלא יוכל אדם להתרחץ בהם כלל, ולכן אין מכאן ראייה, שהרי יתכן שאסור לרחוץ גם בצונן, אלא שאין דרך למנוע מן הכל לרחוץ בצונן.
 <strong>אמר רב שישא בריה</strong> <small>[בנו]</small> של <strong>רב אידי</strong> להסביר את דברי אביו, <strong>אבא,</strong> רב אידי בר אבין, <strong>הכי קשיא ליה</strong> <small>[כך</small> היה <small>קשה לו]:</small> <strong>מכדי תנן</strong> <small>[הלא שנינו</small> במשנה<small>]:</small> <strong>אסור ברחיצה,</strong> ואם כן <strong>נועלין את המרחצאות למה לי</strong> לומר, מה למדים אנו מכאן להלכה? <strong>אלא לאו שמע מינה</strong> <small>[האם לא תלמד מכאן]</small> שבא הדבר ללמדנו כי <strong>בחמין — אסור,</strong> ואילו <strong>בצונן מותר.</strong>
 ומציעים: <strong>לימא מסייע ליה</strong> <small>[האם</small> נאמר שאפשר <small>לסייע לו]</small> לרב חסדא האומר כי אבל אסור בטבילה אף בצונן, מברייתא זו: <strong>כל חייבי טבילות — טובלין כדרכן בין</strong> שחל יום הטבילה <strong>בתשעה באב, בין ביום הכפורים.</strong> ונברר, <strong>במאי</strong> <small>[במה]</small> טובלים? <strong>אילימא</strong> <small>[אם תאמר]</small> שטובלים <strong>בחמין,</strong> אולם <strong>טבילה בחמין מי איכא</strong> <small>[האם ישנה]?</small> והלא מים <strong>שאובין נינהו</strong> <small>[הם],</small> שאפשר לחמם מים רק כאשר שואבים אותם ומחממים אותם בכלים, ומים שאובים פסולים למקווה.
 <strong>אלא לאו</strong> <small>[האם לא]</small> מדובר כאן על מי שהוא טובל <strong>בצונן,</strong> ואם כן נדייק: <strong>וחייבי טבילות — אין</strong> <small>[כן]</small> הם שמותרים לטבול בצונן בתשעה באב וביום הכיפורים, אולם <strong>איניש אחרינא</strong> <small>[אדם אחר],</small> וכגון שהוא אבל — <strong>לא. אמר רב חנא בר קטינא:</strong> אין ראייה מכאן, כי אפשר לומר ש<strong>לא נצרכה אלא לחמי טבריה</strong> שחמים הם מעצמם ואינם שאובים, ואפשר איפוא לטבול בהם.
 ומקשים: <strong>אי הכי אימא סיפא</strong> <small>[אם כך אמור</small> את <small>סופה]</small> של אותה משנה: <strong>אמר ר' חנינא סגן הכהנים: כדי</strong> (ראוי) <strong>הוא בית אלהינו לאבד עליו טבילה פעם אחת בשנה,</strong> שמפני אבל החורבן בתשעה באב ראוי לדחות את זמן הטבילה. <strong>ואי אמרת</strong> <small>[ואם אומר אתה]</small> כי <strong>בצונן מותר — ירחץ</strong> (יטבול) <strong>בצונן,</strong> ולא ייבטל מהטבילה ואף לא יבטל איסור שבתענית! <strong>אמר רב פפא:</strong> אפשר לומר שמדובר <strong>באתרא דלא שכיח</strong> <small>[במקום שאין מצוי]</small> <strong>צונן,</strong> כלומר, מקום שבו מצויים מעיינות חמים בלבד, ואין שם צונן, ובמקרה זה אמרו שלא יטבול אלא ימתין למחר.
 ומציעים עוד: <strong>תא שמע</strong> <small>[בוא</small> ו<small>שמע]</small> ראייה אחרת, ממה ששנינו: <strong>כשאמרו</strong> שבתענית <strong>אסור במלאכה — לא אמרו אלא ביום, אבל בלילה — מותר. וכשאמרו</strong> ש<strong>אסור בנעילת הסנדל — לא אמרו אלא בעיר. אבל בדרך — מותר. הא כיצד?</strong> כאשר <strong>יוצא לדרך נועל</strong> נעליו, ומש <strong>נכנס לעיר,</strong> בסוף דרכו — <strong>חולץ. וכשאמרו אסור ברחיצה — לא אמרו אלא</strong> לרחוץ את <strong>כל גופו, אבל</strong> לרחוץ את <strong>פניו ידיו ורגליו</strong> בלבד — <strong>מותר, וכן אתה מוצא</strong> אותו דין גם <strong>במנודה ו</strong>גם <strong>באבל,</strong> שאף הם אסורים בסיכה ברחיצה ובנעילת הסנדל.
 ומבארים את ההוכחה: <strong>מאי לאו אכולהו</strong> <small>[האם לא</small> מדובר <small>על כולם],</small> גם על מנודה וגם על האבל, בכל פרטי האיסורים הללו. ונבאר: <strong>ובמאי עסקינן</strong> <small>[ובמה אנו עוסקים]</small> לענין רחיצה, <strong>אילימא</strong> <small>[אם תאמר]</small> שמדובר פה ברחיצה <strong>בחמין,</strong> אם כן, רחיצת <strong>פניו ידיו ורגליו מי שרו</strong> <small>[האם מותרים]?</small> <strong>והאמר</strong> <small>[והרי אמר]</small> <strong>רב ששת: אבל אסור להושיט</strong> אפילו <strong>אצבעו בחמין</strong> כדי לרחוץ אותה! <strong>אלא לאו</strong> <small>[האם לא]</small> מדובר פה ברחיצה <strong>בצונן,</strong> ונלמד מכאן שאבל אסור ברחיצת גופו כל עיקר, אפילו בצונן, בניגוד לדברי רב חסדא שהתיר בצונן!
 ודוחים: <strong>לא, לעולם</strong> תפרש שמדובר ברחיצה <strong>בחמין, ודקא קשיא לך</strong> <small>[ומה שקשה לך]</small> <strong>"וכן אתה מוצא במנודה ובאבל",</strong> לא לענין רחיצה נאמרו הדברים אלא — <strong>אשארא</strong> <small>[על שאר]</small> הדברים, שאסורים הם במלאכה ובנעילת הסנדל.
 ומציעים עוד ראיה: <strong>תא שמע</strong> <small>[בוא</small> ו<small>שמע]</small> מברייתא, ש<strong>אמר ר' אבא הכהן משום</strong> (בשם) <strong>ר' יוסי הכהן: מעשה ומתו בניו של ר' יוסי בן ר' חנינא, ורחץ בצונן כל שבעה</strong> ימים של אבלותו. משמע שרחיצה מותרת לאבל! ודוחים: <strong>התם</strong> <small>[שם]</small> היה מקרה מיוחד <strong>כשתכפוהו אבליו,</strong> שאירעו לו אסונות אלה, מיתת בניו, בזה אחר זה, ונמשכה תקופת האבל זמן מרובה ולכן הותר לו לרחוץ כדי שלא יבוא לידי סבל מרובה. <strong>דתניא</strong> <small>[ש</small>כן <small>שנינו</small> בברייתא<small>]</small> כעין זה: <strong>תכפוהו אבליו זה אחר זה,</strong> אף שאבל אסור בתספורת, אם <strong>הכביד שערו</strong> ביותר — <strong>מיקל</strong> ומספר משיער ראשו <strong>בתער, ומכבס כסותו במים.</strong> ולכן אף לענין רחיצה התירו במקרה כזה.
 ו<strong>אמר רב חסדא</strong> בפירושה של ברייתא זו: מיקל שערו <strong>בתער אבל לא במספרים</strong> כדרך תספורת רגילה, רוחץ כסותו <strong>במים ולא בנתר</strong> (כעין סבון) <strong>ולא בחול</strong> שרוחצים בו.
 <strong>אמר רבא: אבל מותר לרחוץ בצונן כל שבעה</strong> ימים של אבילות, <strong>מידי דהוה אבשרא וחמרא</strong> <small>[כפי שהוא</small> הדין לגבי <small>בשר ויין]</small> שמותר לו לאכול מהם, ואף בצונן לא אסרו עליו, למרות שיש בכך הנאה מסויימת. <strong>מיתיבי</strong> <small>[מקשים]</small> על כך:
## דף יג:
 <strong>אין הבוגרת,</strong> כלומר, נערה שכבר בגרה והיא ראויה כבר לנישואין <strong>רשאה לנוול את עצמה בימי אבל אביה</strong> כדי שלא תימאס בעיני הבריות ולא תוכל להינשא. ונדייק מכאן: <strong>הא</strong> <small>[הרי]</small> ש<strong>נערה</strong> שעדיין לא בגרה <strong>רשאה</strong> לנוול עצמה.
 ונברר: <strong>מאי לאו</strong> <small>[האם לא]</small> מדובר כאן <strong>ב</strong>כך שהיא נמנעת מ<strong>רחיצה, ובמאי</strong> <small>[ובמה]?</small> <strong>אילימא</strong> <small>[אם תאמר]</small> שאסורה הנערה לרחוץ <strong>ב</strong>מים <strong>חמין</strong> והבוגרת מותרת, <strong>והאמר</strong> <small>[והרי אמר]</small> <strong>רב חסדא: אבל אסור להושיט אצבעו בחמין! אלא לאו</strong> <small>[האם לא]</small> הכוונה היא ודאי <strong>בצונן,</strong> שבצוננים מותר לבוגרת לרחוץ, ומכאן נלמד שנערה אינה רשאה לרחוץ אפילו בצונן! ודוחים: <strong>לא,</strong> אין מדובר כאן ברחיצה כלל אלא על <strong>כיחול ופירכוס</strong> (צביעת העינים והפנים וסידור השערות), שהבוגרת איננה חייבת להימנע מאלה אפילו בימי אבלה.
 ומציעים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> ממה ש<strong>אמר ר' אבא הכהן משום ר' יוסי הכהן: מעשה ומתו בניו של ר' יוסי בר חנינא, ורחץ בצונן כל שבעה</strong> ימים של אבל. הרי שאבל מותר ברחיצה בצונן!
 ודוחים, אין זו ראייה, כי <strong>אמרי</strong> <small>[אומרים]:</small> <strong>התם</strong> <small>[שם]</small> מדובר <strong>בשתכפוהו אבליו</strong> (ימי אבלו) <strong>זה אחר זה,</strong> שמתו בניו בזה אחר זה ולא היה פסק זמן בין ימי אבל האחד לימי אבל אחיו ומתוך שנמשכה אבלותו זמן רב ולא היה יכול לרחוץ עצמו במשך תקופה ארוכה, לכך הקל על עצמו ורחץ בצונן כל שבעה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>תכפוהו אבליו זה אחר זה,</strong> ו<strong>הכביד שערו — מיקל בתער, ו</strong>כמו כן, אם צריך, הריהו <strong>מכבס כסותו במים.</strong> ו<strong>אמר רב חסדא:</strong> מספר <strong>בתער — אבל לא במספרים</strong> כרגיל, כובס <strong>במים ולא בנתר ולא בחול ולא באהל</strong> (חומר סבוני מן הצומח). כל זה היה נוסח אחד של דברי רבא והמשא והמתן בדבריו.
 <strong>איכא דאמרי</strong> <small>[יש שאומרים]</small> את הסוגיה הזו בנוסח שונה, <strong>אמר רבא: אבל אסור</strong> ברחיצה אפילו <strong>בצונן כל שבעה.</strong> ושאלו: <strong>מאי שנא</strong> <small>[במה שונה]</small> הדבר <strong>מבשר ויין</strong> שמותר לו לאכול? ומשיבים: <strong>התם לפכוחי פחדיה הוא דעביד</strong> <small>[שם לפכח,</small> לבטל <small>מפחדו הוא שעושה],</small> כלומר, שכיון שהוא מלא חרדה ודכדוך בגלל המוות התירו חכמים שיחזק עצמו במאכלים טובים ומעוררים, כדי שיוכל להתגבר.
 ומציעים: <strong>לימא מסייע ליה</strong> <small>[האם לומר ש</small>אפשר <small>לסייע לו]</small> ממה ששנינו: <strong>אין הבוגרת רשאה לנוול</strong> את <strong>עצמה.</strong> ונדייק: <strong>הא</strong> <small>[הרי]</small> ש<strong>נערה רשאה!</strong> ונברר: <strong>במאי</strong> <small>[במה]</small> מדובר, <strong>אילימא</strong> <small>[אם תאמר]</small> כי דין זה שהנערה אסורה לרחוץ והבוגרת מותרת הרי זה <strong>ב</strong>מים <strong>חמין? והאמר</strong> <small>[הרי אמר]</small> <strong>רב חסדא: אבל אסור להושיט אצבעו בחמין,</strong> ואיך אם כן התירו לבוגרת? <strong>אלא לאו</strong> <small>[האם לא]</small> מדובר <strong>בצונן,</strong> וראייה לדברי רבא, שסתם אבל אסור לו להתרחץ בצונן! ודוחים: <strong>לא,</strong> כל זה מדובר על <strong>כיחול ופירכוס.</strong>
 <strong>אמר רב חסדא, זאת אומרת,</strong> ממה שהתירו לאבל שתכפוהו אבליו לכבס במים, כי בדרך כלל <strong>אבל אסור בתכבוסת כל שבעה. והלכתא</strong> <small>[וההלכה]</small> למעשה: <strong>אבל אסור לרחוץ כל גופו בין בחמין בין בצונן כל שבעה, אבל</strong> רחיצת <strong>פניו ידיו ורגליו</strong> בלבד, <strong>בחמין — אסור, בצונן — מותר. אבל לסוך</strong> בשמן <strong>אפילו כל שהוא — אסור. ואם</strong> סך רק כדי <strong>לעבר</strong> (להסיר) <strong>את הזוהמא — מותר.</strong>
 <big>א</big> קודם דנו בשאלה באיזו מן התעניות מתפללים תפילת התענית, ולעיקר הדבר שואלים: <strong>צלותא דתעניתא היכי מדכרינן</strong> <small>[תפילת התענית איך מזכירים אנו],</small> איך מזכירים את תענית היחיד בתפילה? <strong>אדבריה</strong> <small>[נתן לו רשות]</small> <strong>רב יהודה לרב יצחק בריה</strong> <small>[בנו]</small> לדרוש ברבים, ואמר לו את תוכן הדברים שיאמר: <strong>יחיד שקיבל עליו תענית</strong> — <strong>מתפלל</strong> תפילה <strong>של תענית, והיכן אומרה</strong> לתפילה יתירה זו — <strong>בין</strong> ברכת <strong>"גואל" ל</strong>ברכת <strong>"רופא"</strong> שמוסיף עוד ברכה — תפילה לתענית.
 <strong>מתקיף לה</strong> <small>[מקשה על כך]</small> <strong>רב יצחק: וכי יחיד קובע ברכה</strong> שלימה <strong>לעצמו</strong> שלא בסדר הברכות? <strong>אלא אמר רב יצחק:</strong> מזכיר את התענית <strong>ב</strong>ברכת <strong>"שומע תפלה",</strong> שבברכה זו שכל עניינה בקשה שישמע ה' תפילתנו בכלל, יכול אדם להזכיר את כל בקשותיו הנוספות, יתר על הסדר הקבוע ובכלל זה גם את תפילת התענית. <strong>וכן אמר רב ששת:</strong> מזכיר את תפילת התענית <strong>ב</strong>ברכת <strong>"שומע תפלה".</strong>
 <strong>מיתיבי</strong> <small>[מקשים],</small> ממה ששנינו בברייתא: <strong>אין בין יחיד לצבור</strong> בתענית <strong>אלא שזה</strong> היחיד <strong>מתפלל שמונה עשרה</strong> ברכות <strong>וזה</strong> הציבור <strong>מתפלל תשע עשרה.</strong> ונברר, <strong>מאי</strong> <small>[מה</small> פירוש<small>]</small> <strong>"יחיד" ומאי</strong> <small>[ומה</small> פירוש<small>]</small> <strong>"צבור"? אילימא</strong> <small>[אם תאמר]</small> שה<strong>יחיד</strong> הוא <strong>יחיד ממש, וצבור</strong> כוונתו <strong>שליח צבור</strong> המתפלל בתפילת תענית של רבים, וכי <strong>הני</strong> <small>[אלה]</small> <strong>תשע עשרה</strong> ברכות בלבד הן? הלא <strong>עשרין וארבע הוו</strong> <small>[הן]!</small> כמבואר להלן, שמוסיפים בתעניות הציבור עוד שש ברכות.
 <strong>אלא לאו הכי קאמר</strong> <small>[האם לא כך אמר],</small> כך יש להבין את הברייתא: <strong>אין בין יחיד</strong> ש<strong>קבל עליו תענית יחיד ליחיד שקבל עליו תענית צבור, אלא שזה</strong> שקיבל על עצמו תענית יחיד <strong>מתפלל שמונה עשרה</strong> ברכות ומזכיר את התענית בברכת "שומע תפילה", <strong>וזה</strong> שקיבל עליו תענית ציבור <strong>מתפלל תשע עשרה</strong> ברכות, <strong>שמע מינה</strong> <small>[למד מכאן]</small> שה<strong>יחיד קובע ברכה לעצמו!</strong>
 ודוחים: <strong>לא, לעולם אימא לך</strong> <small>[אומר לך]</small> שמדובר פה ב<strong>שליח צבור, ודקא קשיא לך</strong> <small>[ומה שהיה קשה לך]</small> שהרי <strong>שליח צבור עשרין וארבע</strong> ברכות <strong>מצלי</strong> <small>[</small>הוא <small>מתפלל],</small> כאן מדובר <strong>בשלש תעניות ראשונות, דליכא</strong> <small>[שאין</small> בהן<small>]</small> <strong>עשרים וארבע</strong> ברכות, ומתפללים שמונה עשרה ומוסיפים רק ברכה אחת לתענית.
 ומקשים: <strong>ולא?</strong> וכי אין מזכירים בתעניות הציבור הראשונות עשרים וארבע ברכות? <strong>והא</strong> <small>[והלא]</small> <strong>"אין בין" קתני</strong> <small>[שנינו],</small> שהרי כך שנינו: <strong>אין בין שלש</strong> תעניות <strong>ראשונות לשלש אמצעיות, אלא שבאלו</strong> בראשונות <strong>מותרין בעשיית מלאכה, ובאלו</strong> באמצעיות <strong>אסורין בעשיית מלאכה.</strong> ונדייק: <strong>הא</strong> <small>[הרי]</small> <strong>ל</strong>ענין <strong>עשרים וארבע</strong> ברכות <strong>זה וזה שוין!</strong>
 ודוחים: מכאן אין ראייה, כי <strong>תנא</strong> <small>[שנה]</small> <strong>ושייר,</strong> שלא מנה התנא את כל ההבדלים בין התעניות. ומקשים: <strong>מאי</strong> <small>[מה]</small> <strong>שייר</strong> עוד שאתה יכול לומר <strong>דהאי</strong> <small>[ש</small>את דבר <small>זה]</small> <strong>שייר</strong> בדווקא? <strong>ותו</strong> <small>[ועוד]</small> יש להקשות: <strong>והא</strong> <small>[והרי]</small> <strong>"אין בין" קתני</strong> <small>[שנה],</small> משמע שהוא מדייק בדברים, שלא רק מנה את הדברים של הבדל, אלא הדגיש שזהו ההבדל היחיד! <strong>אלא</strong> יש לתרץ בצורה אחרת ולומר כי ה<strong>תנא באיסורי קא מיירי</strong> <small>[באיסורים הוא עוסק],</small> <strong>בתפלות לא מיירי</strong> <small>[איננו עוסק],</small> שההבדלים שמנה היו לענין חומרת איסורי התעניות, ולא לשאר ההבדלים. <strong>ואי בעית אימא</strong> <small>[ואם תרצה אמור]</small> יתר על כן: <strong>באמצעייתא נמי לא מצלי</strong> <small>[ב</small>תעניות <small>האמצעיות גם כן אינו מתפלל]</small> <strong>עשרים וארבעה</strong> ברכות, שמה שאמרו שמתפלל עשרים וארבע הוא רק בתעניות האחרונות בלבד.
 ותוהים: <strong>ולא?!</strong> והאם אינו מתפלל? <strong>והתניא</strong> <small>[והרי שנינו</small> בברייתא<small>]:</small> <strong>אין בין שלש שניות לשבע אחרונות אלא שבאלו</strong> באחרונות <strong>מתריעין ונועלין את החנויות,</strong> ונדייק מכאן: <strong>הא</strong> <small>[הרי]</small> <strong>לכל</strong> שאר <strong>דבריהן זה וזה שוין! וכי תימא הכא נמי תנא</strong> <small>[ואם תאמר כאן גם כן שנה]</small> <strong>ושייר? והא</strong> <small>[והרי]</small> <strong>"אין בין" קתני</strong> <small>[שנה],</small> משמע שלא שייר דבר פרט למה שציין במפורש!
 את ההוכחה זו דוחים: <strong>ותסברא</strong> <small>[והאם סבור אתה]</small> שלשון <strong>"אין בין" דוקא</strong> <small>[מדוייקת]</small> ואין עוד הבדלים?
## דף יד.
 <strong>והא</strong> <small>[והרי]</small> <strong>שייר תיבה</strong> (ארון הקודש), שלא הזכיר שבאחרונות מוציאים את ארון הקודש, לרחובה של עיר! את הטענה זו דוחים: <strong>אי</strong> <small>[אם]</small> <strong>משום תיבה — לאו שיורא הוא</strong> <small>[אין זה שיור]</small> כי <strong>מילי</strong> <small>[דברים]</small> שב<strong>צינעא — קתני</strong> <small>[שנה]</small> ופירט את חלוקות התעניות, אולם <strong>מילי</strong> <small>[דברים]</small> ש<strong>בפרהסיא</strong> שהכל רואים — <strong>לא קתני</strong> <small>[שנה].</small>
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כהסבר זה, <strong>דקתני</strong> <small>[ששנינו]:</small> <strong>מה אלו</strong> התעניות האחרונות <strong>יתירות על</strong> התעניות <strong>הראשונות? אלא שבאלו</strong> האחרונות <strong>מתריעין</strong> (צועקים, משמיעים קול) <strong>ונועלין את החנויות,</strong> משמע: <strong>אבל בכל</strong> שאר <strong>דבריהן, זה וזה שוין. וכי תימא הכא נמי תנא</strong> <small>[ואם תאמר</small> כי <small>כאן גם כן שנה]</small> <strong>ושייר, והא</strong> <small>[והרי]</small> <strong>"מה אלו" קתני</strong> <small>[שנה],</small> לומר: שאלו ולא יותר.
 ותוהים: <strong>ותסברא</strong> <small>[והאם סבור אתה]</small> ש<strong>"מה אלו"</strong> בא לדייק ולומר כי <strong>דווקא הוא? והא</strong> <small>[והרי]</small> <strong>שייר לה</strong> את הוצאת ה<strong>תיבה</strong> החוצה שאינה אלא בתעניות האחרונות ועם כל זה לא הזכירה בחלוקות שבין הראשונות לאחרונות! ודוחים: <strong>אי</strong> <small>[אם]</small> <strong>משום</strong> ה<strong>תיבה לאו שיורא</strong> <small>[לא שיור]</small> <strong>הוא, משום דקא חשיב לה באידך פרקא</strong> <small>[שמנה,</small> דן בה, <small>בפרק האחר]</small> ולכן לא צריך היה לפרט כאן את הדבר. ואומרים: <strong>השתא דאתית להכי</strong> <small>[עכשיו שהגעת לכאן]</small> לתירוץ זה, אם כן גם הקושיות הקודמות אינן קשות: <strong>עשרים וארבעה נמי לאו שיורא</strong> <small>[גם כן לא שיור]</small> <strong>הוא, דקתני לה באידך פרקא</strong> <small>[ש</small>הרי <small>שונה</small> אף <small>אותה בפרק אחר],</small> ופירש שם בהרחבה את הברכות, וכאן מנה רק דברים שאינם נזכרים להלן.
 וכיון שלא הבאנו הוכחה מכרעת לא לכאן ולא לכאן, <strong>מאי הוי עלה</strong> <small>[מה היה עליה]</small> על בעיה זו, היכן מוסיף היחיד ביום התענית את תפילת "עננו"? <strong>אמר רב שמואל בר ססרטאי וכן אמר רב חייא בר אשי אמר רב:</strong> אומר ברכה מיוחדת בתפילת שמונה עשרה <strong>בין</strong> ברכת "<strong>גואל" ל</strong>ברכת <strong>"רופא", ורב אשי אמר משמיה</strong> <small>[משמו]</small> של <strong>ר' ינאי בריה</strong> <small>[בנו]</small> של <strong>ר' ישמעאל:</strong> מוסיף אותה בתוך ברכת <strong>"שומע תפילה".</strong> ומסכמים: <strong>והלכתא</strong> <small>[וההלכה</small> היא<small>]</small> כי מוסיף אותה <strong>ב</strong>ברכת <strong>"שומע תפילה".</strong>
 <big>א</big> <strong>תני חדא</strong> <small>[שנויה</small> ברייתא <small>אחת]:</small> נשים <strong>עוברות</strong> (הרות) <strong>ומיניקות — מתענות ב</strong>תעניות <strong>ראשונות</strong> עם הציבור <strong>ואין מתענות באחרונות. ותניא אידך</strong> <small>[ושנויה</small> ברייתא <small>אחרת]</small> שנשים אלה <strong>מתענות באחרונות ואין מתענות בראשונות. ותניא אידך</strong> <small>[ושנויה</small> עוד ברייתא <small>אחרת]:</small> <strong>אין מתענות לא בראשונות ולא באחרונות.</strong>
 <strong>אמר רב אשי: נקוט אמצעייתא בידך דמיתרצון כולהו</strong> <small>[קח את האמצעיות בידך ש</small>על ידי כך <small>מתורצות</small> הברייתות <small>כולן].</small> כלומר, נשים אלה מתענות רק בתעניות האמצעיות, שחמורות הן מן הראשונות, ואין מתענות באחרונות מפני שהן מרובות מדי. ובאמת כל שלוש הברייתות לדבר אחד נתכוונו, שבברייתא הראשונה "הראשונות" הן באמת האמצעיות, שהן ראשונות לאחרונות, ו"האחרונות" הן האחרונות ממש, ובברייתא השניה הפירוש הוא ש"הראשונות" הן ראשונות ממש ו"האחרונות" הן האמצעיות, שהן אחרונות לגבי הראשונות, ובשלישית "ראשונות" ו"אחרונות" הן ראשונות ואחרונות ממש, ואכן אינן מתענות אף לפי שיטת ברייתא זו אלא באמצעיות. ולפי פירוש זה, תוכנן של כל הברייתות זהה.
 <big>ב</big> שנינו במשנה: <strong>מה אלו</strong> התעניות האחרונות <strong>יתירות על</strong> התעניות <strong>הראשונות, אלא שבאלו</strong> האחרונות <strong>מתריעין ונועלין את החנויות.</strong> ושואלים: <strong>במאי</strong> <small>[במה]</small> <strong>מתריעין? רב יהודה אמר:</strong> תוקעים <strong>בשופרות, ורב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב אמר: ב"עננו",</strong> שאומרים דברי תפילה המתחילים במלה "עננו".
 ולפני שבאים לדון בדבר מסבירים: <strong>קא סלקא דעתן</strong> <small>[עלה בדעתנו],</small> כלומר, זו ההנחה ראשונה היתה ש<strong>מאן דאמר</strong> <small>[מי שאומר]</small> מתריעים <strong>ב"עננו" — לא אמר,</strong> כלומר, אינו סבור שמתריעים <strong>בשופרות, ומאן דאמר</strong> <small>[ומי שאומר]</small> כי מתריעים <strong>בשופרות לא אמר</strong> שמתריעים <strong>ב"עננו",</strong> ועל סמך הנחה זאת הקשו: <strong>והתניא</strong> <small>[והרי שנינו</small> בברייתא<small>]:</small> <strong>אין פוחתין משבע תעניות על הצבור שבהן שמונה עשרה התרעות, וסימן לדבר יריחו. ו</strong>הרי <strong>יריחו</strong> תקיעה ב<strong>שופרות הוה</strong> <small>[היה]</small> <strong>ותיובתא</strong> <small>[וקושיה חמורה]</small> <strong>למאן דאמר</strong> <small>[למי שאומר]</small> שמתריעים <strong>ב"עננו"!</strong>
 <strong>אלא</strong> יש להבין את המחלוקת בצורה אחרת: <strong>בשופרות דכולי עלמא לא פליגי דקרי לה</strong> <small>[לדעת הכל אין חלוקים שלכך קוראים]</small> <strong>התרעה,</strong> ובודאי מתריעים בשופרות, <strong>כי פליגי</strong> <small>[כאשר נחלקו]</small> היה זה <strong>ב</strong>ענין <strong>"עננו". מר</strong> <small>[חכם זה]</small> <strong>סבר קרי לה</strong> <small>[</small>ש<small>קוראים לכך]</small> <strong>התרעה,</strong> ולכן אומרים גם "עננו", <strong>ומר</strong> <small>[וחכם זה]</small> <strong>סבר לא קרי</strong> <small>[אינו קורא]</small> <strong>לה</strong> ל"עננו" <strong>התרעה.</strong>
 ותוהים: אם כך יוצא כי <strong>למאן דאמר</strong> <small>[ל</small>שיטת <small>מי שאומר]</small> שמתריעים (מתפללים) <strong>ב"עננו", כל שכן</strong> שתוקעים <strong>בשופרות, ולמאן דאמר</strong> <small>[ול</small>שיטת <small>מי שאמר]</small> כי תוקעים <strong>בשופרות — אבל ב"עננו" לא!</strong>
 משמע שתפילת "עננו" נאמרת רק במקרים חמורים ביותר, והיא התרעה גדולה יותר מאשר שופרות, <strong>והתניא</strong> <small>[והרי שנינו</small> בברייתא<small>]:</small> <strong>ושאר כל מיני פורעניות המתרגשות</strong> (הבאות) <strong>לעולם</strong> שאינן חוסר גשם, כגון: <strong>חיכוך</strong> (מחלה הגורמת לגירוי ולגירוד בעור), או <strong>חגב</strong> שבא להשחית, <strong>זבוב וצירעה ויתושין</strong> שנתרבו ביותר, או <strong>שילוח נחשים ועקרבים</strong> החודרים למקומות ישוב — <strong>לא היו מתריעין</strong> עליהם <strong>אלא צועקין.</strong> ונדייק: <strong>מ</strong>כיון ש<strong>צעקה</strong> היא לכל הדעות תפילה <strong>בפה,</strong> הרי <strong>התרעה בשופרות</strong> משמע. ואם כן מובן מכאן שהתרעה בשופרות חמורה יותר מאשר תפילה בפה, תפילת "עננו"!
 ומשיבים: מחלוקת זו <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> <strong>על אלו מתריעין</strong> אפילו <strong>בשבת: על עיר שהקיפוה גייס</strong> (צבא של אויבים) <strong>או נהר</strong> שעומד לשטוף אותה, <strong>ועל ספינה המטורפת</strong> (העומדת לטבוע) <strong>בים. ר' יוסי אמר:</strong> מתריעים <strong>לעזרה</strong> במקום שסבורים שההתרעה הזו תביא עזרה מבני אדם, אבל <strong>לא לצעקה</strong> אל ה'.
 ונברר <strong>במאי</strong> <small>[במה]</small> מתריעים? <strong>אילימא</strong> <small>[אם תאמר]</small> <strong>בשופרות</strong> — תקיעה <strong>בשופרות בשבת מי שרי</strong> <small>[האם מותרת]?</small> שהרי אף ראש השנה שחל בשבת אין תוקעין בו, <strong>אלא לאו</strong> <small>[האם לא]</small> שמדובר <strong>ב"עננו", וקרי</strong> <small>[וקורא]</small> <strong>לה</strong> התנא של ברייתא זו <strong>התרעה, שמע מינה</strong> <small>[למד ממנה]</small> שיש הסבור שהתרעה היא בפה, וכדברי רב יהודה בן רב שמואל בר שילת.
 <big>ג</big> מסופר: <strong>בשני</strong> <small>[בשנותיו]</small> של <strong>ר' יהודה נשיאה הוה צערא</strong> <small>[היה צער],</small> מצוקה של הציבור,
## דף יד:
 <strong>גזר תלת</strong> <small>[שלוש]</small> <strong>עשרה תעניות ולא איעני</strong> <small>[נענה].</small> <strong>סבר למיגזר טפי</strong> <small>[לגזור עוד]</small> עד שייענו מן השמים. <strong>אמר ליה</strong> <small>[לו]</small> <strong>ר' אמי: הרי אמרו אין מטריחין את הצבור יותר מדאי,</strong> ואין קובעים יותר משלוש עשרה תעניות.
 <strong>אמר ר' אבא בריה</strong> <small>[בנו]</small> של <strong>ר' חייא בר אבא: ר' אמי דעבד</strong> <small>[שעשה],</small> שפסק הלכה זו — <strong>לגרמיה</strong> <small>[לעצמו]</small> <strong>הוא דעבד</strong> <small>[שעשה],</small> כלומר, הוא עצמו לא רצה להתענות ודעתו בלבד היא זו ואינה דעת הרבים. <strong>אלא הכי</strong> <small>[כך]</small> <strong>אמר ר' חייא בר אבא אמר ר' יוחנן: לא שנו</strong> גבול זה של שלוש עשרה תעניות <strong>אלא לגשמים, אבל לשאר מיני פורענויות — מתענין והולכין עד שיענו מן השמים.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כשאמרו שלש וכשאמרו שבע — לא אמרו אלא ל</strong>ענין <strong>גשמים, אבל לשאר מיני פורענויות</strong> — <strong>מתענין והולכין עד שיענו.</strong>
 ושואלים: <strong>לימא תיהוי תיובתיה</strong> <small>[האם לומר</small> שברייתא זאת <small>תהא קושיה חמורה]</small> על <strong>ר' אמי</strong> שלא אמר כן! ומשיבים: <strong>אמר לך ר' אמי</strong> <small>[יכול היה ר' אמי לומר לך]:</small> <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין גוזרין יותר משלש עשרה תעניות על הצבור, לפי שאין מטריחין את הצבור יותר מדאי,</strong> אלו <strong>דברי רבי. רבן שמעון בן גמליאל אומר: לא מן השם הוא זה,</strong> כלומר, לא מטעם זה הוא הדבר <strong>אלא מפני</strong> שאחרי שלוש עשרה תעניות כבר <strong>יצא זמנה של רביעה,</strong> ואין טעם להתענות על הגשמים לאחר תקופת הגשם. ומדברי רבי שאמר "אין מטריחין על הציבור" נראה שהוא סבור שהטעם הוא משום הטרחת הציבור, ולאו דווקא משום עונת הגשמים וזוהי איפוא אף דעת ר' אמי. ואילו רבן שמעון בן גמליאל האומר כי הטעם הוא "מפני שכבר יצא זמנה של רביעה", נראה שהוא סבור שזהו דווקא בענין הגשם, אולם בשאר מיני פורעניות, לדעתו יש להתענות כפי הצורך ואפילו יותר משלוש עשרה, וכדבריו סובר אף ר' יוחנן.
 <big>א</big> בנושא קרוב לזה מסופר: <strong>שלחו ליה</strong> <small>[לו]</small> <strong>בני נינוה</strong> שאלה זו <strong>לרבי: כגון אנן</strong> <small>[אנחנו]</small> ש<strong>אפילו בתקופת תמוז</strong> (בעונת הקיץ) <strong>בעינן מטרא</strong> <small>[אנו צריכים גשם],</small> ובמקומותינו גשמים יורדים בכל השנה, <strong>היכי נעביד</strong> <small>[כיצד נעשה]</small> כאשר אין הגשמים יורדים בקיץ? האם <strong>כיחידים דמינן</strong> <small>[נחשבים אנו]</small> <strong>או כרבים דמינן</strong> <small>[נחשבים אנו]?</small> ומה ההבדל; <strong>כיחידים דמינן</strong> <small>[נחשבים אנו]</small> <strong>ו</strong>מזכירים את שאלת הגשם <strong>ב"שומע תפלה", או כרבים דמינן</strong> <small>[נחשבים אנו]</small> <strong>ו</strong>עלינו להזכיר את הגשמים <strong>בברכת השנים? שלח להו</strong> <small>[להם]</small> תשובה: <strong>כיחידים דמיתו</strong> <small>[נחשבים אתם]</small> <strong>וב"שומע תפלה"</strong> יש לכם להזכיר.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>אמר ר' יהודה: אימתי</strong> אמרו זמני תעניות אלה וקביעות הברכות — <strong>בזמן שהשנים כתיקנן וישראל שרוין על אדמתן, אבל בזמן הזה —</strong> שישראל מפוזרים בכל מקום, ואין הזמנים כתיקונם — <strong>הכל לפי השנים, הכל לפי המקומות, הכל לפי הזמן —</strong> ומתפללים על הגשמים בברכת השנים לפי הצורך! <strong>אמר ליה</strong> <small>[לו]:</small> וכי <strong>מתניתא רמית עליה</strong> <small>[</small>מ<small>ברייתא אתה מקשה עליו]</small> על <strong>רבי?!</strong> הלא <strong>רבי</strong> עצמו <strong>תנא הוא ופליג</strong> <small>[ו</small>הוא <small>חולק]</small> על דברי ר' יהודה.
 ושואלים: הלכה למעשה <strong>מאי הוי עלה</strong> <small>[מה היה עליה,</small> על שאלה זו<small>]?</small> <strong>רב נחמן אמר:</strong> שואלים <strong>בברכת השנים,</strong> כשיטת ר' יהודה. <strong>רב ששת אמר: ב"שומע תפלה"</strong> כשיטת רבי. ומסכמים: <strong>והלכתא</strong> <small>[ההלכה</small> למעשה<small>]:</small> שואלים <strong>ב"שומע תפלה",</strong> אם צריכים לגשמים בזמן שאינו עונת הגשמים בארץ ישראל.
 <big>ב</big> שנינו במשנה: <strong>"בשני</strong> בשבת <strong>מטין עם חשיכה ובחמישי כל היום מפני כבוד השבת". איבעיא להו</strong> <small>[נשאלה להם</small> ללומדים<small>]</small> שאלה זו: <strong>היכי קתני</strong> <small>[כיצד שנה],</small> כלומר, כיצד יש להבין את דברי המשנה, האם פירושה כי <strong>בשני מטין</strong> (פותחים מעט את דלתות החנויות) <strong>עם חשיכה, ובחמישי</strong> מטים <strong>כל היום מפני כבוד השבת, או דילמא</strong> <small>[שמא]</small> <strong>בשני מטין</strong> כל היום <strong>ובחמישי פותחים</strong> לגמרי <strong>כל היום כולו?</strong>
 ומשיבים: <strong>תא שמע</strong> <small>[בוא</small> ו<small>שמע]</small> תשובה לדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בשני מטין עד הערב, ובחמישי פותחין כל היום כולו מפני כבוד השבת. היו לו שני פתחים</strong> בחנותו — <strong>פותח אחד ונועל אחד,</strong> שהרי הוא מראה בכך שנועל קצת את חנותו, <strong>היתה לו אצטבא</strong> (מבנה מוגבה שמסתיר את פתח החנות) <strong>כנגד פתחו — פותח כדרכו ואינו חושש,</strong> שהרי לא נאסר הדבר משום מלאכה אלא כדי שלא ייראה שביום זה אוכלים ושותים.
 <big>ג</big> שנינו במשנה: <strong>"עברו אלו ולא נענו</strong> — <strong>ממעטין במשא ומתן ובבנין ובנטיעה". תנא</strong> <small>[שנה</small> החכם<small>]</small> בתוספתא: <strong>בבנין</strong> — כוונתו <strong>בנין של שמחה,</strong> ולא כל בנין. <strong>נטיעה — נטיעה של שמחה</strong> ולא כל נטיעה. ומסבירים: <strong>אי זהו בנין של שמחה — זה הבונה בית חתנות לבנו,</strong> שהיו נוהגים לבנות לבן המתחתן בית שבו היו עורכים את סעודת הנישואים, ובו היו גרים בני הזוג במשך זמן מסויים. <strong>אי זו היא נטיעה של שמחה — זה הנוטע אבוורנקי של מלכים</strong> (גן מפואר שאיננו עשוי לתועלת אלא לנוי בלבד).
 <big>ד</big> שנינו במשנה, שאסורים <strong>"בשאילת שלום". תנו רבנן</strong> <small>[שנו חכמים]:</small> <strong>חברים</strong> (תלמידי חכמים) <strong>אין שאילת שלום ביניהן</strong> כלל. <strong>עמי הארץ ששואלין</strong> כיון שאינם יודעים שאין ראוי לשאול — <strong>מחזירין להם בשפה רפה,</strong> כלומר, בשקט <strong>ובכובד ראש</strong> (ברצינות), כפי שעונה אדם שהוא אבל או לבו כבד עליו. <strong>והן מתעטפין ויושבין כאבלים וכמנודין, כבני אדם הנזופין למקום,</strong> שהרי רואים שמשמים כועסים עליהם, <strong>עד שירחמו עליהם מן השמים.</strong>
 <big>ה</big> <strong>אמר ר' אלעזר: אין אדם חשוב רשאי ליפול על פניו</strong> ולבזות בכך את עצמו בפני הציבור, <strong>אלא אם כן</strong> יודע שהוא <strong>נענה כיהושע בן נון, שנאמר: "ויאמר ה' אל יהושע קם לך למה זה אתה נפל על פניך"</strong> (יהושע ז, י). ומי שאיננו בטוח שכך יענו לו — אינו ראוי שיפול, שכן יהיה בכך בזיון אם הוא נופל על פניו ואיננו נענה.
 וכן <strong>אמר ר' אלעזר: אין אדם חשוב רשאי לחגור שק</strong> לאבל ולבקשת רחמים <strong>אלא אם כן נענה כיהורם בן אחאב, שנאמר: "ויהי כשמע המלך את דברי האשה ויקרע את בגדיו והוא עבר על החמה וירא העם והנה השק על בשרו</strong> מבית<strong>"</strong> (מלכים ב' ו, ל), ואחר כך מסופר כיצד היתה תשועה לישראל.
 <strong>ואמר ר' אלעזר: לא הכל בקריעה ולא הכל בנפילה,</strong> שלא כל אדם ראוי לו לקרוע בגדיו או ליפול על פניו כאשר יש פורענות וצריך לגלות צער. ומה עניינו? <strong>משה ואהרן בנפילה,</strong> שהם ראוי היה להם ליפול על פניהם, <strong>יהושע וכלב</strong> שהיו תלמידיהם — <strong>בקריעה.</strong> ומפרטים את מקור הדברים: <strong>משה ואהרן בנפילה — דכתיב</strong> <small>[שנאמר]:</small> <strong>"ויפל משה ואהרן על פניהם"</strong> (במדבר יד, ה), <strong>יהושע וכלב בקריעה — דכתיב</strong> <small>[שנאמר]:</small> <strong>"ויהושע בן נון וכלב בן יפנה</strong> מן התרים את הארץ <strong>קרעו בגדיהם"</strong> (במדבר יד, ו).
 <strong>מתקיף לה</strong> <small>[מקשה על כך]</small> על דבר זה <strong>ר' זירא ואיתימא</strong> <small>[ויש אומרים]</small> שהיה זה <strong>ר' שמואל בר נחמני: אי הוה כתיב</strong> <small>[אילו נאמר]</small> במקרא <strong>"יהושע</strong> וכלב" בלא ו' החיבור — היה אכן הפירוש <strong>כדקאמרת</strong> <small>[כפי שאמרת],</small> שמשה ואהרן בנפילה ואילו יהושע וכלב בקריעה בלבד, <strong>השתא דכתיב</strong> <small>[עכשיו שנאמר]:</small> <strong>"ויהושע" —</strong> ב־ו' החיבור, אפשר שה־ו' באה להוסיף על ענין ראשון, שמשה ואהרן בנפילה בלבד, ויהושע וכלב <strong>הא והא עביד</strong> <small>[זה וזה עשה]</small> שגם נפלו וגם קרעו.
 <strong>ו</strong>כיוצא בו <strong>אמר ר' אלעזר: לא הכל בקימה ולא הכל בהשתחויה</strong> לעתיד לבוא, אלא <strong>מלכים — בקימה, ושרים — בהשתחויה. מלכים בקימה, דכתיב</strong> <small>[שנאמר]:</small> <strong>"כה אמר ה' גאל ישראל קדושו</strong>
## דף טו.
 <strong>לבזה נפש למתעב גוי לעבד משלים מלכים יראו וקמו"</strong> (ישעיהו מט, ז), <strong>ושרים בהשתחויה — דכתיב</strong> <small>[שנאמר]:</small> <strong>"שרים וישתחוו"</strong> (ישעיהו מט, ז). <strong>מתקיף לה</strong> <small>[מקשה על כך]</small> <strong>ר' זירא ואיתימא</strong> <small>[ויש אומרים]</small> שהקשה זאת <strong>ר' שמואל בר נחמני: אי הוה כתיב</strong> <small>[אילו נאמר]</small> <strong>"ושרים ישתחוו",</strong> היה אכן הפירוש <strong>כדקאמרת</strong> <small>[כפי שאמרת],</small> אולם <strong>השתא דכתיב</strong> <small>[עכשיו שנאמר</small> שם<small>]</small> <strong>"שרים וישתחוו" —</strong> יש לפרש: השרים <strong>הא והא עבוד</strong> <small>[זה וזה עשו].</small>
 <strong>אמר רב נחמן בר יצחק: אף אני אומר</strong> על דרך זו, <strong>לא הכל לאורה ולא הכל לשמחה, צדיקים —</strong> זוכים <strong>לאורה, וישרים — לשמחה. צדיקים לאורה — דכתיב</strong> <small>[שנאמר]:</small> <strong>"אור זרע לצדיק"</strong> (תהלים צז, יא). <strong>ולישרים שמחה</strong> — <strong>דכתיב</strong> <small>[שנאמר]:</small> <strong>"ולישרי לב שמחה"</strong> (תהלים צז, יא).
 
 <big>א משנה</big> <strong>סדר</strong> ההנהגה ב<strong>תעניות כיצד? מוציאין את התיבה</strong> (ארון הקודש) שהיה בימיהם מיטלטל וכרגיל היו מעמידים אותו בחדר נעול סמוך לאולם בית הכנסת, ואילו בתענית מוציאים את התיבה <strong>לרחובה של עיר, ונותנין אפר מקלה</strong> (אפר של שריפה) <strong>על גבי התיבה</strong> כאות אבל, <strong>ו</strong>כן נותנים אפר <strong>בראש הנשיא, ובראש אב בית דין, וכל אחד ואחד</strong> מן הציבור <strong>נותן בראשו.</strong>
 <strong>הזקן שבהן</strong> שבציבור זה, <strong>אומר לפניהן דברי כבושין</strong> (דברי מוסר) וכעין דברים אלה: <strong>אחינו! לא נאמר באנשי נינוה "וירא אלהים את שקם ואת תעניתם", אלא</strong> נאמר בהם: <strong>"וירא האלהים את מעשיהם כי שבו מדרכם הרעה"</strong> (יונה ג, י), <strong>ובקבלה</strong> (בדברי הנביאים) <strong>הוא אומר: "וקרעו לבבכם ואל בגדיכם</strong> ושובו אל ה'<strong>"</strong> (יואל ב, יג), ללמדנו שיש לחזור בתשובה בפועל ולתקן את המעשה, ולא די בתפילה ובתענית בלבד.
 <strong>עמדו בתפלה</strong> — <strong>מורידין לפני התיבה</strong> כשליח ציבור אדם שהוא <strong>זקן, ורגיל</strong> בתפילה, <strong>ויש לו בנים, וביתו ריקם,</strong> וכל זאת <strong>כדי שיהא לבו שלם בתפלה.</strong> שכיון שהוא דואג לעצמו ולבני משפחתו, הריהו מתפלל בלב שלם על מה שנזקק לו הציבור.
 <strong>ואומר לפניהן</strong> שליח הציבור <strong>עשרים וארבע ברכות: שמונה עשרה</strong> ברכות שאומרים <strong>בכל יום, ומוסיף עליהן עוד שש. ואלו הן:</strong> אומר פסוקי <strong>זכרונות ושופרות,</strong> כדרך שאומרים בראש השנה, ומוסיף ואומר מזמורי תהלים אלה: <strong>"אל ה' בצרתה לי קראתי ויענני"</strong> (תהלים קכ, א), <strong>"אשא עיני אל ההרים</strong> מאין יבא עזרי<strong>"</strong> (תהלים קכא, א), <strong>"ממעמקים קראתיך ה'"</strong> (תהלים קל, א), <strong>"תפלה לעני כי יעטף"</strong> (תהלים קב, א).
 <strong>ר' יהודה אומר: לא היה צריך לומר זכרונות ושופרות, אלא אומר תחתיהן</strong> פרשת <strong>"רעב כי יהיה בארץ דבר כי יהיה"</strong> (מלכים א' ח, לז). וכן אומר <strong>"אשר היה דבר ה' אל ירמיהו על דברי הבצרות"</strong> (ירמיהו יד, א).
 <strong>ואומר</strong> בשש ברכות אלה את <strong>חותמיהן,</strong> שמוסיף להם לנוסח כל ברכה חתימה מיוחדת, <strong>על הראשונה</strong> שבהן שהיא ברכת "גואל ישראל" שמאריך בה ומוסיף בה, <strong>הוא אומר</strong> בחתימתו: <strong>"מי שענה את אברהם בהר המוריה הוא יענה אתכם וישמע בקול צעקתכם היום הזה. ברוך אתה ה' גואל ישראל". על השניה</strong> שבה הוא מוסיף פסוקי זכרונות <strong>הוא אומר: "מי שענה את אבותינו על ים סוף הוא יענה אתכם וישמע קול צעקתכם היום הזה, ברוך אתה ה' זוכר הנשכחות".</strong>
 <strong>על</strong> הברכה <strong>השלישית</strong> שבה הוא מוסיף פסוקי השופרות <strong>הוא אומר</strong> בחתימה: <strong>"מי שענה את יהושע בגלגל</strong> ובתקיעת שופרות יריחו (יהושע פרקים ה-ו) <strong>הוא יענה אתכם וישמע בקול צעקתכם היום הזה, ברוך אתה ה' שומע תרועה". על הרביעית הוא אומר: "מי שענה את שמואל במצפה</strong> (שמואל א' פרק ז) <strong>הוא יענה אתכם וישמע בקול צעקתכם היום הזה, ברוך אתה ה' שומע צעקה". על החמישית הוא אומר: "מי שענה את אליהו בהר הכרמל</strong> (מלכים א' פרק יח) <strong>הוא יענה אתכם וישמע בקול צעקתכם היום הזה, ברוך אתה ה' שומע תפלה".</strong>
 <strong>על הששית הוא אומר: "מי שענה את יונה ממעי הדגה, הוא יענה אתכם וישמע בקול צעקתכם היום הזה, ברוך אתה ה' העונה בעת צרה". על השביעית</strong> (שכן הברכה הראשונה לא היתה ברכה נוספת אלא ברכת "גואל ישראל" שהיתה מוגדלת ומוארכת, והשביעית היא הברכה השישית הנוספת) <strong>הוא אומר: "מי שענה את דוד ואת שלמה בנו בירושלים, הוא יענה אתכם וישמע בקול צעקתכם היום הזה, ברוך אתה ה' המרחם על הארץ".</strong>
 <strong>מעשה</strong>
## דף טו:
 <strong>בימי ר' חלפתא ור' חנניא בן תרדיון שעבר אחד לפני התיבה וגמר את הברכה כולה, ולא ענו אחריו</strong> העם <strong>אמן.</strong> ואמר שמש בית הכנסת: <strong>תקעו הכהנים! ותקעו.</strong> ואז אמר: <strong>"מי שענה את אברהם אבינו בהר המוריה הוא יענה אתכם וישמע בקול צעקתכם היום הזה",</strong> ואמר: <strong>הריעו בני אהרן! — הריעו.</strong> ואז אמר: <strong>"מי שענה את אבותינו על ים סוף הוא יענה אתכם וישמע בקול צעקתכם היום הזה",</strong> וכן הלאה.
 <strong>וכשבא</strong> ה<strong>דבר אצל חכמים,</strong> מה שעשו ר' חלפתא ור' חנניא, <strong>אמרו: לא היינו נוהגין כן</strong> לעשות באופן זה שלא לענות אמן אחר הברכה, <strong>אלא בשער מזרח</strong> של בית המקדש <strong>ובהר הבית,</strong> אבל אין עושים טכס זה בכל פרטיו אלא במקדש ולא מחוצה לו.
 <big>א</big> בענין תעניות הציבור נאמר: <strong>שלש תעניות הראשונות אנשי משמר</strong> של הכהנים, אותם המשמשים במקדש באותו שבוע שהיו בו התעניות <strong>מתענין,</strong> אבל <strong>לא משלימין</strong> את תעניתם. <strong>ואנשי בית אב</strong> שצריכים לעבוד עבודת הקודש באותו יום <strong>לא היו מתענין כלל.</strong> אם היה זה יום צום ב<strong>שלש</strong> תעניות <strong>שניות, אנשי משמר מתענין ומשלימין, ואנשי בית אב מתענין ולא משלימין.</strong> ואילו ב<strong>שבע</strong> תעניות <strong>אחרונות — אלו ואלו מתענין ומשלימין,</strong> אלו <strong>דברי ר' יהושע.</strong>
 <strong>וחכמים אומרים: שלש תעניות הראשונות — אלו ואלו</strong> גם אנשי משמר וגם אנשי בית אב <strong>לא היו מתענין כלל, שלש שניות — אנשי משמר מתענין ולא משלימין, ואנשי בית אב לא היו מתענין כלל. שבע אחרונות — אנשי משמר מתענין ומשלימין, ואנשי בית אב מתענין ולא משלימין.</strong>
 כיון שהזכרנו את מנהגם של אנשי משמר בזמן הבית מעירים על הבדל נוסף ביניהם: <strong>אנשי משמר מותרין לשתות יין בלילות אבל לא בימים, ואנשי בית אב</strong> שעובדים בו ביום, אינם שותים יין <strong>לא ביום ולא בלילה</strong> (שבו מקריבים את האימורים), שהרי אסור לכהנים לעבוד כשהם שתויי יין. ועוד הלכה כללית: <strong>אנשי משמר ואנשי מעמד</strong> שהם הישראלים שהיו מצטרפים לכל משמר כהנים ובאותו שבוע היו עוסקים בדברי תפילה ותחינה <strong>אסורין מלספר ומלכבס</strong> כל אותו שבוע של משמרם, <strong>וב</strong>יום ה<strong>חמישי מותרין, מפני כבוד השבת.</strong>
 <big>ב</big> ולענין תעניות בכלל: <strong>כל</strong> יום <strong>הכתוב במגלת תענית</strong> שנאמר בו <strong>"דלא למספד"</strong> <small>[שלא לספוד]</small> ביום זה — גם יום <strong>לפניו אסור</strong> בהספד, אולם ביום ש<strong>לאחריו</strong> — <strong>מותר. ר' יוסי אומר:</strong> גם ש<strong>לפניו</strong> וגם ש<strong>לאחריו אסור.</strong>
 ואילו יום שנאמר בו רק <strong>"דלא להתענאה" —</strong> <small>[שאסור להתענות</small> בו<small>],</small> <strong>לפניו ולאחריו מותר.</strong> ואילו <strong>ר' יוסי אומר: לפניו — אסור, לאחריו — מותר.</strong>
 ועוד אמרו: <strong>אין גוזרין תענית על הצבור בתחילה ב</strong>יום <strong>חמישי,</strong> כדי <strong>שלא להפקיע</strong> את <strong>השערים,</strong> שכן בסוף התענית ירבו הבאים לקנות, וכיון שרבים באים לקנות אוכל, גם לצורך היום וגם לכבוד השבת, עלולים המוכרים להפקיע את השערים ולהעלות מחירים. <strong>אלא שלש תעניות הראשונות</strong> לפי הסדר: <strong>שני וחמישי ושני, ושלש שניות חמישי שני וחמישי. ר' יוסי אומר: כשם שאין הראשונות</strong> מתחילות <strong>בחמישי כך לא שניות ולא אחרונות,</strong> אלא מתחילים תמיד בשני.
 ועוד אמרו: <strong>אין גוזרין תענית על הצבור בראשי חדשים, בחנוכה, ובפורים. ואם התחילו</strong> להתענות באיזה שהוא מחזור תעניות קודם לכן ואירע שאחד מימי הצום חל בראש חודש חנוכה או פורים — <strong>אין מפסיקין,</strong> ומתענים גם באותם ימים, אלו <strong>דברי רבן גמליאל. אמר ר' מאיר: אף על פי שאמר רבן גמליאל אין מפסיקין — מודה היה ש</strong>בימים אלה, הקרוים מועד, <strong>אין משלימין</strong> את התענית. <strong>וכן תשעה באב שחל להיות בערב שבת</strong> אין משלימים בו את הצום אלא אוכלים משהו לפני כניסת השבת, כדי שלא להיכנס לשבת מתוך תענית.
 <big>ג גמרא</big> שנינו במשנה: <strong>סדר</strong> ה<strong>תעניות כיצד? מוציאין את התיבה כו'".</strong> ושואלים: <strong>ואפילו בקמייתא</strong> <small>[ב</small>תעניות <small>ראשונות]</small> עושים כן? <strong>ורמינהו</strong> <small>[משליכים,</small> מראים סתירה<small>]</small> ממה ששנינו: <strong>שלש תעניות ראשונות ו</strong>כן <strong>שניות נכנסים לבית הכנסת, ומתפללין כדרך שמתפללין כל השנה כולה</strong>
 <strong>ו</strong>רק <strong>בשבע אחרונות מוציאין את התיבה לרחובה של עיר, ונותנין אפר על גבי התיבה ובראש הנשיא ובראש אב בית דין, וכל אחד ואחד נוטל ונותן בראשו. ר' נתן אומר: אפר מקלה הן מביאין,</strong> ולא אפר אחר. הרי שאפר זה הוא רק באחרונות! <strong>אמר רב פפא:</strong> יש לומר, <strong>כי תנן נמי מתניתין</strong> <small>[כאשר שנינו גם כן במשנתנו]</small> על ה<strong>שבע</strong> ה<strong>אחרונות תנן</strong> <small>[שנינו],</small> שבהן עושים סדר מיוחד זה, ולא בראשונות.
 <big>ד</big> שנינו במשנה שנותנים אפר <strong>בראש הנשיא</strong> ובראש אב בית דין, <strong>והדר תני</strong> <small>[וחזר ושנה]</small> <strong>כל אחד ואחד נוטל ונותן בראשו.</strong> ותוהים: <strong>איני</strong> <small>[</small>האם <small>כן הוא]</small> הסדר הראוי?! <strong>והתניא</strong> <small>[והרי שנינו</small> בברייתא<small>]:</small> <strong>רבי אומר: בגדולה</strong> בכל מקום שיש בו ענין של גדולה או נתינת כבוד <strong>מתחילין</strong> את הדבר <strong>מן הגדול ש</strong>באותה חבורה, <strong>וב</strong>כל מקום שיש בו <strong>קללה</strong> וביזוי <strong>מתחילין מן</strong>
 <strong>הקטן.</strong> וראיה לדבר ש<strong>בגדולה מתחילין מן הגדול — שנאמר: "ויאמר משה אל אהרן ולאלעזר ולאיתמר".</strong> (ויקרא י, ו), הרי שמתחילים מן החשוב שבכולם לכבדו (כאמור: "כי שמן משחת ה' עליכם", ויקרא י, ז). <strong>ובקללה מתחילין מן הקטן — ש</strong><strong>(אמר מר)</strong> <small>[החכם]:</small> <strong>בתחלה נתקלל</strong> ה<strong>נחש, ואחר כך נתקללה חוה, ואחר כך נתקלל אדם!</strong> ומדוע בתעניות מתחילים בביטוי אבל וצער מגדולי העדה?
 ומשיבים: <strong>הא חשיבותא לדידהו</strong> <small>[זו</small> משום <small>חשיבות</small> היא <small>להם]</small> ויש בכך גם כבוד, <strong>דאמרי להו</strong> <small>[שאומרים להם],</small> כלומר, רומזים על ידי מעשה זה: <strong>אתון חשיביתו למיבעי עלן רחמי אכולי עלמא</strong> <small>[אתם חשובים לבקש עלינו רחמים על כל העולם]</small> ולכן ראוי להתחיל בהם.
 <big>ה</big> שנינו במשנה: <strong>וכל אחד ואחד נותן בראשו,</strong> וכן <strong>אמר רב אדא: וכל אחד ואחד נוטל ונותן בראשו,</strong> ושואלים: <strong>נשיא ואב בית דין נמי נשקלו אינהו ונינחו בראשייהו</strong> <small>[גם כן, יקחו הם ויניחו בראשיהם]</small> בעצמם, <strong>מאי שנא דשקיל איניש אחרינא ומנח להו</strong> <small>[במה שונה,</small> מדוע, <small>לוקח אדם אחר ומניח להם]</small> ולא הם עצמם? <strong>אמר ר' אבא דמן קסרי:</strong> עושים זאת בכוונה, כי <strong>אינו דומה מתבייש מעצמו</strong> שנותן אפר בראש עצמו
## דף טז.
 <strong>למתבייש מאחרים,</strong> שאז בזיונו מרובה. וכיון שרוצים שראשי העדה יראו צער בעצמם, לכך אחרים מניחים להם את האפר. ושואלים: <strong>והיכא מנח להו</strong> <small>[והיכן מניחים להם]</small> את האפר? <strong>אמר רב יצחק: במקום</strong> הנחת <strong>תפילין</strong> של ראש. וראייה לדבר ממה <strong>שנאמר: "לשום לאבלי ציון לתת להם פאר תחת אפר"</strong> (ישעיהו סא, ג), משמע שנתינת האפר צריכה להיות במקום נתינת הפאר, שכמקובל בידינו הוא כינוי לתפילין.
 <big>א</big> <strong>"רחוב, תיבה, ושקים, אפר, אפר, קבורה, ומוריה" סימן</strong> לטעמי ההלכה הבאים. ושואלים לטעמי הדברים שעושים בתענית: <strong>למה יוצאין לרחוב? ר' חייא בר אבא אמר: לומר</strong> על ידי כך באופן סמלי: <strong>זעקנו בצנעא</strong> בבית הכנסת <strong>ולא נענינו, נבזה עצמנו בפרהסיא</strong> ובכך תישמע ותתקבל זעקתנו.
 <strong>ריש לקיש אמר:</strong> הסמל שבדבר הוא, שהם כאומרים: <strong>גלינו,</strong> תהא איפוא <strong>גלותינו מכפרת עלינו,</strong> ושואלים <strong>מאי בינייהו</strong> <small>[מה</small> ההבדל ביניהם<small>]</small> למעשה אם זה או זה הטעם? ומשיבים: <strong>איכא בינייהו</strong> <small>[יש ביניהם]</small> הבדל <strong>דגלי מבי כנישתא לבי כנישתא</strong> <small>[שגולה מבית כנסת</small> אחד <small>לבית כנסת</small> אחר<small>]</small> שלטעמו של ריש לקיש, כיון שגלות היא זו — די בכך, ולטעמו של ר' חייא בר אבא אף שגלות היא זו, מכל מקום כיון שהיא בצינעה אין די בכך.
 <strong>ולמה מוציאין את התיבה</strong> (ארון הקודש) <strong>לרחובה של עיר? אמר ר' יהושע בן לוי, לומר</strong> על ידי כך: <strong>כלי צנוע היה לנו,</strong> שתמיד נמצא בסתר, <strong>ונתבזה בעוונינו.</strong>
 <strong>ולמה מתכסין בשקים? אמר ר' חייא בר אבא : לומר</strong> לך <strong>הרי אנו חשובין כבהמה,</strong> ששקים אלה עשויים משערה. <strong>ולמה נותנין אפר מקלה על גבי תיבה? אמר ר' יהודה בן פזי: כלומר,</strong> כאילו אנו אומרים בשם הקדוש ברוך הוא: <strong>"עמו אנכי בצרה"</strong> (תהלים צא, טו). <strong>ריש לקיש אמר</strong> אותו רעיון מכתוב אחר: <strong>"בכל צרתם לו צר"</strong> (ישעיהו סג, ט) וכך כביכול משתפים את הקדוש ברוך הוא (שארון הקודש הוא סמל לנוכחותו) בצערם של ישראל. ומספרים: <strong>אמר ר' זירא: מריש כי הוה חזינא להו לרבנן דיהבי</strong> <small>[מתחילה כאשר הייתי רואה אותם,</small> את <small>החכמים</small> שהם <small>מניחים]</small> <strong>אפר מקלה על גבי תיבה — מזדעזע לי כוליה גופאי</strong> <small>[היה מזדעזע כל גופי]</small> מחמת התרגשות.
 <strong>ולמה נותנין אפר בראש כל אחד ואחד? פליגי בה</strong> <small>[חלקו בכך]</small> <strong>ר' לוי בר חמא ור' חנינא. חד</strong> <small>[אחד]</small> מהם <strong>אמר</strong> בטעם הדבר, שהוא כאילו היו אומרים: <strong>הרי אנו חשובין לפניך כאפר, וחד</strong> <small>[ואחד]</small> מהם <strong>אמר: כדי שיזכור לנו</strong> הקדוש ברוך הוא <strong>אפרו של יצחק</strong> אבינו, ושואלים: <strong>מאי בינייהו</strong> <small>[מה</small> ההבדל <small>ביניהם]</small> אם זה או זה הטעם? ומשיבים: <strong>איכא בינייהו</strong> <small>[יש ביניהם]</small> הבדל לגבי נתינת <strong>עפר סתם.</strong> שעפר סתם איננו מזכיר את קרבנו של יצחק, ורק מסמל התבטלות.
 <strong>למה יוצאין</strong> ביום התענית <strong>לבית הקברות? פליגי בה</strong> <small>[נחלקו בכך]</small> <strong>ר' לוי בר חמא ור' חנינא. חד</strong> <small>[אחד]</small> מהם <strong>אמר,</strong> כי דבר זה בא לסמל: <strong>הרי אנו חשובין לפניך כמתים, וחד</strong> <small>[ואחד]</small> מהם <strong>אמר,</strong> שהולכים לבתי הקברות <strong>כדי שיבקשו עלינו</strong> ה<strong>מתים רחמים.</strong> ושואלים: <strong>מאי בינייהו</strong> <small>[מה</small> ההבדל <small>ביניהם]</small> למעשה? ומשיבים: <strong>איכא בינייהו</strong> <small>[יש ביניהם]</small> הבדל לענין הליכה אצל <strong>קברי גוים.</strong> שאם הכוונה להראות עצמם כמתים — די בכך, אבל אם רוצים שיבקשו עלינו רחמים — הולכים דווקא לקברי ישראל.
 כיון שהבאנו דברים אלה שנחלקו בהם ר' לוי בר חמא ור' חנינא מביאים גם נושא אחר שנחלקו בו, <strong>מאי</strong> <small>[מה]</small> משמעות <strong>הר המוריה,</strong> מדוע נקרא כך? <strong>פליגי בה</strong> <small>[חלקו בכך]</small> <strong>ר' לוי בר חמא ור' חנינא. חד</strong> <small>[אחד]</small> מהם <strong>אמר: הר שיצא ממנו הוראה לישראל,</strong> שהרי היא מקום הסנהדרין, מורי כל ישראל ולכן נקרא "מוריה", מלשון מורה. <strong>וחד</strong> <small>[ואחד]</small> מהם <strong>אמר: הר שיצא ממנו מורא</strong> (אימה) <strong>לגוים,</strong> שכן באותו מקום נבחרו ישראל להקדוש ברוך הוא, ו"מוריה" מלשון מורא.
 <big>ב</big> שנינו במשנה: <strong>הזקן שבהן אומר לפניהן דברי כיבושין. תנו רבנן</strong> <small>[שנו חכמים]</small> בברייתא: <strong>אם יש</strong> שם <strong>זקן — אומר זקן, ואם לאו</strong> <small>[לא] —</small> <strong>אומר חכם, ואם לאו — אומר אדם של צורה,</strong> אדם העושה רושם בצורתו ובמראהו. ושואלים: כיון שהזקן קודם לחכם לענין זה, <strong>אטו</strong> <small>[וכי]</small> <strong>זקן דקאמרי</strong> <small>[שאמרנו]</small> בתחילה <strong>אף על גב דלאו</strong> <small>[אף על פי שלא]</small> <strong>חכם הוא</strong> ומעדיפים מלכתחילה כל אדם הזקן בשנים? <strong>אמר אביי: הכי קאמר</strong> <small>[כך אמר],</small> כך יש להבין את הדבר: <strong>אם יש</strong> שם <strong>זקן והוא</strong> גם <strong>חכם — אומר זקן והוא חכם, ואם לאו —</strong> שאין שם זקן חכם — <strong>אומר חכם</strong> גם אם הוא צעיר, <strong>ואם לאו,</strong> שאין שם חכם — <strong>אומר אדם של צורה.</strong>
 ומה הוא אומר: <strong>אחינו, לא שק ותענית גורמים</strong> לכפרת עוונות והיפוך הדין לטובה, <strong>אלא תשובה ומעשים טובים גורמים. שכן מצינו באנשי נינוה שלא נאמר בהם "וירא האלהים את שקם ואת תעניתם", אלא "וירא האלהים את מעשיהם כי שבו מדרכם הרעה"</strong> (יונה ג, י).
 אגב הזכרת תשובת אנשי נינוה מביאים מה שנאמר בהם: <strong>"ויתכסו שקים האדם והבהמה"</strong> (יונה ג, ח), <strong>מאי הוו עבדי</strong> <small>[מה היו עושים]?</small> <strong>אסרא</strong> <small>[אוסרים]</small> את <strong>הבהמות</strong> האמהות <strong>לחוד ואת הוולדות לחוד, אמרו לפניו: רבונו של עולם! אם אין אתה מרחם עלינו — אין אנו מרחמים על אלו,</strong> ואם אין אנו ראויים לרחמים — בעלי החיים לפחות ראויים לרחמים.
 נאמר עוד באנשי נינוה: <strong>"ויקראו אל אלהים בחזקה"</strong> (יונה ג, ח), ושואלים: <strong>מאי אמור</strong> <small>[מה אמרו]?</small> אלו דברים אמרו שאפשר לקרוא להם "בחזקה"? <strong>אמרו לפניו: רבונו של עולם! עלוב ושאינו עלוב, צדיק ורשע — מי נדחה מפני מי?</strong> ודאי הצדיק מוותר לרשע, ואף אתה ראוי לך שתרחם עלינו.
 נאמר: <strong>"וישבו איש מדרכו הרעה ומן החמס אשר בכפיהם"</strong> (יונה ג, ח), <strong>מאי</strong> <small>[מה</small> פירוש<small>]</small> <strong>"ומן החמס אשר בכפיהם"? אמר שמואל: אפילו גזל</strong> אדם <strong>מריש</strong> (קורה) <strong>ובנאו בבירה</strong> (בבנין) — <strong>מקעקע</strong> (שובר, הורס) את <strong>כל הבירה כולה ומחזיר</strong> את ה<strong>מריש לבעליו,</strong> אף על פי שמתקנת חכמים אפשר להחזיר רק את תמורתו הכספית, אלא רצו לעשות תשובה שלימה ומעולה, שלא ישאר בידם שום דבר מן הגזל.
 באותו ענין <strong>אמר רב אדא בר אהבה: אדם שיש בידו עבירה, ומתודה ואינו חוזר בה, למה הוא דומה — לאדם שתופס</strong> (שמחזיק) <strong>שרץ</strong> מת <strong>בידו,</strong> שהוא מטמא את הנוגע בו, <strong>שאפילו</strong> אם הוא <strong>טובל בכל מימות שבעולם — לא עלתה לו טבילה,</strong> שהרי הטומאה עדיין בידו היא. <strong>זרקו מידו, כיון שטבל בארבעים סאה</strong> בלבד — <strong>מיד עלתה לו טבילה,</strong>
 <strong>שנאמר: "ומודה ועזב ירחם"</strong> (משלי כח, יג), משמע שלא די להיות מודה, אלא צריך לעזוב את חטאו ומיד כשהוא עוזב — הרי הוא מרוחם. <strong>ואומר: "נשא לבבנו אל כפים אל אל בשמים"</strong> (איכה ג, מא). כלומר, לא די לשאת את הכפיים בתפילה, אלא צריך גם לשאת את הלב ולחזור בתשובה.
 <big>ג</big> שנינו במשנה: <strong>עמדו בתפלה מורידין לפני התיבה זקן</strong> ורגיל ויש לו בנים וביתו ריקם, כדי שיהיה לבו שלם בתפילה<strong>. תנו רבנן</strong> <small>[שנו חכמים]</small> בברייתא: <strong>עמדו בתפלה, אף על פי שיש שם זקן וחכם — אין מורידין לפני התיבה</strong> את הגדול בחכמה דווקא, <strong>אלא אדם הרגיל</strong> בתפילה. <strong>(איזהו רגיל)</strong> בענין זה? <strong>ר' יהודה אומר: מטופל</strong> בילדים <strong>ואין לו</strong> במה לפרנסם, <strong>ויש לו יגיעה בשדה</strong> ותחינתו לגשם תהיה בודאי מתוך כוונה גדולה, <strong>וביתו ריקם,</strong>
 <strong>ופרקו נאה, ושפל ברך</strong> (עניו, המשפיל את עצמו), <strong>ומרוצה לעם</strong> שחביב על הבריות ורצוי להם, <strong>ויש לו נעימה</strong> (שבקי בנגינה), <strong>וקולו ערב, ובקי לקרות בתורה ובנביאים ובכתובים, ולשנות במדרש בהלכות ובאגדות, ובקי בכל הברכות כולן.</strong> מובן שאדם שיש בו כל המעלות הללו איננו מצוי, ומסופר: <strong>ויהבו ביה רבנן עינייהו</strong> <small>[ונתנו החכמים עיניהם]</small> כאשר דיברו באדם כגון זה <strong>בר' יצחק בר אמי,</strong> שבו היו כל התכונות הטובות הללו.
## דף טז:
 <strong>היינו</strong> <small>[זהו]</small> <strong>"מטופל" ואין לו, היינו</strong> <small>[זהו]</small> <strong>"ביתו ריקם"! —</strong> ולשם מה החזרה? ומשיבים: <strong>אמר רב חסדא:</strong> "אין לו" משמעו אכן בענין ממון, אולם "ביתו ריקם" אינו בענין ממון, אלא <strong>זהו שביתו ריקם מן העבירה,</strong> שאין עבירה הקשורה בביתו. שנינו במשנה כי אחד מן התכונות של היורד לפני התיבה צריכה להיות שיהיה <strong>"פרקו נאה",</strong> ומסבירים מה פירוש הביטוי, <strong>אמר אביי: זה שלא יצא לו</strong> (עליו) <strong>שם רע בילדותו.</strong> שכאשר הגיע לפרקו, לבגרותו, ולא היה עליו שם רע.
 ואגב מה שאמרו על שליח הציבור הראוי, מביאים כניגוד על הכתוב <strong>"היתה לי נחלתי כאריה ביער נתנה עלי בקולה על כן שנאתיה"</strong> (ירמיהו יב, ח), <strong>מאי</strong> <small>[מה]</small> פירוש <strong>"נתנה עלי בקולה"? אמר מר זוטרא בר טוביה אמר רב, ואמרי לה</strong> <small>[ויש אומרים]</small> שאמר זאת <strong>ר' חמא אמר ר' אלעזר: זה שליח צבור שאינו הגון</strong> ("כאריה ביער") <strong>היורד לפני התיבה,</strong> שעליו כביכול אומר הקדוש ברוך הוא שהוא בגדר של <strong>"נתנה עלי בקולה" —</strong> שקול תפילתו ונעימתו שנוא לפני המקום.
 <big>א</big> שנינו במשנה: <strong>ואומר לפניהם עשרים וארבע ברכות: שמונה עשרה שבכל יום ומוסיף עליהן עוד שש.</strong> ותוהים: <strong>הני</strong> <small>[</small>וכי <small>אלה]</small> <strong>שש</strong> ברכות בלבד הם שמוסיפים, הלא <strong>שבע הויין</strong> <small>[הן]!</small> <strong>כדתנן</strong> <small>[כפי ששנינו</small> במשנתנו<small>],</small> <strong>על השביעית הוא אומר: "ברוך מרחם על הארץ"! אמר רב נחמן בר יצחק: מאי</strong> <small>[מה</small> פירוש<small>]</small> <strong>"שביעית" — שביעית לארוכה</strong>. כלומר, אכן רק שש ברכות הם, אלא שמאריך בשישית ומוסיף עליה ולכך קורא הוא שביעית.
 <strong>וכדתניא</strong> <small>[וכפי ששנינו</small> בברייתא<small>]:</small> <strong>ב"גואל ישראל" מאריך, ובחותמה</strong> (בסיומה) <strong>הוא אומר: "מי שענה את אברהם בהר המוריה הוא יענה אתכם וישמע בקול צעקתכם היום הזה. ברוך גואל ישראל", והן,</strong> הציבור, <strong>עונין אחריו "אמן", וחזן</strong> (שמש) בית <strong>הכנסת אומר להם: "תקעו בני אהרן תקעו",</strong>
 <strong>וחוזר ואומר</strong> את כל הברכה השניה ומסיים: <strong>"מי שענה את אבותינו על ים סוף הוא יענה אתכם וישמע בקול צעקתכם היום הזה, ברוך זוכר הנשכחות", והן עונין אחריו "אמן", וחזן הכנסת אומר להם: "הריעו בני אהרן הריעו". וכן בכל ברכה וברכה,</strong> הסדר הוא ש<strong>באחת אומר "תקעו"</strong> ותוקעים <strong>ובאחת אומר "הריעו".</strong>
 ומעירים: <strong>במה דברים אמורים — בגבולין,</strong> שכך עושים בכל מקום חוץ למקדש, <strong>אבל במקדש אינו כן, לפי שאין עונין "אמן" במקדש,</strong> אלא ברכה ארוכה. <strong>ומנין שאין עונין "אמן" במקדש —</strong>
 <strong>שנאמר: "קומו ברכו את ה' אלהיכם מן העולם עד העולם ויברכו שם כבדך ומרומם על כל ברכה ותהלה"</strong> (נחמיה ט, ה). <strong>יכול על כל ברכות כולן לא תהא אלא תהלה אחת,</strong> שאומרים "אמן" בלבד — <strong>תלמוד לומר: "ומרומם על כל ברכה ותהלה" — על כל ברכה תן לו תהלה</strong> מיוחדת.
 <strong>ואלא במקדש מהו אומר?</strong> בחתימה הוא אומר: <strong>"ברוך ה' אלהים אלהי ישראל מן העולם ועד העולם ברוך גואל ישראל", והן עונין אחריו</strong> במקום "אמן": <strong>"ברוך שם כבוד מלכותו לעולם ועד". וחזן</strong> (שמש) בית <strong>הכנסת אומר להם: "תקעו הכהנים בני אהרון תקעו",</strong>
 <strong>וחוזר ואומר: "מי שענה את אברהם בהר המוריה הוא יענה אתכם וישמע בקול צעקתכם היום הזה. ברוך ה' אלהי ישראל זוכר הנשכחות", והם עונים אחריו: "ברוך שם כבוד מלכותו לעולם ועד", וחזן הכנסת אומר להם: "הריעו, הכהנים בני אהרן, הריעו וכו'", וכן</strong> עשו ב<strong>כל ברכה וברכה, באחת</strong> השמש <strong>אומר "תקעו" ובאחת</strong> הוא <strong>אומר "הריעו", עד שגומר את כולן.</strong>
 ומספרים: <strong>וכך הנהיג ר' חלפתא ב</strong>עירו <strong>צפורי, ור' חנניה בן תרדיון ב</strong>עירו <strong>סיכני, וכשבא</strong> ה<strong>דבר לפני</strong> ה<strong>חכמים אמרו</strong> להם: <strong>לא היו נוהגין כן אלא בשערי מזרח, ובהר הבית.</strong>
 <strong>ואית דאמרי</strong> <small>[ויש שאומרים]</small> ראיה, שהברכה הארוכה הראשונה אינה מן המנין, <strong>כדתניא</strong> <small>[כפי ששנינו</small> בברייתא<small>]:</small> <strong>אומר לפניהן עשרים וארבע ברכות, שמונה עשרה שבכל יום ומוסיף עליהן עוד שש. ואותן שש היכן אומרן — בין</strong> ברכת <strong>"גואל" ל</strong>ברכת <strong>"רופא חולי" ומאריך ב</strong>ברכת ה<strong>גאולה, והן עונין אחריו "אמן" על כל ברכה וברכה. וכך היו נוהגין בגבולין</strong> שעונים "אמן",
 <strong>אבל במקדש היו אומרים: "ברוך ה' אלהי ישראל מן העולם ועד העולם ברוך גואל ישראל", ולא היו עונין אחריו "אמן". וכל כך למה — לפי שאין עונין "אמן" במקדש. ומנין שאין עונין "אמן" במקדש — שנאמר: "קומו ברכו את ה' אלהיכם מן העולם עד העולם ויברכו שם כבודך ומרומם על כל ברכה ותהלה" — על כל ברכה וברכה תן לו תהלה.</strong>
 <strong>תנו רבנן</strong> <small>[שנו חכמים]:</small> <strong>על הראשונות הוא אומר "ברוך ה' אלהי ישראל מן העולם ועד העולם ברוך גואל ישראל", והן,</strong> הציבור, <strong>עונין אחריו: "ברוך שם כבוד מלכותו לעולם ועד". וחזן הכנסת אומר: "תקעו הכהנים תקעו". וחוזר ואומר: "מי שענה את אברהם בהר המוריה הוא יענה אתכם וישמע בקול צעקתכם היום הזה", והן תוקעין ומריעין ותוקעין, ועל השניה הוא אומר: "ברוך ה' אלהי ישראל מן העולם ועד העולם ברוך זוכר הנשכחות", והן עונין אחריו: "ברוך שם כבוד מלכותו לעולם ועד",</strong>
 <strong>וחזן הכנסת אומר: "הריעו בני אהרן הריעו". ואומר: "מי שענה את אבותינו על ים סוף הוא יענה אתכם וישמע בקול צעקתכם היום הזה", והם מריעין ותוקעין ומריעין, וכן</strong> עושים <strong>בכל ברכה וברכה. באחת</strong> הוא <strong>אומר "תקעו", ובאחת</strong> הוא <strong>אומר "הריעו", עד שיגמור את הברכות כולן. וכך הנהיג ר' חלפתא בציפורי ור' חנניה בן תרדיון בסיכני. וכשבא</strong> ה<strong>דבר אצל</strong> ה<strong>חכמים אמרו: לא היו נוהגין כן אלא בשערי מזרח ובהר הבית.</strong>
 <big>ב</big> שנינו במשנה: <strong>ר' יהודה אומר לא היה צריך לומר זכרונות</strong> ושופרות, אלא אומר פסוקים העוסקים בענין הבצורת והרעב. <strong>אמר רב אדא דמן יפו: מאי טעמא</strong> <small>[מה הטעם]</small> של <strong>ר' יהודה — לפי שאין אומרים זכרונות ושופרות</strong>
## דף יז.
 <strong>אלא בראש השנה, וב</strong>יום הכיפורים של <strong>יובלות, ובשעת מלחמה</strong> בלבד.
 <big>א</big> שנינו במשנה: <strong>"על</strong> הברכה <strong>הראשונה הוא אומר מי שענה את אברהם כו'". תנא</strong> <small>[שנה</small> החכם<small>]</small> בתוספתא: <strong>יש מחליפין צעקה לאליהו,</strong> כלומר, חותמים ב"שומע צעקה" את הברכה המזכירה את אליהו, <strong>ותפלה לשמואל.</strong> ושואלים: <strong>בשלמא</strong> <small>[נניח]</small> <strong>גבי שמואל — כתיב ביה</strong> <small>[נאמרה בו]</small> לשון <strong>תפלה</strong> ("ויאמר שמואל קבצו את כל ישראל המצפתה ואתפלל בעדכם אל ה'". שמואל א' ז, ה) <strong>וכתיב ביה</strong> <small>[ונאמרה בו]</small> לשון <strong>צעקה</strong> ("ויזעק שמואל אל ה' בעד ישראל".
 שמואל א' ז, ט) ולכן אפשר היה לומר גם לשון זו, <strong>אלא גבי אליהו,</strong> הלא ענין <strong>תפלה כתיב</strong> <small>[נאמר]</small> בו (ראה מלכים א' יח, לו) אבל ענין <strong>צעקה לא כתיב</strong> <small>[נאמר]</small> בו! וכיצד אומרים לשון צעקה באליהו? ומשיבים: מה שאמר אליהו <strong>"ענני ה' ענני" —</strong> (מלכים א' יח, לז) <strong>לשון צעקה היא</strong> ולכן אפשר לומר גם שה' ענה לצעקתו של אליהו.
 <big>ב</big> שנינו במשנה: <strong>על הששית הוא אומר: "מי שענה את יונה כו'", על השביעית הוא אומר: "מי שענה את דוד" כו'.</strong> ושואלים: <strong>מכדי</strong> <small>[הלא]</small> <strong>יונה בתר</strong> <small>[אחרי]</small> <strong>דוד ושלמה הוה</strong> <small>[היה],</small> <strong>מאי טעמא</strong> <small>[מה טעם]</small> <strong>מקדים ליה ברישא</strong> <small>[אותו תחילה]?</small> ומשיבים: <strong>משום דבעי למיחתם</strong> <small>[ש</small>הוא <small>רוצה לחתום]</small> בברכה אחרונה <strong>"</strong>ברוך <strong>מרחם על הארץ".</strong> ולכן מסיים בדוד ושלמה שהם היו מלכי הארץ, והתפללו עליה. <strong>תנא</strong> <small>[שנה</small> החכם<small>]:</small> <strong>משום סומכוס אמרו:</strong> שבברכה אחרונה זו אומר: <strong>"ברוך משפיל הרמים".</strong>
 <big>ג</big> שנינו במשנה ש<strong>שלש תעניות הראשונות אנשי משמר מתענין ולא משלימין</strong> וכן שנינו עוד את שאר הדינים של אנשי המשמר ואנשי המעמד. <strong>תנו רבנן</strong> <small>[שנו חכמים]:</small> <strong>מפני מה אמרו אנשי משמר מותרין לשתות יין בלילות אבל לא בימים</strong> — <strong>שמא</strong> ביום מסויים <strong>תכבד העבודה על אנשי בית אב, ויבואו</strong> שאר אנשי המשמר <strong>ויסייעו להם,</strong> ולכן אמרו שלא ישתו יין, כדי שלא יכנסו למקדש כשהם שיכורים.
 <strong>מפני מה אמרו</strong> שלא הותרה שתיית יין ל<strong>אנשי בית אב לא ביום ולא בלילה — מפני שהן עסוקין תמיד בעבודה.</strong>
 <strong>מכאן אמרו:</strong> בזמן הזה, לאחר החורבן, <strong>כל כהן שמכיר משמרתו</strong> שיודע לאיזה משמרת שייכת משפחתו, <strong>ו</strong>כן יודע <strong>משמרת בית אב שלו, ויודע שבתי אבותיו קבועים שם,</strong> שברור לו שמשפחתו אכן שייכת לבית אב ששימש ביום קבוע במקדש — <strong>אסור לשתות יין כל אותו היום,</strong> שמא יבנה המקדש ויצטרך לחזור לעבודתו באותו יום. וכל זאת דווקא <strong>במכיר משמרתו,</strong> שיודע באיזה שבוע בשנה היו הם עובדים, אבל <strong>אין מכיר</strong> באיזה יום בשבוע היתה עובדת <strong>משמרת בית אב שלו, ו</strong>עם כל זה <strong>יודע</strong> הוא בבירור <strong>שבתי אבותיו קבועין שם</strong> בעבודה ביום מסויים — <strong>אסור לשתות יין כל אותה שבת</strong> (שבוע) שבו עובדת משמרת זו.
 <strong>אינו מכיר</strong> לא <strong>משמרתו ו</strong>לא <strong>משמרת בית אב שלו, ויודע שבתי אבותיו קבועין שם — אסור לשתות יין כל השנה,</strong> שהרי יודע בבירור שאם יבנה המקדש תיקרא משמרתו והוא בתוכה לעבודה, אלא שאינו יודע באיזה יום בשנה.
 <strong>רבי אומר, אומר אני:</strong> לפי זה יהיה בעצם <strong>אסור</strong> כל כהן <strong>לשתות יין לעולם,</strong> אפילו כהן המכיר את משמרתו ומשמרת בית אבותיו, שהרי אם ייבנה המקדש יתכן וישתנה סדר עבודת המשמרות, או שמא יעבדו כל המשמרות לחנוכת הבית ויתכן איפוא שיזדקקו לו שיעבוד אף שלא בזמן הקבוע למשמרתו, <strong>אבל מה אעשה שתקנתו קלקלתו.</strong> שקלקלה זו שעברו שנים כה רבות מאז החורבן ועדיין לא נבנה הבית היא תקנתו, שאי אפשר לגזור גזירה זו על הכהנים ולכן הותרה להם שתיית יין בכל ימות השנה. <strong>אמר אביי: כמאן שתו האידנא כהני חמרא</strong> <small>[כ</small>דעת <small>מי שותים הכהנים בזמן הזה יין]</small> <strong>כ</strong>דעת <strong>רבי.</strong>
 <big>ד</big> שנינו במשנה ש<strong>אנשי משמר ואנשי מעמד אסורים לספר</strong> שערם <strong>ולכבס</strong> בגדיהם, ורק <strong>ב</strong>יום <strong>חמישי מותרין מפני כבוד השבת.</strong> ושואלים: <strong>מאי טעמא</strong> <small>[מה טעם]</small> אסור להם לספר ולכבס? <strong>אמר רבה בר בר חנה אמר ר' יוחנן:</strong> שהצטרכו לעשות תספורת וכביסה בשבוע שקודם למשמרתם <strong>כדי שלא יכנסו למשמרתם כשהם מנוולין</strong> (מלוכלכים ובלתי מסופרים) ויחשבו שבזמן המשמרת יוכלו לעשות זאת.
 מעין זה <strong>תנו רבנן</strong> <small>[שנו חכמים]:</small> <strong>מלך מסתפר בכל יום, כהן גדול — מערב שבת לערב שבת, כהן הדיוט — אחת לשלשים יום.</strong> ומסבירים: <strong>מלך מסתפר בכל יום — מאי טעמא</strong> <small>[מה טעם]</small> הדבר? <strong>אמר ר' אבא בר זבדא: אמר קרא</strong> <small>[הכתוב]:</small> <strong>"מלך ביפיו תחזינה עיניך"</strong> (ישעיהו לג, יז), ולכן מן הראוי שהמלך יהיה מהודר ככל האפשר. <strong>כהן גדול</strong> מסתפר <strong>מערב שבת לערב שבת — מאי טעמא</strong> <small>[מה טעם]?</small> <strong>אמר רב שמואל בר יצחק: הואיל ומשמרות מתחדשות</strong> בכל שבוע, לכך ראוי שבכל משמרת יבואו הכהנים החדשים ויראו את הכהן הגדול כשתספורתו עשויה כראוי.
 <strong>כהן הדיוט</strong> מסתפר <strong>אחת לשלשים יום — מנלן</strong> <small>[מנין לנו]?</small> למדים דבר זה מגזירה שווה, <strong>אתיא</strong> <small>[באה,</small> נלמדת<small>]</small> מן המלה השווה <strong>"פרע" "פרע" מנזיר, כתיב הכא</strong> <small>[נאמר כאן]</small> בכהנים: <strong>"וראשם לא יגלחו ופרע לא ישלחו"</strong> (יחזקאל מד, כ), ומכאן שאסור לכהנים לגדל שערותיהם יותר מדי, <strong>וכתיב התם</strong> <small>[נאמר שם]</small> בנזיר: <strong>"קדש יהיה גדל פרע שער ראשו"</strong> (במדבר ו, ה), <strong>ומה להלן</strong> בנזיר, הזמן של שילוח פרע הוא לפחות <strong>שלשים</strong> יום — <strong>אף כאן שלשים</strong> יום.
 ושואלים: <strong>ונזיר גופיה מנלן</strong> <small>[עצמו מניין לנו]</small> שהוא שלושים יום? <strong>אמר רב מתנה:</strong> כלל הוא ש<strong>סתם נזירות שלשים יום.</strong> ושואלים: <strong>מנלן</strong> <small>[מניין לנו]</small> כלל זה? ומשיבים: <strong>אמר קרא</strong> <small>[הכתוב]:</small> "קדוש יהיה", ו<strong>"יהיה" בגמטריא</strong> (לפי חשבון האותיות), <strong>תלתין הוי</strong> <small>[שלושים הוא].</small> <strong>אמר ליה</strong> <small>[לו]</small> <strong>רב פפא לאביי: ודלמא הכי קאמר רחמנא</strong> <small>[ושמא כך אמרה התורה]:</small> ש<strong>לא לירבו</strong> <small>[יגדלו]</small> שער <strong>כלל</strong> ויסתפרו בכל יום? <strong>אמר ליה</strong> <small>[לו]:</small> <strong>אי הוה כתב</strong> <small>[אלו היה כותב]</small> <strong>"לא ישלחו פרע" —</strong> הייתי מפרש אכן <strong>כדקאמרת</strong> <small>[כפי שאמרת],</small> אולם <strong>השתא דכתיב</strong> <small>[עכשיו שכתוב</small> שם<small>]:</small> <strong>"ופרע לא ישלחו" —</strong> הכוונה היא זו: <strong>פרע ליהוי</strong> <small>[שיהיה],</small> שהשערות יכולות לגדול קצת, אבל <strong>שלוחי הוא דלא לישלחו</strong> <small>[לשלח אותן</small> הרבה <small>שלא ישתלחו]</small> ויסתפרו לפני שהן עוברות את גדר "פרע".
 ושואלים: <strong>אי הכי</strong> <small>[אם כך]</small> שתספורת הכהנים היא מחובות עבודתם במקדש ומן התורה היא, אם כן <strong>אפילו האידנא נמי</strong> <small>[בזמן הזה גם כן]</small> יצטרכו הכהנים להסתפר אחת לשלושים יום, שמא ייבנה בית המקדש וייקראו הם לעבודה! ומשיבים: <strong>דומיא</strong> <small>[דומה]</small> הדבר לדין <strong>שתויי יין. מה שתויי יין — בזמן ביאה</strong> למקדש <strong>הוא</strong> ש<strong>אסור</strong> להם שיהיו שתויים, אולם <strong>שלא בזמן ביאה — שרי</strong> <small>[מותר]</small> להם לשתות יין, <strong>אף הכא נמי</strong> <small>[כאן גם כן]</small> חובת תספורת היא רק בזמן עבודתה במקדש.
 ושואלים: <strong>והתניא</strong> <small>[והרי שנינו</small> בברייתא<small>],</small> <strong>רבי אומר: אומר אני כהנים אסורים</strong> בעצם <strong>לשתות יין לעולם, אבל מה אעשה שתקנתו קלקלתו. ואמר אביי</strong> על כך: <strong>כמאן שתו האידנא כהני חמרא</strong> <small>[כ</small>דעת <small>מי שותים הכהנים בזמן הזה יין]</small>
## דף יז:
 <strong>כ</strong>דעת <strong>רבי,</strong> ואם כן, <strong>מכלל דרבנן אסרי</strong> <small>[מכאן שחכמים אוסרים]</small> אף בזמן הזה, ומדוע לא נאסור אף בתספורת! ומשיבים: <strong>מאי טעמא</strong> <small>[ומה טעם]</small> האיסור, משום התקווה: <strong>מהרה יבנה בית המקדש, ובעינן</strong> <small>[ואנו צריכים]</small> <strong>כהן הראוי לעבודה — וליכא</strong> <small>[ואין],</small> שכולם יהיו פסולים משום שתויי יין, ויעבור זמן רב עד שיפוג יינם, ואילו <strong>הכא</strong> <small>[כאן]</small> <strong>אפשר</strong> שמכשיר את עצמו בקלות <strong>דמספר ועייל</strong> <small>[שיסתפר ויכנס]</small> מיד לעבודה.
 ומקשים: <strong>אי הכי</strong> <small>[אם כך],</small> <strong>שתוי יין נמי</strong> <small>[גם כן]</small> <strong>אפשר דגני פורתא ועייל</strong> <small>[שיישן מעט ויכנס]</small> ו<strong>כד</strong> ברי <strong>רמי בר אבא,</strong> ש<strong>אמר רמי בר אבא: דרך מיל,</strong> שאדם הולך אחר שתייתו <strong>ושינה כל שהוא — מפיגין את</strong> השפעת <strong>היין!</strong> ודוחים: <strong>לאו מי איתמר עלה</strong> <small>[האם לא נאמר עליה]</small> על הלכה זו ש<strong>אמר רב נחמן אמר רבה בר אבוה: לא שנו</strong> שדרך ושינה כל שהיא מפיגים את השפעת היין, <strong>אלא כששתה שיעור רביעית</strong> או פחות, <strong>אבל</strong> אם <strong>שתה יותר מרביעית — כל שכן שדרך</strong> שהולך אחר כך <strong>מטרידתו ושינה משכרתו</strong> יותר. ולכן אסרו לכהנים לשתות יין שמא לא יימצאו כהנים הראויים לעבודה.
 <strong>רב אשי אמר</strong> טעם אחר לחלק בין הדינים: <strong>שתויי יין</strong> שאם נכנסו ועשו עבודה <strong>דמחלי</strong> <small>[שמחללים]</small> הם בכך <strong>עבודה,</strong> את עבודת הקודש — <strong>גזרו בהו רבנן</strong> <small>[בהם חכמים]</small> שלא ישתו, ואולם <strong>פרועי ראש דלא מחלי</strong> <small>[שאינם מחללים]</small> בכך את ה<strong>עבודה</strong> — <strong>לא גזרו בהו רבנן</strong> <small>[בהם חכמים].</small>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>ואלו</strong> מן העבירות <strong>שהן</strong> גוררות עונש <strong>במיתה</strong> בידי שמים: כהנים הנכנסים לעבודה כשהם <strong>שתויי יין, ופרועי ראש.</strong> ותחילה מבררים: <strong>בשלמא</strong> <small>[נניח]</small> <strong>שתויי יין — בהדיא כתיב בהו</strong> <small>[במפורש נאמר בהם]</small> <strong>"יין ושכר אל תשת</strong> אתה ובניך אתך בבואכם אל אהל מועד ולא תמותו<strong>"</strong> (ויקרא י, ט), <strong>אלא פרועי ראש מנלן</strong> <small>[מניין לנו]</small> שחייבים מיתה?
 ומשיבים: <strong>דכתיב</strong> <small>[שנאמר]:</small> <strong>"וראשם לא יגלחו ופרע לא ישלחו"</strong> (יחזקאל מד, כ), <strong>וכתיב בתריה</strong> <small>[ונאמר אחריו]:</small> <strong>"ויין לא ישתו כל כהן בבואם אל החצר הפנימית"</strong> (יחזקאל מד, כא), <strong>ואיתקוש</strong> <small>[והוקשו,</small> והשוו<small>]</small> לפיכך <strong>פרועי ראש לשתויי יין; מה שתויי יין</strong> עונשם <strong>במיתה — אף פרועי ראש</strong> עונשם <strong>במיתה.</strong>
 ומקשים: <strong>ומינה</strong> <small>[וממנה]</small> מן ההשוואה הזו אנחנו יכולים להמשיך ולומר: <strong>אי</strong> <small>[אם]</small> כך, אמור אף: <strong>מה שתויי יין דמחלי</strong> <small>[שמחללים]</small> את ה<strong>עבודה</strong> אם עשו אותה בהיותם שתויים — <strong>אף פרועי ראש</strong> יהיו כמו כן אף הם <strong>דמחלי</strong> <small>[שמחללים]</small> את ה<strong>עבודה!</strong> ודוחים: <strong>לא, כי איתקוש</strong> <small>[כאשר הוקשו,</small> הושוו<small>]</small> הדברים — <strong>למיתה הוא דאתקוש</strong> <small>[שהוקשו,</small> הושוו<small>],</small> <strong>אבל לאחולי</strong> <small>[לחלל]</small> את ה<strong>עבודה — לא אתקוש</strong> <small>[הוקשו,</small> הושוו<small>],</small> ודבר שלא נתפרש לא למדנו.
 באותו ענין <strong>אמר ליה</strong> <small>[לו]</small> <strong>רבינא לרב אשי: הא</strong> <small>[</small>דבר <small>זה],</small> איסור עבודה לכהנים כשהם פרועי ראש הנלמד מדברי הנביא יחזקאל, <strong>מקמי דאתא</strong> <small>[מלפני שבא]</small> <strong>יחזקאל, מאן אמרה</strong> <small>[מי אמרו]?</small> שהרי איסור זה של פרועי ראש לא נזכר בתורה, וכיצד מתחדש דבר על ידי נביא, שאינו רשאי לחדש הלכה! <strong>אמר ליה</strong> <small>[לו]:</small> <strong>ולטעמיך</strong> <small>[ולטעמך,</small> לשיטתך<small>],</small> לפי אותה סברה, <strong>הא</strong> <small>[זו]</small> ש<strong>אמר רב חסדא: דבר זה מתורת משה לא למדנו, ומדברי קבלה</strong> (דברי נביאים) <strong>למדנו,</strong> שנאמר: <strong>"כל בן נכר ערל לב וערל בשר לא יבוא אל מקדשי לשרתני"</strong> (יחזקאל מד, ט), <strong>הא מקמי דאתא</strong> <small>[</small>דבר <small>זה לפני שבא]</small> <strong>יחזקאל, מאן אמרה</strong> <small>[מי אמרו]?</small>
 <strong>אלא</strong> על כרחך אתה חייב לומר ש<strong>גמרא גמיר לה</strong> <small>[במסורת למד אותה]</small> ככל תורה שבעל־פה, <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכה על הכתוב]</small> ונכתבה על ידו, ולא הוא חידש את ההלכה. <strong>הכא נמי</strong> <small>[כאן גם כן]</small> לענין פרועי ראש, <strong>גמרא גמיר לה</strong> <small>[במסורת למד אותה]</small> <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכה על הכתוב],</small> <strong>כי גמירי</strong> <small>[וכאשר למדו]</small> <strong>הלכה</strong> זו מתחילה היה זה <strong>ל</strong>ענין עונש <strong>מיתה</strong> בידי שמים לעובר, אבל <strong>לאחולי</strong> <small>[ל</small>ענין <small>חילול]</small> ה<strong>עבודה — לא גמירי</strong> <small>[למדו].</small>
 <big>א</big> שנינו במשנה ש<strong>כל</strong> יום ש<strong>כתוב</strong> עליו <strong>במגילת תענית "דלא למיספד"</strong> <small>[שאין לספוד</small> בו<small>]</small> — ביום ש<strong>לפניו אסור</strong> להתענות, וביום ש<strong>לאחריו — מותר. תנו רבנן</strong> <small>[שנו חכמים]</small> במגילת תענית: <strong>אלין יומיא</strong> <small>[אלה</small> הם <small>הימים]</small> שקבעו ש<strong>לא להתענאה בהון</strong> <small>[להתענות בהם],</small> <strong>ומקצתהון</strong> <small>[ומקצתם]</small> אפילו ש<strong>לא למיספד בהון</strong> <small>[לספוד בהם]:</small> <strong>מריש ירחא דניסן</strong> <small>[מראש חודש ניסן]</small> <strong>עד תמניא ביה</strong> <small>[</small>היום ה<small>שמיני בו]</small> <strong>איתוקם תמידא</strong> <small>[הוקם התמיד],</small> ולפיכך נקבע בענין הימים הללו ש<strong>לא למיספד בהון</strong> <small>[לספוד בהם].</small> <strong>מתמניא ביה</strong> <small>[מה</small> יום ה<small>שמיני בו]</small> <strong>עד סוף מועדא</strong> <small>[המועד</small> חג הפסח<small>]</small> <strong>איתותב חגא דשבועיא</strong> <small>[הוחזר חג השבועות]</small> ולכך נקבע ש<strong>לא למיספד בהון</strong> <small>[לספוד בהם].</small>
 ומעתה אנחנו מבררים את הדברים הללו בהשוואה למשנתנו, <strong>אמר מר</strong> <small>[החכם]:</small> <strong>מריש ירחא דניסן</strong> <small>[מראש חודש ניסן]</small> <strong>עד תמניא ביה</strong> <small>[</small>היום ה<small>שמיני בו]</small> <strong>איתוקם תמידא דלא למיספד</strong> <small>[הועמד התמיד שאין לספוד]</small> אבל <strong>למה לי</strong> שיאמר <strong>מריש ירחא</strong> <small>[מראש חודש]?</small> <strong>לימא מתרי</strong> <small>[שיאמר</small> רק <small>משנים]</small> <strong>בניסן,</strong> שהרי <strong>ראש חודש גופיה</strong> <small>[עצמו]</small> <strong>יום טוב הוא ואסור</strong> לספוד בו! ולשם מה הזכירו גם אותו? <strong>אמר רב: לא נצרכה</strong> הלכה זו שבמגילת תענית לגבי ראש חודש עצמו, <strong>אלא לאסור</strong> בהספד אף את ה<strong>יום שלפניו,</strong> שהרי אמרנו שבימים הכתובים במגילת תענית, גם ביום שלפניהם אסור להתענות.
 ושואלים: <strong>ו</strong>איסור ההספד ביום <strong>שלפניו נמי, תיפוק ליה</strong> <small>[גם כן, תצא לו]</small> הלכה זו מטעם אחר <strong>דהוה ליה</strong> <small>[שהרי הוא]</small> <strong>יום שלפני ראש חדש,</strong> וכיון שבראש חודש אסור להתענות, גם ביום שלפניו אסור! ומשיבים: אין הדבר כן — <strong>ראש חדש דאורייתא</strong> <small>[מן התורה]</small> <strong>הוא ודאורייתא לא בעי</strong> <small>[ו</small>דבר <small>שמן התורה אינו צריך]</small> <strong>חיזוק,</strong> ולכן מותר להתענות ביום שלפניו.
 <strong>דתניא</strong> <small>[ש</small>כן <small>שנינו בברייתא</small><small>]:</small> <strong>הימים האלה הכתובין במגילת תענית — לפניהם ולאחריהם אסורין</strong> בתענית, ואילו <strong>בשבתות ובימים טובים, הן</strong> עצמם — <strong>אסורין</strong> בתענית, אבל <strong>לפניהן ולאחריהן — מותרין. ומה הפרש בין זה לזה? הללו</strong> שבתות וימים טובים <strong>דברי תורה</strong> הם <strong>ודברי תורה אין צריכין חיזוק</strong> לעשות להם משמרת לפניהם ואחריהם, ואילו <strong>הללו</strong> שאר הימים הכתובים במסכת תענית — מ<strong>דברי סופרים</strong> הם, <strong>ודברי סופרים צריכין חיזוק.</strong>
 <strong>אמר מר</strong> <small>[החכם]:</small> <strong>מתמניא ביה</strong> <small>[מ</small>היום ה<small>שמיני בו]</small> <strong>עד סוף מועדא</strong> <small>[המועד,</small> פסח<small>]</small> <strong>איתותב חגא דשבועיא</strong> <small>[הוחזר חג השבועות]</small> ונקבע ש<strong>לא למיספד</strong> <small>[לספוד]</small> בהם, ושואלים: <strong>למה לי</strong> לומר <strong>"עד סוף</strong> ה<strong>מועד"? לימא</strong> <small>[שיאמר]</small> <strong>"עד המועד",</strong> שהרי ה<strong>מועד גופיה</strong> <small>[עצמו]</small> <strong>יום טוב הוא, ואסור</strong> לפיכך בהספד! <strong>אמר רב פפא</strong> גם כאן יש לפרש <strong>כדאמר</strong> <small>[כפי שאמר]</small> <strong>רב: לא נצרכא</strong> הלכה זו לגופה,
## דף יח.
 <strong>אלא לאסור</strong> את ה<strong>יום שלפניו,</strong> אם כן <strong>הכי נמי</strong> <small>[כך גם כן]</small> <strong>לא נצרכה אלא לאסור</strong> אף את ה<strong>יום שלאחריו,</strong> לומר שגם היום שאחרי סוף המועד אסור בהספד משום שהוא לאחר יום הכתוב במגילת תענית. ושואלים: <strong>כמאן</strong> <small>[כ</small>שיטת <small>מי</small> הדבר<small>],</small> אם תאמר שהוא <strong>כ</strong>שיטת <strong>ר' יוסי</strong> ש<strong>אמר:</strong> לא רק היום הכתוב במגילת תענית אסור אלא <strong>בין לפניו ובין לאחריו אסור; אי הכי</strong> <small>[אם כך]</small> <strong>ב</strong>יום ה<strong>עשרים ותשעה</strong> בחודש אדר <strong>נמי</strong> <small>[גם כן]</small> <strong>מאי איריא</strong> <small>[מה שייך,</small> מדוע דווקא<small>]</small> ייאסר להתענות בו מן הטעם שאמרנו <strong>דהוי יומא דמקמי יומא דמיתוקם תמידא</strong> <small>[שהוא יום לפני היום שהועמד</small> בו <small>התמיד],</small> ראש חודש ניסן? <strong>תיפוק ליה</strong> <small>[תצא לו]</small> הלכה זו שאסור להתענות ביום זה מטעם אחר — <strong>דהוה ליה</strong> <small>[שהרי הוא]</small> <strong>יומא דבתר עשרין ותמניא ביה</strong> <small>[יום אחרי עשרים ושמונה בו,</small> באדר<small>]</small> ומטעם זה עצמו ייאסר בתענית,
 <strong>דתניא</strong> <small>[ש</small>כן <small>שנינו</small> בברייתא<small>]</small> במגילת תענית: <strong>בעשרים ותמניא ביה</strong> <small>[בעשרים ושמונה בו]</small> באדר <strong>אתת בשורתא טבתא ליהודאי דלא יעידון מן אורייתא</strong> <small>[באה בשורה טובה ליהודים שלא יסורו מן התורה]</small> וקבעו יום זה כחג. ומהו הענין? מבואר שם: <strong>שפעם אחת גזרה מלכות הרשעה</strong> (רומי) <strong>שמד על ישראל שלא יעסקו בתורה, ושלא ימולו את בניהם, ושיחללו שבתות. מה עשה יהודה בן שמוע וחבריו? הלכו ונטלו עצה ממטרוניתא</strong> (גבירה) <strong>אחת שכל גדולי רומי מצויין אצלה</strong> מה יעשו.
 <strong>אמרה להם: עמדו והפגינו</strong> (צעקו) <strong>בלילה. הלכו והפגינו בלילה, ואמרו</strong> בצעקתם: <strong>אי</strong> (אוי) <strong>שמים!</strong> וכי <strong>לא אחים אנחנו, לא בני אב אחד אנחנו, לא בני אם אחת אנחנו? מה נשתנינו מכל אומה ולשון שאתם גוזרין עלינו גזירות רעות!</strong> והשפיעה ההפגנה <strong>ובטלום</strong> את הגזירות הללו, <strong>ואותו יום</strong> שביטלום <strong>עשאוהו יום טוב.</strong> וכיון שעשרים ושמיני באדר הוא יום טוב, הרי לדעת ר' יוסי גם ביום שלאחריו אסור להתענות, ואם כן אין צורך לשנות גם את ראש חודש ניסן כדי לאסור את העשרים ותשעה באדר מטעם יום שלפניו, שכן הוא אסור כבר משום שהוא יום אחרי העשרים ושמונה באדר!
 <strong>אמר אביי: לא נצרכה אלא לחדש מעובר.</strong> שהרי יתכן שיהיה חודש אדר בן שלושים יום ואז היום העשרים ותשעה בו אינו היום שלפני ראש חודש ניסן ואין לאוסרו אלא משום שהוא היום שלאחר העשרים ושמונה באדר.
 <strong>רב אשי אמר: אפילו תימא</strong> <small>[תאמר]</small> <strong>לחודש חסר,</strong> בכל זאת צריך שיהיו שני ימים טובים אלה, כי אמנם <strong>כל שלאחריו</strong> — <strong>בתענית אסור</strong> אבל <strong>בהספד מותר, ו</strong>יום <strong>זה, הואיל ומוטל בין שני ימים טובים,</strong> העשרים ושמיני באדר וראש חודש ניסן — <strong>עשאוהו</strong> שיהיה דינו <strong>כיום טוב עצמו, ואפילו בהספד נמי</strong> <small>[גם כן]</small> <strong>אסור.</strong>
 <strong>אמר מר</strong> <small>[החכם]</small> במגילת תענית: <strong>מתמניא ביה</strong> <small>[משמונה בו,</small> בניסן<small>]</small> <strong>ועד סוף מועדא</strong> <small>[המועד,</small> פסח<small>]</small> <strong>איתותב חגא דשבועיא</strong> <small>[הוחזר חג השבועות]</small> ולפיכך נקבע ש<strong>לא למיספד</strong> <small>[לספוד]</small> בהם. ושואלים: <strong>למה לי למימר</strong> <small>[לומר]</small> <strong>מתמניא ביה</strong> <small>[משמונה בו]?</small> <strong>לימא</strong> <small>[שיאמר]</small> <strong>מתשעה ביה</strong> <small>[בו],</small> שכן <strong>ותמניא גופיה</strong> <small>[ושמיני עצמו]</small> <strong>אסור</strong> משום <strong>דהוה ליה יומא דאיתוקם ביה תמידא</strong> <small>[שהרי הוא יום שהוקם בו התמיד]</small> כפי ששנינו!
 ומשיבים: צריך הדבר להיאמר <strong>כיון שאילו מקלע ליה מילתא ובטליניה</strong> <small>[הזדמן לו דבר</small> של אבל <small>ונבטל]</small> את יום <strong>שבעה —</strong> הרי <strong>תמניא גופיה</strong> <small>[</small>היום <small>השמיני עצמו]</small> <strong>אסור</strong> מטעם אחר, <strong>דהוה ליה יומא קמא דאיתותב ביה חגא דשבועיא</strong> <small>[שהרי הוא יום ראשון שהושב בו חג השבועות]</small> ולא נאמר שיום זה יש בו שמחה רק מפני שהוא היום שאחר יום הקמת התמיד, אלא יש בו שמחה לעצמו, שאינה בטלה עם ביטול השביעי.
 ומעירים: <strong>השתא דאתית להכי</strong> <small>[עכשיו</small> כיון <small>שהגעת לכאן]</small> לתירוץ בדרך זו, שמא ייבטל יום טוב אחד, אף <strong>עשרים ותשעה נמי</strong> <small>[גם כן]</small> אפשר להסביר: <strong>כיון</strong> ש<strong>אילו מיקלע מילתא ובטליניה</strong> <small>[הזדמן דבר</small> באותו יום <small>ונבטל]</small> את היום ה<strong>עשרים ותמניא</strong> <small>[ושמונה]</small> — <strong>עשרין ותשעה גופיה</strong> <small>[עצמו]</small> <strong>אסור דהוה ליה יומא דמקמי יומא דאיתוקם תמידא</strong> <small>[שהרי הוא יום מלפני היום שהוקם בו התמיד]</small> וצריך הדבר להיאמר מטעם זה.
 <big>א</big> <strong>איתמר</strong> <small>[נאמר]</small> שחלקו אמוראים בהלכה, <strong>ר' חייא בר אסי אמר</strong> בשם <strong>רב: הלכה כר' יוסי,</strong> שבכל אותם ימים הכתובים במגילת תענית שאסורים בהספד, אסור כמו כן גם ביום שלפניהם וגם ביום שלאחריהם, <strong>ושמואל אמר: הלכה כ</strong>סתם משנה, שעל פי הכללים המסורים בידינו היא שיטת <strong>ר' מאיר,</strong> שאסורים בימים שלפניהם ומותרים בשלאחריהם.
 ותוהים: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והתניא</strong> <small>[והרי שנינו</small> בברייתא<small>]:</small> <strong>רבן שמעון בן גמליאל אומר: ומה תלמוד לומר</strong> במגילת תענית <strong>"בהון" "בהון" שתי פעמים</strong> ("למספד בהון" "להתענאה בהון") <strong>לומר לך</strong> בהדגשה זו: <strong>שהן</strong> עצמם <strong>אסורין, לפניהן ולאחריהן — מותרין. ואמר שמואל: הלכה כרבן שמעון בן גמליאל.</strong> וכיצד אומר אתה שפסק הלכה כר' מאיר?
 ומשיבים: <strong>מעיקרא</strong> <small>[מתחילה]</small> <strong>סבר כיון דליכא</strong> <small>[שאין]</small> <strong>תנא</strong> אחר ש<strong>מיקל</strong> ואומר <strong>כ</strong>שיטת <strong>ר' מאיר, אמר הלכה כר' מאיר, כיון דשמעיה</strong> <small>[ששמע אותו]</small> את <strong>רבן שמעון</strong> שהוא <strong>מיקל טפי</strong> <small>[יותר],</small> <strong>אמר: הלכה כרבן שמעון בן גמליאל,</strong> שעיקר פסק ההלכה שלו היה שיש להקל בימים טובים אלה ככל האפשר.
 <strong>וכן אמר</strong> החכם <strong>באלי אמר ר' חייא בר אבא אמר ר' יוחנן: הלכה כ</strong>שיטת <strong>ר' יוסי.</strong> ומספרים: <strong>אמר ליה</strong> <small>[לו]</small> <strong>ר' חייא</strong> בר אבא <strong>לבאלי: אסברא לך</strong> <small>[אסביר לך]</small> את הדברים, <strong>כי</strong> <small>[כאשר]</small> <strong>אמר ר' יוחנן</strong> ש<strong>הלכה כ</strong>שיטת <strong>ר' יוסי</strong> — לא לכל דבר אמר, אלא <strong>א"דלא להתענאה"</strong> <small>[על</small> היום שנאמר בו <small>שלא להתענות]</small> שגם לפניו אסור, אבל בימים שנאמר בהם שלא להספיד לא פסק כר' יוסי, ויום שלאחריהם מותר.
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן</strong> כלל גדול: <strong>הלכה כסתם</strong> שיטה ב<strong>משנה</strong> שאינה מצויינת בשם אומרה. <strong>ותנן</strong> <small>[ושנינו</small> במשנה<small>]:</small> <strong>אף על פי שאמרו</strong> שבימי קריאת המגילה <strong>מקדימין ולא מאחרין,</strong> ותיקנו חכמים שבמקומות מסויימים אפשר יהיה לקרוא את המגילה גם באחד עשר, בשנים עשר, ובשלושה עשר באדר,
## דף יח:
 <strong>מותרין</strong> ימים אלה <strong>בהספד ותענית.</strong> ונברר: <strong>אימת</strong> <small>[אימתי],</small> באלו ימים מדובר? <strong>אילימא</strong> <small>[אם תאמר]</small> שמדובר ב<strong>בני</strong> כרכים הקוראים את המגילה ב<strong>חמיסר</strong> <small>[</small>ב<small>חמישה עשר]</small> באדר <strong>וקא קרי לה בארביסר</strong> <small>[והם קוראים אותה בארבעה עשר]</small> והותרו להם הספד ותענית ביום זה, אולם <strong>ומי שרי</strong> <small>[והאם מותר]</small> כלל להתענות בימים אלה?
 <strong>והכתיב</strong> <small>[והרי נאמר]</small> <strong>במגילת תענית: יום ארבעה עשר בו</strong> באדר <strong>ויום חמשה עשר בו, יומי פוריא אינון דלא למיספד בהון</strong> <small>[ימי הפורים הם שאסור לספוד בהם].</small> <strong>ואמר רבא: לא נצרכא</strong> <small>[נצרך]</small> הדבר להיאמר במגילת תענית, שהרי הוא כבר נאמר במגילת אסתר שבמקרא, <strong>אלא</strong> בחזרה זו על הדברים בא <strong>לאסור את של זה בזה ואת של זה בזה,</strong> שאפילו מי שהפורים שלו ביום חמישה עשר — אסור לו לספוד בארבעה עשר, ולהיפך.
 <strong>ואלא,</strong> יש לפרש את המשנה שמדובר בה באלה שהם <strong>בני ארביסר</strong> <small>[</small>הקוראים <small>בארבעה עשר]</small> והקדימו <strong>וקא קרי ליה בתליסר</strong> <small>[וקוראים אותה,</small> את המגילה <small>בשלושה עשר],</small> אך הלא אין צורך בטעם זה לאיסור תענית, שהרי שלושה עשר באדר <strong>יום ניקנור הוא</strong> שהוא יום שמחה מחמת עצמו! <strong>ואלא</strong> תפרש שמדובר ב<strong>בני</strong> עיירות הקוראים ב<strong>ארביסר</strong> <small>[</small>ב<small>ארבעה עשר]</small> והקדימו <strong>וקא קרי ליה בתריסר</strong> <small>[וקוראים אותה,</small> את המגילה <small>בשנים עשר],</small> אולם הלא גם יום זה הוא חג לעצמו, שכן <strong>יום טוריינוס הוא!</strong>
 <strong>אלא לאו</strong> <small>[האם לא]</small> <strong>דקא קרו ליה בחדיסר</strong> <small>[שקראו</small> אותה <small>באחד עשר]</small> <strong>וקתני</strong> <small>[ושנה]</small> במשנה על יום זה שהוא <strong>מותר בהספד ובתענית,</strong> אף שהוא יום שלפני יום טוריינוס, ונמצא שסתם משנה אינה כשיטת ר' יוסי, והרי זו סתירה בדברי ר' יוחנן!
 ומשיבים: <strong>לא,</strong> הכוונה היא במשנה ב<strong>בני ארבעה עשר, וקא קרו ליה בתריסר</strong> <small>[והם קוראים אותה,</small> את המגילה <small>בשנים עשר]</small> <strong>ודקאמרת</strong> <small>[ומה שאמרת]</small> שהלא <strong>יום טריינוס הוא — יום טריינוס גופיה</strong> <small>[עצמו]</small> <strong>בטולי בטלוהו</strong> <small>[ביטלו אותו]</small> מלהיות יום חג, <strong>הואיל ונהרגו בו שמעיה ואחיה אחיו. כי הא</strong> <small>[כמו זה]</small> שמסופר: <strong>רב נחמן גזר תעניתא</strong> <small>[תענית]</small> <strong>בתריסר</strong> <small>[בשנים עשר</small> באדר<small>].</small> <strong>אמרו ליה רבנן</strong> <small>[לו חכמים]:</small> הלא <strong>יום טוריינוס הוא! אמר להו</strong> <small>[להם]:</small> <strong>יום טוריינוס גופיה</strong> <small>[עצמו]</small> <strong>בטולי בטלוהו</strong> <small>[ביטלו אותו]</small> <strong>הואיל ונהרגו בו שמעיה ואחיה אחיו.</strong>
 ומקשים: <strong>ותיפוק ליה דהוה ליה</strong> <small>[וייצא לו</small> איסור תענית ביום זה <small>שהרי הוא]</small> <strong>יום שלפני</strong> יום <strong>ניקנור! אמר רב אשי: השתא איהו גופיה בטלוהו</strong> <small>[עכשיו,</small> הרי, <small>אותו עצמו ביטלו]</small> משום האבל, וכי <strong>משום יום ניקנור</strong> שהוא יום שאחריו <strong>ניקום ונגזר</strong> <small>[נעמוד ונגזור]</small> בו איסור תענית?
 <big>א</big> אגב כך מבררים: <strong>מאי</strong> <small>[מהו</small> עניינו<small>]</small> של <strong>ניקנור ומאי</strong> <small>[ומהו</small> עניינו<small>]</small> של <strong>טוריינוס? דתניא</strong> <small>[ש</small>כן <small>שנינו בברייתא</small><small>]:</small> <strong>ניקנור אחד מאפרכי</strong> (משרי הצבא) ה<strong>יוונים היה, ובכל יום ויום היה מניף ידו על יהודה וירושלים, ואומר: אימתי תפול בידי</strong> עיר זו <strong>וארמסנה. וכשגברה מלכות בית חשמונאי ונצחום,</strong> הרגו אותו במלחמה, <strong>קצצו בהונות ידיו ורגליו ותלאום בשערי ירושלים, ואמרו: פה שהיה מדבר בגאוה, וידיים שהיו מניפות</strong> בבוז <strong>על ירושלים — תעשה בהם נקמה,</strong> ויום זה שלושה עשר באדר היה.
 <strong>מאי</strong> <small>[מהו</small> עניינו<small>]</small> של <strong>טוריינוס? אמרו: כשבקש טוריינוס להרוג את</strong> המנהיגים החשובים <strong>לולינוס ופפוס אחיו בלודקיא, אמר להם: אם מעמו של חנניה מישאל ועזריה אתם — יבא אלהיכם ויציל אתכם מידי, כדרך שהציל את חנניה מישאל ועזריה מיד נבוכדנצר! אמרו לו</strong> לוליינוס ופפוס: <strong>חנניה מישאל ועזריה צדיקים גמורין היו</strong> בעצמם, <strong>וראויין היו ליעשות להם נס.</strong> ועוד: <strong>ונבוכדנצר מלך הגון היה,</strong> שהיה מלך גדול שעלה לשלטון בזכות <strong>וראוי לעשות נס על ידו,</strong> שיזכה לגרום שייראה נס.
 <strong>ואותו רשע,</strong> כלומר, אתה, <strong>הדיוט הוא</strong> ולא מלך אמיתי <strong>ואינו ראוי ליעשות נס על ידו.</strong> וגם אנו איננו צדיקים, <strong>ואנו נתחייבנו כליה למקום</strong> (הקדוש ברוך הוא) בגלל עוונותינו כלפיו, <strong>ואם אין אתה הורגנו — הרבה הורגים</strong> אחרים <strong>יש לו למקום,</strong> ואם לא יהרגו אותנו בני אדם — <strong>והרבה דובין ואריות יש לו למקום בעולמו שפוגעין בנו והורגין אותנו. אלא, לא מסרנו הקדוש ברוך הוא בידך</strong> אף שהיה יכול להורגנו בדרך אחרת, <strong>אלא</strong> מפני <strong>שעתיד ליפרע דמינו מידך.</strong>
 <strong>אף על פי כן</strong> לא חשש לדבריהם ואף <strong>הרגן מיד. אמרו: לא זזו משם</strong> ממקום ההריגה <strong>עד שבאו דיופלי</strong> (זוג שליחים) <strong>מרומי</strong> שקיבלו ייפוי כוח להסירו משלטונו ולעונשו, <strong>ופצעו את מוחו בגיזרין</strong> של עץ והרגוהו. וכיון שאירע הדבר כך, וראו הכל כיצד הקדוש ברוך הוא נפרע משונאי ישראל, קבעוהו כיום חג.
 <big>ב</big> שנינו במשנה: <strong>אין גוזרין תענית על הצבור בתחלה בחמישי,</strong> כדי שלא לגרום בכך להפקעת השערים, ועוד <strong>אין גוזרין תענית בראשי חדשים</strong> בחנוכה ובפורים, ואם התחילו כבר בתעניות אין מפסיקים. ושואלים: <strong>וכמה הויא</strong> <small>[היא]</small> <strong>התחלה</strong> לענין זה? <strong>רב אחא אמר: שלש</strong> תעניות קודם לכן. <strong>ר' אסי אמר: אחת.</strong>
 <strong>אמר רב יהודה אמר רב:</strong> כל הלכה <strong>זו</strong> שתענית שאירעה בימים טובים אף אם התחיל אין משלים להתענות עד הערב, היא <strong>דברי ר' מאיר שאמר</strong> זאת <strong>משום</strong> (משמו) של <strong>רבן (שמעון בן) גמליאל. אבל חכמים אומרים:</strong> אם היתה תענית ביום כזה — <strong>מתענה ומשלים</strong> להתענות עד הערב. <strong>דרש מר זוטרא משמיה</strong> <small>[משמו]</small> של <strong>רב הונא: הלכה</strong> למעשה היא ש<strong>מתענה ומשלים.</strong>
 
 <big>א משנה</big> <strong>סדר תעניות אלו</strong> שנתפרש בפרק ראשון, על התעניות בדרגות שונות והפסקות הזמן ביניהן הוא <strong>האמור ברביעה ראשונה</strong> שלא ירדו בה גשמים. <strong>אבל צמחים ששנו</strong> שהשתנה מראיהם מפני מחלה — <strong>מתריעין עליהן מיד</strong> ואין ממתינים כלל. <strong>וכן</strong> כ<strong>שפסקו גשמים בין גשם לגשם ארבעים יום — מתריעין עליהן</strong> מיד, <strong>מפני שהיא מכת בצורת.</strong>
 <strong>ירדו</strong> גשמים די <strong>לצמחין אבל לא ירדו</strong> מספיק בשביל ה<strong>אילן,</strong> או ירדו גשמים הראויים <strong>לאילן ולא לצמחין</strong> אחרים, ירדו גשמים הראויים <strong>לזה ולזה אבל לא</strong> כדי <strong>ל</strong>מלאות <strong>בורות, לשיחין</strong> (בורות מאורכים) <strong>ולמערות</strong> (בורות מכוסים בתיקרה) לאגור בהם מים לצורך הקיץ — <strong>מתריעין עליהן מיד. וכן עיר שלא ירדו עליה גשמים</strong> אף על פי שמסביב לה ירדו, וכמו <strong>דכתיב</strong> <small>[שנאמר]:</small> <strong>"והמטרתי על עיר אחת ועל עיר אחת לא אמטיר, חלקה אחת תמטר</strong> וחלקה אשר לא תמטיר עליה תיבש<strong>"</strong> (עמוס ד, ז), שמשמע שדבר כזה סימן קללה הוא —
## דף יט.
 <strong>אותה העיר מתענה ומתרעת, וכל סביבותיה מתענות</strong> שמצטרפות לתענית עמה, אבל <strong>לא מתריעות. ר' עקיבא אומר</strong> לא כן: אלא <strong>מתריעות</strong> בשופר <strong>ולא מתענות. וכן עיר שיש בה דבר או מפולת — אותה העיר מתענה ומתרעת, וכל סביבותיה מתענות ולא מתריעות, ר' עקיבא אומר: מתריעות ולא מתענות.</strong>
 ומבארים: <strong>איזהו דבר,</strong> מתי רואים מיתות תכופות בעיר כמגפה שאפשר לקרוא לה דבר? ומשיבים: <strong>עיר המוציאה חמש מאות רגלי,</strong> כלומר, שיש בה חמש מאות איש <strong>ויצאו ממנה שלשה מתים בשלשה ימים זה אחר זה — הרי זה דבר,</strong> ואם מתו <strong>פחות מכאן</strong> (ממספר זה) — <strong>אין זה דבר,</strong> שאין להחשיבו כמגיפה אלא כמחלה רגילה.
 <big>א</big> <strong>על</strong> צרות <strong>אלו מתריעין</strong> באמירת "עננו" בתפילה <strong>בכל מקום: על השדפון</strong> (מחלת התבואה), <strong>ועל הירקון</strong> שבתבואה, <strong>ועל הארבה, ועל החסיל</strong> (מין אחר של חגבים הבא בלהקות גדולות) שהגיעו למקום, <strong>ועל החיה רעה</strong> המסוכנת לבני אדם שפשטה ביישוב, <strong>ועל החרב,</strong> כלומר, כשעוברים גדודי צבא אויב — <strong>מתריעין עליה, מפני שהיא מכה מהלכת</strong> שעוברת ממקום למקום ולכן מתריעים עליהן בכל מקום.
 <strong>מעשה שירדו זקנים מירושלים לעריהם</strong> ברחבי ארץ ישראל, <strong>וגזרו תענית על שנראה כמלא פי תנור שדפון ב</strong>עיר <strong>אשקלון</strong> וגזרו משום כך תענית בכל ארץ ישראל, שכן היא מכה מהלכת. <strong>ועוד גזרו תענית על שאכלו זאבים שני תינוקות בעבר הירדן. ר' יוסי אומר: לא על שאכלו, אלא על שנראו</strong> שני זאבים אלה במקום ישוב.
 <big>ב</big> <strong>על</strong> מאורעות <strong>אלו מתריעין</strong> אפילו <strong>בשבת: על עיר שהקיפוה נכרים</strong> במצור, <strong>או נהר</strong> העולה על גדותיו, <strong>ועל הספינה המיטרפת</strong> (העומדת לטבוע) <strong>בים. ר' יוסי אומר:</strong> מתריעים בשבת <strong>לעזרה, ולא לצעקה</strong> בתפילה. <strong>שמעון התימני</strong> (מהעיר תמנה) <strong>אומר: אף על הדבר</strong> מתריעים בשבת <strong>ולא הודו לו חכמים.</strong>
 <big>ג</big> ומוסיפים: בכלל, <strong>על כל צרה שלא תבוא</strong> (לשון נקיה, כלומר: על כל צרה שתבוא) <strong>על הצבור — מתריעין עליהן, חוץ מרוב גשמים,</strong> שאף שצרה היא, כיון שהמים בכלל לברכה הם — אין מתריעים עליה. ומספרים: <strong>מעשה שאמרו לו לחוני המעגל: התפלל שירדו גשמים. אמר להם: צאו והכניסו תנורי פסחים</strong> אותם תנורי חרס שבהם היו אופים את קרבן הפסח <strong>בשביל שלא ימוקו</strong> (ימסו במים), שמובטח היה שיירדו גשמים מרובים. <strong>התפלל ולא ירדו גשמים</strong> כלל.
 <strong>מה עשה? עג עוגה</strong> (יצר מעגל) באדמה <strong>ועמד בתוכה, ואמר לפניו: רבונו של עולם! בניך שמו פניהם עלי, שאני כבן בית לפניך,</strong> על כן <strong>נשבע אני בשמך הגדול שאיני זז מכאן עד שתרחם על בניך</strong> ותיענה לבקשתם להורדת גשמים. <strong>התחילו גשמים מנטפין</strong> בטיפות קטנות בלבד. <strong>אמר: לא כך שאלתי</strong> (ביקשתי), <strong>אלא גשמי בורות שיחין ומערות,</strong> כלומר, גשמים מרובים עד שיתמלאו מהם אף בורות המים, ויספיקו לכל השנה. <strong>התחילו</strong> גשמים <strong>לירד בזעף. אמר: לא כך שאלתי</strong> (ביקשתי), <strong>אלא גשמי רצון ברכה ונדבה</strong> ולא גשמים מזיקים.
 <strong>ירדו</strong> גשמים <strong>כתקנן,</strong> אבל המשיכו וירדו כה הרבה <strong>עד שיצאו ישראל מירושלים להר הבית מפני הגשמים</strong> שמרוב הגשמים נתמלאה העיר במים עד שהיו צריכים להמלט למקום גבוה יותר. <strong>באו ואמרו לו: כשם שהתפללת עליהם שירדו — כך התפלל שילכו להן. אמר להם: צאו וראו אם נמחית אבן הטועין</strong> (אבן גדולה שהיתה בעיר שעליה הכריזו על האבידות ועל המציאות) כלומר, בלשון גוזמה אמר: אם לא הגיעו הגשמים עד כדי כך — אין מן הראוי לבקש שיפסקו.
 <strong>שלח לו</strong> נשיא הסנהדרין באותו הדור <strong>שמעון בן שטח: אלמלא</strong> (אם לא) <strong>חוני אתה — גוזרני עליך נידוי</strong> על שאתה מדבר בלשון זו כלפי מעלה. <strong>אבל מה אעשה לך, שאתה מתחטא</strong> (מתפנק) <strong>לפני המקום ועושה לך רצונך, כבן שהוא מתחטא על אביו ועושה לו רצונו, ועליך הכתוב אומר: "</strong>גיל יגיל אבי צדיק ויולד חכם ישמח בו. <strong>ישמח אביך ואמך ותגל יולדתך"</strong> (משלי כג, כד-כה).
 <big>ד</big> ועוד הלכה בתעניות: <strong>היו מתענין</strong> על הגשם <strong>וירדו להם גשמים,</strong> אם ירדו הגשמים <strong>קודם הנץ החמה — לא ישלימו</strong> תעניתם עד לערב, אם ירדו <strong>לאחר הנץ החמה — ישלימו. ר' אליעזר אומר,</strong> כך יש לחלק: אם ירדו <strong>קודם חצות</strong> היום — <strong>לא ישלימו,</strong> ירדו <strong>לאחר חצות — ישלימו.</strong>
 מסופר: <strong>מעשה שגזרו תענית בלוד</strong> על שלא ירדו גשמים, <strong>וירדו להם גשמים קודם חצות</strong> יום התענית, <strong>אמר להם ר' טרפון: צאו</strong> מיד <strong>ואכלו ושתו, ועשו יום טוב. ויצאו ואכלו ושתו ועשו יום טוב, ובאו בין הערבים</strong> לבית הכנסת <strong>וקראו הלל הגדול</strong> להודות על שנשמעה תפילתם.
 <big>ה גמרא</big> שנינו במשנה: <strong>סדר תעניות האלו האמור ברביעה ראשונה. ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>רביעה ראשונה ושניה לשאול</strong> ולבקש גשמים, ורק <strong>שלישית להתענות!</strong>
 <strong>אמר רב יהודה: הכי קאמר</strong> <small>[כך אמר,</small> כך יש לפרש<small>]:</small> <strong>סדר תעניות האמור אימתי — בזמן שיצאה רביעה ראשונה ושניה ושלישית ולא ירדו גשמים. אבל</strong> אם <strong>ירדו גשמים ברביעה ראשונה, וזרעו</strong> מיד <strong>ולא צמחו</strong> משום שלא היו גשמי הרביעה מספיקים, <strong>אי נמי</strong> <small>[או גם כן]</small> <strong>צמחו</strong> מעט <strong>וחזרו ונשתנו</strong> שהחלו נובלים משום שלא באו גשמים אחרי רביעה ראשונה — <strong>מתריעין עליהן מיד.</strong>
 <strong>אמר רב נחמן: דוקא נשתנו, אבל</strong> אם <strong>יבשו</strong> לגמרי — <strong>לא</strong> מתריעים, שאין טעם להתענות על דבר שאין לו תקנה. ותוהים: <strong>פשיטא</strong> <small>[פשוט,</small> מובן מאליו<small>]</small> שכך הוא, שהרי <strong>נשתנו תנן</strong> <small>[שנינו</small> במשנה<small>]!</small> ומשיבים: <strong>לא צריכא</strong> <small>[נצרכה]</small> מה שאמר רב נחמן אלא <strong>דאקון</strong> <small>[שהתחזקו</small> קצת<small>]</small> הצמחים לאחר שהתייבשו, ונראה שלא יגדלו יותר וכל תבואת השנה תפסד. <strong>מהו דתימא</strong> <small>[שתאמר]:</small> <strong>אקנתא מילתא היא</strong> <small>[התחזקות</small> זו <small>דבר הוא]</small> ויש להם עוד תקנה בתפילה, לכך <strong>קמשמע לן</strong> <small>[השמיע לנו]</small> שאין תקנה לדבר.
 <big>ו</big> שנינו במשנה בין דברים שמתריעים עליהם: <strong>וכן שפסקו גשמים בין גשם לגשם</strong> ארבעים יום, מפני שהיא מכת בצורת. ושואלים: <strong>מאי</strong> <small>[מה]</small> לשון זו <strong>"מכת בצורת"</strong> הלא זו עדיין אינה נחשבת כבצורת! <strong>אמר רב יהודה אמר רב</strong> כך יש להבין: אי ירידת גשמים במשך ארבעים יום בין גשם לגשם, היא <strong>מכה המביאה לידי בצורת.</strong> ובענין זה <strong>אמר רב נחמן: נהרא אנהרא</strong> <small>[</small>מ<small>נהר לנהר],</small> כלומר, כשאין תבואה צומחת במקום אחד אבל יש אפשרות להביאה לאותו מקום דרך הנהרות, מאזור אחר שבו צומחת התבואה —
## דף יט:
 <strong>בצורתא</strong> <small>[בצורת].</small> אם צריך להביא את התבואה מ<strong>מדינתא אמדינתא</strong> <small>[</small>מ<small>מדינה למדינה]</small> — הרי זה <strong>כפנא</strong> <small>[רעב].</small> <strong>ואמר ר' חנינא:</strong> אם <strong>סאה</strong> חיטים נמכרת <strong>בסלע ושכיחא</strong> <small>[ומצויה]</small> — הרי זו <strong>בצורתא</strong> <small>[בצורת],</small> שמחיר התבואה מרובה, אבל התבואה מצויה למי שבידו כסף. אבל אם <strong>ארבעה</strong> סאין בסלע <strong>ולא שכיחא</strong> <small>[מצויה]</small> התבואה כלל — הרי זה <strong>כפנא</strong> <small>[רעב].</small>
 <strong>אמר ר' יוחנן: לא שנו</strong> דבר זה <strong>אלא בזמן שהמעות בזול,</strong> כלומר, שהכסף מצוי אצל הבריות, <strong>ו</strong>מחיר ה<strong>פירות ביוקר,</strong> יתר על המידה, <strong>אבל מעות ביוקר</strong> שאין הכסף מצוי אצל הבריות אף שה<strong>פירות בזול — מתריעין עליה מיד,</strong> מפני שהיא מכת רעב. שאף שמחיר הפירות זול, אין באפשרות האנשים לקנותם בשל המחסור בכסף. ש<strong>אמר ר' יוחנן: נהירנא כד הוו קיימי</strong> <small>[זוכר אני כאשר עמדו,</small> היו<small>]</small> <strong>ארבעה סאין בסלע, והוו נפישי נפיחי כפן בטבריא מדלית</strong> <small>[והיו מרובים נפוחי רעב בטבריה משום</small> <small>שאין</small> להם<small>]</small> אפילו <strong>איסר</strong> לקנות בו מזון.
 <big>א</big> שנינו במשנה: <strong>ירדו</strong> גשמים הראויים <strong>לצמחין אבל לא</strong> ראויים <strong>לאילן,</strong> או להיפך — מתריעים עליהם מיד. ומסבירים: <strong>בשלמא</strong> <small>[נניח]</small> שראויים הם <strong>לצמחים ולא לאילן משכחת לה</strong> <small>[</small>יכול אתה <small>למצוא</small> אפשרות <small>כזו],</small> <strong>דאתא ניחא</strong> <small>[שבא,</small> ירד גשם <small>נוח</small> וקל<small>],</small> אבל <strong>ולא אתיא רזיא</strong> <small>[בא,</small> ירד גשם <small>עז]</small> ואין זה מספיק לאילנות. וכן גשם הראוי <strong>לאילן ולא לצמחים</strong> כיצד — <strong>דאתיא רזיא</strong> <small>[שבא</small> גשם <small>עז]</small> <strong>ולא אתיא ניחא</strong> <small>[בא</small> גשם <small>נוח],</small> ואיננו מועיל לצמחים הקטנים.
 וכן גשם הראוי <strong>לזה ולזה אבל לא לבורות ולא לשיחין ומערות משכחת לה</strong> <small>[מוצא אתה אותה],</small> כגון <strong>דאתיא רזיא וניחא</strong> <small>[ירד</small> גם גשם <small>עז ו</small>גם גשם <small>נוח]</small> ומשקה את כל הגידולים כראוי, <strong>מיהו טובא</strong> <small>[אבל הרבה]</small> <strong>לא אתיא</strong> <small>[בא]</small> ואינו מספיק למלא את הבורות גם לקיץ. <strong>אלא הא דתניא</strong> <small>[זו ששנינו</small> בברייתא<small>]:</small> <strong>ירדו</strong> גשמים הראויים <strong>לבורות לשיחין ולמערות אבל לא</strong> ראויים <strong>לזה ולזה,</strong> לאילן ולצמחים, <strong>היכי משכחת לה</strong> <small>[כיצד מוצא אתה אותה],</small> שאם מספיק הגשם כדי למלא את הבורות, ודאי שהוא מספיק לצמחים! ומשיבים: <strong>דאתיא בשפיכותא</strong> <small>[שבאו בשפיכה],</small> שאם ירדו הרבה גשמים בבת אחת אינם מועילים לגידולים ואפילו לאילנות.
 <strong>תנו רבנן</strong> <small>[שנו חכמים]:</small> <strong>מתריעין על האילנות,</strong> שלא ירדו להם גשמים די צורכם <strong>בפרוס</strong> (סמוך לחג) <strong>הפסח,</strong> משום שעד אז יכולים הגשמים להועיל לאילנות, ו<strong>על הבורות ושיחין ומערות</strong> שלא נתמלאו אפילו <strong>בפרוס</strong> (סמוך) אל <strong>החג</strong> (סוכות). <strong>ו</strong>על כולן, <strong>אם אין להן מים לשתות</strong> באותה שעה, ולא רק שאין מים במאגרים — <strong>מתריעין עליהן מיד.</strong>
 <strong>ואיזהו "מיד" שלהם — שני וחמישי ושני.</strong> בשבוע שבו התברר הדבר, אבל לא תמיד באותו יום. <strong>ועל כולן</strong> על השיבושים בירידת הגשמים <strong>אין מתריעין עליהן אלא באפרכיא</strong> (מחוז) <strong>שלהן</strong> ולא במקום אחר שבו יורדים הגשמים כסדרם.
 אם יש מחלת <strong>אסכרא</strong> מתפשטת, <strong>בזמן שיש בה מיתה</strong> שהיא באה בצורה קשה הגורמת מיתה לחולים בה — <strong>מתריעין עליה,</strong> ו<strong>בזמן שאין בה מיתה — אין מתריעין עליה. ומתריעין על הגובאי</strong> (ארבה) <strong>בכל שהוא</strong> אפילו באו רק מעטים, שמן הסתם יבואו גם אחרים, אבל לא על בוא החגב. <strong>ר' שמעון בן אלעזר אומר: אף על</strong> בוא <strong>החגב</strong> מתריעים בכל שהוא, שגם הם עלולים להביא לידי בצורת אם יתרבו.
 <strong>תנו רבנן</strong> <small>[שנו חכמים]</small> בברייתא: <strong>מתריעין על האילנות בשאר שני שבוע,</strong> כלומר, בשש שנות עבודת האדמה, אבל לא בשנת השמיטה עצמה, שהרי אין עובדים את האדמה באותה שנה. <strong>על הבורות ועל השיחין</strong> (בורות מאורכים) <strong>ועל המערות</strong> (בורות מכוסים בתיקרה), אם לא ירדו גשמים כדי למלאותם, מתריעים <strong>אפילו ב</strong>שנת ה<strong>שביעית. רבן שמעון בן גמליאל אומר: אף על האילנות</strong> מתריעים <strong>בשביעית מפני שיש בהן פרנסה לעניים,</strong> שהרי העניים סומכים בשנה זו על האילנות, ונהנים מפירותיהם ואם לא ירדו גשמים מתקפחת פרנסת העניים.
 <strong>תניא אידך</strong> <small>[שנויה</small> ברייתא <small>אחרת]:</small> <strong>מתריעין על האילנות בשאר שני שבוע. על הבורות, על השיחין, ועל המערות אפילו בשביעית, רבן שמעון בן גמליאל אומר: אף על האילנות.</strong> וכן <strong>מתריעין על הספיחין</strong> (כגון ירקות הגדלים מעצמם) <strong>בשביעית, מפני שיש בהן פרנסה לעניים</strong> שהם מותרים באכילתם.
 <big>ב</big> <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בן פרטא: מיום שחרב בית המקדש נעשו גשמים צימוקין לעולם,</strong> כלומר, במידה מצומצמת, ולא כדי כל הצורך. ש<strong>יש שנה שגשמיה מרובין, ויש שנה שגשמיה מועטין. יש שנה שגשמיה יורדין בזמנן, ויש שנה שאין גשמיה יורדין בזמנן.</strong>
 ומסבירים: <strong>שנה שגשמיה יורדין בזמנן, למה הוא דומה — לעבד שנתן לו רבו פרנסתו,</strong> כלומר, את המזונות שצריך לאותו שבוע <strong>באחד בשבת</strong> (ביום ראשון), ובשל כך <strong>נמצאת עיסה נאפית</strong> במשך השבוע <strong>כתיקנה,</strong> שהרי יש לו פנאי במשך כל ימות השבוע לאפותה כתיקנה, <strong>ו</strong>מאחר שנאפית זו כתיקנה והיא פת ראויה, הריהי אף <strong>נאכלת כתיקנה. שנה שאין גשמיה יורדין בזמנן, למה הוא דומה — לעבד שנתן לו רבו פרנסתו בערב שבת,</strong> שאין זמן מספיק כדי לעשות מלאכתו כראוי, ולכך <strong>נמצאת עיסה נאפית שלא כתיקנה, ונאכלת</strong> בשל כך <strong>שלא כתיקנה.</strong>
 <strong>שנה שגשמיה מרובין, למה הוא דומה — לעבד שנתן לו רבו פרנסתו</strong> למשך זמן <strong>בבת אחת,</strong> וכיון שעושה את כל המלאכות בתבואה בבת אחת <strong>נמצאו ריחים טוחנות מן הכור מה שטוחנות מן הקב</strong> שהרי תמיד יש פחת בטחינה, ובעיקרו פחת זה שווה כמעט בכל פעם שטוחנים ואיננו פוחת לפי ריבוי או מיעוט התבואה, וכן <strong>ונמצאת עיסה אוכלת</strong> (פוחתת) על ידי בצק שנדבק בעריבה בה הוא נילוש ושאר פחתים <strong>מן הכור כמו</strong> ש<strong>אוכלת מן הקב,</strong> ונשאר בידו הרבה.
 <strong>שנה שגשמיה מועטין, למה הוא דומה — לעבד שנתן לו רבו פרנסתו מעט מעט, נמצאו ריחיים מה שטוחנות</strong> וכותתות <strong>מן הכור טוחנות מן הקב</strong> ומפסיד בכל קב וקב. וכן <strong>נמצאת עיסה כמה שנאכלת</strong> (ומפסידה) <strong>מן הכור, אוכלת מן הקב</strong> ובסך הכל נשאר בידו פחות.
 <strong>דבר אחר: בזמן שגשמיה מרובין למה הוא דומה — לאדם שמגבל את הטיט, אם יש לו מים רבים — מים אינן כלין, והטיט מגובל יפה. אם יש לו מים מועטין — מים כלים, והטיט אינו מתגבל יפה,</strong> שמפני מיעוט המים אין גם חלק מן הטיט מגובל די צורכו.
 <big>ג</big> <strong>תנו רבנן</strong> <small>[שנו חכמים]:</small> <strong>פעם אחת עלו כל ישראל לרגל לירושלים ולא היה להם מים לשתות, הלך נקדימון בן גוריון</strong> שהיה אחד מעשירי ירושלים <strong>אצל הגמון</strong> (שר) גוי <strong>אחד, אמר לו: הלויני שתים עשרה מעיינות</strong> (כלומר, בורות) <strong>מים לעולי רגלים, ואני אתן</strong> (אחזיר) <strong>לך שתים עשרה עינות מים. ואם איני נותן לך — הריני נותן לך</strong> תמורתם <strong>שתים עשרה ככר כסף, וקבע לו זמן</strong> להחזרת המים.
 <strong>כיון שהגיע הזמן</strong> שקבעו <strong>ולא ירדו גשמים</strong> באותו יום, <strong>בשחרית שלח לו</strong> אותו אדון לנקדימון: <strong>שגר</strong> (שלח) <strong>לי או מים או מעות שיש לי בידך</strong> (שאתה חייב לי). <strong>שלח לו</strong> נקדימון בן גוריון: <strong>עדיין יש לי זמן, כל היום כולו שלי הוא. בצהריים שלח לו</strong> אותו אדון שוב: <strong>שגר לי או מים או מעות שיש לי בידך. שלח לו: עדיין יש לי שהות ביום. במנחה שלח לו: שגר לי או מים או מעות שיש לי בידך. שלח לו: עדיין יש לי שהות ביום. לגלג עליו אותו הגמון, אמר: כל השנה כולה לא ירדו גשמים,</strong>
## דף כ.
 <strong>ועכשיו ירדו גשמים?! נכנס לבית המרחץ בשמחה</strong> על סכום הכסף הגדול שהוא עומד לקבל. <strong>עד שהאדון נכנס בשמחתו לבית המרחץ, נקדימון נכנס לבית המקדש כשהוא עצוב. נתעטף</strong> בטליתו, <strong>ועמד בתפלה.</strong>
 <strong>אמר לפניו: רבונו של עולם! גלוי וידוע לפניך שלא לכבודי עשיתי, ולא לכבוד בית אבא עשיתי, אלא לכבודך עשיתי, שיהו מים מצויין לעולי רגלים. מיד נתקשרו שמים בעבים</strong> (עננים), <strong>וירדו גשמים</strong> כה רבים <strong>עד שנתמלאו שתים עשרה מעינות מים והותירו.</strong>
 <strong>עד שיצא אדון מבית המרחץ, נקדימון בן גוריון יצא מבית המקדש.</strong> ו<strong>כשפגעו</strong> (פגשו) <strong>זה בזה, אמר לו</strong> נקדימון: <strong>תן לי דמי מים יותר</strong> (יתרים) <strong>שיש לי בידך! אמר לו</strong> אותו אדון: <strong>יודע אני שלא הרעיש הקדוש ברוך הוא את עולמו</strong> שירדו גשמים אלה עכשיו <strong>אלא בשבילך, אלא עדיין יש לי פתחון פה</strong> (נימוק, טענה) <strong>עליך, שאוציא</strong> בשל טענה זו <strong>ממך את מעותיי,</strong> שהרי לא פרעת לי חובך ביום שנקבע לפרעון, <strong>ש</strong>כן <strong>כבר שקעה חמה, וגשמים</strong> שירדו — לאחר מכן ירדו ולכך <strong>ברשותי ירדו.</strong>
 <strong>חזר ונכנס</strong> נקדימון <strong>לבית המקדש, ונתעטף</strong> בטליתו <strong>ועמד בתפלה, ואמר לפניו: רבונו של עולם! הודע</strong> (הראה) <strong>שיש לך אהובים בעולמך! מיד נתפזרו העבים</strong> (עננים) <strong>וזרחה החמה. באותה שעה אמר לו האדון: אילו לא נקדרה</strong> (נקבה ויצאה) <strong>החמה</strong> מבין העננים <strong>היה לי פתחון פה עליך ש</strong>בגללו <strong>אוציא ממך מעותיי. תנא</strong> <small>[שנה</small> החכם<small>]:</small> <strong>לא נקדימון שמו</strong> האמיתי, <strong>אלא בוני שמו, ולמה נקרא שמו נקדימון</strong> — מפני <strong>שנקדרה חמה בעבורו.</strong>
 ומוסיפים, <strong>תנו רבנן: שלשה נקדמה להם חמה בעבורן,</strong> שזרחה להם השמש שלא בזמנה, והם: <strong>משה, ויהושע, ונקדימון בן גוריון.</strong> ושואלים: <strong>בשלמא</strong> <small>[נניח]</small> <strong>נקדימון בן גוריון — גמרא</strong> <small>[מסורת]</small> היא בידינו, כמסופר. <strong>יהושע נמי</strong> <small>[גם כן]</small> <strong>קרא</strong> <small>[כתוב]</small> הוא, <strong>דכתיב</strong> <small>[שנאמר]:</small> <strong>"וידם השמש וירח עמד</strong> עד יקום גוי אויביו<strong>"</strong> (יהושע י, יג). <strong>אלא משה מנלן</strong> <small>[מנין לנו]</small> שזרחה חמה עבורו שלא כדרכה?
 <strong>אמר ר' אלעזר: אתיא</strong> <small>[בא,</small> נלמד<small>]</small> הדבר בגזירה שווה, מן המילים <strong>"אחל" "אחל", כתיב הכא</strong> <small>[נאמר כאן]</small> למשה: "היום הזה <strong>אחל תת פחדך</strong> ויראתך על פני העמים תחת כל השמים" (דברים ב, כה), <strong>וכתיב התם</strong> <small>[ונאמר שם]</small> ביהושע: "היום הזה <strong>אחל גדלך</strong> בעיני כל ישראל אשר ידעון כי כאשר הייתי עם משה אהיה עמך" (יהושע ג, ז), ללמדנו שכל הניסים שאירעו ליהושע אירעו גם למשה.
 <strong>ר' שמואל בר נחמני אמר: אתיא</strong> <small>[בא</small> נלמד<small>]</small> הדבר מגזירה שווה <strong>"תת" "תת", כתיב הכא</strong> <small>[נאמר כאן]</small> במשה: <strong>"אחל תת פחדך"</strong> (דברים ב, כה), <strong>וכתיב התם</strong> <small>[ונאמר שם]:</small> "אז ידבר יהושע לה' <strong>ביום תת ה' את האמרי</strong> לפני בני ישראל ויאמר לעיני ישראל שמש בגבעון דום וירח בעמק אילון" (יהושע י, יב).
 <strong>ר' יוחנן אמר: אתיא מגופיה דקרא</strong> <small>[בא,</small> נלמד הדבר <small>מגופו של הכתוב],</small> שנאמר במשה: <strong>"</strong>אחל תת פחדך ויראתך על פני העמים תחת כל השמים <strong>אשר ישמעון שמעך ורגזו וחלו מפניך", אימתי רגזו וחלו מפניך</strong> כל העמים בכל העולם ("תחת כל השמים") — <strong>בשעה שנקדמה לו חמה למשה.</strong>
 <big>א</big> שנינו במשנה בענין <strong>וכן עיר</strong> אחת <strong>שלא ירדו עליה גשמים</strong> אף שירדו במקומות אחרים, והובא הכתוב "והמטרתי על עיר אחת ועל עיר אחת לא אמטיר" (עמוס ד, ז). <strong>אמר רב יהודה אמר רב: ושתיהן לקללה,</strong> שאף ירידת הגשמים בעיר אחת — לקללה נאמרה, שמדובר בשטפונות משחיתים.
 מאחר שהביאו מאמר של רב יהודה אמר רב, לפיו יש להבין הכתוב באופן הנראה היפך המשמעות הפשוטה, מביאים מה שאמר כעין זה על הכתוב <strong>"היתה ירושלים לנדה ביניהם"</strong> (איכה א, יז) <strong>אמר רב יהודה אמר רב:</strong> פסוק זה אף שמשמעותו הפשוטה היא לקללה, בעצם הוא <strong>לברכה,</strong> לפי שמדמה את ירושלים <strong>כנדה,</strong> ופירושו: <strong>מה נדה יש לה</strong> בסופו של דבר <strong>היתר</strong> לאחר שנגמרים ימי הטומאה ונטהרת, <strong>אף ירושלים יש לה תקנה</strong> מחורבנה.
 וכן על הכתוב <strong>"היתה כאלמנה"</strong> (איכה א, א) <strong>אמר רב יהודה:</strong> דימוי זה הוא <strong>לברכה,</strong> ומדייק בלשון: אינה אלא <strong>כאלמנה</strong> (כמו אלמנה) <strong>ולא אלמנה ממש, אלא כאשה שהלך בעלה למדינת הים</strong> ובאין בעלה עמה הריהי כאלמנה, אבל <strong>ודעתו לחזור עליה.</strong>
 וכן פירוש הכתוב: <strong>"וגם אני נתתי אתכם נבזים ושפלים"</strong> (מלאכי ב, ט), <strong>אמר רב יהודה:</strong> גם זה <strong>לברכה, דלא מוקמי מינן</strong> <small>[שאין מעמידים,</small> ממנים <small>מאתנו]</small> <strong>לא רישי נהרי</strong> <small>[ראשי נהרות]</small> <strong>ולא גזיריפטי</strong> <small>[שוטרים],</small> ואף שבעיקרו הוא משום שהם מבזים אותנו, מכל מקום ברכה היא לנו, שאנו נפטרים מתפקידים קשים ובלתי נעימים אלה.
 נאמר בנבואת אחיה, שקילל את ישראל ואמר: <strong>"והכה ה' את ישראל כאשר ינוד הקנה במים"</strong> (מלכים א', יד, טו), <strong>אמר רב יהודה אמר רב:</strong> דבר זה הוא באמת <strong>לברכה.</strong> וכפי ש<strong>אמר</strong> זאת בהרחבת ביאור <strong>ר' שמואל בר נחמני אמר ר' יונתן: מאי דכתיב</strong> <small>[מהו שנאמר]:</small> <strong>"נאמנים פצעי אוהב ונעתרות נשיקות שונא"</strong> (משלי כז, ו) — <strong>טובה קללה שקילל אחיה השילוני את ישראל יותר מברכה שברכן בלעם הרשע.</strong>
 <strong>אחיה השילוני קללן בקנה,</strong> בכך ש<strong>אמר להם לישראל: "והכה ה' את ישראל כאשר ינוד הקנה</strong> במים <strong>"</strong>, אבל קללה זו היא באמת ברכה — <strong>מה קנה זה עומד במקום מים, וגזעו מחליף</strong> שאם נחתך הוא צומח מחדש <strong>ושרשיו מרובין</strong> ביחס לגודלו, <strong>ואפילו כל הרוחות שבעולם באות ונושבות בו — אין מזיזות אותו ממקומו,</strong> שאיננו נעקר על ידן, <strong>אלא הולך</strong> (מתנענע, נד) <strong>ובא עמהן, דממו הרוחות — עמד הקנה</strong> שוב <strong>במקומו,</strong> כך יהיו ישראל, שלאחר הצרות הבאות עליהם הרי הם חוזרים למקומם בהשקט ובטח.
 <strong>אבל בלעם הרשע</strong> שבירך את ישראל <strong>בירכן בארז, שנאמר: "כארזים עלי מים"</strong> (במדבר כד, ו), <strong>מה ארז זה אינו עומד במקום מים, ואין גזעו מחליף, ואין שרשיו מרובין.</strong> אמנם <strong>אפילו כל הרוחות שבעולם נושבות בו — אין מזיזות אותו ממקומו,</strong> אבל <strong>כיון שנשבה בו רוח דרומית — עוקרתו והופכתו על פניו. ולא עוד אלא שזכה קנה ליטול הימנו קולמוס</strong> (עט) <strong>לכתוב בו ספר תורה נביאים וכתובים,</strong> ואם כן בסופו של דבר הקללה בקנה עדיפה מן הברכה בארז.
 <big>ב</big> ועוד בשבחו של הקנה, <strong>תנו רבנן</strong> <small>[שנו חכמים]:</small> <strong>לעולם יהא אדם רך כקנה</strong> כלפי הבריות <strong>ואל יהא קשה כארז. מעשה שבא ר' אלעזר בן ר' שמעון ממגדל גדור מבית רבו, והיה רכוב על חמור ומטייל על שפת נהר</strong> בשובו אל עירו <strong>ושמח שמחה גדולה, והיתה דעתו גסה</strong> (גדולה, גאה) <strong>עליו מפני שלמד תורה הרבה</strong> באותו פרק זמן ששהה בבית רבו,
## דף כ:
 <strong>נזדמן לו אדם אחד שהיה מכוער ביותר. אמר לו</strong> אותו אדם: <strong>שלום עליך רבי! ולא החזיר לו</strong> ר' אלעזר שלום. ו<strong>אמר לו</strong> ר' אלעזר: <strong>ריקה</strong> (ברנש) <strong>כמה מכוער אותו האיש! שמא כל בני עירך מכוערין כמותך? אמר לו</strong> האיש: <strong>איני יודע, אלא לך ואמור לאומן שעשאני: "כמה מכוער כלי זה שעשית". כיון שידע</strong> ר' אלעזר <strong>בעצמו שחטא</strong> והעליב את האיש לחינם על מום שנולד עמו, <strong>ירד מן החמור ונשתטח לפניו</strong> לפני האיש, <strong>ואמר לו: נעניתי לך</strong> (חטאתי כנגדך), <strong>מחול לי! אמר לו: איני מוחל לך, עד שתלך לאומן שעשאני ואמור לו: כמה מכוער כלי זה שעשית.</strong>
 <strong>היה</strong> ר' אלעזר <strong>מטייל אחריו</strong> אחרי אותו איש ומנסה לפייסו <strong>עד שהגיע לעירו. יצאו בני עירו</strong> של ר' אלעזר <strong>לקראתו, והיו אומרים לו: שלום עליך רבי רבי, מורי מורי! אמר להם</strong> האיש: <strong>למי אתם קורין רבי רבי? אמרו לו: לזה שמטייל אחריך. אמר להם: אם זה רבי — אל ירבו כמותו בישראל. אמרו לו: מפני מה</strong> אומר אתה כך? <strong>אמר להם: כך וכך עשה לי</strong> ואמר לי. <strong>אמרו לו: אף על פי כן, מחול לו,</strong> כיון <strong>שאדם גדול בתורה הוא.</strong>
 <strong>אמר להם: בשבילכם הריני מוחל לו, ובלבד</strong> שיקבל על עצמו <strong>שלא יהא רגיל לעשות כן. מיד נכנס ר' אלעזר בן ר' שמעון</strong> לבית המדרש, <strong>ודרש: לעולם יהא אדם רך כקנה ואל יהא קשה כארז,</strong> שגסות הרוח גורמת לו לאדם לחטוא. <strong>ולפיכך,</strong> לפי שהקנה רך וכנוע <strong>זכה קנה</strong> <small>[עט]</small> <strong>ליטול הימנה קולמוס לכתוב בו ספר תורה תפילין ומזוזות.</strong>
 <big>א</big> שנינו במשנה: <strong>"וכן עיר שיש בה דבר או מפולת",</strong> היא עצמה מתרעת ומתענה והערים שסביבותיה רק מתענות ולא מתריעות ולדברי ר' עקיבא הריהן מתריעות ולא מתענות. <strong>תנו רבנן</strong> <small>[שנו חכמים]:</small> <strong>מפולת שאמרו</strong> שנפלו כתלים וגדרות <strong>בריאות</strong> (חזקות) <strong>ולא רעועות,</strong> שנפלו אלה <strong>שאינן ראויות ליפול, ולא הראויות ליפול.</strong>
 על לשון זה של הברייתא שואלים: <strong>הי ניהו</strong> <small>[אלו הן]</small> <strong>בריאות, הי ניהו</strong> <small>[אלו הן]</small> <strong>שאינן ראויות ליפול, הי נינהו</strong> <small>[אלו הן]</small> <strong>רעועות הי ניהו</strong> <small>[אלו הן]</small> <strong>ראויות ליפול,</strong> ולכאורה יש כאן כפל דברים בלבד! ומשיבים: ראויות ליפול אינן דווקא רעועות, ו<strong>לא צריכא</strong> <small>[נצרכה]</small> ש<strong>נפלו מחמת גובהייהו</strong> <small>[גובהן],</small> שהיו אכן בריאות אבל עם כל זה היו ראויות ליפול, משום שהיו גבוהות מדי. <strong>אי נמי דקיימן אגודא דנהרא</strong> <small>[או גם כן שהיו עומדות על שפת הנהר]</small> שאף שהן כשלעצמן בריאות, מכל מקום הן ראויות ליפול, ששפת הנהר איננה יציבה וגורמת שיפלו בנינים הבנויים שם.
 ומסופר: <strong>כי ההיא אשיתא רעועה דהואי</strong> <small>[כמו אותו כותל רעוע שהיה]</small> <strong>בנהרדעא</strong> ש<strong>לא הוה חליף</strong> <small>[שלא היו עוברים]</small> <strong>רב ושמואל תותה</strong> <small>[תחתיו]</small> <strong>אף על גב דקיימא באתרה תליסר שנין</strong> <small>[אף על פי שעמד במקומו שלוש עשרה שנה]</small> שסברו שכיון שהוא רעוע — מקום סכנה הוא. מסופר: <strong>יומא חד איקלע</strong> <small>[יום אחד הזדמן]</small> <strong>רב אדא בר אהבה להתם</strong> <small>[לשם]</small> והלך איתם, <strong>אמר ליה</strong> <small>[לו]</small> <strong>שמואל לרב</strong> כשעברו שם: <strong>ניתי מר נקיף</strong> <small>[יבוא אדוני ויקיף]</small> את המקום, שלא נעבור תחת תיקרה זו! <strong>אמר ליה: לא צריכנא האידנא</strong> <small>[אין אנו צריכים</small> לזה <small>עכשיו]</small> משום <strong>דאיכא</strong> <small>[שיש,</small> שנמצא<small>]</small> <strong>רב אדא בר אהבה בהדן</strong> <small>[איתנו]</small> <strong>דנפיש זכותיה, ולא מסתפינא</strong> <small>[שמרובה זכותו, ואינני מתיירא]</small> מפני המפולת.
 וכיוצא בזה מסופר: <strong>רב הונא הוה ליה ההוא חמרא בההוא ביתא רעיעא, ובעי לפנוייה</strong> <small>[היה לו יין בבית רעוע אחד, ורצה לפנותו]</small> משם, אבל פחד מפני המפולת, <strong>עייליה</strong> <small>[הכניס]</small> את <strong>רב אדא בר אהבה להתם</strong> <small>[לשם]</small> לאותו בית, <strong>משכיה בשמעתא עד דפנייה</strong> <small>[</small>ו<small>משך אותו</small> בשיחה <small>ב</small>דבר <small>הלכה עד</small> שבינתיים <small>פינו]</small> את כל היין משם, ואכן <strong>בתר דנפק נפל ביתא</strong> <small>[אחרי שיצא</small> משם <small>נפל הבית].</small> <strong>ארגיש</strong> <small>[הרגיש]</small> <strong>רב אדא בר אהבה</strong> בכל מה שנעשה <strong>איקפד</strong> <small>[</small>ו<small>הקפיד]</small> על כך.
 ומסבירים: <strong>סבר לה כי הא</strong> <small>[סבור היה כמו זו]</small> ש<strong>אמר ר' ינאי: לעולם אל יעמוד אדם במקום סכנה ויאמר: עושין לי נס,</strong> ולא יקרה לי דבר <strong>שמא אין עושין לו נס. ואם תימצי</strong> (תמצא) <strong>לומר שעושין לו נס —</strong> מכל מקום <strong>מנכין לו מזכיותיו</strong> כנגד נס זה שנעשה לו. <strong>אמר רב חנן: מאי קרא</strong> <small>[מהו הכתוב]</small> המרמז על כך — <strong>דכתיב</strong> <small>[שנאמר]:</small> <strong>"קטנתי מכל החסדים ומכל האמת</strong> אשר עשית את עבדך" (בראשית לב, י), כלומר, ככל שנעשו לאדם חסדים מרובים יותר — הרי זכויותיו קטנות ומתמעטות.
 <big>ב</big> כיון שסופרו מעשים שמהם נראתה גדלותו של רב אדא בר אהבה, — שואלים: <strong>מאי הוה עובדיה</strong> <small>[מה היו מעשיו</small> הגדולים<small>]</small> של <strong>רב אדא בר אהבה?</strong> ומסופר: <strong>כי הא דאתמר</strong> <small>[כמו זו שנאמרה]</small> במקום אחר, <strong>שאלו תלמידיו (את ר' זירא, ואמרי לה</strong> <small>[ויש אומרים]</small> ששאלו זאת) <strong>לרב אדא בר אהבה: במה</strong> בזכות מה <strong>הארכת ימים? אמר להם: מימי לא הקפדתי בתוך ביתי</strong> על בני ביתי, <strong>ולא צעדתי בפני מי שגדול ממני,</strong> אלא נתתי כבוד לגדול ללכת לפני,
 <strong>ולא הרהרתי</strong> בדברי תורה <strong>במבואות המטונפות, ולא הלכתי ארבע אמות בלא תורה ובלא תפילין, ולא ישנתי בבית המדרש לא שינת קבע ולא שינת ארעי, ולא ששתי בתקלת חברי, ולא קראתי לחבירי בהכינתו</strong> בכינוי שיש לו, <strong>ואמרי לה</strong> <small>[ויש אומרים]</small> <strong>בחניכתו</strong> בכינוי משפחתו.
 ועוד מעשה בשבח גדולי הדור הקשור בכותל רעוע: <strong>אמר ליה</strong> <small>[לו]</small> <strong>רבא לרפרם בר פפא: לימא לן מר מהני מילי מעלייתא דהוה עביד</strong> <small>[יאמר לנו אדוני מאותם דברים טובים שהיה עושה]</small> <strong>רב הונא! אמר ליה</strong> <small>[לו]:</small> <strong>בינקותיה לא דכירנא, בסיבותיה דכירנא</strong> <small>[בצעירותו אינני זוכר</small> מה עשה, אבל <small>בזיקנותו אני זוכר],</small> <strong>דכל יומא דעיבא הוו מפקין ליה בגהרקא דדהבא, וסייר לה לכולה מתא</strong> <small>[שכל יום מעונן היו מוציאים אותו באפריון של זהב, והיה מסייר בכל העיר].</small> <strong>וכל אשיתא דהוות רעיעתא, הוה סתר לה</strong> <small>[כותל שהיה רעוע, היה</small> מצווה <small>לסתור אותו],</small> שחשש שלכאשר יירדו גשמים עלול ליפול ולהזיק. <strong>אי אפשר למרה</strong> <small>[אם אפשר לבעליו] —</small> <strong>בני לה</strong> <small>[</small>היה הוא <small>בונה אותו],</small> <strong>ואי</strong> <small>[ואם]</small> <strong>לא אפשר — בני לה איהו מדידיה</strong> <small>[היה בונה אותו</small> רב הונא <small>משלו].</small>
 <strong>וכל פניא דמעלי שבתא הוה משדר שלוחא לשוקא</strong> <small>[ובכל יום שישי אחר הצהריים היה שולח שליח לשוק]</small> <strong>וכל ירקא דהוה פייש להו לגינאי זבין ליה ושדי ליה לנהרא</strong> <small>[וכל ירק שהיה משתייר אצל הגננים</small> שמכרו ירקותיהם, <small>היה קונה אותו וזורק אותו לנהר].</small> ושואלים: <strong>וליתביה</strong> <small>[ושיתן אותו]</small> <strong>לעניים!</strong> ומשיבים: אם היה עושה כן <strong>זמנין דסמכא דעתייהו ולא אתו למיזבן</strong> <small>[פעמים שתסמוך דעתם על כך</small> שרב הונא מחלק להם ירקות <small>ולא יבואו לקנות]</small> ובדיוק באותו שבוע לא ישארו ירקות בידי מוכרי הירק ולא יהיה לו מה לתת להם ונמצא מקפח את פרנסת העניים שלא יהיה להם מה לאכול. ושואלים: <strong>ולשדייה</strong> <small>[ושיזרקם]</small> <strong>לבהמה!</strong> ומסבירים: <strong>קסבר</strong> <small>[סבור הוא]:</small> <strong>מאכל אדם אין מאכילים לבהמה,</strong> משום ביזוי אוכלים.
 ושואלים: אם כן <strong>ו</strong>ש<strong>לא ליזבניה</strong> <small>[שלא יקנה אותו],</small> את הירק <strong>כלל?</strong> ומשיבים: <strong>נמצאת מכשילן לעתיד לבא</strong> שאם יראו הגננים שאינם מוכרים את סחורתם לא יביאו ירקות לשבת, ולכן דאג שתמיד יהיה מי שיקנה מהם ירקות שלא יפסידו וימשיכו להביא.
 ועוד היה מנהג לרב הונא, <strong>כי הוה ליה מילתא דאסותא</strong> <small>[כאשר היה לו דבר של רפואה],</small> כלומר, כשהגיעה אליו רפואה חדשה <strong>הוי מלי כוזא דמיא, ותלי ליה בסיפא דביתא</strong> <small>[היה ממלא כד מים ותולה אותו על סף הבית]</small> <strong>ואמר: כל דבעי ליתי ולישקול</strong> <small>[כל</small> מי <small>שצריך</small> לכך <small>שיבוא ויקח]</small> מרפואה זו. <strong>ואיכא דאמרי</strong> <small>[יש אומרים]:</small> <strong>מילתא דשיבתא הוה גמיר</strong> <small>[דבר סגולה,</small> הצלה ממזיקים <small>היה למוד</small> במסורת<small>],</small> שצריך לרחוץ ידים כדי להנצל <strong>והוה מנח כוזא דמיא ודלי ליה</strong> <small>[והיה מניח כד מים ותולה אותו]</small> <strong>ואמר: כל</strong> מי ש<strong>צריך — ליתי וליעול דלא לסתכן</strong> <small>[יכנס</small> וירחץ כדי <small>שלא יסתכן].</small>
 <strong>כי הוה כרך ריפתא הוה פתח לבביה</strong> <small>[כאשר היה בא</small> לסעוד <small>היה פותח את דלתותיו]</small> <strong>ואמר: כל מאן דצריך ליתי וליכול</strong> <small>[כל מי שצריך שיבוא ויאכל]</small> <strong>אמר רבא: כולהו מצינא מקיימנא, לבר מהא דלא מצינא למיעבד</strong> <small>[את כולם,</small> כל מנהגי רב הונא, שאר הדברים שאמרת <small>יכול</small> גם אני <small>לקיים, חוץ מזו שאין אני יכול לעשות]</small>
## דף כא.
 <strong>משום דנפישי בני חילא</strong> <small>[שרבים אנשי הצבא]</small> בעיר <strong>מחוזא</strong> ואם אתן לכולם לאכול יכלה ממוני.
 <big>א</big> ועוד סיפור הקשור בכותל רעוע, <strong>אילפא ור' יוחנן הוו גרסי באורייתא</strong> <small>[היו לומדים תורה]</small> יחד, <strong>דחיקא להו מילתא טובא</strong> <small>[נדחק להם הדבר מאוד]</small> שהיו עניים גדולים ונזקקים מאוד בפרנסתם, <strong>אמרי: ניקום וניזיל וניעבד עיסקא</strong> <small>[אמרו:</small> הבה <small>נעמוד, נלך ונעשה</small> איזה שהוא <small>עסק]</small> <strong>ונקיים בנפשין</strong> <small>[בעצמנו]</small> מה שנאמר: <strong>"אפס כי לא יהיה בך אביון"</strong> (דברים טו, ד), ומוטב שלא ניעשה אנו אביונים גמורים. <strong>אזלו אותבי תותי גודא רעיעא</strong> <small>[הלכו ישבו תחת כותל רעוע],</small> <strong>הוו קא כרכי ריפתא</strong> <small>[</small>ו<small>היו אוכלים פת],</small> <strong>אתו תרי</strong> <small>[באו שני]</small> <strong>מלאכי השרת</strong>
 <strong>שמעיה</strong> <small>[שמע]</small> <strong>ר' יוחנן</strong> ש<strong>אמר חד לחבריה</strong> <small>[אחד לחבירו]:</small> <strong>נישדי עלייהו האי גודא ונקטלינהו</strong> <small>[</small>הבה <small>נשליך עליהם כותל זה ונהרגם]</small> לפי <strong>שמניחין חיי עולם הבא ועוסקין בחיי שעה! אמר ליה</strong> <small>[ליה]</small> <strong>אידך</strong> <small>[</small>המלאך <small>האחר]:</small> <strong>שבקינהו</strong> <small>[הנח להם],</small> משום <strong>דאיכא בהו חד דקיימא ליה שעתא</strong> <small>[שיש ביניהם אחד שהשעה עומדת לו]</small> ויבוא להצלחה רבה. <strong>ר' יוחנן שמע</strong> כל זה <strong>אילפא לא שמע. אמר ליה</strong> <small>[לו]</small> <strong>ר' יוחנן לאילפא:</strong> האם <strong>שמע מר מידי</strong> <small>[אדוני דבר]?</small> <strong>אמר ליה</strong> <small>[לו]:</small> <strong>לא. אמר</strong> ר' יוחנן בלבו <strong>מדשמעי אנא</strong> <small>[מכיון שאני שמעתי]</small> <strong>ואילפא לא שמע, שמע מינה לדידי קיימא לי שעתא</strong> <small>[מכאן שלי עומדת השעה].</small>
 <strong>אמר ליה</strong> <small>[לו]</small> <strong>ר' יוחנן</strong> לאילפא: <strong>איהדר</strong> <small>[אחזור]</small> אני הביתה, <strong>ואוקי בנפשאי</strong> <small>[ואקיים בעצמי]</small> מה שנאמר: <strong>"כי לא יחדל אביון מקרב הארץ"</strong> (דברים טו, יא). <strong>ר' יוחנן הדר</strong> <small>[חזר]</small> לבית המדרש, <strong>אילפא לא הדר</strong> <small>[חזר]</small> והלך למרחקים לעסקים, <strong>עד דאתא</strong> <small>[שבא]</small> <strong>אילפא</strong> ממסעותיו <strong>מליך</strong> <small>[מלך],</small> כלומר, נעשה <strong>ר' יוחנן</strong> התמנה לראש ישיבה, ומתוך כך גם השתנה מצבו הכלכלי לטובה.
 <strong>אמרו לו</strong> לאילפא: <strong>אי אתיב מר וגריס</strong> <small>[אם היה אדוני יושב ולומד]</small> ולא הולך לעסקים, <strong>לא הוה מליך מר</strong> <small>[היה מולך אדוני,</small> ר' יוחנן<small>]</small> שלא היה נעשה ראש ישיבה. <strong>אזל תלא נפשיה באסקריא דספינתא</strong> <small>[הלך ותלה עצמו בתורן של ספינה]</small> <strong>אמר</strong> בלשון זו: <strong>אי איכא דשאיל לי במתניתא</strong> <small>[אם יש</small> אדם <small>שישאל אותי בברייתא</small> של<small>]</small> <strong>ר' חייא ור' אושעיא ולא פשטינא לה ממתניתין</strong> <small>[אפתור לו</small> את הבעיה <small>מ</small>תוך <small>משנתנו],</small> <strong>נפילנא מאסקריא דספינתא וטבענא</strong> <small>[נופל אני מתורן הספינה וטובע],</small> שרצה להראות שגדול כוחו בתורה גם עכשיו, ולא בשל הפסקת לימודו לא עלה לגדולה.
 מסופר: <strong>אתא ההוא סבא</strong> <small>[בא זקן אחד]</small> <strong>תנא ליה</strong> <small>[</small>ו<small>שנה לו]</small> ברייתא זו: אדם העומד למות <strong>האומר</strong> בצוואתו: <strong>תנו שקל לבני בשבת</strong> (בכל שבוע), <strong>והן ראויין</strong> לפי צורכיהם <strong>לתת להם סלע</strong> (ארבעה דינרים) — <strong>נותנים להם סלע</strong> ששקל שאמר לא היה אלא הערכתו, ולא התכוון דווקא לסכום זה. <strong>ואם אמר: אל תתנו להם אלא שקל — אין נותנין להם אלא שקל</strong> ולא יותר.
 <strong>אם אמר:</strong> אם <strong>מתו</strong> בניי <strong>ירשו אחרים תחתיהם</strong> — הרי אז <strong>בין שאמר "תנו" ובין שאמר "אל תתנו"</strong> שאפילו אמר שקל ולא אמר שקל בלבד — <strong>אין נותנין להם אלא שקל</strong> ולא יותר, משום שאז ברור שהאב התכוון לתת לבניו רק קיצבה מסויימת בלבד ולא יותר מזה, שהרי רוצה להוריש יתרת הממון לאחרים, ושאל הזקן את אילפא מה המקור במשנה להלכה זו שבברייתא, <strong>אמר ליה</strong> <small>[לו]</small> אילפא: <strong>הא מני</strong> <small>[זו</small> כשיטת <small>מי],</small> כשיטת <strong>ר' מאיר היא,</strong> ש<strong>אמר: מצוה לקיים דברי המת.</strong> ודבר זה מפורש במשנה. ולפי שיטה זו מתפרשת הברייתא היטב, שאנו הולכים בכל מקרה אחרי כוונתו של הנפטר.
 <big>ב</big> ומעשה אחר בבית רעוע: <strong>אמרו עליו על נחום איש גם זו שהיה סומא משתי עיניו, גדם משתי ידיו, קיטע משתי רגליו, וכל גופו מלא שחין, והיה מוטל בבית רעוע, ורגלי מטתו מונחין בספלין של מים כדי שלא יעלו עליו נמלים,</strong> שכיון שהיה מוכה שחין וידיו ורגליו קטועות לא יכול היה לגרש את הנמלים מגופו. <strong>פעם אחת [היתה מטתו מונחת בבית רעוע],</strong> ו<strong>בקשו תלמידיו לפנות</strong> את <strong>מטתו, ואחר כך לפנות</strong> משם <strong>את הכלים</strong> שבבית. <strong>אמר להם: בניי,</strong> מייעץ אני לכם <strong>פנו את הכלים, ואחר כך פנו את מטתי, שמובטח לכם שכל זמן שאני בבית — אין הבית נופל.</strong> וכך עשו, <strong>פינו את הכלים ואחר כך פנו את מטתו, ונפל הבית</strong> מיד.
 <strong>אמרו לו תלמידיו: רבי, וכי מאחר שצדיק גמור אתה,</strong> שהרי ראינו שכל זמן שאתה בבית אין הבית נופל, <strong>למה עלתה לך כך</strong> ביסורים גדולים אלה? <strong>אמר להם: בניי, אני גרמתי</strong> זאת <strong>לעצמי.</strong> וכך היה המעשה: <strong>שפעם אחת הייתי מהלך בדרך לבית חמי, והיה עמי משוי</strong> (משא) טעון על <strong>שלשה חמורים, אחד</strong> היה טעון <strong>של מאכל, ואחד של משתה, ואחד של מיני מגדים</strong> (ממתקים). <strong>בא עני אחד ועמד לי בדרך, ואמר לי: רבי, פרנסני. אמרתי לו: המתן עד שאפרוק מן החמור</strong> וכשאפרוק מן החמור אתן לך. <strong>לא הספקתי לפרוק מן החמור עד שיצתה נשמתו</strong> ברעב.
 <strong>הלכתי ונפלתי על פניו, ואמרתי: עיני שלא חסו על עיניך — יסומו</strong> (יתעוורו), <strong>ידיי שלא חסו על ידיך — יתגדמו, רגלי שלא חסו על רגליך — יתקטעו, ולא נתקררה</strong> (שקטה) <strong>דעתי עד שאמרתי: כל גופי יהא מלא שחין</strong> ונמצא שהוא התפלל על עצמו שיתמרק ביסורים אלה. <strong>אמרו לו</strong> התלמידים: אף על פי כן, <strong>אוי לנו שראינוך בכך,</strong> וביסורים אלה! <strong>אמר להם: אוי לי אם לא ראיתוני בכך,</strong> ששמח אני ביסורים אלה שהם מכפרים על עווני.
 ומסבירים: <strong>ואמאי קרו ליה</strong> <small>[ולמה קראו לו]</small> <strong>נחום איש גם זו — דכל מילתא דהוה סלקא ליה</strong> <small>[שכל דבר שהיה מגיע,</small> מזדמן <small>לו]</small> <strong>אמר: גם זו לטובה,</strong> לכן קראו לו "איש גם זו". ומספרים: <strong>זימנא חדא בעו לשדורי</strong> <small>[פעם אחת רצו לשלוח]</small> <strong>ישראל דורון</strong> (מתנה) <strong>לבי</strong> <small>[לבית]</small> ה<strong>קיסר, אמרו: מאן ייזיל</strong> <small>[מי ילך];</small> <strong>ייזיל</strong> <small>[ילך]</small> <strong>נחום איש גם זו,</strong> ש<strong>מלומד בניסין הוא. שדרו בידיה</strong> <small>[שלחו בידו]</small> <strong>מלא סיפטא</strong> <small>[תיבה]</small> <strong>אבנים טובות ומרגליות, אזל בת בההוא דירא</strong> <small>[הלך</small> ו<small>לן בדירה אחת],</small> <strong>בליליא קמו הנך דיוראי ושקלינהו לספטיה ומלונהו עפרא</strong> <small>[בלילה קמו אותם הדיירים</small> שגרו שם <small>לקחו את התיבה</small> הוציאו את כל המרגליות משם <small>ומילאו אותה בעפר].</small>
 <strong>למחר כי חזנהו</strong> <small>[כאשר ראה זאת]</small> <strong>אמר: גם זו לטובה. כי מטא התם</strong> <small>[כאשר הגיע לשם]</small> לבית הקיסר <strong>שרינהו לסיפטא</strong> <small>[פתחו את התיבה]</small> <strong>חזנהו דמלו עפרא</strong> <small>[</small>ו<small>ראו אותה שמלאה עפר].</small> <strong>בעא מלכא למקטלינהו לכולהו</strong> <small>[רצה המלך להרוג את כולם]</small> את כל שליחי ישראל על שביזו אותו, והביאו לו עפר. <strong>אמר</strong> המלך: <strong>קא מחייכו</strong> <small>[צוחקים]</small> <strong>בי יהודאי</strong> <small>[היהודים]!</small> <strong>אמר</strong> נחום: <strong>גם זו לטובה. אתא</strong> <small>[בא]</small> <strong>אליהו</strong> הנביא, <strong>אדמי ליה כחד מינייהו</strong> <small>[</small>ו<small>נדמה לו</small> למלך <small>כאחד מהם]</small> מן השרים, <strong>אמר ליה</strong> <small>[לו]:</small> <strong>דלמא הא עפרא מעפרא</strong> <small>[שמא עפר זה</small> הוא <small>מאותו עפר]</small> של <strong>אברהם אבוהון</strong> <small>[אביהם]</small> <strong>הוא, דכי הוה שרי עפרא הוו סייפיה</strong> <small>[שכאשר היה זורק עפר היה</small> נעשה <small>חרבות]</small> וכשהיה זורק <strong>גילי</strong> <small>[קש]</small> <strong>הוו גירי</strong> <small>[היו</small> נעשים <small>חיצים]</small> וכ<strong>דכתיב</strong> <small>[כפי שנאמר]</small> בנבואה שדרשוה חכמים באברהם אבינו: <strong>"יתן כעפר חרבו כקש נדף קשתו"</strong> (ישעיהו מא, ב).
 ומספרים: <strong>הויא חדא מדינתא</strong> <small>[היתה מדינה אחת]</small> ש<strong>לא מצו למיכבשה</strong> <small>[יכלו לכבוש אותה],</small> <strong>בדקו מיניה</strong> <small>[ממנו]</small> מן העפר הזה <strong>וכבשוה.</strong> כיון שראו שעפר זה הוא אכן עפר של נס, <strong>עיילו לבי גנזיה</strong> <small>[נכנסו לבית האוצרות]</small> <strong>ומלוהו לסיפטיה</strong> <small>[ומלאו את תיבתו]</small> <strong>אבנים טובות ומרגליות ושדרוהו ביקרא רבה</strong> <small>[ושלחוהו בכבוד גדול].</small>
 <strong>כי אתו ביתו בההוא דיורא</strong> <small>[כאשר באו ללון</small> שוב <small>באותו בית]</small> <strong>אמרו ליה</strong> <small>[לו]</small> הבריות: <strong>מאי אייתית בהדך דעבדי לך יקרא כולי האי</strong> <small>[מה הבאת בידך</small> אל המלך <small>שעשו לך כבוד גדול כזה]?</small> <strong>אמר להו</strong> <small>[להם]:</small> <strong>מאי דשקלי מהכא אמטי להתם</strong> <small>[מה שלקחתי מכאן הבאתי לשם]</small> וכיון ששמעו את הסיפור סברו שהעפר שבביתם הוא עפר שגרם לנס זה. <strong>סתרו לדירייהו ואמטינהו לבי מלכא</strong> <small>[שברו את דירתם והביאוהו</small> (את העפר) <small>לבית המלך],</small> <strong>אמרו ליה</strong> <small>[לו]:</small> <strong>האי עפרא דאייתי הכא</strong> <small>[עפר זה שבא לכאן] —</small> <strong>מדידן</strong> <small>[משלנו]</small> <strong>הוא. בדקוה</strong> <small>[בדקו אותו]</small> את העפר הזה במלחמה <strong>ולא אשכחוה</strong> <small>[מצאו בו]</small> כוח ניסי זה, שהרי אירע הנס בזכות נחום איש גם זו, <strong>וקטלינהו להנך דיוראי</strong> <small>[והרגו את הדיירים ההם].</small>
 <big>ג</big> שנינו במשנה: <strong>אי זו היא דבר</strong> — <strong>עיר המוציאה חמש מאות רגלי</strong> שמתו בה שלושה מתים בשלושה ימים. <strong>תנו רבנן</strong> <small>[שנו חכמים]:</small> <strong>עיר המוציאה חמש מאות ואלף רגלי</strong> (שיש בה אלף וחמש מאות איש), <strong>כגון כפר עכו, ויצאו הימנה תשעה מתים בשלשה ימים זה אחר זה — הרי זה דבר.</strong>
 מתו כל התשעה <strong>ביום אחד</strong> ולא מתו אנשים בימים האחרים <strong>או</strong> מתו תשעה <strong>בארבעה ימים — אין זה דבר</strong> אלא מקרה הוא שאירע שמתו כמה אנשים יחד. <strong>ועיר המוציאה חמש מאות רגלי, כגון כפר עמיקו, ויצאו ממנה שלשה מתים בשלשה ימים זה אחר זה — הרי זה דבר.</strong>
## דף כא:
 <strong>ביום אחד או בארבעה ימים — אין זה דבר.</strong>
 ובביאור לתמיהה מדוע מותם של רבים ביום אחד אינו סימן לדבר, מסופר, שהעיירה <strong>דרוקרת עיר המוציאה חמש מאות רגלי הוה</strong> <small>[היתה]</small> <strong>ויצאו ממנה שלשה מתים ביום אחד, גזר רב נחמן בר רב חסדא תעניתא</strong> <small>[תענית]</small> משום דבר. <strong>אמר רב נחמן בר יצחק: כמאן</strong> <small>[כמי]</small> סבור אתה — <strong>כ</strong>דעת <strong>ר' מאיר</strong> במחלוקת לגבי שור המועד (שאם נגח השור שלושה ימים בזה אחר זה — הוא נעשה מועד), ש<strong>אמר</strong> שם ר' מאיר, שאם נגח שלוש פעמים ביום אחד — כל שכן שהוא מועד, וטעמו:
 <strong>ריחק נגיחותיו</strong> יום אחר יום — <strong>חייב</strong> כמועד, אם <strong>קירב נגיחותיו</strong> והיו כולן באותו יום <strong>לא כל שכן?!</strong> אולם איך נוהג אתה — כדעת יחיד, וכשם ששיטה זו נדחתה במקומה, כך צריך שלא לקבלה לענין המגפה.
 כיון ששמע זאת <strong>אמר ליה</strong> <small>[לו]</small> <strong>רב נחמן בר רב חסדא לרב נחמן בר יצחק: ליקום מר ליתי לגבן</strong> <small>[יעמוד אדוני</small> ו<small>יבוא אלינו],</small> שיהא ראש במקומנו, שהרי אנו רואים שאנו זקוקים לתורתו. <strong>אמר ליה</strong> <small>[לו]:</small> <strong>תנינא</strong> <small>[שנינו]</small> כבר בברייתא, <strong>ר' יוסי אומר: לא מקומו של אדם מכבדו, אלא</strong> ה<strong>אדם מכבד את מקומו.</strong> וראייה לדבר: <strong>שכן מצינו בהר סיני, שכל זמן שהשכינה</strong> היתה <strong>שרויה עליו, אמרה תורה: "גם הצאן והבקר אל ירעו אל מול ההר ההוא"</strong> (שמות לד, ג), <strong>נסתלקה שכינה ממנו — אמרה תורה: "במשך היבל המה יעלו בהר"</strong> (שמות יט, יג), משמע שאין הקדושה תלויה במקום אלא בהשראת השכינה בו,
 <strong>וכן מצינו באהל מועד שבמדבר, שכל זמן שהוא נטוי</strong> ועומד <strong>אמרה תורה: "וישלחו מן המחנה כל צרוע</strong> וכל זב<strong>"</strong> (במדבר ה, ב), <strong>הוגללו הפרוכת</strong> בזמן שנסע המחנה — <strong>הותרו הזבין והמצורעים ליכנס שם,</strong> למקום שעמד בו קודם המשכן, משמע: לא המקום מקודש אלא השכינה שבו. ואם כן, אין לו מה ללכת למקום אחר כדי לנחול שם כבוד!
 <strong>אמר ליה</strong> <small>[לו]:</small> <strong>אי הכי ניקום אנא לגבי מר</strong> <small>[אם כך אבוא אני אל אדוני]</small> ללמוד תורה ממנו. <strong>אמר ליה</strong> <small>[לו]</small> רב נחמן בר יצחק: אם כן <strong>מוטב יבא מנה בן פרס</strong> (חצי מנה), כלומר, אף שאני תלמיד חכם וכמנה שלם אני, מכל מקום מאחר ואני בנו של אדם פשוט שהוא נחשב כפרס, על כן ראוי שאבוא <strong>אצל מנה בן מנה</strong> כמוך, שאתה אדם גדול בנו של אדם גדול, רב חסדא, <strong>ואל יבא מנה בן מנה אצל מנה בן פרס.</strong>
 <big>א</big> ועוד לענין מיתת דבר, מסופר: <strong>בסורא הוות דברתא</strong> <small>[היה דבר],</small> ואולם <strong>בשיבבותיה</strong> <small>[בשכנותו]</small> של <strong>רב לא הוות דברתא</strong> <small>[היה דבר].</small> <strong>סברו</strong> אנשים <strong>מיניה</strong> <small>[משום כך],</small> כי <strong>משום זכותיה</strong> <small>[זכותו]</small> של <strong>רב דנפיש</strong> <small>[ש</small>היא <small>מרובה]</small> לא היה שום דבר בסביבתו. <strong>איתחזי להו בחילמא</strong> <small>[נראה להם בחלום]</small> בענין זה: <strong>רב דנפישא זכותיה טובא</strong> <small>[שמרובה זכותו יותר]</small> <strong>הא מילתא זוטרא ליה</strong> <small>[דבר זה קטן]</small> הוא <strong>ל</strong>גבי זכותו של <strong>רב. אלא</strong> לא היה שם דבר בגלל זכות אחרת, <strong>משום ההוא גברא</strong> <small>[אדם אחד]</small> <strong>דשייל מרא וזבילא</strong> שהיה נוהג גמילות חסד, <small>[שהיה משאיל מעדר ואת]</small> <strong>לקבורה.</strong>
 וכיוצא בזה מסופר: <strong>בדרוקרת הוות דליקתא</strong> <small>[היתה שריפה],</small> <strong>ובשיבבותיה</strong> <small>[ובשכנותו]</small> של <strong>רב הונא לא הוות דליקתא</strong> <small>[היתה שריפה].</small> <strong>סבור מינה בזכותא</strong> <small>[סברו מכאן</small> כי דבר זה הוא <small>בזכותו]</small> של <strong>רב הונא דנפיש</strong> <small>[ש</small>היא <small>מרובה].</small> <strong>איתחזי להו בחילמא</strong> <small>[נראה להם בחלום]:</small> <strong>האי זוטרא ליה</strong> <small>[זו קטנה</small> היא <small>לו]</small> <strong>לרב הונא, אלא משום ההיא איתתא דמחממת תנורא ומשיילי לשיבבותיה</strong> <small>[אשה אחת שמחממת את התנור ומשאילה לשכנותיה]</small> להשתמש בו.
 <big>ב</big> <strong>אמרו ליה</strong> <small>[לו]</small> <strong>לרב יהודה: אתו קמצי</strong> <small>[באו ארבה]</small> למדינה. <strong>גזר</strong> על כך <strong>תעניתא</strong> <small>[תענית].</small> <strong>אמרו ליה</strong> <small>[לו]:</small> <strong>לא קא מפסדן</strong> <small>[אין הם מפסידים</small> מזיקים<small>],</small> שאינם אוכלים הרבה. <strong>אמר להו</strong> <small>[להם]:</small> <strong>זוודא אייתו בהדייהו</strong> <small>[</small>וכי <small>צידה הביאו אתם],</small> שיש להם ממה להתפרנס? הלא בהכרח, גם אם אינם מזיקים עכשיו, יתחילו לאכול לאחר זמן!
 <strong>אמרו ליה</strong> <small>[לו]</small> <strong>לרב יהודה: איכא מותנא בחזירי</strong> <small>[יש דבר בחזירים].</small> <strong>גזר</strong> על כך <strong>תעניתא</strong> <small>[תענית].</small> ושאלו: <strong>נימא קסבר</strong> <small>[האם לומר שסבר]</small> <strong>רב יהודה</strong> כי <strong>מכה משולחת ממין אחד משולחת מכל המינין</strong> ויש לחשוש שתעבור המחלה גם לאחרים? ומשיבים: <strong>לא,</strong> במקרים אחרים לא היה חושש, אלא <strong>שאני חזירי דדמיין מעייהו לבני אינשי</strong> <small>[שונים</small> הם ה<small>חזירים שמעיהם דומים ל</small>מעי <small>בני אדם]</small> ויש לחשוש שמחלה מדבקת שבחזירים תדבק גם בבני אדם.
 <strong>אמרו ליה</strong> <small>[לו]</small> <strong>לשמואל: איכא מותנא בי חוזאי</strong> <small>[יש דבר</small> במחוז <small>בית חוזאי],</small> שהוא רחוק מאוד מבבל. <strong>גזר תעניתא</strong> <small>[תענית].</small> <strong>אמרו ליה</strong> <small>[לו]:</small> <strong>והא מרחק</strong> <small>[והרי מרוחק]</small> המקום מכאן! <strong>אמר: ליכא מעברא הכא דפסיק ליה</strong> <small>[אין כאן מיצר שיפסיק]</small> את המחלה, ויש לחשוש שכעבור זמן תגיע המגיפה גם לכאן.
 <strong>אמרו ליה</strong> <small>[לו]</small> <strong>לרב נחמן: איכא מותנא בארעא דישראל</strong> <small>[יש דבר בארץ ישראל],</small> <strong>גזר תעניתא</strong> <small>[תענית]</small> ו<strong>אמר: אם גבירה לוקה,</strong> כלומר, אם ארץ ישראל שהיא כגבירה לכל ישראל לוקה, <strong>שפחה</strong> (הגולה) <strong>לא כל שכן</strong> שלוקה! על כן צריך להתענות.
 ושואלים: <strong>טעמא</strong> <small>[הטעם,</small> דווקא<small>]</small> משום שארץ ישראל לגבי שאר הגולה היא כ<strong>גבירה ושפחה, הא</strong> <small>[הרי]</small> בשני מקומות בגולה שהם כ<strong>שפחה ושפחה</strong> — <strong>לא</strong> יתענו. <strong>והא</strong> <small>[והרי]</small> <strong>אמרו ליה</strong> <small>[לו]</small> <strong>לשמואל: איכא מותנא בי חוזאי</strong> <small>[יש דבר בבית חוזאי],</small> ו<strong>גזר תעניתא</strong> <small>[תענית]</small> במקומו, אף על פי שאין כל מעלה לבית חוזאי על מקומו כמשל הגבירה והשפחה! ומשיבים: <strong>שאני התם</strong> <small>[שונה שם]</small> <strong>כיון דאיכא שיירתא דלווי ואתיא בהדיה</strong> <small>[שיש שיירות</small> תכופות הבאות מבית חוזאי לבבל, המחלה <small>נלווית ובאה איתה</small> עם השיירה<small>].</small>
 <big>ג</big> אגב הסיפור על זכותם של אנשים פשוטים, מסופר: ל<strong>אבא אומנא</strong> <small>[האומן],</small> מקיז הדם, <strong>הוה אתי ליה שלמא ממתיבתא דרקיעא כל יומא</strong> <small>[היה בא לו שלום מישיבה של מעלה כל יום]</small> <strong>ולאביי כל מעלי יומא דשבתא</strong> <small>[ערב שבת],</small> <strong>לרבא כל מעלי יומא דכיפורי</strong> <small>[ערב יום הכיפורים].</small> <strong>הוה קא חלשא דעתיה</strong> <small>[נחלשה דעתו,</small> נעלב<small>]</small> <strong>אביי משום</strong> זכייתו של <strong>אבא אומנא,</strong> שאבא אומנא זוכה לכבוד כזה משמים, שהוא אינו זוכה לו. <strong>אמרו ליה</strong> <small>[לו]:</small> <strong>לא מצית למיעבד כעובדיה</strong> <small>[אין אתה יכול לעשות כמעשיו]</small> ולכן אף אינך זוכה לכבוד לו הוא זוכה.
 ושואלים: <strong>ומאי הוו עובדיה</strong> <small>[ומה היו מעשיו]</small> הגדולים של <strong>אבא אומנא</strong> — <strong>דכי הוה עביד מילתא</strong> <small>[שכאשר היה עושה דבר,</small> הקזה<small>]</small> <strong>הוה מחית גברי</strong> <small>[היה מכניס גברים]</small> <strong>לחוד ונשי</strong> <small>[ונשים]</small> <strong>לחוד</strong> משום צניעות, <strong>ואית ליה לבושא דאית ביה קרנא דהוות בזיעא כי כוסילתא</strong> <small>[והיה לו לבוש שהיה בו חתך כמקום הכנסת קרן הקזה].</small> <strong>כי הוות אתיא ליה איתתא, הוה</strong> <small>[כאשר היתה באה אליו אשה, היה]</small> <strong>מלביש לה</strong> בגד זה <strong>כי היכי דלא ניסתכל</strong> <small>[כדי שלא יסתכל]</small> <strong>בה, ואית ליה דוכתא דצניעא דשדי ביה פשיטי דשקיל</strong> <small>[ויש לו</small> במקום עבודתו <small>מקום צנוע</small> שאין אנשים רואים <small>שבו משליכים,</small> מניחים <small>את הכסף שהוא נוטל]</small> בשכר עבודתו, <strong>דאית ליה</strong> <small>[</small>מי <small>שיש לו]</small> כסף לשלם — <strong>שדי ביה</strong> <small>[זורק בו],</small> ומי <strong>דלית ליה</strong> <small>[שאין לו]</small> <strong>לא מיכסיף</strong> <small>[אינו מתבייש],</small> שאין רואים אם שילם עבור הטיפול או לא.
 <strong>כי הוה אתרמי ליה צורבא מרבנן</strong> <small>[כאשר היה מזדמן לו תלמיד חכם]</small> להקיז לו, <strong>אגרא מיניה</strong> <small>[שכר ממנו]</small> <strong>לא שקיל</strong> <small>[</small>היה <small>נוטל]</small> כלל, <strong>ובתר דקאי</strong> <small>[ולאחר שהיה קם]</small> מההקזה, <strong>יהיב ליה פשיטי</strong> <small>[</small>היה <small>נותן לו מטבעות]</small> <strong>ואמר ליה</strong> <small>[ו</small>היה <small>אומר לו]:</small> <strong>זיל בריא נפשך</strong> <small>[לך הברא את עצמך]</small> בכסף זה, שהרי צריך לאכול מאכלים מבריאים אחר ההקזה. <strong>יומא חד שדר</strong> <small>[יום אחד שלח]</small> <strong>אביי זוגא דרבנן למיבדקיה</strong> <small>[זוג חכמים לבדוק אותו]</small> עד כמה מגיעה צדקותו. <strong>אותבינהו ואכלינהו ואשקינהו ומך להו ביסתרקי בלילא</strong> <small>[הושיבם</small> אבא אומנא <small>והאכילם והישקם ושטח להם שטיחים בלילה</small> לישון עליהם<small>].</small>
## דף כב.
 <strong>לצפרא כרכינהו ושקלינהו</strong> <small>[בבוקר כרכו</small> החכמים את המצעות הללו <small>ונטלו אותם</small> איתם<small>]</small> <strong>וקמו ונפקו להו לשוקא</strong> <small>[ועמדו ויצאו להם לשוק]</small> <strong>ואשכחינהו</strong> <small>[ומצא אותם]</small> אבא אומנא, <strong>אמרו ליה</strong> <small>[לו]</small> אותם החכמים: <strong>לשיימיה מר היכי שוו</strong> <small>[שיעריך אדוני כמה שווים]</small> מצעות אלה? <strong>אמר להו</strong> <small>[להם]:</small> <strong>הכי והכי</strong> <small>[כך וכך]</small> הם שווים. <strong>אמרו ליה</strong> <small>[לו]:</small> <strong>ודלמא שוו טפי</strong> <small>[ושמא</small> הם <small>שווים יותר]?</small> <strong>אמר להו</strong> <small>[להם]:</small> <strong>בהכי שקלינהו</strong> <small>[בכך קניתי אותם].</small> <strong>אמרו ליה</strong> <small>[לו]:</small> <strong>דידך ניהו</strong> <small>[שלך הם]</small> <strong>ושקלינהו מינך</strong> <small>[ואנו נטלנו אותם ממך].</small>
 לאחר שסיפרו לו את הענין <strong>אמרו ליה</strong> <small>[לו]:</small> <strong>במטותא מינך במאי חשדתינן</strong> <small>[בבקשה ממך,</small> אמור <small>במה חשדת אותנו],</small> כלומר, איך הסברת לעצמך את העובדה שאנחנו באים ונוטלים ממך מצעות, ואתה לא אמרת דבר? <strong>אמר להו</strong> <small>[להם]:</small> <strong>אמינא</strong> <small>[אמרתי]</small> בלבי: ודאי <strong>פדיון שבויים איקלע להו לרבנן</strong> <small>[הזדמן להם לחכמים]</small> והיו צריכים לכסף לצורך זה <strong>ואכסיפו למימר</strong> <small>[והתביישו לומר]</small> <strong>לי</strong> ולבקש ממני כסף ולכן נטלו מבלי לבקש. <strong>אמרו ליה</strong> <small>[לו]:</small> <strong>השתא נשקלינהו מר</strong> <small>[עכשיו,</small> שנתברר הענין <small>שיקח אותם אדוני]!</small> <strong>אמר להו</strong> <small>[להם]:</small> <strong>מההוא שעתא אסחתינהו מדעתאי</strong> <small>[מאותה שעה הסחתי אותם מדעתי]</small> כדי לתת אותם <strong>לצדקה,</strong> שבלבי כבר נדבתים לצורך זה, ואינני יכול ליטלם שוב.
 <strong>הוה קא חלשא דעתיה</strong> <small>[נחלשה דעתו,</small> נעלב<small>]</small> <strong>רבא משום</strong> הכבוד לו זכה <strong>אביי,</strong> שהיה בא לו שלום משמים בכל ערב שבת והוא לא זכה לכך אלא מערב יום הכיפורים אחד למשנהו, <strong>אמרו ליה</strong> <small>[לו]:</small> <strong>מסתייך דקא מגנית אכולא כרכא</strong> <small>[דייך שאתה מגן</small> בזכותך <small>על כל העיר]</small> שאתה גר בה.
 <big>א</big> ועוד לענין צדקותם של אנשים פשוטים, מסופר: <strong>ר' ברוקא חוזאה</strong> <small>[</small>מהמקום <small>חוזאי]</small> <strong>הוה שכיח בשוקא</strong> <small>[היה מצוי בשוק]</small> של המקום <strong>בי לפט, הוה שכיח</strong> <small>[היה מצוי]</small> <strong>אליהו</strong> הנביא <strong>גביה</strong> <small>[אצלו],</small> <strong>אמר ליה</strong> <small>[לו]</small> פעם אחת לאליהו: <strong>איכא בהאי שוקא בר עלמא דאתי</strong> <small>[</small>האם <small>יש בשוק זה</small> על כל האנשים שבו מישהו שהוא <small>בן עולם הבא]?</small> <strong>אמר ליה</strong> <small>[לו]:</small> <strong>לא. אדהכי והכי</strong> <small>[בינתיים]</small> <strong>חזא לההוא גברא דהוה סיים מסאני אוכמי ולא רמי חוטא דתכלתא בגלימיה</strong> <small>[ראה אדם אחד שהיה נעול נעלים שחורות</small> שלא כמנהג ישראל <small>ולא היו לו חוטי תכלת,</small> ציציות, <small>בבגדו].</small> <strong>אמר ליה</strong> <small>[לו]</small> אליהו לר' ברוקא: <strong>האי בר עלמא דאתי</strong> <small>[</small>אדם <small>זה בן עולם הבא]</small> <strong>הוא.</strong>
 <strong>רהט בתריה</strong> <small>[רץ</small> ר' ברוקא <small>אחריו],</small> <strong>אמר ליה</strong> <small>[לו]:</small> <strong>מאי עובדך</strong> <small>[מה מעשיך]?</small> <strong>אמר ליה</strong> <small>[לו]:</small> <strong>זיל האידנא</strong> <small>[לך עכשיו],</small> שאין לי זמן <strong>ותא</strong> <small>[ובוא]</small> <strong>למחר</strong> ואז נשוחח. <strong>למחר אמר ליה</strong> <small>[לו]:</small> <strong>מאי עובדך</strong> <small>[מה מעשיך]</small> הטובים? <strong>אמר ליה</strong> <small>[לו]:</small> <strong>זנדוקנא אנא</strong> <small>[שומר בית הסוהר אני]</small> <strong>ואסרנא גברי</strong> <small>[ואני אוסר גברים]</small> <strong>לחוד ונשי</strong> <small>[ונשים]</small> <strong>לחוד ורמינא פורייאי בין הני להני כי היכי דלא ליתו</strong> <small>[ואני מכניס את מיטתי בין אלה לאלה כדי שלא יבואו]</small> <strong>לידי איסורא</strong> <small>[איסור],</small> <strong>כי חזינא</strong> <small>[כאשר רואה אני]</small> <strong>בת ישראל דיהבי</strong> <small>[שנותנים]</small> <strong>עלה עינייהו</strong> <small>[עיניהם בה]</small> <strong>מסרנא נפשאי ומצילנא לה</strong> <small>[מוסר אני את נפשי ומציל אותה].</small> <strong>יומא חד הוות</strong> <small>[יום אחד היתה]</small> <strong>נערה מאורסה גבן</strong> <small>[אצלנו]</small> <strong>דיהבו</strong> <small>[שנתנו]</small> <strong>בה גוים עינייהו</strong> <small>[עיניהם],</small> <strong>שקלי דורדייא דחמרא ושדאי לה בשיפולה, ואמרי: דיסתנא</strong> <small>[לקחתי שמרי יין</small> שהם אדומים <small>ושמתי לה בשיפולי</small> בגדה <small>ואמרתי: נידה]</small> <strong>היא,</strong> כדי שיניחו לה.
 <strong>אמר ליה</strong> <small>[לו]</small> ר' ברוקא: <strong>מאי טעמא לית לך</strong> <small>[מה טעם,</small> משום מה <small>אין לך]</small> <strong>חוטי</strong> ציצית <strong>ורמית מסאני אוכמי</strong> <small>[ונועל אתה נעלים שחורות]?</small> <strong>אמר ליה</strong> <small>[לו]:</small> <strong>עיילנא ונפיקנא ביני</strong> <small>[יוצא ונכנס אני בין]</small> <strong>גוים</strong> כאשר אני לבוש כך, <strong>כי היכי דלא לידעו דיהודאה אנא</strong> <small>[כדי שלא ידעו שיהודי אני],</small> <strong>כי הוו גזרי גזירתא מודענא להו לרבנן ובעו רחמי ומבטלי לגזירתייהו</strong> <small>[</small>ו<small>כאשר הם גוזרים גזירה, מודיע אני לחכמים ו</small>הם <small>מבקשים רחמים,</small> מתפללים <small>ומבטלים את גזירתם].</small> ושאל אותו: <strong>ומאי טעמא כי אמינא לך אנא מאי עובדך, ואמרת לי זיל האידנא ותא</strong> <small>[ומה טעם</small> הדבר ש<small>כאשר אמרתי לך אני מה מעשיך, ואמרת לי לך עכשיו ובוא]</small> <strong>למחר? אמר ליה</strong> <small>[לו]:</small> <strong>בההיא שעתא גזרי גזירתא ואמינא</strong> <small>[באותה שעה גזרו גזירה, ואמרתי]</small> בלבי: <strong>ברישא איזיל ואשמע להו לרבנן, דלבעי רחמי עלה דמילתא</strong> <small>[בתחילה אלך ואודיע להם לחכמים, שיבקשו רחמים על הדבר].</small>
 <strong>אדהכי והכי אתו הנך תרי אתי</strong> <small>[בינתיים באו שנים אחרים]</small> לשוק. <strong>אמר ליה</strong> <small>[לו]</small> אליהו הנביא לר' ברוקא: <strong>הנך נמי בני עלמא דאתי נינהו</strong> <small>[אלה גם כן בני עולם הבא הם].</small> <strong>אזל לגבייהו</strong> <small>[הלך אליהם],</small> <strong>אמר להו</strong> <small>[להם]:</small> <strong>מאי עובדייכו</strong> <small>[מה מעשיכם]?</small> <strong>אמרו ליה</strong> <small>[לו]:</small> <strong>אינשי בדוחי אנן, מבדחינן עציבי</strong> <small>[אנשים שמחים אנו ומשמחים אנו את העצובים]</small> <strong>אי נמי, כי חזינן בי תרי דאית להו תיגרא בהדייהו טרחינן ועבדינן להו שלמא</strong> <small>[או גם כן, כאשר אנחנו רואים שנים שיש ביניהם קטטה אנו טורחים ועושים ביניהם שלום],</small> ודברים אלה הם בין הדברים ששנינו אודותם, שהעושה אותם אוכל פירותיהם בעולם הזה והקרן קיימת לו לעולם הבא.
 <big>ב</big> שנינו במשנה: <strong>על אלו מתריעין בכל מקום וכו'. תנו רבנן</strong> <small>[שנו חכמים],</small> <strong>על אלו מתריעין בכל מקום: על השדפון</strong> (מחלת התבואה), <strong>ועל הירקון</strong> שבתבואה, <strong>ועל ארבה וחסיל</strong> (מין אחר של חגבים הבא בלהקות גדולות) שהגיעו למקום, <strong>ועל חיה רעה</strong> המסוכנת לבני אדם שפשטה ביישוב, <strong>ר' עקיבא אומר: על השדפון ועל הירקון</strong> מתריעים גם אם נראו <strong>בכל שהוא,</strong> כלומר, במספר מצומצם, וכן <strong>ארבה וחסיל, אפילו לא נראה בארץ ישראל אלא כנף אחד</strong> פרט אחד מאותו מין — <strong>מתריעין עליהן,</strong> משום שהוא סימן שעומד לבוא מחנה גדול של ארבה.
 <big>ג</big> שנינו במשנה שמתריעים על אלה <strong>ועל חיה</strong> רעה המסוכנת לבני אדם שפשטה ביישוב. <strong>תנו רבנן</strong> <small>[שנו חכמים]:</small> <strong>חיה רעה שאמרו — בזמן שהיא משולחת</strong> שיש התפרצות של חיות שלא כדרכן (ראה ויקרא כו, כב) — <strong>מתריעין עליה,</strong> אבל אם <strong>אינה משולחת — אין מתריעין עליה.</strong> ומסבירים: <strong>אי זו היא משולחת ואיזו היא שאינה משולחת?</strong> אם <strong>נראית</strong> החיה <strong>בעיר —</strong> הרי היא <strong>משולחת,</strong> נראתה <strong>בשדה</strong> — דרכה הוא ולכן <strong>אינה משולחת.</strong> נראתה <strong>ביום — משולחת, בלילה — אינה משולחת.</strong>
 <strong>ראתה שני בני אדם ורצתה</strong> (ורצה) <strong>אחריהן —</strong> הרי זו <strong>משולחת, נחבאת מפניהן — אינה משולחת. טרפה שני בני אדם ואכלה אחד מהן — משולחת,</strong> שהדבר מראה שהחיות טורפות לא מפני הרעב. ואם <strong>אכלה</strong> את <strong>שניהן — אינה משולחת,</strong> שעשתה זאת רק מפני הרעב ודרך הטבע היא. <strong>עלתה</strong> חיה <strong>לגג ונטלה תינוק מעריסה — משולחת.</strong> עד כאן לשון הברייתא.
 ומבררים: <strong>הא גופה קשיא</strong> <small>[היא עצמה קשה]</small> מתוכה, <strong>אמרת</strong> תחילה שאם <strong>נראתה בעיר — משולחת,</strong> משמע: <strong>לא שנא</strong> <small>[אינו שונה]</small> <strong>ביום ולא שנא</strong> <small>[ואינו שונה]</small> <strong>בלילה,</strong> שכל שהיא נראית בעיר הרי זו משולחת, <strong>והדר אמרת</strong> <small>[וחזרת</small> ו<small>אמרת]:</small> <strong>ביום — משולחת, בלילה — אינה משולחת!</strong>
 ומתרצים: <strong>לא קשיא</strong> <small>[אין</small> זה <small>קשה],</small> <strong>הכי קאמר</strong> <small>[כך אמר,</small> כך יש להבין<small>]:</small> <strong>נראתה בעיר ביום — משולחת, בעיר בלילה — אינה משולחת. אי נמי</strong> <small>[או גם כן]</small> <strong>בשדה, אפילו ביום — אינה משולחת, בשדה בלילה — אינה משולחת.</strong>
 ועוד שואלים: שנינו שם <strong>ראתה שני בני אדם ורצתה אחריהן — משולחת, הא</strong> <small>[הרי]</small> אפשר להסיק מכאן: אם היתה <strong>עומדת</strong> אף שאינה בורחת — <strong>אינה משולחת, והדר אמרת</strong> <small>[וחזרת</small> ו<small>אמרת]</small> <strong>נחבאת מפניהן אינה משולחת,</strong> ונדייק: <strong>הא</strong> <small>[הרי]</small> אם היתה <strong>עומדת</strong> ולא ברחה — <strong>משולחת!</strong>
 ומתרצים: <strong>לא קשיא</strong> <small>[אין</small> זה <small>קשה];</small> <strong>כאן,</strong> שאם אין החיה בורחת אלא עומדת במקומה אינה נחשבת כמשולחת, הרי זה כשהיא עומדת <strong>בשדה הסמוכה לאגם</strong> (ביצה, מקום סוף וקנה), שסבורה היא שאם יבואו לצודה, תברח לאגם, <strong>כאן,</strong> שאם היא עומדת ואינה בורחת סימן שמשולחת היא — <strong>בשדה שאינה סמוכה לאגם,</strong> שאין לה להיכן לברוח, ועמידתה במקום סימן הוא לכך שהיא משולחת.
 שנינו שאם <strong>טרפה שני בני אדם כאחד ואכלה אחד מהן — משולחת,</strong> אכלה <strong>שניהם — אינה משולחת.</strong> ותוהים: <strong>והא אמרת</strong> <small>[והרי אמרת]</small> <strong>אפילו רצתה</strong> (רדפה) אחריהם ולא טרפה אותם הרי היא משולחת! <strong>אמר רב פפא: כי תני</strong> <small>[כאשר שנויה]</small> <strong>ההיא</strong> שדווקא כשטרפה את שניהם הריהי נחשבת למשולחת, הרי זה <strong>באגמא</strong> <small>[באגם</small> עצמו<small>]</small> שאם החיה טורפת בני אדם במקומה אין זה סימן של שילוח, אלא דרכה הוא.
 <strong>גופא</strong> <small>[לגופו</small> של ענין<small>]</small> נאמר שם: <strong>עלתה לגג ונטלה תינוק מעריסה — משולחת.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שכן הוא! <strong>אמר רב פפא:</strong> מדובר שם <strong>בכוכי דציידי</strong> <small>[בסוכות של ציידים]</small> הסמוכות למקום החיות, שאפשר היה לחשוב שכיון שחיות רעות מצויות שם, אפילו עלתה לגג אינה משולחת. ולכן הוצרך לומר שעל כל פנים משולחת היא.
 <big>ד</big> שנינו במשנה: מתריעים <strong>על החרב. תנו רבנן</strong> <small>[שנו חכמים]:</small> <strong>חרב שאמרו, אינו צריך לומר חרב שאינו של שלום,</strong> כלומר, שבא צבא אויב להלחם בישראל, <strong>אלא אפילו חרב של שלום</strong> שצבא זר עובר במקום ללא כוונות עוינות, אלא משתמש בו כמעבר למקום אחר — מתריעים על בואה. <strong>שאין לך חרב של שלום יותר מפרעה נכה</strong> שעבר דרך ארץ ישראל כדי להלחם עם נבוכדנאצר, <strong>ואף על פי כן נכשל בה</strong> ונהרג על ידה <strong>המלך יאשיהו, שנאמר</strong> לאחר שיאשיהו יצא למלחמה ולא נתן לפרעה נכה ולצבאו לעבור בארץ:
## דף כב:
 <strong>"וישלח אליו מלאכים לאמר מה לי ולך מלך יהודה לא עליך אתה היום כי אל בית מלחמתי ואלהים אמר לבהלני חדל לך מאלהים אשר עמי ואל ישחיתך"</strong> (דברי הימים ב' לה, כא), שמלך מצרים אמר במפורש שאיננו מתכוון כלל להלחם עם יאשיהו.
 <strong>מאי</strong> <small>[מה</small> פירוש<small>]:</small> <strong>"אלהים אשר עמי"? אמר רב יהודה אמר רב: זו עבודה זרה.</strong> רצה לומר שפרעה אמר שהוא מוליך עמו פסלי עבודה זרה, והם מסייעים לו. <strong>אמר</strong> יאשיהו: <strong>הואיל וקא בטח</strong> <small>[והוא בוטח]</small> <strong>בעבודה זרה — יכילנא ליה</strong> <small>[יכול אני לו]</small> לנצחו.
 ונאמר באותו ענין עוד: <strong>"וירו הירים למלך יאשיהו ויאמר המלך לעבדיו העבירוני כי החליתי מאד"</strong> (דברי הימים ב' לה, כג), <strong>מאי</strong> <small>[מה</small> פירוש<small>]</small> <strong>"כי החליתי מאד"? אמר רב יהודה אמר רב: מלמד שעשו כל גופו ככברה</strong> מרוב החיצים שירו בו.
 <strong>אמר ר' שמואל בר נחמני אמר ר' יונתן: מפני מה נענש יאשיהו — מפני שהיה לו לימלך</strong> (להתייעץ) <strong>בירמיהו</strong> הנביא אם לצאת למלחמה <strong>ולא נמלך. מאי</strong> <small>[מה]</small> <strong>דרש</strong> יאשיהו כשהלך למלחמה — שנאמר: <strong>"וחרב לא תעבר בארצכם"</strong> (ויקרא כו, ו),
 <strong>מאי</strong> <small>[מה</small> פירוש<small>]</small> <strong>"חרב"</strong> שנאמרה בכתוב? <strong>אילימא</strong> <small>[אם תאמר]</small> שהכוונה ל<strong>חרב שאינה של שלום, והכתיב</strong> <small>[והרי נאמר]</small> כבר שם: <strong>"ונתתי שלום בארץ"</strong> (ויקרא כו, ו)! <strong>אלא</strong> ודאי הכוונה ש<strong>אפילו</strong> חרב <strong>של שלום</strong> לא תעבור, ורצה למנוע דבר זה. <strong>ו</strong>אולם <strong>הוא אינו יודע שאין דורו דומה יפה,</strong> כלומר, שאין דורו זכאי לברכות הללו, ולכן לא יהא לו סיוע משמים להצליח.
 בענין זה מסופר: <strong>כי הוה ניחא נפשיה חזא</strong> <small>[כאשר עמד למות ראה]</small> <strong>ירמיהו שפוותיה דקא מרחשן</strong> <small>[</small>את <small>שפתיו שהן מרחשות],</small> שהוא אומר משהו בשקט, <strong>אמר: שמא חס וחלילה מילתא דלא מהגנא</strong> <small>[דבר שאינו מהוגן],</small> תלונה על דין שמים <strong>אמר אגב צעריה</strong> <small>[צערו].</small> <strong>גחין ושמעיה דקא</strong> <small>[התכופף ושמע אותו שהוא]</small> <strong>מצדיק עליה דינא אנפשיה</strong> <small>[את הדין על עצמו],</small> ש<strong>אמר</strong> יאשיהו: <strong>"צדיק הוא ה' כי פיהו מריתי"</strong> (איכה א, יח). <strong>פתח עליה</strong> <small>[עליו]</small> ירמיהו <strong>ההיא שעתא</strong> <small>[באותה שעה]</small> בהספד: <strong>"רוח אפינו משיח ה'</strong> נלכד בשחיתותם<strong>"</strong> (איכה ד, כ).
 <big>א</big> שנינו במשנה: <strong>מעשה וירדו זקנים מירושלים לעריהם</strong> וגזרו תענית על שנראה כמלוא פי תנור שידפון. <strong>איבעיא להו</strong> <small>[נשאלה להם</small> לחכמים<small>]:</small> האם הכוונה היא <strong>כמלא תנור תבואה</strong> בשיעור שימלא תנור שלם, <strong>או דלמא</strong> <small>[שמא]</small> <strong>כמלא תנור פת</strong> שמדביקים רק בדפנות התנור, ונמצא השיעור קטן בהרבה.
 ומשיבים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>כמלא פי תנור,</strong> משמע לא כשיעור הממלא את התנור, אלא כלחם שעל פיו. <strong>ועדיין תיבעי להו</strong> <small>[נשאלת להם]:</small> האם מדובר <strong>ככיסויא דתנורא</strong> <small>[ככיסויו של תנור],</small> <strong>או דלמא</strong> <small>[שמא]</small> <strong>כי דרא דריפתא דהדר ליה לפומא דתנורא</strong> <small>[כמו שורת הלחם</small> הסובבת את <small>פי התנור]?</small> לשאלה זו לא נמצאה תשובה, ונשארה ב<strong>תיקו</strong> <small>[תעמוד]</small> השאלה במקומה.
 <big>ב</big> שנינו במשנה: <strong>ועוד גזרו תענית על שאכלו זאבים</strong> שני תינוקות. <strong>אמר עולא משום ר' שמעון בן יהוצדק: מעשה ובלעו זאבים שני תינוקות והקיאום</strong> כלומר פלטו אותם מתוכם אחר העיכול <strong>דרך בית הרעי</strong> שלהם. <strong>ובא מעשה לפני חכמים</strong> מה דין הגוויות לענין טומאה, <strong>וטיהרו את הבשר</strong> שהבשר כבר נתעכל בגוף הזאבים, <strong>וטמאו את העצמות,</strong> כיון שאינן מתעכלות, ונראה שמדובר באותו מעשה.
 <big>ג</big> שנינו במשנה, <strong>על אלו מתריעין בשבת:</strong> על עיר שהקיפוה גוים או נהר וכן על ספינה המיטרפת בים. <strong>תנו רבנן</strong> <small>[שנו חכמים]:</small> <strong>עיר שהקיפוה גוים, או נהר</strong> גואה ועומד לשטפם, <strong>ואחד ספינה המיטרפת</strong> (עומדת לטבוע) <strong>בים, ואחד יחיד שנרדף מפני גוים או מפני לסטין</strong> (שודדים) <strong>ומפני רוח רעה</strong> הגורמת לו טירוף העשוי להביאו בסופו של דבר לכך שיוזק או ימות, <strong>על כולן יחיד רשאי לסגף את עצמו בתענית</strong> כדי לבטל את רוע הגזירה.
 <strong>ר' יוסי אומר: אין היחיד רשאי לסגף את עצמו בתענית, שמא</strong> מחמת חולשה לא יוכל לעבוד ו<strong>יצטרך לבריות</strong> שיפרנסוהו <strong>ואין הבריות מרחמות עליו. אמר רב יהודה אמר רב: מאי טעמא</strong> <small>[מה טעם]</small> דבריו של <strong>ר' יוסי</strong> — <strong>דכתיב</strong> <small>[שנאמר]:</small> <strong>"ויהי האדם לנפש חיה"</strong> (בראשית ב, ז) והוא דורשו: <strong>נשמה שנתתי בך החייה,</strong> שחייב אדם לדאוג לחיי נשמתו בגוף.
 <big>ד</big> שנינו במשנה, <strong>שמעון התימני</strong> (מהעיר תמנה) <strong>אומר: אף על הדבר</strong> מתריעים בשבת ולא הודו לו חכמים. <strong>איבעיא להו</strong> <small>[נשאלה להם</small> ללומדים<small>]</small> שאלה זו: האם הכוונה היא ש<strong>לא הודו לו חכמים</strong> שמתריעים על כך <strong>בשבת, אבל בחול הודו לו, או דלמא</strong> <small>[שמא]</small> <strong>לא הודו לו כלל</strong> שעל צרה זו מתריעים?
 ומשיבים: <strong>תא שמע</strong> <small>[בוא</small> ו<small>שמע]</small> ממה <strong>דתניא</strong> <small>[ששנינו</small> בברייתא<small>]:</small> <strong>מתריעין על הדבר בשבת, ואין צריך לומר בחול. ר' חנן בן פיטום תלמידו של ר' עקיבא משום</strong> (בשם) <strong>ר' עקיבא אומר: אין מתריעין על הדבר כל עיקר.</strong> ודעה אחרונה זו היא דעת חכמים במשנתנו.
 <big>ה</big> שנינו במשנה: <strong>על כל צרה שלא תבוא על הצבור</strong> מתריעים, חוץ מרוב גשמים. <strong>תנו רבנן</strong> <small>[שנו חכמים]:</small> <strong>על כל צרה שלא תבוא על הצבור מתריעין עליה, חוץ מרוב גשמים.</strong> ושואלים: <strong>מאי טעמא</strong> <small>[מה טעם]</small> הדבר? <strong>אמר ר' יוחנן: לפי שאין מתפללים על רוב הטובה,</strong> שכיון שגשמים ככלל טובה הם לעולם, אין ראוי להתריע על שבאה טובה מרובה מדי.
 <strong>ואמר ר' יוחנן: מניין שאין מתפללין על רוב הטובה — שנאמר: "הביאו את כל המעשר אל בית האוצר</strong> ויהי טרף בביתי ובחנוני נא בזאת אמר ה' צבאות אם לא אפתח לכם את ארובות השמים והריקותי לכם ברכה עד בלי די<strong>"</strong> (מלאכי ג, י). ומסבירים: <strong>מאי</strong> <small>[מה</small> פירוש<small>]</small> <strong>"עד בלי די" — אמר רמי בר רב יוד: עד שיבלו שפתותיכם מלומר "די",</strong> ומשמע שעל דבר של ברכה אין מתפללים שיפסק אף שהוא מרובה כל כך עד שהאנשים כבר אומרים "די".
 <strong>אמר רמי בר רב יוד: ובגולה</strong> (בבבל שהיא מקום נמוך), <strong>מתריעין עליה</strong> על ריבוי גשמים, שכיון ששם עלול הדבר להביא לידי סכנה, ראוי להתריע עליו. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שנה שגשמיה מרובין אנשי משמר</strong> שבמקדש <strong>שולחים לאנשי מעמד</strong> בכל מקומותיהם: <strong>תנו עיניכם</strong> (שימו לבכם להתכוון בתפילה) <strong>באחיכם שבגולה</strong> (שבבבל), <strong>שלא יהא בתיהם קבריהם,</strong> שמתוך שהיא במקום נמוך, מציפים השטפונות את הבתים ועלולים דייריהם למות בטביעה.
 <strong>שאלו את ר' אליעזר: עד היכן גשמים יורדין ויתפללו שלא ירדו? אמר להם</strong> בלשון הפרזה: <strong>כדי שיעמוד אדם ב</strong>צוק הנקרא <strong>קרן אפל</strong> שהוא מקום גבוה מאד <strong>וישכשך</strong> (ינענע) <strong>רגליו במים,</strong> שאם לא הגיעו המים עד לגובה כזה אין מתפללים על רוב הטובה. ושואלים: <strong>והתניא</strong> <small>[והרי שנינו</small> בברייתא<small>]</small> שבה נאמר בלשון אחרת: <strong>"</strong>ישכשך <strong>ידיו"!</strong> ומשיבים: אין זו סתירה, <strong>רגליו כידיו קאמינא</strong> <small>[אומרים אנו].</small> כלומר, שיכול לשכשך רגליו בשחיה הרי שיכול לשכשך גם את ידיו במים המגיעים ממש עד לקצה קרן אופל.
 וכדי להסביר את שיעורם של הדברים, <strong>אמר רבה בר בר חנה: לדידי חזיא לי</strong> <small>[אני עצמי ראיתי]</small> את <strong>קרן אפל, דקם ההוא טייעא כי רכיב גמלא ונקיט רומחא בידיה מיתחזי איניבא</strong> <small>[שעמד ערבי אחד כאשר</small> הוא <small>רוכב</small> על <small>גמל ומחזיק רומח בידו ונראה</small> משם כ<small>תולעת]</small> ללמדנו עד כמה גבוהה קרן אופל.
 <strong>תנו רבנן</strong> <small>[שנו חכמים],</small> נאמר: <strong>"ונתתי גשמיכם בעתם"</strong> (ויקרא כו, ד), כוונתו <strong>לא שכורה,</strong> כלומר, שלא רוותה הארץ יותר מדי מים <strong>ולא צמאה</strong> פחות מדי, <strong>אלא בינונית. שכל זמן שהגשמים מרובין</strong> מן המידה <strong>מטשטשין</strong> (מוחקים, מועכים) <strong>את הארץ, ואינה מוציאה פירות. דבר אחר:</strong>
## דף כג.
 <strong>"בעתם" בלילי רביעיות</strong> (אור ליום רביעי) <strong>ובלילי שבתות</strong> שאין אנשים הולכים בהם ברחוב, אם מפני חשש המזיקים (ברביעיות. ראה פסחים קיב,ב) או בשל קדושת השבת, וגשמים היורדים בימים אלה אינם מפריעים לאיש.
 <strong>שכן מצינו בימי שמעון בן שטח שירדו להם גשמים</strong> תמיד <strong>בלילי רביעיות ובלילי שבתות</strong> ובזמנם, <strong>עד שנעשו חטים</strong> גדולות <strong>ככליות, ושעורים כגרעיני זיתים, ועדשים</strong> גדולות <strong>כדינרי זהב, וצררו מהם דוגמא לדורות, להודיע כמה החטא גורם</strong> שאין הדבר קורה בכל שנה, <strong>שנאמר: "</strong>ה' אלהינו הנותן גשם יורה ומלקוש בעתו... <strong>עונותיכם הטו אלה וחטאתיכם מנעו הטוב מכם"</strong> (ירמיה ה, כד-כה).
 <strong>וכן מצינו בימי הורדוס שהיו עוסקין בבנין בית המקדש, והיו יורדין גשמים בלילה, למחר נשבה הרוח ונתפזרו העבים וזרחה החמה, ויצאו העם למלאכתן, וידעו</strong> העם <strong>שמלאכת שמים בידיהם,</strong> שהגשמים יורדים רק בזמן שאינו מפריע למלאכה.
 <big>א</big> שנינו במשנה: <strong>מעשה ששלחו לחוני המעגל וכו'.</strong> מעשה זה מסופר בהרחבה בברייתא, <strong>תנו רבנן</strong> <small>[שנו חכמים]:</small> <strong>פעם אחת יצא רוב</strong> חודש <strong>אדר ולא ירדו</strong> עדיין <strong>גשמים, שלחו לחוני המעגל: התפלל וירדו גשמים! התפלל, ולא ירדו גשמים. עג עוגה</strong> (מעגל) בעפר, <strong>ועמד בתוכה, כדרך שעשה חבקוק הנביא, שנאמר: "על משמרתי אעמדה ואתיצבה על מצור</strong> ואצפה לראות מה ידבר בי ומה אשיב על תוכחתי<strong>"</strong> (חבקוק ב, א).
 <strong>אמר לפניו: רבונו של עולם! בניך שמו פניהם עלי, שאני כבן בית לפניך. נשבע אני בשמך הגדול שאיני זז מכאן עד שתרחם על בניך. התחילו גשמים מנטפין</strong> טיפות קטנות. <strong>אמרו לו תלמידיו: רבי! ראינוך ולא נמות,</strong> כלומר, ראינו אותך עושה גדולות, אבל אין הדבר מועיל לנו שלא נמות, <strong>כמדומין אנו שאין גשמים יורדים אלא להתיר שבועתך</strong> שיירד גשם כל שהוא, אבל לא די הצורך.
 <strong>אמר</strong> חוני: <strong>לא כך שאלתי, אלא גשמי</strong> ברכה, העשויים למלאות <strong>בורות שיחין</strong> (בורות מאורכים) <strong>ומערות</strong> (בורות מכוסים תיקרה). <strong>ירדו</strong> גשמים <strong>בזעף, עד שכל טפה וטפה כמלא פי חבית. ושיערו חכמים שאין טפה פחותה</strong> בשיעורה <strong>מלוג. אמרו לו תלמידיו: רבי, ראינוך ו</strong>עם כל זה עשה ש<strong>לא נמות,</strong> שכן <strong>כמדומין אנו שאין גשמים יורדין אלא לאבד</strong> בהם את <strong>העולם.</strong>
 <strong>אמר לפניו: לא כך שאלתי, אלא גשמי רצון ברכה ונדבה. ירדו</strong> גשמים <strong>כתיקנן,</strong> אבל הוסיפו וירדו <strong>עד שעלו כל העם להר הבית</strong> שהוא מקום גבוה, <strong>מפני הגשמים. אמרו לו: רבי, כשם שהתפללת שירדו — כך התפלל וילכו להם. אמר להם: כך מקובלני שאין מתפללין על רוב הטובה.</strong>
 <strong>אף על פי כן, הביאו לי פר</strong> ואקריבנו עולה לשם <strong>הודאה</strong> ותוך כדי כך אתפלל. <strong>הביאו לו פר הודאה, סמך שתי ידיו עליו, ואמר לפניו: רבונו של עולם! עמך ישראל שהוצאת ממצרים אינן יכולין</strong> לעמוד <strong>לא ברוב טובה ולא ברוב פורענות, כעסת עליהם — אינן יכולין לעמוד, השפעת עליהם טובה</strong> מרובה — <strong>אינן יכולין לעמוד, יהי רצון מלפניך שיפסקו הגשמים, ויהא ריוח בעולם. מיד נשבה הרוח, ונתפזרו העבים, וזרחה החמה, ויצאו העם לשדה והביאו להם כמהין ופטריות</strong> שצמחו עם הגשמים הללו.
 <strong>שלח לו שמעון בן שטח: אלמלא</strong> (אילו לא) <strong>חוני אתה</strong> שאתה צדיק גמור, <strong>גוזרני</strong> (גוזר הייתי) <strong>עליך נידוי</strong> על שאתה מתפלל בלשון זה. <strong>שאילו</strong> היו <strong>שנים</strong> אלה <strong>כשני אליהו שמפתחות גשמים בידו של אליהו</strong> ונשבע שלא ירדו גשמים, <strong>לא נמצא שם שמים מתחלל על ידך</strong> שהפרת את דבריו של אליהו על ידי תפילתך וגם יתכן שתהיה שבועתך שבועת שווא, שלא תתקיים,
 <strong>אבל מה אעשה לך, שאתה מתחטא</strong> (מתפנק) <strong>לפני המקום, ועושה לך רצונך, כבן שמתחטא על אביו ועושה לו רצונו, ואומר לו: אבא, הוליכני לרחצני בחמין,</strong> אחר כך אומר לו <strong>שטפני בצונן, תן לי אגוזים,</strong> תן לי <strong>שקדים, אפרסקים ורמונים — ונותן לו. ועליך הכתוב אומר: "ישמח אביך ואמך ותגל יולדתך"</strong> (משלי כג, כה).
 <strong>תנו רבנן</strong> <small>[שנו חכמים]:</small> <strong>מה שלחו בני לשכת הגזית</strong> (אנשי הסנהדרין הגדולה) <strong>לחוני המעגל</strong> — עליך הכתוב אומר: <strong>"ותגזר אמר ויקם לך ועל דרכיך נגה אור.</strong> כי השפילו ותאמר גוה ושח עינים יושיע. ימלט אי נקי ונמלט בבור כפיך<strong>"</strong> (איוב כב, כח-ל)
 <strong>"ותגזר אמר" — אתה גזרת מלמטה, והקדוש ברוך הוא מקיים מאמרך מלמעלה. "ועל דרכיך נגה אור" — דור שהיה אפל הארת בתפלתך.</strong>
 <strong>"כי השפילו ותאמר גוה" — דור שהיה שפל הגבהתו בתפלתך, "ושח עינים יושע" — דור ששח</strong> (שהיה כפוף) <strong>בעונו — הושעתו בתפלתך, "ימלט אי נקי" — דור שלא היה נקי מלטתו בתפלתך, "ונמלט בבר כפיך" — מלטתו במעשה ידיך הברורין</strong> (הנקיים).
 <big>ב</big> כיון שהזכרנו מעשה זה בחוני המעגל, מספרים עליו דבר אחר: <strong>אמר ר' יוחנן, כל ימיו של אותו צדיק</strong> חוני, <strong>היה מצטער על</strong> הבנתו של <strong>מקרא זה,</strong> שנאמר: <strong>"שיר המעלות בשוב ה' את שיבת ציון היינו כחלמים"</strong> (תהלים קכו, א), <strong>אמר: מי איכא דניים שבעין שנין בחלמא</strong> <small>[האם יש מי שישן שבעים שנים בחלום]</small> ואיך אפשר לדמות את גלות בבל שהיתה שבעים שנה, לחלום?
 <strong>יומא חד הוה אזל באורחא, חזייה לההוא גברא דהוה נטע חרובא</strong> <small>[יום אחד הלך בדרך, ראה אדם אחד שנוטע</small> עץ <small>חרוב],</small> <strong>אמר ליה</strong> <small>[לו]:</small> <strong>האי, עד כמה שנין טעין</strong> <small>[</small>עץ <small>זה, עד כמה שנים טוען</small> פירות<small>]?</small> <strong>אמר ליה</strong> <small>[לו]:</small> <strong>עד שבעין שנין</strong> <small>[שבעים שנה].</small> <strong>אמר ליה</strong> <small>[לו]:</small> <strong>פשיטא לך דחיית שבעין שנין</strong> <small>[</small>האם <small>פשוט לך שאתה חי שבעים שנה],</small> שאתה נוטע את העץ ודעתך ליהנות ממנו? <strong>אמר ליה האי גברא</strong> <small>[לו אותו אדם]:</small> <strong>עלמא בחרובא אשכחתיה, כי היכי דשתלי לי אבהתי, שתלי נמי לבראי</strong> <small>[עולם</small> מלא <small>בחרובים מצאתי, כפי ששתלו לי אבותי, כך שותל אני גם כן לבני].</small>
 <strong>יתיב, קא כריך ריפתא, אתא ליה שינתא, נים</strong> <small>[ישב</small> חוני, <small>אכל פיתו, באה לו שינה, וישן].</small> <strong>אהדרא ליה משוניתא, איכסי מעינא, ונים שבעין שנין</strong> <small>[הקיפה אותו שן סלע, נעלם מן העין, וישן שבעים שנה].</small> <strong>כי קם חזייה לההוא גברא דהוה קא מלקט מיניהו</strong> <small>[כאשר קם, ראה אדם אחד שמלקט מהם,</small> מן החרובים<small>]</small> <strong>אמר ליה</strong> <small>[לו]:</small> <strong>את הוא דשתלתיה</strong> <small>[אתה הוא ששתלת אותו]</small> את העץ הזה? <strong>אמר ליה</strong> <small>[לו]:</small> <strong>בר בריה אנא</strong> <small>[בן בנו אני].</small> <strong>אמר ליה</strong> <small>[לו]:</small> <strong>שמע מינה דניימי שבעין שנין</strong> <small>[נמצא מכאן שישנתי שבעים שנה].</small> <strong>חזא לחמריה דאתיילידא ליה רמכי רמכי</strong> <small>[וראה את חמורו שנולדו לה עדרים עדרים</small> של חמורים<small>]</small> באותן שנים מרובות.
 <strong>אזל לביתיה</strong> <small>[הלך לביתו]</small> <strong>אמר להו</strong> <small>[להם]</small> לבני הבית: <strong>בריה</strong> <small>[בנו]</small> של <strong>חוני המעגל מי קיים</strong> <small>[האם</small> הוא <small>חי]?</small> <strong>אמרו ליה</strong> <small>[לו]:</small> <strong>בריה ליתא, בר בריה איתא</strong> <small>[בנו איננו</small> עוד, <small>בן בנו ישנו].</small> <strong>אמר להו</strong> <small>[להם]:</small> <strong>אנא</strong> <small>[אני]</small> <strong>חוני המעגל. לא הימנוהו</strong> <small>[האמינו לו]</small> <strong>אזל</strong> <small>[הלך]</small> <strong>לבית המדרש, שמעינהו לרבנן דקאמרי</strong> <small>[שמע את החכמים שאומרים]:</small> <strong>נהירן שמעתתין כבשני</strong> <small>[מאירות</small> וברורות <small>הלכותינו כבשנות]</small> <strong>חוני המעגל, דכי הוי עייל לבית מדרשא</strong> <small>[שכאשר היה נכנס לבית המדרש] —</small> <strong>כל קושיא דהוו להו לרבנן</strong> <small>[שהיתה להם לחכמים]</small> <strong>הוה מפרק להו</strong> <small>[היה פותר להם].</small> מששמע זאת <strong>אמר להו</strong> <small>[להם]:</small> <strong>אנא ניהו</strong> <small>[אני הוא]</small> <strong>ולא הימנוהו</strong> <small>[האמינו לו]</small> <strong>ולא עבדי ליה יקרא כדמבעי ליה</strong> <small>[עשו לו כבוד כראוי לו].</small> <strong>חלש דעתיה, בעי רחמי, ומית</strong> <small>[חלשה דעתו, ביקש רחמים ומת].</small> <strong>אמר רבא: היינו דאמרי אינשי</strong> <small>[זהו שאומרים אנשים</small> בפתגם מקובל<small>]:</small> <strong>או חברותא</strong> <small>[חברה]</small> <strong>או מיתותא</strong> <small>[מיתה],</small> שאדם שאין לו כל חברה מוטב לו שימות.
 <big>ג</big> ובקשר לסיפור זה מספרים גם על צאצאיו של חוני שהיו גדולים בצדקותם. מסופר: <strong>אבא חלקיה בר בריה</strong> <small>[בן בנו]</small> של <strong>חוני המעגל הוה</strong> <small>[היה],</small> <strong>וכי מצטריך עלמא למיטרא הוו משדרי רבנן לגביה, ובעי רחמי, ואתי מיטרא</strong> <small>[וכאשר היה צריך העולם לגשם היו שולחים חכמים אליו, והיה מבקש רחמים, ובא הגשם].</small> <strong>זימנא חדא איצטריך עלמא למיטרא</strong> <small>[פעם אחת הצטרך העולם לגשם],</small> <strong>שדור רבנן זוגא דרבנן לגביה למבעי רחמי דניתי מיטרא</strong> <small>[שלחו חכמים זוג חכמים אליו לבקש רחמים שיבא גשם],</small> <strong>אזול לביתיה ולא אשכחוהו</strong> <small>[הלכו לביתו ולא מצאוהו],</small> <strong>אזול בדברא ואשכחוהו דהוה קא רפיק</strong> <small>[הלכו בשדה ומצאוהו שהיה עודר],</small> <strong>יהבו ליה שלמא</strong> <small>[נתנו לו שלום]</small>
## דף כג:
 <strong>ולא אסבר להו אפיה</strong> <small>[הסביר להם פנים],</small> בהשבת שלום. <strong>בפניא, כי הוה מנקט ציבי, דרא ציבי ומרא בחד כתפא, וגלימא בחד כתפא</strong> <small>[בערב, כאשר אסף עצים</small> להסקה, <small>שם את העצים והמעדר על כתפו האחת, והגלימה על כתפו האחת].</small> <strong>כולה אורחא לא סיים מסאני</strong> <small>[כל הדרך לא נעל נעלים],</small> <strong>כי מטי למיא סיים מסאניה</strong> <small>[כאשר הגיע למים נעל נעלים],</small> <strong>כי מטא להיזמי והיגי דלינהו למניה</strong> <small>[כאשר הגיע ל</small>מקום <small>קוצים הרים את בגדיו].</small> <strong>כי מטא למתא, נפקא דביתהו לאפיה כי מיקשטא</strong> <small>[כאשר הגיע לעיר, יצאה אשתו לקראתו כשהיא מקושטת]</small> <strong>כי מטא לביתיה, עלת דביתהו ברישא, והדר עייל איהו, והדר עיילי רבנן</strong> <small>[כאשר הגיע לביתו, נכנסה אשתו בתחילה, ואחר כך נכנס הוא, ואחר כך נכנסו חכמים],</small> <strong>יתיב וכריך ריפתא</strong> <small>[ישב ובצע פת]</small> <strong>ולא אמר להו לרבנן</strong> <small>[להם לחכמים]:</small> <strong>תו כרוכו</strong> <small>[בואו ואכלו]</small> כפי שנהוג לומר מדרכי הנימוס. <strong>פלג ריפתא לינוקי</strong> <small>[חילק לחם לילדים],</small> <strong>לקשישא חדא ולזוטרא תרי</strong> <small>[לגדול</small> פרוסה <small>אחת ולקטן שתיים],</small>
 <strong>אמר לה לדביתהו</strong> <small>[לאשתו]:</small> <strong>ידענא דרבנן משום מיטרא קא אתו</strong> <small>[יודע אני שהחכמים משום הגשם באו],</small> <strong>ניסק לאיגרא וניבעי רחמי</strong> <small>[נעלה לגג ונבקש רחמים],</small> <strong>אפשר דמרצי</strong> <small>[אולי יתרצה]</small> <strong>הקדוש ברוך הוא וייתי מיטרא ולא נחזיק טיבותא לנפשין</strong> <small>[ויביא מטר, ולא נחזיק טובה לנפשנו],</small> שלא ייראה שאנחנו שגרמנו לכך. <strong>סקו לאיגרא, קם איהו בהדא זויתא, ואיהי בחדא זויתא</strong> <small>[עלו לגג, עמד הוא בפינה זו והיא בפינה אחת,</small> אחרת<small>],</small> <strong>קדים סלוק ענני מהך זויתא דדביתהו</strong> <small>[קדמו</small> ו<small>עלו עננים מאותה</small> <small>פינה ש</small>עמדה בה <small>אשתו].</small> <strong>כי נחית</strong> <small>[כאשר ירד]</small> <strong>אמר להו</strong> <small>[להם]:</small> <strong>אמאי אתו רבנן</strong> <small>[מדוע באו חכמים]</small> אלי? <strong>אמרו ליה</strong> <small>[לו]:</small> <strong>שדרי לן רבנן לגבי דמר למיבעי רחמי אמיטרא</strong> <small>[שלחו</small> אותנו <small>חכמים אל אדוני לבקש רחמים על הגשם].</small> <strong>אמר להו</strong> <small>[להם]:</small> <strong>ברוך המקום שלא הצריך אתכם לאבא חלקיה</strong> שהרי השמים כבר מעוננים ועומד לרדת הגשם.
 <strong>אמרו ליה</strong> <small>[לו]:</small> <strong>ידעינן דמיטרא</strong> <small>[יודעים אנו שהגשם]</small> <strong>מחמת מר</strong> <small>[אדוני]</small> <strong>הוא דאתא</strong> <small>[שבא],</small> <strong>אלא לימא לן מר הני מילי דתמיהא לן</strong> <small>[שיאמר,</small> יסביר, <small>לנו אדוני אותם הדברים ש</small>היו <small>תמוהים לנו]</small> שעשית במשך הזמן, <strong>מאי טעמא כי יהיבנא למר שלמא לא אסבר לן מר אפיה</strong> <small>[מה טעם כאשר נתנו לאדוני שלום לא הסביר לנו אדוני פניו]</small> ולא השיב לנו שלום? <strong>אמר להו</strong> <small>[להם]:</small> <strong>שכיר יום הואי</strong> <small>[הייתי],</small> <strong>ואמינא</strong> <small>[ואמרתי]:</small> <strong>לא איפגר</strong> <small>[אתמהמה]</small> בשיחה ואבטל מעבודתי. ועוד שאלו: <strong>ומאי טעמא דרא מר ציבי אחד כתפיה וגלימא אחד כתפיה</strong> <small>[ומה טעם שם אדוני את העצים על כתפו האחת ו</small>את <small>הגלימה על כתפו האחת]?</small> <strong>אמר להו</strong> <small>[להם]:</small> <strong>טלית שאולה היתה</strong> זאת, <strong>להכי — שאלי, ולהכי — לא שאלי</strong> <small>[לזו</small> ללבוש אותה <small>שאלתי</small> אותה, <small>ולזו</small> לשים עליה עצים <small>לא שאלתיה].</small>
 ושאלוהו עוד: <strong>מאי טעמא כולה אורחא</strong> <small>[מה טעם כל הדרך]</small> <strong>לא סיים מר מסאניה</strong> <small>[נעל אדוני נעליו]</small> <strong>וכי מטי למיא סיים מסאניה</strong> <small>[וכאשר הגיע למים נעל נעלים]?</small> <strong>אמר להו</strong> <small>[להם]:</small> <strong>כולה אורחא חזינא, במיא לא קא חזינא</strong> <small>[כל הדרך רואה אני</small> ויכול להזהר מן המכשולים, <small>במים אינני רואה]</small> ולכן נעלתי נעלים שלא אנזק שם. <strong>מאי טעמא כי מטא מר להיזמי והיגי דלינהו למניה</strong> <small>[מה טעם כאשר הגיע אדוני לקוצים הרים את בגדיו]?</small> <strong>אמר להו</strong> <small>[להם]:</small> <strong>זה</strong> הבשר <strong>מעלה ארוכה</strong> (מתרפא) אם נסרט בקוצים <strong>וזה</strong> הבגד <strong>אינה מעלה ארוכה</strong> אם ייקרע.
 ושאלוהו עוד: <strong>מאי טעמא כי מטא מר למתא נפקא דביתהו דמר כי מיקשטא</strong> <small>[מה טעם כאשר הגיע אדוני לעיר יצאה אשתו של אדוני כשהיא מקושטת]?</small> <strong>אמר להו</strong> <small>[להם]:</small> <strong>כדי שלא אתן עיני באשה אחרת</strong> בלכתי בעיר. <strong>מאי טעמא עיילא היא ברישא, והדר עייל מר אבתרה, והדר עיילינן אנן</strong> <small>[מה טעם נכנסה היא בתחילה, ואחר כך נכנס אדוני, ואחר כך נכנסנו אנחנו]?</small> <strong>אמר להו</strong> <small>[להם]</small> <strong>משום דלא בדקיתו לי</strong> <small>[שאין אתם בדוקים לי</small> בעיני<small>]</small> ולא רציתי שתתייחדו עם אשה.
 ושאלוהו עוד: <strong>מאי טעמא כי כריך מר ריפתא לא אמר לן "איתו כרוכו"</strong> <small>[מה הטעם כאשר בצע אדוני פת לא אמר לנו "בואו וביצעו"]?</small> אמר להם: <strong>משום</strong> ש<strong>לא נפישא ריפתא</strong> <small>[היתה הפת מרובה]</small> דייה גם לאורחים <strong>ואמינא</strong> <small>[ואמרתי]:</small> <strong>לא אחזיק בהו ברבנן טיבותא</strong> <small>[יחזיקו לי</small> החכמים <small>טובה]</small> <strong>בחנם,</strong> שאני מכבד אותם, ואין בליבי באמת לעשות זאת. עוד שאלוהו: <strong>מאי טעמא יהיב מר לינוקא קשישא חדא ריפתא ולזוטרא תרי</strong> <small>[מה טעם נתן אדוני לילד הגדול פרוסה אחת ולקטן שתיים]?</small> <strong>אמר להו</strong> <small>[להם]:</small> <strong>האי</strong> <small>[זה,</small> הגדול<small>] —</small> <strong>קאי בביתא</strong> <small>[נמצא בבית]</small> ואם הוא רעב הוא אוכל, <strong>והאי</strong> <small>[וזה,</small> הקטן<small>]</small> — <strong>יתיב בבי כנישתא</strong> <small>[יושב בבית הכנסת</small> ולומד<small>]</small> ולכן הוא רעב יותר.
 ושאלוהו עוד: <strong>ומאי טעמא קדים סלוק ענני מהך זויתא דהוות קיימא דביתהו דמר לעננא דידיה</strong> <small>[מה הטעם קדמו ועלו עננים מאותה זוית שהיתה עומדת אשתו של אדוני לענן שלו]?</small> אמר להם: <strong>משום דאיתתא שכיחא בביתא, ויהבא ריפתא לעניי, ומקרבא הנייתה</strong> <small>[שהאשה נמצאת בבית, ונותנת לחם לעניים, וקרובה הנאתה]</small> שהיא גורמת להם, ומידה כנגד מידה תפילתה נענית תחילה. <strong>ואנא יהיבנא זוזא ולא מקרבא הנייתיה</strong> <small>[ואני נותן</small> לעניים <small>מעות ואין הנאה</small> זו <small>קרובה],</small> שהרי העני אינו נהנה מיד, אלא עד שיקנה לחם במעות אלה. <strong>אי נמי</strong> <small>[או גם כן]</small> טעם אחר: לפי שהיא גדולה ממני בצדקותה, שכן <strong>הנהו ביריוני דהוו בשיבבותן</strong> <small>[אותם בריונים שהיו בשכנותנו],</small> <strong>אנא בעי רחמי דלימותו, והיא בעיא רחמי דליהדרו בתיובתא, ואהדרו</strong> <small>[אני ביקשתי רחמים שימותו, והיא ביקשה רחמים שיחזרו בתשובה, וחזרו].</small>
 <big>א</big> ועוד מסופר: <strong>חנן הנחבא בר ברתיה</strong> <small>[בן בתו]</small> של <strong>חוני המעגל הוה</strong> <small>[היה],</small> <strong>כי מצטריך עלמא למיטרא</strong> <small>[כאשר היה העולם צריך לגשם],</small> <strong>הוו משדרי רבנן ינוקי דבי רב לגביה</strong> <small>[היו שולחים חכמים תינוקות של בית רבם אליו]</small> <strong>ונקטי ליה בשיפולי גלימיה</strong> <small>[ו</small>היו <small>תופסים אותו בשולי גלימתו],</small> <strong>ואמרו ליה</strong> <small>[לו]:</small> <strong>אבא, אבא, הב לן מיטרא</strong> <small>[תן לנו גשם]!</small> <strong>אמר לפני הקדוש ברוך הוא: רבונו של עולם! עשה בשביל אלו</strong> התינוקות, <strong>שאין מכירין בין אבא דיהיב מיטרא</strong> <small>[שנותן גשם]</small> הקדוש ברוך הוא, <strong>לאבא</strong> ש<strong>לא יהיב מיטרא</strong> <small>[נותן גשם].</small> <strong>ואמאי קרי ליה</strong> <small>[ומדוע קראו לו]</small> <strong>"חנן הנחבא" — מפני שהיה מחביא עצמו בבית הכסא,</strong> כדי שלא יחלקו לו כבוד.
 <big>ב</big> ועוד בענין צדיקים המתפללים על הגשמים. <strong>אמר ליה</strong> <small>[לו]</small> <strong>ר' זריקא לרב ספרא: תא חזי מה בין תקיפי דארעא דישראל</strong> <small>[ארץ ישראל]</small> <strong>לחסידי בבל</strong> וכמה גדולים אנשי ארץ ישראל. <strong>חסידי בבל רב הונא ורב חסדא, כי הוה מצטריך עלמא למיטרא אמרי</strong> <small>[כאשר היה העולם צריך לגשם, היו אומרים]:</small> <strong>ניכניף הדדי וניבעי רחמי</strong> <small>[נתאסף יחד ונבקש רחמים]</small> ו<strong>אפשר דמירצי</strong> <small>[שיתרצה]</small> <strong>הקדוש ברוך הוא דייתי מיטרא</strong> <small>[שיביא מטר]</small> ובכך הודיעו שהם הולכים לבקש על הגשם.
 <strong>תקיפי דארעא דישראל</strong> <small>[ארץ ישראל]</small> <strong>כגון ר' יונה אבוה</strong> <small>[אביו]</small> של <strong>ר' מני, כי הוה מצטריך עלמא למיטרא</strong> <small>[כאשר היה העולם צריך לגשם],</small> <strong>הוה עייל לביתיה ואמר להו</strong> <small>[היה נכנס לביתו ואומר להם]:</small> <strong>הבו לי גואלקי, ואיזיל ואייתי לי בזוזא עיבורא</strong> <small>[תנו לי</small> את <small>השק</small> שלי <small>ואלך ואביא לי תבואה בזוז].</small> <strong>כי הוה נפיק לברא, אזיל וקאי בדוכתא עמיקתא</strong> <small>[כאשר היה יוצא לחוץ, היה הולך ועומד במקום עמוק],</small> <strong>דכתיב</strong> <small>[שנאמר]:</small> <strong>"ממעמקים קראתיך ה'"</strong> (תהלים קל, א), <strong>וקאי בדוכתא צניעא, ומכסי בשקא, ובעי רחמי, ואתי מיטרא</strong> <small>[והיה עומד במקום צנוע</small> נסתר, <small>ומתכסה בשק ומבקש רחמים ובא הגשם].</small> <strong>כי הוה אתי לביתיה</strong> <small>[כאשר היה בא לביתו],</small> <strong>אמרי ליה</strong> <small>[היו אומרים לו]:</small> <strong>אייתי מר עיבורא</strong> <small>[האם הביא אדוני תבואה]?</small> <strong>אמר להו</strong> <small>[להם]:</small> <strong>אמינא</strong> <small>[אמרתי</small> בלבי<small>],</small> <strong>הואיל ואתא מיטרא</strong> <small>[ובא הגשם],</small> <strong>השתא רווח עלמא</strong> <small>[עכשיו רווח העולם]</small> ולא כדאי לקנותה עכשיו ביוקר. הרי שהיה מסתיר אפילו מבני ביתו שהוא הולך להתפלל על הגשם.
 <big>ג</big> <strong>ותו</strong> <small>[ועוד]</small> מסופר על גדולתו, <strong>ר' מני בריה</strong> <small>[בנו]</small> <strong>הוו קא מצערי ליה דבי נשיאה</strong> <small>[היו מצערים אותו</small> בני <small>בית הנשיא]</small> <strong>אישתטח על קברא דאבוה</strong> <small>[השתטח על קבר אביו],</small> <strong>אמר ליה</strong> <small>[לו]:</small> <strong>אבא אבא! הני מצערו לי</strong> <small>[אלה מצערים אותי].</small> <strong>יומא חד הוו קא חלפי התם</strong> <small>[יום אחד עברו שם]</small> ליד הקבר, <strong>אינקוט כרעא דסוסוותייהו עד דקבילו עלייהו דלא קא מצערו ליה</strong> <small>[נתפסו רגלי סוסיהם עד שקיבלו עליהם שלא יצערו אותו].</small>
 <strong>ותו</strong> <small>[ועוד]</small> מסופר: <strong>ר' מני הוה שכיח קמיה</strong> <small>[היה מצוי לפני]</small> <strong>ר' יצחק בן אלישיב</strong> שאף הוא היה בעל מופתים, <strong>אמר ליה</strong> <small>[לו]:</small> <strong>עתירי דבי חמי קא מצערו לי</strong> <small>[העשירים של בית חמי מצערים אותי].</small> <strong>אמר</strong> ר' יצחק: <strong>ליענו</strong> <small>[שייעשו עניים]</small> ולא יהיו תקיפים עוד, <strong>ואיענו</strong> <small>[ו</small>אכן <small>נעשו עניים].</small> לאחר זמן <strong>אמר</strong> לרבו: <strong>קא דחקו לי</strong> <small>[הם דוחקים אותי],</small> משום שעכשיו הם נזקקים לעזרתי. <strong>אמר</strong> ר' יצחק: <strong>ליעתרו</strong> <small>[שיתעשרו],</small> <strong>ואיעתרו</strong> <small>[ו</small>אכן <small>התעשרו].</small>
 <strong>אמר</strong> ר' מני לרבו: <strong>לא מיקבלי</strong> <small>[מקובלים עלי]</small> <strong>עלי אינשי</strong> <small>[אנשי]</small> <strong>ביתי,</strong> כלומר, אין אשתי מקובלת עלי, משום שאיננה יפה. <strong>אמר ליה</strong> <small>[לו]:</small> <strong>מה שמה?</strong> אמר לו: <strong>חנה.</strong> אמר: <strong>תתייפי חנה. ונתייפת</strong> <small>[ונתייפתה].</small> לאחר זמן <strong>אמר ליה</strong> <small>[לו]</small> ר' מני לרבי יצחק רבו: <strong>קא מגנדרא עלי</strong> <small>[היא מתגאה עלי]</small> משום שנעשתה יפה כל כך. <strong>אמר ליה</strong> <small>[לו]:</small> <strong>אי הכי</strong> <small>[אם כך]</small> <strong>תחזור חנה לשחרוריתה, ו</strong>אכן <strong>חזרה חנה לשחרוריתה.</strong>
 ומסופר: <strong>הנהו תרי תלמידי דהוו קמיה</strong> <small>[אותם שני תלמידים שהיו יושבים לפני]</small> <strong>ר' יצחק בן אלישיב, אמרו ליה</strong> <small>[לו]:</small> <strong>ניבעי מר רחמי עלן דניחכים טובא</strong> <small>[שיבקש אדוני רחמים עלינו שנחכים הרבה].</small> <strong>אמר להו</strong> <small>[להם]:</small> <strong>עמי היתה</strong> פעם יכולת זאת שאתפלל ואיענה בתפילתי, <strong>ושלחתיה,</strong> שקיבלתי על עצמי שלא להטריח בתפילה להטריח את בוראי בשינוי סדרי תבל (ר"ג).
 <big>ד</big> מסופר: <strong>ר' יוסי בר אבין הוה שכיח קמיה</strong> <small>[היה מצוי לפני]</small> <strong>ר' יוסי דמן יוקרת. שבקיה, ואתא לקמיה</strong> <small>[עזב אותו, ובא</small> ללמוד <small>לפני]</small> <strong>רב אשי,</strong> ורב אשי לא ידע מי הוא.
## דף כד.
 <strong>יומא חד שמעיה</strong> <small>[יום אחד שמע אותו]</small> ר' יוסי בר אבין את רב אשי <strong>דקא גריס</strong> <small>[שהוא שונה],</small> <strong>אמר שמואל: השולה דג מן הים בשבת, כיון שיבש בו</strong> בדג — שטח שגודלו <strong>כ</strong>מטבע של <strong>סלע — חייב</strong> משום נטילת נשמה בשבת, שכן אין הדג יכול לחיות עוד, גם אם יחזירוהו למים. <strong>אמר ליה</strong> <small>[לו]</small> ר' יוסי בר אבין: <strong>ולימא מר</strong> <small>[ושיאמר אדוני]</small> ששיעור זה ליובש הוא דווקא <strong>בין סנפיריו</strong> של הדג! <strong>אמר ליה</strong> <small>[לו]</small> רב אשי: <strong>ולא סבר לה מר דההיא</strong> <small>[האם אין אדוני סבור שאותה</small> הלכה<small>]</small> <strong>ר' יוסי בן ר' אבין אמרה,</strong> ומדוע לא אמרת בשמו? <strong>אמר ליה</strong> <small>[לו]</small> ר' יוסי לרב אשי: <strong>אנא ניהו</strong> <small>[אני הוא].</small>
 <strong>אמר ליה</strong> <small>[לו]</small> ר' אשי: <strong>ולאו קמיה</strong> <small>[וכי לא לפני]</small> <strong>ר' יוסי דמן יוקרת הוה שכיח מר</strong> <small>[היה מצוי אדוני]?</small> <strong>אמר ליה</strong> <small>[לו]:</small> <strong>הין</strong> <small>[כן].</small> <strong>אמר ליה</strong> <small>[לו]:</small> <strong>ומאי טעמא שבקיה מר ואתא הכא</strong> <small>[ומה טעם עזבו אדוני ובא לכאן]?</small> <strong>אמר ליה</strong> <small>[לו]:</small> <strong>גברא</strong> <small>[אדם]</small> ש<strong>על בריה</strong> <small>[בנו]</small> <strong>ועל ברתיה</strong> <small>[בתו]</small> <strong>לא חס, עלי דידי היכי חייס</strong> <small>[עלי עצמי איך יחוס]?!</small> וחששתי מפני הקפדתו ועונשו ועזבתיו.
 ומסבירים: מעשה <strong>בריה מאי היא</strong> <small>[בנו מה הוא]?</small> <strong>יומא חד הוו אגרי ליה אגירי בדברא, נגה להו ולא אייתי להו ריפתא</strong> <small>[יום אחד היו שכורים אצלו</small> פועלים <small>שכירים בשדה, איחר</small> הזמן <small>ולא הביא להם לחם],</small> <strong>אמרו ליה</strong> <small>[לו]</small> השכירים <strong>לבריה</strong> <small>[לבנו]</small> של ר' יוסי מן יוקרת: <strong>כפינן</strong> <small>[רעבים אנו]!</small> <strong>הוו יתבי תותי תאינתא</strong> <small>[היו יושבים תחת התאנה]</small> <strong>אמר: תאנה, תאנה! הוציאי פירותיך, ויאכלו פועלי אבא. אפיקו</strong> <small>[הוציאה]</small> התאנה פירות <strong>ואכלו.</strong>
 <strong>אדהכי והכי אתא אבוה</strong> <small>[בין כך וכך בא אביו]</small> <strong>אמר להו</strong> <small>[להם]:</small> <strong>לא תינקטו בדעתייכו, דהאי דנגהנא, אמצוה טרחנא, ועד השתא הוא דסגאי</strong> <small>[אל תקפידו במחשבתכם</small> עלי, <small>שזה שאחרתי,</small> משום ש<small>במצוה טרחתי, ועד עכשיו הלכתי]</small> ולא יכולתי לבוא קודם לכן. <strong>אמרו ליה</strong> <small>[לו]:</small> <strong>רחמנא לישבעך כי היכי דאשבען ברך</strong> <small>[הקדוש ברוך הוא ישביע אותך כפי שהשביענו בנך]</small> ואין אנו צריכים לאוכל. <strong>אמר להו</strong> <small>[להם]:</small> <strong>מהיכא</strong> <small>[מהיכן]</small> היה לו לתת? <strong>אמרו</strong> לו: <strong>הכי והכי הוה</strong> <small>[כך וכך היה]</small> ה<strong>מעשה. אמר לו</strong> לבנו: <strong>בני, אתה הטרחת את קונך להוציא תאנה פירותיה שלא בזמנה — יאסף</strong> (ימות) גם בני <strong>שלא בזמנו,</strong> וכך אכן אירע לו.
 מעשה <strong>ברתיה מאי היא</strong> <small>[בתו מה הוא]?</small> <strong>הויא ליה ברתא</strong> <small>[היתה לו בת]</small> <strong>בעלת יופי, יומא חד חזיא לההוא גברא דהוה כריא בהוצא וקא חזי לה</strong> <small>[יום אחד ראה</small> ר' יוסי <small>אדם אחד שהיה נוקב</small> נקב בגדר <small>הקוצים</small> סביב ביתו <small>ומביט בה].</small> <strong>אמר לו: מאי האי</strong> <small>[מה זה]?</small> <strong>אמר לו: רבי, אם ללוקחה</strong> לאשה <strong>לא זכיתי — לראותה לא אזכה? אמר לה: בתי, קא מצערת להו לברייתא</strong> <small>[את מצערת את הבריות],</small> <strong>שובי לעפריך ואל יכשלו ביך</strong> (בך) <strong>בני אדם.</strong> אגב סיפורים אלה מספרים על מופתים אחרים שהיו בו.
 <strong>הויא ליה ההוא חמרא</strong> <small>[היתה לו אתון אחת]</small> <strong>כדהוו אגרי לה כל יומא, לאורתא הוו משדרי לה אגרה אגבה, ואתיא לבי מרה</strong> <small>[כשהיו שוכרים אותה כל יום</small> לעבודה, <small>בערב היו שולחים את שכרה על גבה והיתה באה לבית בעליה],</small> <strong>ואי טפו</strong> <small>[ואם היו מוסיפים]</small> <strong>לה או בצרי</strong> <small>[מורידים]</small> <strong>לה</strong> מן השכר הראוי — <strong>לא אתיא</strong> <small>[היתה באה].</small> <strong>יומא חד אינשו זוגא דסנדלי עלה</strong> <small>[יום אחד שכחו זוג סנדלים עליה],</small> <strong>ולא אזלה</strong> <small>[הלכה]</small> <strong>עד דשקלונהו מינה, והדר אזלה</strong> <small>[שלקחו אותם ממנה, ואחר כך הלכה].</small>
 <big>א</big> ועוד בענין ניסים שאירעו לצדיקים: <strong>אלעזר איש</strong> הכפר <strong>בירתא כד הוו חזו ליה</strong> <small>[כאשר היו רואים אותו]</small> <strong>גבאי</strong> ה<strong>צדקה הוו טשו מיניה</strong> <small>[היו מתחבאים ממנו]</small> ש<strong>כל מאי דהוה גביה</strong> <small>[מה שהיה איתו]</small> <strong>יהיב להו</strong> <small>[היה נותן להם],</small> ולא רצו שיתן כל רכושו. <strong>יומא חד הוה סליק לשוקא למיזבן נדוניא לברתיה</strong> <small>[יום אחד הלך לשוק לקנות נדוניה,</small> צרכי חתונה, <small>לבתו]</small> <strong>חזיוהו</strong> <small>[ראוהו]</small> <strong>גבאי</strong> ה<strong>צדקה, טשו מיניה</strong> <small>[ברחו ממנו].</small>
 <strong>אזל ורהט בתרייהו</strong> <small>[הלך ורץ אחריהם]</small> <strong>אמר להו</strong> <small>[להם]:</small> <strong>אשבעתיכו במאי עסקיתו</strong> <small>[השבעתי אתכם,</small> שתאמרו לי <small>במה,</small> באיזו מצוה <small>אתם עוסקים]?</small> <strong>אמרו ליה</strong> <small>[לו]:</small> <strong>ביתום ויתומה</strong> שאנו אוספים כסף לצורך נשואיהם. <strong>אמר להן: העבודה</strong> (לשון שבועה בעבודת המקדש) <strong>שהן קודמין לבתי, שקל</strong> <small>[לקח]</small> את <strong>כל</strong> מה <strong>דהוה בהדיה</strong> <small>[שהיה איתו]</small> <strong>ויהב להו</strong> <small>[ונתן להם].</small> <strong>פש ליה חד זוזא</strong> <small>[נשאר לו זוז אחד]</small> <strong>זבן ליה חיטי, ואסיק, שדייה באכלבא</strong> <small>[קנה לעצמו חיטים ועלה והשליכם באסם].</small>
 <strong>אתאי דביתהו</strong> <small>[באה אשתו]</small> <strong>אמרה לה לברתיה</strong> <small>[לבתו]:</small> <strong>מאי אייתי אבוך</strong> <small>[מה הביא אביך]?</small> <strong>אמרה לה: כל מה דאייתי, באכלבא שדיתיה</strong> <small>[כל מה שהיה לו, באסם זרק אותו].</small> <strong>אתיא למיפתח בבא דאכלבא, חזת אכלבא דמליא חיטי וקא נפקא בצינורא דדשא, ולא מיפתח בבא מחיטי</strong> <small>[באה לפתוח את דלת האסם, ראתה את האסם שהוא מלא חיטים והן יוצאות בסדק הדלת ואין הדלת נפתחת מ</small>רוב ה<small>חיטים],</small> שאירע לו נס והתמלא האסם כולו בחיטים. <strong>אזלא ברתיה לבי מדרשא</strong> <small>[הלכה בתו לבית המדרש],</small> <strong>אמרה ליה</strong> <small>[לו]:</small> <strong>בא וראה מה עשה לך אוהבך</strong> הקדוש ברוך הוא! <strong>אמר לה: העבודה</strong> (לשון שבועה), <strong>הרי</strong> החיטים הללו <strong>הן הקדש עליך</strong> (לגביך) <strong>ואין לך בהן</strong> חלק <strong>אלא כאחד מעניי ישראל,</strong> שלא רצה ליהנות מן הנס.
 <big>ב</big> ושוב חוזרים לספר בענין תעניות על הגשם. <strong>ר' יהודה נשיאה גזר תעניתא</strong> <small>[תענית],</small> <strong>בעי רחמי</strong> <small>[ביקש רחמים]</small> <strong>ולא אתא מיטרא</strong> <small>[בא גשם].</small> <strong>אמר</strong> בצער: <strong>כמה איכא</strong> <small>[יש]</small> הבדל <strong>משמואל</strong> הנביא <strong>הרמתי</strong> שהתפלל וירד גשם אפילו בקיץ <strong>ליהודה בן גמליאל</strong> (הוא ר' יהודה נשיאה)! <strong>אוי לו לדור שכן נתקע</strong> במנהיגות שכזו, <strong>אוי לו למי שעלתה בימיו כך! חלש דעתיה ואתא מיטרא</strong> <small>[חלשה דעתו ובא הגשם].</small>
 אגב סיפור זה על הנשיא הגוזר תענית על הגשם, מספרים: <strong>דבי נשיאה גזר תעניתא</strong> <small>[תענית],</small> <strong>ולא אודעינהו</strong> <small>[הודיעו]</small> <strong>לר' יוחנן ולריש לקיש</strong> מבעוד יום ורק <strong>לצפרא אודעינהו</strong> <small>[בבוקר הודיעו להם].</small> <strong>אמר ליה</strong> <small>[לו]</small> <strong>ריש לקיש לר' יוחנן:</strong> כיצד ננהג? <strong>הא</strong> <small>[הרי]</small> <strong>לא קבילנא עלן מאורתא</strong> <small>[קיבלנו עלינו</small> את התענית <small>מן הערב]</small> ואין קבלת תענית אלא במנחה שלפני יום התענית! <strong>אמר ליה</strong> <small>[לו]:</small> <strong>אנן בתרייהו גררינן</strong> <small>[אנחנו אחריהם</small> <small>נגררים],</small> שהנשיא קובע עבור הכל, ואין אנו צריכים לקבוע תענית לעצמנו.
 סיפור אחר בענין תענית על הגשם, סיפרו: <strong>דבי נשיאה</strong> <small>[בבית הנשיא]</small> <strong>גזר תעניתא</strong> <small>[גזרו תענית]</small> <strong>ולא אתא מיטרא</strong> <small>[ולא בא גשם].</small> <strong>תנא להו</strong> <small>[שנה להם]</small> <strong>אושעיא</strong> שהיה מכונה <strong>זעירא דמן חברייא</strong> <small>[הקטן בחבורת</small> החכמים<small>],</small> נאמר: <strong>"והיה אם מעיני העדה נעשתה לשגגה"</strong> (במדבר טו, כד), פסוק זה מלמד, שקוראים למנהיגים "עיני העדה".
 ובהתאם לכך, <strong>משל לכלה שהיא בבית אביה</strong> ואין מכירים אותה, <strong>כל זמן שעיניה יפות — אין כל גופה צריכה בדיקה,</strong> שודאי יפה ושלימה היא, אבל אם <strong>עיניה טרוטות</strong> (פגומות ונוזלות) — <strong>כל גופה צריכה בדיקה.</strong> וכך הוא בדור כולו גם כן, שאם ראשי הדור פגומים — סימן הם לכל העם כולו. ורמז לכך, שבשל רישעותם של בני בית הנשיא, אין בוחנים מן השמים כלל את מעשי העם, שמא זכאים הם לגשם.
 <strong>אתו עבדיה ורמו ליה סודרא בצוריה וקא מצערו ליה</strong> <small>[באו עבדיו</small> של הנשיא, <small>והשליכו,</small> הניחו <small>לו סודר בצווארו וציערו אותו]</small> על שהעליב את בית הנשיא. <strong>אמרו ליה</strong> <small>[לו]</small> <strong>בני מאתיה</strong> <small>[עירו]:</small> <strong>שבקיה</strong> <small>[הנח לו],</small> <strong>דהא נמי מצער לן</strong> <small>[שהוא גם כן מצער אותנו]</small> בדברי תוכחה קשים, ואף על פי כן <strong>כיון דחזינן דכל מיליה לשום</strong> <small>[שרואים אנו שכל דבריו לשם]</small> <strong>שמים לא אמרי ליה מידי</strong> <small>[אין אנו אומרים לו דבר],</small> <strong>ושבקינן ליה</strong> <small>[ומניחים אנו לו]</small> ומרשים לו לדבר, <strong>אתון נמי שבקוהו</strong> <small>[אתם גם כן הניחו לו].</small>
 <big>ג</big> מסופר: <strong>רבי גזר תעניתא</strong> <small>[תענית]</small> <strong>ולא אתא מיטרא</strong> <small>[בא גשם].</small> <strong>נחית קמיה</strong> <small>[ירד לפניו]</small> שליח הציבור <strong>אילפא, ואמרי לה</strong> <small>[ויש אומרים]</small> שהיה זה <strong>ר' אילפי.</strong> כאשר <strong>אמר</strong> בתפילה <strong>"משיב הרוח",</strong> מיד <strong>ונשא זיקא</strong> <small>[ונשב הרוח],</small> אמר <strong>"מוריד הגשם"</strong> מיד <strong>ואתא מיטרא</strong> <small>[ובא הגשם].</small> <strong>אמר ליה</strong> <small>[לו]</small> רבי: <strong>מאי עובדך</strong> <small>[מה</small> הם <small>מעשיך]</small> הטובים, שבגללם אתה נענה כך בתפילתך? <strong>אמר ליה</strong> <small>[לו]:</small> <strong>דיירנא בקוסטא דחיקא דלית ביה חמרא לקידושא ואבדלתא</strong> <small>[אני גר בעיירה דחוקה</small> בכסף <small>שאין בה יין לקידוש והבדלה]</small> <strong>טרחנא ואתינא חמרא לקידושא ואבדלתא, ומפיקנא להו ידי חובתייהו</strong> <small>[טורח אני ומביא אני</small> בכל פעם <small>יין לקידוש ולהבדלה, ומוציא אני אותם ידי חובתם]</small> ובשכר השתדלותו במצוה זו — זכה.
 מסופר: <strong>רב איקלע לההוא אתרא</strong> <small>[הזדמן למקום אחד],</small> <strong>גזר תעניתא</strong> <small>[תענית]</small> <strong>ולא אתא מיטרא</strong> <small>[בא גשם],</small> <strong>נחית קמיה שליחא דצבורא</strong> <small>[ירד לפניו שליח הציבור]</small> בתפילה, <strong>אמר "משיב הרוח" ונשב זיקא</strong> <small>[ונשבה רוח],</small> <strong>אמר "מוריד הגשם" ואתא מיטרא</strong> <small>[ובא הגשם],</small> <strong>אמר ליה</strong> <small>[לו]</small> רב: <strong>מאי עובדך</strong> <small>[מה</small> הם <small>מעשיך]</small> הטובים? <strong>אמר ליה</strong> <small>[לו]:</small> <strong>מיקרי דרדקי אנא, ומקרינא</strong> <small>[מלמד תינוקות אני, ומלמד אני מקרא]</small> <strong>לבני עניי</strong> <small>[עניים]</small> <strong>כבני עתירי</strong> <small>[עשירים]</small> <strong>וכל</strong> מי ש<strong>לא אפשר ליה</strong> <small>[יכול לו</small> לשלם<small>] —</small> <strong>לא שקלינא מיניה מידי</strong> <small>[אינני לוקח ממנו דבר].</small> <strong>ואית</strong> <small>[ויש]</small> <strong>לי פירא דכוורי</strong> <small>[בריכה של דגים]</small> <strong>וכל מאן דפשע</strong> <small>[מי שמתרשל</small> בלימודו<small>],</small> <strong>משחדינא ליה מינייהו, ומסדרינן ליה, ומפייסינן ליה</strong> <small>[משחד אני אותו בהם, ומרגיע אני אותו, ומפייס אני אותו]</small> <strong>עד דאתי וקרי</strong> <small>[ש</small>הוא <small>בא וקורא].</small>
 <big>ד</big> מסופר: <strong>רב נחמן גזר תעניתא</strong> <small>[תענית]</small> על הגשם, <strong>בעא רחמי</strong> <small>[ביקש רחמים]</small> <strong>ולא אתא מיטרא</strong> <small>[בא הגשם],</small> <strong>אמר</strong> בצערו: <strong>שקלוה</strong> <small>[קחוהו]</small> את <strong>נחמן, חבוטו</strong> <small>[השליכו אותו]</small> <strong>מן גודא לארעא</strong> <small>[הכותל לארץ],</small> שהרי רואים שאין התענית שגזר מועילה. <strong>חלש דעתיה ואתא מיטרא</strong> <small>[חלשה דעתו ו</small>אז <small>בא הגשם].</small>
 מסופר: <strong>רבה גזר תעניתא</strong> <small>[תענית],</small> <strong>בעי רחמי</strong> <small>[ביקש רחמים]</small> <strong>ולא אתא מיטרא</strong> <small>[בא גשם].</small> <strong>אמרו ליה</strong> <small>[לו]:</small> <strong>והא</strong> <small>[והרי]</small> <strong>רב יהודה כי הוה גזר תעניתא</strong> <small>[כאשר היה גוזר תענית]</small> <strong>אתא מיטרא</strong> <small>[היה בא גשם].</small> <strong>אמר להו</strong> <small>[להם]:</small> <strong>מאי אעביד</strong> <small>[מה אעשה]?</small> <strong>אי</strong> <small>[אם]</small> <strong>משום תנויי</strong> <small>[לימוד]</small> התורה — <strong>אנן עדיפינן מינייהו</strong> <small>[אנחנו עדיפים מהם],</small> מבני הדור הקודם, <strong>דבשני</strong> <small>[שבשנותיו]</small> של <strong>רב יהודה כל תנויי</strong> <small>[לימודם]</small>
## דף כד:
 <strong>ב</strong>סדר <strong>נזיקין</strong> בלבד <strong>הוה</strong> <small>[היה],</small> ולא ידעו הרבה בשאר סדרי המשנה, <strong>ואנן קא מתנינן בשיתא סדרין</strong> <small>[ואנחנו מלמדים בשישה סדרים]</small> כולם, <strong>וכי הוה מטי</strong> <small>[וכאשר היה מגיע]</small> <strong>רב יהודה</strong> בלימודו <strong>ב</strong>מסכת <strong>עוקצין</strong> להלכה של <strong>"האשה שכובשת ירק בקדירה" ואמרי לה</strong> <small>[ויש אומרים]</small> בהלכה של <strong>"זיתים שכבשן בטרפיהן</strong> (בעלים שלהם) <strong>",</strong> שאותו ירק, או אותם עלים <strong>טהורין</strong> מלהביא טומאה לאוכל עצמו<strong>, אמר: הוייות</strong> <small>[מחלוקות]</small> של <strong>רב ושמואל קא חזינא הכא</strong> <small>[אני רואה כאן],</small> שהיה מתקשה בהבנת הדברים, והיה אומר שהם קשים בעיניו כמו המחלוקות החמורות של רב ושמואל,
 <strong>ואנן קא מתנינן בעוקצין תליסר מתיבתא</strong> <small>[ואנחנו מלמדים ב</small>מסכת <small>עוקצין שלוש עשרה ישיבות]</small> <strong>ואילו רב יהודה כי הוה שליף חד מסאנא</strong> <small>[כאשר היה חולץ נעל אחת]</small> בלבד לאות צער משום התענית, טרם שחלץ נעל שניה <strong>אתי מיטרא</strong> <small>[היה בא גשם],</small> <strong>ואנן קא צווחינן כולי יומא וליכא דאשגח בן</strong> <small>[ואנחנו צווחים כל היום ואין שמשגיח בנו],</small> <strong>אי</strong> <small>[אם]</small> <strong>משום עובדא</strong> <small>[מעשים</small> לא טובים<small>]</small> — <strong>אי איכא דחזא מידי</strong> <small>[אם יש</small> מי <small>שראה דבר]</small> שאינו ראוי — <strong>לימא</strong> <small>[שיאמר],</small> ואם כן אין הדבר תלוי בחסרונו של רבה, <strong>אבל מה יעשו גדולי הדור שאין דורן דומה יפה</strong> ובעוון הדור אין הגשמים יורדים.
 <big>א</big> ובענין כוח תפילתו של רב יהודה מסופר: <strong>רב יהודה חזא הנהו בי תרי דהוו קא פרצי בריפתא</strong> <small>[ראה שני</small> אנשים <small>שהיו מזלזלים בלחם],</small> שהיו זורקים לחם מאחד לשני, <strong>אמר: שמע מינה איכא שבעא בעלמא</strong> <small>[מכאן</small> נראה ש<small>יש שובע בעולם]</small> שאנשים נוהגים כך בלחם, <strong>יהיב עיניה</strong> <small>[נתן עיניו]</small> והקפיד על כך — <strong>הוה כפנא</strong> <small>[</small>ו<small>נהיה רעב].</small> <strong>אמרו ליה רבנן</strong> <small>[לו חכמים]</small> <strong>לרב כהנא בריה</strong> <small>[בנו]</small> של <strong>רב נחוניא שמעיה</strong> <small>[שמשו]</small> של רב יהודה: <strong>מר דשכיח קמיה, ניעשייה דליפוק בפתחא דסמוך לשוקא</strong> <small>[אדוני שמצוי לפניו,</small> לפני רב יהודה, <small>יכפה עליו שיצא בפתח סמוך לשוק]</small> שיראה בעיניו את הרעב בעולם. <strong>עשייה ונפק לשוקא, חזא כנופיא</strong> <small>[כפה אותו ויצא לשוק, ראה קבוצה</small> של אנשים<small>],</small>
 <strong>אמר להו</strong> <small>[להם]:</small> <strong>מאי האי</strong> <small>[מה זה]</small> שאתם מתקבצים יחד? <strong>אמרו ליה</strong> <small>[לו]:</small> <strong>אכוספא דתמרי קיימי דקא מזדבן</strong> <small>[על כלי של תמרים אנחנו עומדים, שמוכרים אותם</small> עכשיו<small>].</small> <strong>אמר:</strong> אם קבוצה גדולה של אנשים עומדים סביב כלי אחד של תמרים לקנותו לאכילה, <strong>שמע מינה כפנא בעלמא</strong> <small>[מכאן שרעב בעולם],</small> <strong>אמר ליה לשמעיה</strong> <small>[לו לשמשו]:</small> <strong>שלוף לי מסאניי</strong> <small>[חלוץ לי</small> את <small>נעליי]</small> לאות צער, שרצוני להתענות על כך. <strong>שלף ליה חד מסאנא ואתא מיטרא</strong> <small>[חלץ לו נעל אחת ובא גשם],</small> <strong>כי מטא למישלף אחרינא</strong> <small>[כאשר בא לחלוץ את השניה]</small> <strong>אתא</strong> <small>[בא]</small> <strong>אליהו ואמר ליה</strong> <small>[לו]:</small> <strong>אמר הקדוש ברוך הוא</strong> עכשיו: <strong>אי שלפת אחרינא</strong> <small>[אם חולץ אתה</small> נעל <small>אחרת] —</small> <strong>מחריבנא לעלמא</strong> <small>[מחריב אני את העולם],</small> שלא יהא לך כל צער בו.
 <strong>אמר רב מרי ברה דבת</strong> <small>[בנה של בת]</small> <strong>שמואל: אנא הוה קאימנא אגודא</strong> <small>[אני הייתי עומד</small> באותה שעה <small>על שפת]</small> <strong>נהר פפא</strong> הסמוך, <strong>חזאי למלאכי דאידמו למלחי דקא מייתי חלא ומלונהו לארבי והוה קמחא דסמידא</strong> <small>[ראיתי מלאכים שהיו נראים כמו מלחים שהביאו חול ומילאו את האוניות ונעשה ממנו קמח סולת].</small> <strong>אתו כולי עלמא למיזבן</strong> <small>[באו הכל לקנות]</small> מאותו קמח, <strong>אמר להו</strong> <small>[להם]:</small> <strong>מהא לא תיזבנון</strong> <small>[מזה אל תקנו]</small> שמ <strong>מעשה נסים הוא, למחר אתיין ארבי דחיטי</strong> <small>[יבואו אוניות חיטים]</small> מן המקום <strong>פרזינא</strong> ומשם תקנו.
 <big>ב</big> ועוד מסופר: <strong>רבא איקלע</strong> <small>[נזדמן]</small> <strong>ל</strong>עיר <strong>הגרוניא, גזר תעניתא</strong> <small>[תענית]</small> <strong>ולא אתא מיטרא</strong> <small>[בא גשם].</small> <strong>אמר להו</strong> <small>[להם]:</small> <strong>ביתו כולי עלמא בתעניתייכו</strong> <small>[ילונו כל העם בתעניתם]</small> ולא יאכלו בערב זה. <strong>למחר</strong> <small>[למחרת</small> בבוקר<small>]</small> <strong>אמר להו</strong> <small>[להם]:</small> <strong>מי איכא דחזא חילמא</strong> <small>[האם יש מי שראה חלום] —</small> <strong>לימא</strong> <small>[שיאמר,</small> יספר חלומו<small>].</small> <strong>אמר להו</strong> <small>[להם]</small> <strong>ר' אלעזר מהגרוניא: לדידי אקריון בחלמי</strong> <small>[הקריאו לי בחלומי]</small> משפט זה: <strong>שלם טב לרב טב מריבון טב, דמטוביה מטיב לעמיה</strong> <small>[שלום טוב לרב טוב מאדון טוב שמטובו מיטיב לעמו].</small> <strong>אמר</strong> רבא: <strong>שמע מינה</strong> <small>[למד מכאן]</small> ש<strong>עת רצון היא מבעי רחמי</strong> <small>[לבקש רחמים].</small> <strong>בעי רחמי ואתי מיטרא</strong> <small>[ביקש רחמים וירד גשם].</small>
 ועוד מסופר בענין תפילה על הגשם, ותחילה מספרים את הרקע לענין, <strong>ההוא גברא דאיחייב נגדא בבי דינא</strong> <small>[אדם אחד שנתחייב מלקות בבית הדין]</small> של <strong>רבא משום</strong> ש<strong>בעל גויה, נגדיה</strong> <small>[הלקהו],</small> ציוה <strong>רבא</strong> להלקותו <strong>ומית</strong> <small>[ומת]</small> האיש מהמכות. <strong>אשתמע מילתא בי שבור מלכא, בעא לצעורי</strong> <small>[נשמע הדבר בביתו של המלך</small> הפרסי <small>שבור, ורצה לצער]</small> את <strong>רבא</strong> על שדן דיני נפשות בלא רשות המלך. <strong>אמרה ליה</strong> <small>[לו]</small> <strong>איפרא הורמיז אימיה</strong> <small>[אמו]</small> של <strong>שבור מלכא</strong> <small>[המלך]</small> <strong>לברה</strong> <small>[לבנה]:</small> ש<strong>לא ליהוי</strong> <small>[יהיה]</small> <strong>לך עסק דברים</strong> של קטטה <strong>בהדי יהודאי</strong> <small>[עם היהודים],</small> <strong>דכל מאן דבעיין ממרייהו יהיב להו</strong> <small>[שכל מה שהם מבקשים מאדוניהם,</small> הקדוש ברוך הוא, <small>נותן להם].</small>
 <strong>אמר לה: מאי היא</strong> <small>[מה הוא]</small> הדבר? אמרה לו: <strong>בעין רחמי ואתי מיטרא</strong> <small>[מבקשים רחמים ובא הגשם].</small> <strong>אמר לה:</strong> זו איננה הוכחה שה' שומע לקולם, כי הדבר <strong>ההוא</strong> קורה <strong>משום דזימנא דמיטרא</strong> <small>[שזמן הגשם]</small> <strong>הוא</strong> ובמקרה מזדמן שיורדים גשמים אחר תפילתם <strong>אלא</strong> אם רצונם להוכיח זאת, <strong>לבעו רחמי האידנא</strong> <small>[שיבקשו רחמים עכשיו],</small> <strong>בתקופת תמוז, וליתי מיטרא</strong> <small>[ושיבוא גשם]</small> ואז נראה אם אכן תפילתם היא הקובעת. <strong>שלחה ליה</strong> <small>[לו]</small> איפרא הורמיז <strong>לרבא: כוין דעתך ובעי רחמי דליתי מיטרא</strong> <small>[כוון דעתך ובקש רחמים שירד גשם].</small> <strong>בעי רחמי ולא אתי מיטרא</strong> <small>[ביקש רחמים ולא בא הגשם].</small>
 <strong>אמר לפניו: רבונו של עולם!</strong> כבר נאמר: <strong>"אלהים באזנינו שמענו אבותינו ספרו לנו פעל פעלת בימיהם בימי קדם"</strong> (תהלים מד, ב), <strong>ואנו בעינינו לא ראינו!</strong> וכיון שאמר זאת <strong>אתא מיטרא עד דשפוך מרזבי דצפורי לדיגלת</strong> <small>[ירד גשם</small> רב <small>עד ששפכו מרזבי</small> מחוזא מים <small>ל</small>נהר <small>חידקל],</small> <strong>אתא אבוה איתחזי ליה בחלמיה</strong> <small>[בא אביו</small> של רבא, <small>נראה לו בחלום]</small> <strong>ואמר ליה</strong> <small>[לו]:</small> <strong>מי איכא דמיטרח קמי שמיא כולי האי</strong> <small>[האם יש מי שמטריח לפני השמים כל כך]</small> לבקש גשם שלא בזמנו? <strong>אמר לו</strong> אביו בחלום: <strong>שני דוכתיך</strong> <small>[שנה את מקומך]</small> שלא תנזק. <strong>שני דוכתיה</strong> <small>[שינה את מקומו]</small> שישן בו בלילה, <strong>למחר</strong> בבוקר <strong>אשכחיה דמרשם פורייה בסכיני</strong> <small>[מצא שבמיטתו סימני סכינים]</small> שננעצו במיטה, ועל ידי שינוי מקומו ניצל רבא.
 מסופר: <strong>רב פפא גזר תעניתא</strong> <small>[תענית]</small> <strong>ולא אתא מיטרא</strong> <small>[ירד גשם],</small> <strong>חלש ליביה, שרף פינכא דדייסא, ובעי רחמי</strong> <small>[נחלש ליבו</small> מרעב <small>גמע צלחת דיסה, ביקש רחמים]</small> <strong>ולא אתא מיטרא</strong> <small>[בא גשם].</small> <strong>אמר ליה</strong> <small>[לו]</small> <strong>רב נחמן בר אושפזתי</strong> בצחוק: <strong>אי שריף מר פינכא אחריתי דדייסא אתי מיטרא</strong> <small>[אם יגמע,</small> יאכל <small>אדוני צלחת אחרת של דיסה ירד גשם],</small> שהרי הכל מתענים ורב פפא אוכל. <strong>איכסיף, וחלש דעתיה, ואתא מיטרא</strong> <small>[התבייש, וחלשה דעתו, ובא הגשם].</small>
 <big>ג</big> ועוד לענין תפילה על הגשם. מסופר: <strong>ר' חנינא בן דוסא הוה קא אזיל באורחא אתא מיטרא</strong> <small>[היה הולך בדרך</small> ו<small>בא גשם],</small> <strong>אמר לפניו: רבונו של עולם, כל העולם כולו בנחת,</strong> שהכל צריכים לגשמים <strong>וחנינא בצער</strong> מפני הגשם! <strong>פסק מיטרא</strong> <small>[הגשם]</small> לרדת. <strong>כי מטא לביתיה</strong> <small>[כאשר הגיע לביתו]</small> <strong>אמר לפניו: רבונו של עולם, כל העולם כולו בצער</strong> על עצירת הגשמים <strong>וחנינא בנחת? אתא מיטרא</strong> <small>[בא הגשם].</small>
 על סיפור זה <strong>אמר רב יוסף:</strong> כמה גדול כוחו של ר' חנינא, כי <strong>מאי אהניא ליה צלותא</strong> <small>[מה הועילו לו תפילות]</small> של ה<strong>כהן</strong> ה<strong>גדול לגבי ר' חנינא בן דוסא. דתנן</strong> <small>[ש</small>כן <small>שנינו</small> במשנה<small>]:</small> <strong>היה</strong> הכהן הגדול בצאתו ביום הכיפורים מקודש הקודשים <strong>מתפלל תפלה קצרה בבית החיצון</strong> (בהיכל). ושאלו: <strong>מאי מצלי</strong> <small>[מה היה מתפלל]?</small> <strong>רבין בר אדא ורבא בר אדא דאמרי תרוייהו משמיה</strong> <small>[שאמרו שניהם משמו]</small> של <strong>רב יהודה,</strong> שכך היה אומר: <strong>יהי רצון מלפניך ה' אלהינו שתהא השנה הזו גשומה ושחונה</strong> (וחמה). על לשון זו תוהים: וכי שנה <strong>שחונה מעלייתא</strong> <small>[מעולה]</small> <strong>היא? אדרבא, גריעותא</strong> <small>[להיפך, גרועה]</small> <strong>היא!</strong>
 <strong>אלא</strong> כך היה מתפלל: <strong>אם</strong> השנה הבאה שנה <strong>שחונה</strong> היא — נבקש כי <strong>תהא</strong> גם <strong>גשומה וטלולה</strong> (מרובה בגשם ובטל). ועוד היה הכהן הגדול אומר בתפילתו: <strong>ואל יכנס לפניך תפילת עוברי דרכים,</strong> שאף שהם מתפללים שלא ירדו גשמים ויצערו אותם בדרכם, חשוב יותר שירד גשם לטובת הציבור כולו. <strong>רב אחא בריה</strong> <small>[בנו]</small> של <strong>רבא מסיים משמיה</strong> <small>[משמו]</small> של <strong>רב יהודה</strong> בנוסח תפילת הכהן הגדול, שהיה אומר: <strong>לא יעדי עביד שולטן</strong> <small>[יסור שלטון]</small> <strong>מ</strong>של <strong>בית יהודה, ואל יהו עמך ישראל צריכין להתפרנס</strong> בצדקה <strong>זה מזה, ולא</strong> יהיו צריכים לסיוע בפרנסה <strong>לעם אחר.</strong> ואף שהיה הכהן הגדול מתפלל בהיכל שלא תישמע בקשת עוברי דרכים, בכל זאת נשמעה בקשתו (הראשונה) של רבי חנינא בן דוסא.
 <big>ד</big> כיון שהוזכר ר' חנינא בן דוסא מספרים כמה דברים על צדקותו ועל מופתים שעשה. <strong>אמר רב יהודה אמר רב: בכל יום ויום בת קול יוצאת ואומרת: כל העולם כולו ניזון בשביל</strong> (בזכות) <strong>חנינא</strong> בן דוסא <strong>בני, ו</strong>אילו <strong>חנינא בני</strong> עצמו <strong>דיו בקב חרובים</strong> שזה מאכל עניים זול ביותר, ומסתפק בו <strong>מערב שבת לערב שבת.</strong> ומסופר: <strong>הוה רגילא דביתהו למיחמא תנורא כל מעלי דשבתא ושדייא אקטרתא</strong> <small>[היתה רגילה אשתו לחמם את התנור כל ערב שבת ולהעלות עשן</small> גדול<small>]</small>
## דף כה.
 <strong>משום כיסופא</strong> <small>[בושה],</small> שלא רצתה שידעו השכנות שאין לחם בביתה. <strong>הוה לה הך שיבבתא בישתא</strong> <small>[היתה לה שכנה רעה אחת]</small> <strong>אמרה</strong> השכנה בלבה: <strong>מכדי ידענא דלית להו ולא מידי, מאי כולי האי</strong> <small>[הרי יודעת אני שאין להם דבר, מה</small> אם כן <small>כל זה]</small> שהיא מסיקה את התנור? <strong>אזלא וטרפא אבבא</strong> <small>[הלכה ודפקה בדלת]</small> להיכנס ולראות מה בתנור, <strong>איכספא ועיילא לאינדרונא</strong> <small>[התביישה</small> אשת ר' חנינא <small>ונכנסה לחדר הפנימי],</small>
 <strong>איתעביד לה נסא דחזיא לתנורא</strong> <small>[נעשה לה נס שראתה</small> השכנה <small>שהתנור]</small> <strong>מלא לחמא</strong> <small>[לחם]</small> <strong>ואגנא</strong> <small>[והאגן]</small> <strong>מלא לישא</strong> <small>[בצק],</small> <strong>אמרה לה</strong> השכנה: <strong>פלניתא פלניתא</strong> <small>[פלונית פלונית]</small> <strong>אייתי מסא, דקא חריך לחמיך</strong> <small>[הביאי מרדה, שנחרך</small> <small>לחמך</small> בתנור<small>].</small> <strong>אמרה לה</strong> אשת ר' חנינא: <strong>אף אנא</strong> <small>[אני]</small> <strong>להכי עיילי</strong> <small>[לשם כך נכנסתי]</small> לחדר הפנימי. <strong>תנא</strong> <small>[שנה</small> החכם<small>]:</small> <strong>אף היא</strong> באמת <strong>להביא מרדה נכנסה, מפני ש</strong>היתה <strong>מלומדת</strong> (רגילה) <strong>בנסים</strong> וידעה שיקרה לה נס ולא תבוא לידי בושה.
 ועוד מסופר: <strong>אמרה ליה דביתהו</strong> <small>[לו אשתו]</small> לר' חנינא: <strong>עד אימת</strong> <small>[מתי]</small> <strong>ניזיל ונצטער כולי האי</strong> <small>[נלך ונצטער כל כך</small> בעוני<small>]?</small> <strong>אמר לה: מאי נעביד</strong> <small>[מה נעשה]?</small> אמרה לו: <strong>בעי רחמי דניתבו לך מידי</strong> <small>[בקש רחמים שיתנו לך דבר מה</small> משמים<small>].</small> <strong>בעא רחמי</strong> <small>[ביקש רחמים],</small> <strong>יצתה כמין פיסת יד ויהבו ליה חד כרעא דפתורא דדהבא</strong> <small>[ונתנו לו רגל אחת של שולחן זהב].</small> <strong>חזאי בחלמא, עתידי צדיקי דאכלי אפתורא דדהבא דאית ליה תלת כרעי</strong> <small>[ראתה בחלום שעתידים צדיקים שאוכלים על שולחן זהב שיש לו שלוש רגלים]</small> <strong>ואת אוכלת אפתורא דתרי כרעי</strong> <small>[על שולחן של שתי רגלים].</small>
 בספרה את חלומה לבעלה, <strong>אמר לה: ניחא</strong> <small>[</small>האם <small>נוח]</small> <strong>לך דמיכל אכלי כולי עלמא אפתורא דמשלם ואנן אפתורא דמיחסר</strong> <small>[שיאכלו הכל על שולחן שלם ואנחנו על שולחן חסר],</small> שאותה רגל אחת ניטלה מאותו שולחן זהב. <strong>אמרה ליה</strong> <small>[לו]:</small> <strong>ומאי נעביד</strong> <small>[ומה נעשה]?</small> <strong>בעי רחמי דנשקלינהו מינך</strong> <small>[בקש רחמים שיטלו אותה,</small> את הרגל <small>ממך].</small> <strong>בעי רחמי ושקלוהו</strong> <small>[ביקש רחמים ונטלו אותה].</small> ומעירים: <strong>תנא</strong> <small>[שנה</small> החכם<small>]</small> בברייתא: <strong>גדול היה</strong> ה<strong>נס</strong> ה<strong>אחרון יותר מן</strong> הנס <strong>הראשון. דגמירי, דמיהב יהבי מישקל לא שקלי</strong> <small>[שלמדנו</small> במסורת, <small>ש</small>משמים <small>נותנים</small> אבל <small>אין נוטלים].</small>
 ועוד מסופר: <strong>חד בי שמשי חזייה לברתיה דהוות עציבא</strong> <small>[ערב שבת אחד ראה את בתו שהיא עצובה],</small> <strong>אמר לה: בתי למאי עציבת</strong> <small>[מדוע את עצובה]?</small> <strong>אמרה ליה</strong> <small>[לו]:</small> <strong>כלי של חומץ נתחלף לי בכלי של שמן והדלקתי ממנו אור</strong> (אש) <strong>לשבת,</strong> שהוסיפה בנר השמן מן החומץ, ועוד מעט יכבה הנר בשל כך. <strong>אמר לה: בתי מאי אכפת לך? מי שאמר לשמן וידלוק — הוא יאמר לחומץ וידלוק. תנא</strong> <small>[שנה</small> החכם<small>]:</small> <strong>היה</strong> אותו נר <strong>דולק והולך</strong> בשבת <strong>כל היום כולו, עד שהביאו ממנו אור להבדלה.</strong>
 ועוד מסופר: <strong>ר' חנינא בן דוסא הוו ליה הנך עיזי</strong> <small>[היו לו אותם עיזים],</small> <strong>אמרו ליה</strong> <small>[לו]</small> השכנים: <strong>קא מפסדן</strong> <small>[</small>העזים <small>מזיקות לנו],</small> שאוכלות בשדותינו. <strong>אמר: אי קא מפסדן</strong> <small>[אם הן</small> אכן <small>מזיקות] —</small> <strong>ניכלינהו דובי</strong> <small>[שיאכלו אותן דובים],</small> <strong>ואי</strong> <small>[ואם]</small> <strong>לא — כל חדא וחדא</strong> <small>[אחת ואחת]</small> מהן <strong>תיתי לאורתא דובא בקרנייהו</strong> <small>[תביא בערב דוב בקרניה].</small> <strong>לאורתא אייתי</strong> <small>[בערב הביאה]</small> <strong>כל חדא וחדא</strong> <small>[אחת ואחת]</small> <strong>דובא בקרנייהו</strong> <small>[דוב בקרניה].</small>
 ועוד סיפרו: <strong>הוה ליה ההיא שיבבתא דקא בניא ביתא</strong> <small>[היתה לו שכנה שבנתה בית]</small> <strong>ולא מטו כשורי</strong> <small>[הגיעו,</small> הספיקו, <small>הקורות]</small> שעשו עבור התיקרה באורכם מקיר לקיר. <strong>אתיא לקמיה</strong> <small>[באה לפניו]</small> <strong>ואמרה ליה</strong> <small>[לו]:</small> <strong>בניתי ביתי ולא קמטו כשוראי</strong> <small>[ואין מגיעות קורותי],</small> שאין אורכן מספיק. <strong>אמר לה: מה שמך? אמרה ליה</strong> <small>[לו]:</small> <strong>איכו</strong> שמי. <strong>אמר: איכו נימטו כשוריך</strong> <small>[אם כן יגיעו</small> יאריכו <small>קורותיך].</small>
 <strong>תנא</strong> <small>[שנה</small> החכם<small>]:</small> <strong>הגיעו</strong> התארכו הקורות <strong>עד שיצאו אמה לכאן ואמה לכאן</strong> מכל צד. <strong>ויש אומרין: סניפין עשאום,</strong> שנתחברו להן בנס לקורות הקיימים, עוד קורות מכל צד. <strong>תניא</strong> <small>[שנויה</small> ברייתא<small>],</small> החכם <strong>פלימו אומר: אני ראיתי אותו הבית, והוו קורותיו יוצאות אמה לכאן ואמה לכאן, ואמרו לי: בית זה שקירה</strong> (שעשה את התיקרה) <strong>ר' חנינא בן דוסא בתפלתו.</strong>
 אגב כך שואלים: <strong>ור' חנינא בן דוסא מהיכן הוו ליה</strong> <small>[היו לו]</small> <strong>עזים? והא</strong> <small>[והרי]</small> <strong>עני הוי</strong> <small>[היה],</small> כפי שסופר?! <strong>ועוד:</strong> הלא <strong>אמרו חכמים: אין מגדלין בהמה דקה בארץ ישראל,</strong> מפני שמשחיתות את השדות ורכוש הזרים, וכיצד איפוא גידל הוא עיזים? <strong>אמר רב פנחס:</strong> כך אירע הדבר, <strong>מעשה ועבר אדם אחד על פתח ביתו</strong> של ר' חנינא <strong>והניח שם תרנגולין</strong> ושכח לקחתן, <strong>ומצאתן אשתו של ר' חנינא בן דוסא,</strong> וטיפלו הם באבידה זו,
 <strong>ואמר לה: אל תאכלי מביציהן,</strong> שהן מציאה ואין לנו זכות בהן. <strong>והרבו</strong> התרנגולות <strong>ביצים ו</strong>אחר כך בקעו מן הביצים <strong>תרנגולין והיו מצערין אותם</strong> התרנגולות הללו ברעש ובליכלוך, <strong>ומכרן וקנה בדמיהן עזים. פעם אחת עבר אותו אדם שאבדו ממנו התרנגולין ואמר לחבירו: בכאן הנחתי התרנגולין שלי. שמע</strong> זאת <strong>ר' חנינא, אמר לו: יש לך בהן</strong> באותן התרנגולות <strong>סימן? אמר לו: הן</strong> (כן). <strong>נתן לו סימן ונטל</strong> אותו האיש <strong>את העיזין, והן הן עיזי דאייתו דובי בקרנייהו</strong> <small>[העיזים שהביאו דובים בקרניהן].</small>
 <big>א</big> אגב סיפורים אלה מספרים עוד על צדיקים שהיו עניים ביותר. מסופר: <strong>ר' אלעזר בן פדת דחיקא ליה מילתא טובא</strong> <small>[</small>היה <small>דחוק לו הדבר,</small> פרנסתו <small>הרבה].</small> <strong>עבד מלתא ולא הוה ליה מידי למטעם</strong> <small>[עשה דבר,</small> הקיז דם, <small>ולא היה לו דבר לטעום]</small> אחר כך, <strong>שקל ברא דתומא ושדייה בפומיה, חלש לביה ונים</strong> <small>[לקח בן שום,</small> שן אחת של שום <small>והניח בפיו</small> ו<small>נחלש ליבו</small> שהתעלף, <small>וישן].</small> <strong>אזול רבנן לשיולי ביה</strong> <small>[הלכו חכמים לשאול בו</small> לשלומו<small>],</small> <strong>חזיוהו דקא בכי וחייך, ונפק צוציתא דנורא מאפותיה</strong> <small>[ראו אותו שהוא בוכה וצוחק, ויוצאת קרן אור ממצחו].</small>
 <strong>כי אתער</strong> <small>[כאשר התעורר]</small> <strong>אמרו ליה</strong> <small>[לו]:</small> <strong>מאי טעמא קבכית וחייכת</strong> <small>[מה טעם בכית וצחקת]?</small> <strong>אמר להו</strong> <small>[להם],</small> כך היה המעשה: <strong>דהוה יתיב עמי</strong> <small>[שהיה יושב איתי]</small> <strong>הקדוש ברוך הוא, ואמרי ליה</strong> <small>[ואמרתי לו],</small> <strong>עד מתי אצטער בהאי עלמא</strong> <small>[בעולם זה]</small> בדחק? <strong>ואמר לי: אלעזר בני, ניחא לך דאפכיה לעלמא מרישא</strong> <small>[</small>האם <small>נוח לך שאהפוך את העולם מראשיתו],</small> <strong>אפשר דמתילדת בשעתא דמזוני</strong> <small>[ש</small>אז <small>תיוולד בשעה,</small> במזל <small>של מזונות]</small> ולא תהיה עני.
 <strong>אמרי לקמיה: כולי האי</strong> <small>[אמרתי לפניו: כל כך]</small> ישתנה העולם <strong>ו</strong>עדיין רק <strong>אפשר</strong> ולא ודאי? ועוד <strong>אמרי ליה</strong> <small>[אמרתי לו]:</small> <strong>דחיי טפי או דחיינא</strong> <small>[</small>האם השנים <small>שחייתי</small> הן <small>יותר, או אלה שאחיה]?</small> <strong>אמר לי: דחיית</strong> <small>[</small>אלה <small>שחיית]</small> הן רבות יותר. <strong>אמרי לקמיה</strong> <small>[אמרתי לפניו]:</small> <strong>אם כן, לא בעינא</strong> <small>[אין אני רוצה]</small> להפוך את סדר העולם רק עבור אותן שנים שיש לי עוד להצטער.
 <strong>אמר לי: בהאי אגרא דאמרת "לא בעינא" יהיבנא לך לעלמא דאתי תליסרי נהרוותא דמשחא אפרסמון דכיין כפרת ודיגלת, דמענגת בהו</strong> <small>[בשכר זה שאמרת "אין אני רוצה" נותן אני לך לעולם הבא שלושה עשר נהרות שמן אפרסמון טהור</small> גדולים <small>כפרת וכחידקל, שתתענג בהם].</small> <strong>אמרי לקמיה</strong> <small>[אמרתי לפניו]:</small> <strong>האי ותו לא</strong> <small>[</small>רק <small>זה ולא עוד]?</small> <strong>אמר לי: ולחברך מאי יהיבנא</strong> <small>[ולחבריך מה אתן],</small> אם תקבל אתה יותר? <strong>אמרי ליה</strong> <small>[אמרתי לו]:</small> <strong>ואנא מגברא דלית ליה בעינא</strong> <small>[ו</small>כי <small>אני מאדם שאין לו אני מבקש]?</small> הלא אתה יכול לעשות הכל! <strong>מחיין באסקוטלא אפותאי</strong> <small>[היכה אותי באצבע על מצחי]</small> כדרך שעושים לשעשוע, <strong>ואמר לי</strong> בחיבה: <strong>אלעזר ברי</strong> <small>[בני],</small> <strong>גירי בך גירי</strong> <small>[חיצי</small> אני יורה בך, <small>חיצי]</small> וממגע אצבע זה יצא הזוהר ממצחו.
 <big>ב</big> ושוב לענין תעניות על הגשם. מסופר: <strong>ר' חמא בר חנינא גזר תעניתא</strong> <small>[תענית]</small> <strong>ולא אתא מיטרא</strong> <small>[בא גשם].</small> <strong>אמרו ליה</strong> <small>[לו]:</small> <strong>והא</strong> <small>[והרי]</small> <strong>ר' יהושע בן לוי גזר תעניתא</strong> <small>[תענית]</small> <strong>ואתי מיטרא</strong> <small>[ובא הגשם]!</small> <strong>אמר להו</strong> <small>[להם]:</small> <strong>הא אנא, הא בר ליואי</strong> <small>[הרי אני, הרי בן לוי]</small> ואין אנו בדרגה אחת, שנראה שהוא גדול ממני. <strong>אמרו ליה</strong> <small>[לו]:</small> <strong>דניתי וניכוין דעתין, אפשר דתברי צבורא לבייהו דאתי מיטרא</strong> <small>[שנבוא ונכוון את דעתינו, שמא ישבור הציבור ליבם, ויבא גשם].</small> <strong>בעון רחמי ולא אתי מיטרא</strong> <small>[בקשו רחמים ולא בא גשם].</small>
 <strong>אמר להו</strong> <small>[להם]:</small> <strong>ניחא לכו</strong> <small>[נוח לכם]</small> <strong>שיבא מטר בשבילנו</strong> ובזכותנו? <strong>אמרו ליה</strong> <small>[לו]:</small> <strong>הן</strong> <small>[כן].</small> <strong>אמר: רקיע רקיע כסי פניך</strong> בעננים! <strong>לא איכסי</strong> <small>[התכסה]</small> הרקיע. <strong>אמר</strong> בגערה: <strong>כמה עזין פני רקיע,</strong> שמתחצף ואינו נשמע, <strong>איכסי ואתא מיטרא</strong> <small>[התכסה</small> הרקיע בעננים <small>ובא גשם].</small>
 קצת בדומה לכך מסופר: <strong>לוי גזר תעניתא</strong> <small>[תענית]</small> <strong>ולא אתא מיטרא</strong> <small>[בא גשם].</small> <strong>אמר לפניו: רבונו של עולם! עלית וישבת במרום ואין אתה מרחם על בניך. אתא מיטרא</strong> <small>[בא גשם],</small> אבל כעונש על דברים אלה שאמר בלשון חריפה <strong>ואיטלע</strong> <small>[נעשה צולע].</small> ומשום כך <strong>אמר ר' אלעזר: לעולם אל יטיח</strong> (יזרוק, יטיל) <strong>אדם דברים כלפי מעלה</strong> בלשון קשה, <strong>שהרי אדם גדול הטיח דברים כלפי מעלה ואיטלע</strong> <small>[ונעשה צולע]</small> <strong>ומנו</strong> <small>[ומי הוא] —</small> <strong>לוי.</strong>
 ושואלים: <strong>והא גרמא ליה</strong> <small>[ו</small>כי <small>זו</small> שהטיח דברים <small>גרמה לו]</small> שנעשה צולע? <strong>והא</strong> <small>[והרי]</small> המעשה היה ש<strong>לוי אחוי</strong> <small>[הראה]</small> <strong>קידה</strong> שעושה כהן גדול <strong>קמיה</strong> <small>[לפני]</small> <strong>רבי,</strong> ומתוך המאמץ נקע את רגלו <strong>ואיטלע</strong> <small>[ונעשה צולע]!</small> ומשיבים: <strong>הא והא גרמא ליה</strong> <small>[זו וזו גרמה לו],</small> שכיון שלא נהג כיאות בדבריו, אירע לו שנפגע בשעת המאמץ.
 מסופר: <strong>ר' חייא בר לולייני שמעינהו להנך ענני דקאמרי</strong> <small>[שמע את אותם העננים שאומרים]</small> זה לזה: <strong>ניתו וניתבי מיא</strong> <small>[</small>הבה <small>נלך ונביא מים]</small> <strong>בעמון ומואב</strong> בעבר הירדן. <strong>אמר לפניו: רבונו של עולם! כשנתת תורה לעמך ישראל חזרת על כל אומות העולם</strong> שמא יקבלוה, <strong>ולא קיבלוה, ועכשיו אתה נותן להם מטר? שדו הכא</strong> <small>[השליכו כאן]</small> את המים. <strong>שדיוה אדוכתיהו</strong> <small>[השליכו</small> העננים את הגשם <small>במקומם].</small>
 <big>ג</big> וכיון שהוזכר ר' חייא בר לולייני, מביאים דבר תורה שאמר. <strong>דרש ר' חייא בר לולייני: מאי דכתיב</strong> <small>[מהו שנאמר]:</small> <strong>"צדיק כתמר יפרח כארז בלבנון ישגה"</strong> (תהלים צב, יג), <strong>אם נאמר תמר — למה נאמר ארז, ואם נאמר ארז — למה נאמר תמר?</strong> ומה נוסף על ידי הדימוי הכפול? והסביר: <strong>אילו נאמר תמר ולא נאמר ארז, הייתי אומר: מה תמר</strong>
## דף כה:
 <strong>אין גזעו מחליף,</strong> שאם קוצצים אותו שוב אינו צומח, <strong>אף צדיק חס וחלילה אין גזעו מחליף,</strong> שאם מת אינו קם בתחיית המתים — <strong>לכך נאמר ארז,</strong> שאף שנקצץ, חוזר וצומח משורשיו, וכן היא גם תקומת הצדיק. ו<strong>אילו נאמר ארז ולא נאמר תמר, הייתי אומר: מה ארז אין עושה פירות</strong> מאכל <strong>אף צדיק חס וחלילה אין עושה פירות,</strong> שאין לו שכר לעתיד — <strong>לכך נאמר תמר ונאמר ארז.</strong>
 ותוהים: <strong>וארז,</strong> האם <strong>גזעו מחליף? והתניא</strong> <small>[והרי שנינו</small> בברייתא<small>]:</small> <strong>הלוקח</strong> (הקונה) <strong>אילן מחבירו לקוץ,</strong> שקנה אילן על מנת לקצוץ את הקורה, ולא קנה את האילן כולו — <strong>מגביהו</strong> את מקום החיתוך <strong>מן הקרקע טפח וקוצץ,</strong> שמטפח זה יצמיח האילן מחדש, ואם קנה <strong>בסדן השקמה,</strong> עץ שיקמה גדול — לצורך זה מגביה <strong>שני טפחים,</strong> אם <strong>בבתולת השקמה,</strong> שהיא שקמה שעדיין לא נקצצה — מגביה <strong>שלשה טפחים. בקנים ובגפנים,</strong> שקנה את הקנים והזמורות — חותך <strong>מן הפקק</strong> (פרק החיבור התחתון) <strong>ולמעלה,</strong> אבל <strong>בדקלים ובארזים,</strong> כאשר קונה את הקורות — <strong>חופר</strong> גם <strong>למטה ומשריש</strong> (ומוציא את השרשים) <strong>לפי שאין גזעו מחליף.</strong> משמע שארזים אין גזעם מחליף!
 ומשיבים: <strong>הכא במאי עסקינן</strong> <small>[כאן במה אנחנו עוסקים]</small> <strong>בשאר מיני ארזים</strong> ואלה גזעם מחליף, <strong>כד</strong> ברי <strong>רבה בר הונא,</strong> שיש מינים רבים של עצים הקרויים ארזים. ש<strong>אמר רבה בר הונא: עשרה מיני ארזים הם, שנאמר: "אתן במדבר ארז שטה והדס</strong> ועץ שמן אשים בערבה ברוש תדהר ותאשור יחדיו<strong>"</strong> (ישעיהו מא, יט), ששבעה עצים המנויים בפסוק זה כולם קרויים ארזים, והוסיפו עוד עליהם שלושה מינים אחרים.
 <big>א</big> <strong>תנו רבנן</strong> <small>[שנו חכמים]:</small> <strong>מעשה בר' אליעזר שגזר שלש עשרה תעניות על הצבור,</strong> שהן מחזור שלם של תעניות על הגשם <strong>ולא ירדו גשמים, ב</strong>סוף התענית ה<strong>אחרונה התחילו הצבור לצאת</strong> מבית הכנסת. <strong>אמר להם: תקנתם קברים לעצמכם?!</strong> שהרי אם לא ירדו גשמים ימותו הכל ברעב. <strong>געו</strong> (הרימו קול) <strong>כל העם בבכיה, וירדו גשמים.</strong>
 <strong>שוב מעשה בר' אליעזר שירד לפני התיבה</strong> בתענית, <strong>ואמר עשרים וארבע ברכות — ולא נענה. ירד ר' עקיבא אחריו ואמר</strong> בלשון זו: <strong>"אבינו מלכנו אין לנו מלך אלא אתה. אבינו מלכנו, למענך רחם עלינו", וירדו גשמים. הוו מרנני רבנן</strong> <small>[היו מרננים חכמים]</small> כיצד התלמיד, רבי עקיבא, נענה ואילו רבו רבי אליעזר אינו נענה, <strong>יצתה בת קול ואמרה: לא מפני שזה</strong> רבי עקיבא <strong>גדול מזה</strong> מר' אליעזר, <strong>אלא שזה</strong> רבי עקיבא <strong>מעביר על מידותיו</strong> (שהוא ותרן וסלחן) ולכן הקדוש ברוך הוא מוותר למענו על גזר־הדין הקשה, מידה כנגד מידה, <strong>וזה</strong> רבי אליעזר <strong>אינו מעביר על מדותיו,</strong> ולכן נוהגים עמו גם כן על פי שורת הדין.
 <big>ב</big> <strong>תנו רבנן</strong> <small>[שנו חכמים]:</small> <strong>עד מתי</strong> (כמה) <strong>יהו הגשמים יורדין והצבור פוסקין מתעניתם</strong> על הגשם? אם ירדו <strong>כמלא ברך המחרישה,</strong> כלומר, כעומק להב המחרישה עד למקום שהוא מתעקם (ה"ברך"), אלו <strong>דברי ר' מאיר, וחכמים אומרים</strong> מידה אחרת: אם היתה זו אדמה <strong>חרבה</strong> — שתירטב האדמה בעומק <strong>טפח, בבינונית — טפחיים, ב</strong>קרקע <strong>עבודה</strong> (מעובדת וחרושה) — <strong>שלשה טפחים.</strong>
 <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: אין לך טפח</strong> של מי גשם שבא <strong>מלמעלה, שאין תהום יוצא לקראתו שלשה טפחים.</strong> ומקשים: <strong>והא תניא</strong> <small>[והרי שנינו</small> בברייתא<small>]</small> אחרת שיוצא <strong>טפחיים</strong> בלבד! ומתרצים: <strong>לא קשיא</strong> <small>[אין</small> זה <small>קשה];</small> <strong>כאן — ב</strong>קרקע <strong>עבודה</strong> שבה הגשם מחלחל יותר ואין הדבר מהווה סימן לריבוי הגשם, יוצא כנגד טפח שלושה טפחים, ו<strong>כאן בשאינה עבודה</strong> שאין הגשם מחלחל בה בקלות ואם ירד טפח מלמעלה הרי זה ודאי מפני שירד גשם רב, ובאים טפחיים בלבד מלמטה.
 <strong>אמר ר' אלעזר: כשמנסכין את המים בחג</strong> הסוכות, <strong>תהום</strong> אחד <strong>אומר לחבירו: אבע</strong> <small>[נבע]</small> את <strong>מימיך, קול שני ריעים אני שומע,</strong> קול ניסוך היין וניסוך המים היורדים על המזבח ולכן ראוי שתביא גם אתה מים. <strong>שנאמר: "תהום אל תהום קורא לקול צנוריך"</strong> (תהלים מב, ח), למשמע קול הנסכים הזורמים בצינורות המזבח קוראים התהומות זה אל זה.
 <strong>אמר רבה: לדידי חזי לי האי</strong> <small>[אני עצמי ראיתי</small> את המלאך <small>הזה]</small> ששמו <strong>רידיא</strong> הממונה על המים, <strong>דמי לעיגלא תלתא ופירסא שפוותיה וקיימא בין תהומא תתאה לתהומא עילאה</strong> <small>[</small>ו<small>דומה לעגל ששפתיו</small> <small>פתוחות והוא עומד בין תהום תחתון ותהום עליון],</small> <strong>לתהומא עילאה</strong> <small>[לתהום העליון]</small> <strong>אמר ליה</strong> <small>[אומר הוא לו]:</small> <strong>חשור</strong> <small>[הטל]</small> את <strong>מימך,</strong> הגשם, <strong>לתהומא תתאה</strong> <small>[לתהום התחתון]</small> <strong>אמר ליה</strong> <small>[אומר הוא לו]:</small> <strong>אבע</strong> <small>[נבע]</small> את <strong>מימיך, שנאמר: "הנצנים נראו בארץ</strong> עת הזמיר הגיע וקול התור נשמע בארצנו<strong>"</strong> (שיר השירים ב, יב). "הניצנים" רומזים לנסכים הבאים אחת לשנה, כשם שאין האילן מנץ אלא פעם אחת בשנה, ו"עת הזמיר הגיע", רמז הוא לבוא עת הזמירות שהוא החג, ו"תור" פירושו בארמית שור, והוא המלאך הנראה כעגל ואותו מלאך נראה להם בשעת ניסוך נסכי החג.
 <big>ג</big> שנינו במשנה: <strong>היו מתענין וירדו גשמים קודם הנץ החמה</strong> — לא ישלימו תעניתם. <strong>תנו רבנן</strong> <small>[שנו חכמים]:</small> <strong>היו מתענין וירדו להם גשמים, קודם הנץ החמה — לא ישלימו</strong> את התענית, שכל עוד לא הנצה החמה לא חלה עליהם חובת התענית, ומאחר וירדו גשמים שוב אינה חלה. ירדו גשמים <strong>לאחר הנץ החמה — ישלימו,</strong> אלו <strong>דברי ר' מאיר. ר' יהודה אומר:</strong> אם ירדו הגשמים <strong>קודם חצות</strong> היום — <strong>לא ישלימו,</strong> שזמן סעודה הוא מחצות היום ואילך ולכך אין מניעת אכילה נחשבת כתענית אלא מאותה שעה ואילך, וכאילו לא חלה חובת התענית לפני כן, ומכיון שירדו גשמים טרם חלות התענית — לכך לא ישלימו. ירדו <strong>לאחר חצות — ישלימו.</strong>
 <strong>ר' יוסי אומר: קודם תשע שעות</strong> ביום (שלוש שעות אחר הצהרים) — <strong>לא ישלימו, לאחר תשע שעות — ישלימו, שכן מצינו באחאב מלך ישראל שהתענה מתשע שעות ולמעלה, שנאמר: "</strong>ויהי כשמוע אחאב את הדברים האלה ויקרע בגדיו וישם שק על בשרו ויצום וישכב בשק ויהלך אט. ויהי דבר ה' אל אליהו התשבי לאמור. <strong>הראית כי נכנע אחאב מלפני"</strong> (מלכים א' כא, כז-כט), ולפי המסורת היה זה בשעה התשיעית של היום.
 מסופר: <strong>ר' יהודה נשיאה</strong> <small>[הנשיא]</small> <strong>גזר תעניתא</strong> <small>[תענית]</small> <strong>וירדו להם גשמים לאחר הנץ החמה, סבר לאשלומינהו</strong> <small>[חשב להשלים</small> את התענית<small>],</small> <strong>אמר ליה</strong> <small>[לו]</small> <strong>ר' אמי: קודם חצות ואחר חצות שנינו,</strong> שהלכה כדברי ר' יהודה. ומסופר עוד: <strong>שמואל הקטן גזר תעניתא</strong> <small>[תענית]</small> <strong>וירדו להם גשמים קודם הנץ החמה. כסבורין העם לומר: שבחו של צבור הוא,</strong> שנראה מכאן שהציבור זכאי, שהרי הגשם יורד אף לפני שהתפללו.
 <strong>אמר להם: אמשול לכם משל, למה הדבר דומה — לעבד שמבקש פרס</strong> (מזון, פרנסה) <strong>מרבו, אמר להם</strong> האדון למשרתיו: <strong>תנו לו</strong> מה שמבקש <strong>ואל אשמע קולו,</strong> שאינני רוצה לשמוע אותו. ואף כאן מראה הדבר שאין הקדוש ברוך הוא רוצה לשמוע את תפילתנו.
 <strong>שוב שמואל הקטן גזר תעניתא</strong> <small>[תענית]</small> <strong>וירדו להם גשמים לאחר שקיעת החמה</strong> בסוף היום, <strong>כסבורים העם לומר</strong> על פי דבריו של שמואל הקטן ש<strong>שבחו של צבור הוא,</strong> ששמע ה' את תפילתם כל היום כולו, <strong>אמר להם שמואל: לא שבח של צבור הוא, אלא אמשול לכם משל, למה הדבר דומה — לעבד שמבקש פרס מרבו, ואמר להם</strong> הרב למשרתיו: <strong>המתינו לו עד שיתמקמק</strong> (שירקב) <strong>ויצטער, ואחר כך תנו לו,</strong> ואם כן אף זה — רק גנאי של הציבור הוא.
 ושואלים: אם כן <strong>ל</strong>דעת <strong>שמואל הקטן שבחו של צבור היכי דמי</strong> <small>[כיצד הוא]?</small> ומשיבים: כאשר <strong>אמר</strong> שליח הציבור <strong>"משיב הרוח" ונשב זיקא</strong> <small>[ו</small>מיד <small>נושבת הרוח],</small> <strong>אמר "מוריד הגשם" ואתא מיטרא</strong> <small>[ו</small>מיד <small>יורד הגשם],</small> זהו שבחו של ציבור.
 <big>ד</big> שנינו במשנה: <strong>מעשה</strong> ש<strong>גזרו</strong> החכמים <strong>תענית בלוד</strong> וירדו גשמים, ועשו משתה וסעודה ואחר כך אמרו הלל. ושואלים: <strong>ונימא</strong> <small>[ושיאמרו]</small> <strong>הלל מעיקרא</strong> <small>[מתחילה,</small> מיד<small>],</small> ולמה חזרו קודם לבתיהם ואמרו הלל רק לאחר שאכלו? <strong>אביי ורבא דאמרי תרווייהו</strong> <small>[שאמרו שניהם]</small> תשובה לדבר: <strong>לפי שאין אומרים הלל</strong>
## דף כו.
 <strong>אלא על נפש שבעה וכרס מלאה</strong> ולכן ראוי היה שיאכלו ותהיה דעתם מיושבת כדי שיוכלו לומר הלל בלב שלם. ושואלים: <strong>איני</strong> <small>[</small>וכי <small>כן הוא]?</small> <strong>והא</strong> <small>[והרי]</small> <strong>רב פפא איקלע לבי כנישתא</strong> <small>[הזדמן לבית הכנסת]</small> של <strong>אבי גובר וגזר תענית, וירדו להם גשמים עד חצות, ואמר הלל</strong> מיד, <strong>ואחר כך אכלו ושתו!</strong> ומשיבים: <strong>שאני</strong> <small>[שונים]</small> <strong>בני מחוזא דשכיחי בהו</strong> <small>[שמצויה בהם]</small> <strong>שכרות,</strong> ואם היה אומר להם ללכת לביתם לאכול ולשתות היו משתכרים, ושוב לא היו יכולים להתפלל לאחר מכן.
 
 <big>א משנה</big> <strong>בשלשה פרקים</strong> (זמנים) <strong>בשנה כהנים נושאין את כפיהם</strong> לברך את העם <strong>ארבע פעמים ביום; ב</strong>תפילת <strong>שחרית, במוסף, במנחה, וב</strong>תפילה נוספת של <strong>נעילת שערים</strong> סמוך לערב. ואלה הם שלושת הפרקים: <strong>בתעניות</strong> הציבור הגדולות, שמתענים על עצירת גשמים וכיוצא בזה, <strong>ובמעמדות</strong> אשר יבוארו מיד, <strong>וביום הכפורים.</strong>
 <big>ב</big> <strong>אלו הן מעמדות; לפי שנאמר: "צו את בני ישראל את קרבני לחמי</strong> לאשי ריח נחוחי תשמרו להקריב לי במועדו<strong>"</strong> (במדבר כח, ב), וכיון שכל ישראל צריכים להביא קרבנות ציבור, <strong>וכי היאך קרבנו של אדם קרב והוא אינו עומד על גביו?</strong>
 וכיון שכל הציבור איננו יכול להיות בכל יום בירושלים, <strong>התקינו נביאים הראשונים</strong> (שמואל ודוד) <strong>עשרים וארבעה משמרות</strong> של כהנים, המשמשים שבוע אחד בכל מחצית שנה בערך ו<strong>על כל משמר ומשמר היה מעמד בירושלים של כהנים של לוים ושל ישראלים</strong> שהם היו נמצאים עם הקרבת קרבן הציבור באותו זמן.
 <strong>הגיע זמן</strong> אותו <strong>המשמר לעלות, כהנים ולוים עולים לירושלים, וישראל שבאותו משמר</strong> שנתחלקו ומשתייכים למשמר כהנים מסויים, מקצתם עולים לירושלים והשאר <strong>מתכנסין לעריהן,</strong> ובמשך אותו שבוע שמשמש המשמר <strong>קוראין במעשה בראשית. ואנשי המעמד היו מתענין ארבעה ימים בשבוע מיום שני ועד יום חמישי. ולא היו מתענין ערב שבת — מפני כבוד השבת,</strong> שלא יכנסו לשבת כשהם יגעים בתעניתם <strong>ולא באחד בשבת — כדי שלא יצאו ממנוחה ועונג ליגיעה ותענית</strong> מיד, <strong>וימותו.</strong> ומה היו קוראים בכל יום?
 <strong>ביום הראשון</strong> היו קוראים פרשת <strong>"בראשית"</strong> (בראשית א, א-ה) <strong>ו"יהי רקיע"</strong> (בראשית ו-ח). <strong>ב</strong>יום ה<strong>שני</strong> היו קוראים <strong>"יהי רקיע" ו"יקוו המים"</strong> (בראשית ט-יג). <strong>ב</strong>יום ה<strong>שלישי</strong> היו קוראים <strong>"יקוו המים" ו"יהי מארת"</strong> (בראשית יד-יט). <strong>ברביעי</strong> היו קוראים <strong>"יהי מארת" ו"ישרצו המים"</strong> (בראשית כ-כג). <strong>בחמישי "ישרצו המים" ו"תוצא הארץ"</strong> (בראשית כד-לא). <strong>בששי ו"תוצא הארץ" "ויכלו השמים"</strong> (בראשית ב, א-ג).
 <strong>פרשה גדולה</strong> מפרשיות אלה שיש בה שישה פסוקים או יותר <strong>קורין אותה בשנים</strong> (שני אנשים עולים לקרוא בתורה), <strong>והקטנה</strong> מזו — <strong>ביחיד,</strong> שאין קוראים בתורה פחות משלושה פסוקים ואין מחלקים פרשה לפחות מכן. וקוראים בספר התורה <strong>בשחרית ובמוסף. ובמנחה נכנסין</strong> בני המעמד לבית הכנסת <strong>וקורין</strong> פרשה זו <strong>על פיהן</strong> (בעל־פה, ולא מן הספר) <strong>כקורין את שמע</strong> שאף בקריאת שמע אין צורך לקרוא מתוך ספר התורה. <strong>ערב שבת במנחה לא היו נכנסין</strong> לבית הכנסת לשם קריאה בציבור <strong>מפני כבוד השבת.</strong>
 וכלל אמרו: <strong>כל יום שיש בו</strong> אמירת <strong>הלל</strong> כגון חנוכה — <strong>אין מעמד</strong> קורא <strong>בשחרית,</strong> אם יום זה יש בו לא רק הלל אלא גם <strong>קרבן מוסף</strong> (כגון רגלים ומועדים) — <strong>אין</strong> מעמד קורא גם <strong>בנעילה,</strong> יום של <strong>קרבן עצים</strong> שיבואר עניינו להלן — <strong>אין</strong> מעמד <strong>במנחה.</strong> אלו <strong>דברי ר' עקיבא.</strong>
 <strong>אמר לו בן עזאי: כך היה ר' יהושע שונה:</strong> יום שיש בו <strong>קרבן מוסף — אין</strong> מעמד <strong>במנחה,</strong> יש בו <strong>קרבן עצים — אין</strong> מעמד <strong>בנעילה. חזר ר' עקיבא</strong> מדבריו, <strong>להיות שונה כבן עזאי.</strong>
 <big>ג</big> ומעתה מבארים מהו <strong>זמן עצי כהנים והעם,</strong> שהם ימי קרבן העצים שהיו ימי חג למשפחות מיוחדות, שבהם היו בני המשפחה מתנדבים קרבן עצים עבור המזבח. ימים אלה היו <strong>תשעה</strong> בשנה: <strong>באחד בניסן</strong> היה זה יומם של <strong>בני ארח בן יהודה, בעשרים בתמוז —</strong> של <strong>בני דוד בן יהודה, בחמשה באב —</strong> של <strong>בני פרעוש בן יהודה, בשבעה בו — בני יונדב בן רכב, בעשרה בו — בני סנאה בן בנימין, בחמשה עשר בו — בני זתוא בן יהודה,</strong>
 <strong>ועמהם</strong> היו חוגגים <strong>כהנים ולוים וכל מי שטעה בשבטו</strong> ואינו יודע לבני איזה שבט הוא שייך, <strong>ו</strong>כן <strong>בני גונבי עלי ובני קוצעי קציעות</strong> באותו יום היו. ובגמרא יבואר מפני מה נקראו בכינוי זה.
 <strong>בעשרים בו — בני פחת מואב בן יהודה, בעשרים באלול — בני עדין בן יהודה, באחד בטבת שבו בני פרעוש</strong> פעם <strong>שניה,</strong> כי להם היו שני ימי קרבן עצים: בחמישה באב ובאחד בטבת. ומעירים: ו<strong>באחד בטבת לא היה בו מעמד</strong> כלל, לפי <strong>שהיה בו הלל</strong> משום שהוא בתוך חג חנוכה <strong>וקרבן מוסף</strong> משום ראש חודש <strong>וקרבן עצים</strong> כפי שאמרנו.
 <big>ד</big> ומכאן להסברת ימי תעניות הציבור הקבועות. <strong>חמשה דברים</strong> (אסונות) <strong>אירעו את אבותינו בשבעה עשר בתמוז, וחמשה</strong> דברים אירעו <strong>בתשעה באב. בשבעה עשר בתמוז</strong>
## דף כו:
 <strong>נשתברו הלוחות</strong> על ידי משה רבינו כשראה שעשו ישראל את העגל, <strong>ובטל התמיד</strong> מחמת גזירת המלכות ולא הקריבוהו עוד, <strong>והובקעה העיר</strong> במצור, <strong>ושרף</strong> המצביא <strong>אפוסטמוס את התורה</strong> בפומבי, <strong>והעמיד</strong> מנשה <strong>צלם בהיכל.</strong>
 <strong>בתשעה באב</strong> אירעו חמישה דברים: בו ביום <strong>נגזר על אבותינו</strong> במדבר <strong>שלא יכנסו לארץ</strong> וימותו כולם במדבר, <strong>וחרב הבית</strong> (המקדש) <strong>בראשונה</strong> בימי נבוכדנצר <strong>ובשניה,</strong> בבית שני, <strong>ו</strong>כן באותו יום <strong>נלכדה ביתר, ו</strong>באותו יום <strong>נחרשה העיר</strong> ירושלים, שרצו לפרסם שלא תבנה עוד לעולם.
 ולא זו בלבד שמתענים בתשעה באב עצמו, אלא <strong>משנכנס</strong> חודש <strong>אב ממעטין בשמחה. שבת</strong> (שבוע) <strong>שחל תשעה באב להיות בתוכה אסור מלספר ומלכבס</strong> בה, אבל <strong>ב</strong>יום <strong>חמישי מותרין</strong> לספר ולכבס, <strong>מפני כבוד השבת. ערב תשעה באב לא יאכל אדם שני תבשילין</strong> באותה סעודה ו<strong>לא יאכל בשר, ולא ישתה יין. רבן שמעון בן גמליאל אומר: ישנה</strong> וימעט ממנהגו באכילה. <strong>ר' יהודה מחייב בכפיית המטה,</strong> להפוך את המיטות ולא לישון עליהם, כדרך שעושים באבל פרטי, <strong>ולא הודו לו חכמים.</strong>
 <big>א</big> וכדי להשלים את הדברים האמורים בחודש אב ולסיים בדבר טוב, <strong>אמר רבן שמעון בן גמליאל: לא היו ימים טובים לישראל כחמשה עשר באב וכיום הכפורים, שבהן בנות ירושלים יוצאות בכלי לבן שאולין</strong> (שכל אחת שואלת מחברתה) ולמה בגדים שאולים — <strong>שלא לבייש את מי שאין לו</strong> בגד לבן משלו, ולכן הכל לובשים בגדים שאולים. <strong>כל הכלים</strong> (הבגדים) ששואלות הבנות <strong>טעונין טבילה,</strong> שמא זו שלבשה אותם קודם היתה נידה, וטימאה את הבגד.
 <strong>ובנות ירושלים יוצאות וחולות</strong> (רוקדות) <strong>בכרמים. ומה היו אומרות: בחור, שא נא עיניך וראה, מה אתה בורר לך</strong> לאשה, והיו מהן אומרות <strong>אל תתן עיניך בנוי</strong> (ביופי), <strong>תן עיניך במשפחה,</strong> שכן נאמר: <strong>"שקר החן והבל היפי אשה יראת ה' היא תתהלל"</strong> (משלי לא, ל), <strong>ואומר</strong> הכתוב באשה הכשרה: <strong>"תנו לה מפרי ידיה ויהללוה בשערים מעשיה"</strong> (משלי לא, לא)
 <strong>וכן הוא אומר "צאינה וראינה בנות ציון במלך שלמה בעטרה שעטרה לו אמו ביום חתנתו וביום שמחת לבו"</strong> (שיר השירים ג, יא), וכתוב זה מתפרש על דרך הרמז, להסביר את יחודם של ימים אלה: <strong>"ביום חתנתו"</strong> של "המלך שלמה" (= כינוי לקדוש ברוך הוא, שהוא מלך שהשלום שלו) — <strong>זה מתן תורה</strong> ומתן תורה בלוחות השניים היה ביום הכיפורים, <strong>"וביום שמחת לבו" — זה בנין בית המקדש, שיבנה במהרה בימינו.</strong>
 <big>ב גמרא</big> שנינו במשנה: <strong>בשלשה פרקים</strong> (זמנים) <strong>בשנה כהנים נושאין את כפיהם</strong> ארבע פעמים. ושואלים: כיצד נושאים את כפיהם ארבע פעמים בכל הימים הללו, והרי <strong>תעניות ומעמדות מי איכא</strong> <small>[האם יש</small> בהם<small>]</small> תפילת <strong>מוסף?</strong> אלא יש להסביר כך: <strong>חסורי מיחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>בשלשה פרקים</strong> בשנה <strong>כהנים נושאין את כפיהן כל זמן</strong> (בכל תפילה) <strong>שמתפללין, ויש מהן ארבעה פעמים ביום — שחרית ומוסף מנחה ונעילת שערים</strong> כגון ביום הכיפורים, <strong>ואלו הן שלשה פרקים: תעניות ומעמדות ויום הכפורים.</strong>
 <strong>אמר רב נחמן אמר רבה בר אבוה:</strong> משנתנו <strong>זו דברי ר' מאיר, אבל חכמים אומרים: שחרית ומוסף — יש בהן נשיאת כפים, מנחה ונעילה — אין בהן נשיאת כפים.</strong>
 ומסבירים, <strong>מאן</strong> <small>[מי הם]</small> <strong>חכמים</strong> אלה החולקים על ר' מאיר — <strong>ר' יהודה היא. דתניא</strong> <small>[ש</small>כן <small>שנינו</small> בברייתא<small>]:</small> <strong>שחרית ומוסף מנחה ונעילה — כולן יש בהן נשיאת כפים,</strong> אלו <strong>דברי ר' מאיר. ר' יהודה אומר: שחרית ומוסף — יש בהן נשיאת כפים, מנחה ונעילה — אין בהן נשיאת כפים. ר' יוסי אומר: נעילה יש בה נשיאת כפים, מנחה אין בה נשיאת כפים.</strong> עד כאן לשון הברייתא.
 ושואלים: <strong>במאי קמיפלגי</strong> <small>[במה הם חלוקים],</small> מהו טעם המחלוקת? <strong>ר' מאיר סבר: כל יומא טעמא מאי לא פרשי כהני ידייהו במנחתא</strong> <small>[בכל יום מה טעם אין הכהנים פורשים את ידיהם במנחה]</small> לברך את העם — <strong>משום שכרות,</strong> שהרי תפילת המנחה מתפללים אנשים לאחר סעודת הצהרים ופעמים שהם משתכרים ואסור לשיכור לברך, אבל <strong>האידנא ליכא</strong> <small>[עכשיו,</small> ביום תענית <small>אין]</small> <strong>שכרות</strong> ולכן יכולים לברך גם במנחה.
 ואילו <strong>ר' יהודה סבר: שחרית ומוסף דכל יומא</strong> <small>[שבכל יום]</small> מימות השנה <strong>לא שכיח</strong> <small>[מצויה]</small> בהם <strong>שכרות — לא גזרו בהו רבנן</strong> <small>[בהם חכמים]</small> גם ביום התענית, ואילו <strong>מנחה ונעילה דכל יומא שכיחא</strong> <small>[שבכל יום מצויה]</small> <strong>שכרות</strong> בשעה זו — <strong>גזרו בהו רבנן</strong> <small>[בהם חכמים]</small> גם בתענית, אף על פי שאין שכרות מצויה בה אף בשעה זו.
 ואילו <strong>ר' יוסי סבר: מנחה דאיתה בכל יומא</strong> <small>[שישנה,</small> מצויה <small>בכל יום]</small> בין ביום תענית בין ביום אחר <strong>גזרו בה רבנן</strong> <small>[חכמים]</small> שלא ישאו כפיהם אף במנחה בתענית, גזירה משום יום אחר, <strong>נעילה דליתה בכל יומא</strong> <small>[שאינה</small> מצויה <small>בכל יום],</small> <strong>לא גזרו בה רבנן</strong> <small>[חכמים],</small> שכיון שתפילה יתירה זו היא רק בתענית — לא יבואו להחליף אותה בתפילת מנחה רגילה.
 <strong>אמר רב יהודה אמר רב: הלכה כר' מאיר. ור' יוחנן אמר: נהגו העם כר' מאיר. ורבא אמר: מנהג כר' מאיר.</strong> ומסבירים מה ההבדל בין פסקי הלכה אלה.
 <strong>מאן דאמר</strong> <small>[מי שאומר]</small> כי <strong>הלכה כר' מאיר —</strong> כוונתו: <strong>דרשינן לה בפירקא</strong> <small>[דורשים אנו</small> הלכה זו <small>בדרשה</small> פומבית ביום השבת<small>]</small> להודיע לכול את ההלכה. <strong>מאן דאמר</strong> <small>[מי שאומר]</small> <strong>מנהג</strong> כר' מאיר, כוונתו: <strong>מידרש לא דרשינן</strong> <small>[לדרוש</small> בציבור לעשות כן <small>אין אנו דורשים]</small> אבל <strong>אורויי מורינן</strong> <small>[להורות, מורים אנו]</small> למי שבא לשאול, שכך עליו לעשות. <strong>ומאן דאמר</strong> <small>[ומי שאומר]</small> רק <strong>נהגו</strong> העם, כוונתו: <strong>אורויי לא מורינן</strong> <small>[אין אנו מורים]</small> לעשות כן, <strong>ואי עביד</strong> <small>[ואם עשה] —</small> <strong>עביד</strong> <small>[עשה],</small> <strong>ולא מהדרינן ליה</strong> <small>[ואין אנחנו מחזירים אותו].</small>
 <strong>ורב נחמן אמר: הלכה כר' יוסי.</strong> ומסכמים: <strong>והלכה כר' יוסי.</strong> ושואלים: אם כן, <strong>והאידנא מאי טעמא פרשי כהני ידייהו במנחתא דתעניתא</strong> <small>[ובזמן הזה מה טעם פורשים כהנים ידיהם במנחה של תענית]?</small> ומשיבים: <strong>כיון</strong> ש<strong>בסמוך לשקיעת החמה קא פרשי</strong> <small>[פורשים</small> את כפיהם<small>]</small> — <strong>כתפילת נעילה דמיא</strong> <small>[</small>היא <small>נחשבת]</small> ולא גזרו בה.
 <big>ג</big> מתוך הדיון עולה כי <strong>דכולי עלמא מיהת</strong> <small>[לדעת הכל על כל פנים]</small> <strong>שכור אסור בנשיאת כפים,</strong> שהרי נחלקו רק בפרטים לענין זה, ושואלים: <strong>מנהני מילי</strong> <small>[מניין דברים אלה]?</small> <strong>אמר ר' יהושע בן לוי משום</strong> (משמו של) <strong>בר קפרא: למה נסמכה פרשת כהן מברך</strong> (במדבר ו, כב-כז) <strong>לפרשת נזיר</strong> (במדבר ו, א-כא)? <strong>לומר: מה נזיר אסור ביין, אף כהן מברך אסור ביין.</strong>
 <strong>מתקיף לה</strong> <small>[מקשה על כך]</small> <strong>אבוה</strong> <small>[אביו]</small> של <strong>ר' זירא ואמרי לה</strong> <small>[ויש אומרים]</small> שהמקשה היה <strong>אושעיא בר זבדא:</strong> אם אמנם משווים את הדינים, אם כן אמור אף, <strong>אי</strong> <small>[או]</small> <strong>מה נזיר אסור בחרצן</strong> ענבים, שהרי אסור הוא בכל מה שיוצא מן הגפן ולא רק ביין — <strong>אף כהן מברך אסור בחרצן,</strong> ובודאי לא נאסר המברך בכך! אלא <strong>אמר ר' יצחק: אמר קרא</strong> <small>[הכתוב]:</small> <strong>"לשרתו ולברך בשמו"</strong> (דברים י, ח), <strong>מה</strong> כהן <strong>משרת</strong> בעבודת המקדש <strong>מותר בחרצן — אף כהן מברך מותר בחרצן.</strong>
## דף כז.
 <strong>אי מה</strong> (או מה) כהן <strong>משרת</strong> בקודש <strong>בעל מום לא</strong> ישרת, <strong>אף כהן מברך בעל מום לא</strong> יברך! ודוחים: <strong>הא איתקש</strong> <small>[הרי הוקש,</small> הושווה<small>]</small> גם <strong>לנזיר.</strong>
 ושואלים: <strong>ומאי חזית דמקשת לקולא אקיש לחומרא</strong> <small>[ומה ראית שאתה משווה להקל, השווה להחמיר]</small> והשווהו לנזיר לענין איסור חרצן, ולכהן לענין מום! ומשיבים: בעיקרו של דבר ראיות אלה ל<strong>אסמכתא נינהו</strong> <small>[סמך</small> בלבד <small>הן]</small> <strong>מדרבנן ולקולא</strong> <small>[מדברי סופרים, ו</small>לכן משווים אותם רק <small>להקל]</small> ולא להחמיר.
 <big>א</big> שנינו במשנה: <strong>אלו הן מעמדות: לפי שנאמר: "צו את בני ישראל".</strong> ותוהים: <strong>מאי קאמר</strong> <small>[מה אמר]?</small> כלומר, מה מסביר הכתוב "צו את בני ישראל" את המעמדות? ומסבירים, <strong>הכי קאמר</strong> <small>[כך אמר]:</small> <strong>אלו הן מעמדות,</strong> כאשר יבואר הלאה, <strong>ומה טעם תיקנו מעמדות — לפי שנאמר: "צו את בני ישראל ואמרת אליהם את קרבני לחמי לאשי</strong> ריח נחוחי תשמרו להקריב לי במועדו<strong>"</strong> (במדבר כח, ב),
 <strong>והיאך קרבנו של אדם קרב והוא אינו עומד על גביו?</strong> וכיון שכל ישראל אינם יכולים להיות תמיד בירושלים, לכך <strong>התקינו נביאים הראשונים</strong> (שמואל ודוד) <strong>עשרים וארבעה משמרות. על כל משמר ומשמר היה מעמד בירושלים</strong> שהיה קבוע בה <strong>של כהנים ושל לוים ושל ישראלים. הגיע זמן משמר לעלות, כהנים ולוים</strong> שבאותו משמר <strong>עולין לירושלים</strong> לעבוד במקדש.
 <strong>תנו רבנן</strong> <small>[שנו חכמים]:</small> <strong>עשרים וארבעה משמרות בארץ ישראל, ושתים עשרה ביריחו.</strong> ותוהים: <strong>שתים עשרה ביריחו?!</strong> אם כן <strong>נפישן להו טובא</strong> <small>[מרובות הן הרבה]</small> שהרי נמצאו בסך הכל שלושים ושש משמרות! <strong>אלא,</strong> יש לומר: <strong>שתים עשרה מהן ביריחו.</strong> כיצד? <strong>הגיע זמן המשמר לעלות, חצי המשמר היה עולה מארץ ישראל</strong> כולה <strong>לירושלים, וחצי המשמר היה עולה ליריחו, כדי שיספקו מים ומזון לאחיהם שבירושלים.</strong>
 <strong>אמר רב יהודה אמר שמואל: כהנים, ולוים, וישראלים מעכבין את הקרבן,</strong> שאם לא היו כל אלה במקדש — אין יוצאים ידי חובת קרבן הציבור. <strong>במתניתא תנא</strong> <small>[בברייתא שנה]</small> <strong>ר' שמעון בן אלעזר: כהנים, ולוים, וכלי שיר מעכבין את הקרבן.</strong> ושואלים: <strong>במאי קמיפלגי</strong> <small>[במה,</small> באיזה עיקרון <small>נחלקו]?</small> <strong>מר</strong> <small>[חכם זה],</small> שמואל, <strong>סבר, עיקר</strong> חובת <strong>שירה</strong> שנצטוו לשיר על הקרבן הריהי <strong>בפה,</strong> והוא חלק מעבודת הלוויים, <strong>ומר</strong> <small>[וחכם זה],</small> ר' שמעון בן אלעזר, <strong>סבר</strong> כי <strong>עיקר שירה בכלי,</strong> ולכן אם אין כלי שיר הרי זה מעכב את הקרבן.
 <big>ב</big> <strong>אמר רב חמא בר גוריא אמר רב: משה תיקן להם לישראל</strong> בתחילה <strong>שמונה משמרות, ארבעה מ</strong>בניו של <strong>אלעזר וארבעה מ</strong>בניו של <strong>איתמר. בא שמואל והעמידן על שש עשרה, בא דוד והעמידן על עשרים וארבעה, שנאמר</strong> לאחר שתוארו כל עשרים וארבעה משמרות הלויים והכהנים: <strong>"בשנת הארבעים למלכות דויד נדרשו וימצא בהם גבורי חיל ביעזיר גלעד"</strong> (דברי הימים א' כו, לא).
 <strong>מיתיבי</strong> <small>[מקשים]</small> על כך ממה ששנינו: <strong>משה תיקן להם לישראל שמונה משמרות, ארבעה מאלעזר וארבעה מאיתמר,</strong> ו<strong>בא דוד ושמואל והעמידן על עשרים וארבע, שנאמר: "המה יסד דויד ושמואל הראה באמונתם"</strong> (דברי הימים א' ט, כב), הרי שאת הדבר הזה תיקנו שניהם יחד! ומשיבים: <strong>הכי קאמר</strong> <small>[כך אמר]:</small> <strong>מיסודו של דוד ושמואל הרמתי</strong> הוסיפו וחזרו והוסיפו במספר המשמרות ולבסוף <strong>העמידום על עשרים וארבע.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>משה תיקן להם לישראל שש עשרה משמרות, שמונה מאלעזר ושמונה מאיתמר. וכשרבו בני אלעזר על בני איתמר, חלקום</strong> את בני אלעזר <strong>והעמידום על עשרים וארבע</strong> משמרות, <strong>שנאמר: "וימצאו בני אלעזר רבים לראשי הגברים מן בני איתמר ויחלקום לבני אלעזר ראשים לבית אבות ששה עשר ולבני איתמר לבית אבותם שמונה"</strong> (דברי הימים א' כד, ד). <strong>ואומר: "בית אב אחד אחז לאלעזר ואחז אחז לאיתמר"</strong> (דברי הימים א' כד, ו).
 ושואלים: <strong>מאי</strong> <small>[מה</small> פירוש<small>]</small> <strong>"ואומר",</strong> כלומר, מה צורך היה להביא ראיה נוספת לדבר? ומסבירים: <strong>וכי תימא</strong> <small>[ואם תאמר]</small> <strong>כי היכי דנפישי</strong> <small>[כפי שנתרבו]</small> <strong>בני אלעזר הכא נמי דנפישי</strong> <small>[כאן גם כן נתרבו]</small> <strong>בני איתמר,</strong> ש<strong>שמונה</strong> משמרות, <strong>מעיקרא</strong> <small>[מתחילה]</small> <strong>ארבעה הוו</strong> <small>[היו</small> בלבד<small>]</small> כדברי רב חמא בר גוריא, על כן <strong>תא שמע</strong> <small>[בוא</small> ו<small>שמע]</small> ממה שנאמר: <strong>"בית אב אחד אחז לאלעזר ואחז אחז לאיתמר",</strong> שבני איתמר כפי שהיו כך נשארו ("אחוז אחוז"). על כל פנים מפסוק זה הרי זו <strong>תיובתא</strong> <small>[קושיה חמורה]</small> על <strong>רב חמא בר גוריא</strong> האומר כי משה תיקן להם שמונה בלבד!
 ומשיבים: <strong>אמר לך</strong> <small>[יכול היה לענות לך]</small> <strong>רב חמא בר גוריא:</strong> הרי מן הברייתא הקודמת ברור כי <strong>תנאי</strong> <small>[</small>מחלוקת <small>תנאים]</small> <strong>היא</strong> כיצד היו סדרי המשמרות מתחילות, <strong>ואנא דאמרי כי האי תנא</strong> <small>[ואני שאמרתי כ</small>שיטת <small>תנא זה]</small> ש<strong>אמר שמונה</strong> תיקן משה רבינו.
 <strong>תנו רבנן</strong> <small>[שנו חכמים]:</small> <strong>ארבעה משמרות</strong> כהונה בלבד <strong>עלו מן הגולה,</strong> מבבל, ושאר עשרים משמרות נשארו שם. <strong>ואלו הן</strong> העולים: <strong>ידעיה, חרים, פשחור, ואימר. עמדו נביאים שביניהם</strong> שבעולי בבל,
## דף כז:
 <strong>וחלקום והעמידום על עשרים וארבעה</strong> משמרות, כתבו את שמות המשמרות החדשים על הפתקים <strong>בללום ונתנום בקלפי. בא</strong> אחד ממשפחת <strong>ידעיה ונטל חלקו,</strong> כלומר, פתק אחד עבור המשמר שלו וחמש פתקאות נוספות, שהן <strong>חלק חבריו,</strong> בסך הכל <strong>שש, בא חרים ונטל חלקו וחלק חבריו — שש, וכן פשחור, וכן אימר.</strong>
 <strong>וכן התנו נביאים שביניהם: שאפילו יהויריב</strong> שהוא <strong>ראש משמרת</strong> (שנענה ראשון למשמרות) <strong>עולה</strong> לארץ ישראל — <strong>לא ידחה ידעיה ממקומו</strong> כראש משמר <strong>אלא ידעיה</strong> ישאר <strong>עיקר, ויהויריב טפל לו.</strong>
 <big>א</big> שנינו במשנה: <strong>וישראל שבאותו משמר מתכנסין בעריהן וקורין במעשה בראשית.</strong> שואלים: <strong>מנהני מילי</strong> <small>[מניין דברים אלה]</small> שקוראים פרשיות אלה דווקא? <strong>אמר ר' יעקב בר אחא אמר רב אסי: אלמלא מעמדות</strong> (עסק הקרבנות) <strong>לא נתקיימו שמים וארץ, שנאמר: "ויאמר ה' אלהים במה אדע כי אירשנה"</strong> (בראשית טו, ח)
 <strong>אמר אברהם: רבונו של עולם! שמא ישראל חוטאין לפניך, אתה עושה להם כדור המבול וכדור הפלגה</strong> ומשמידם? <strong>אמר ליה</strong> <small>[לו]</small> הקדוש ברוך הוא: <strong>לאו</strong> <small>[לא].</small> <strong>אמר לפניו: רבונו של עולם! הודיעני במה אירשנה</strong> שאכן תתקיים הארץ ביד בני לעולם? <strong>אמר ליה</strong> <small>[לו]:</small> <strong>"קחה לי עגלה משלשת ועז משלשת</strong> ואיל משולש ותור וגוזל<strong>"</strong> (בראשית טו, ט), כלומר, רמז לו על ענין הקרבנות, שבזכות הקרבנות יהיו ישראל ניצולים מן הפורענות.
 <strong>אמר לפניו: רבונו של עולם! תינח</strong> (נניח) <strong>בזמן שבית המקדש קיים, בזמן שאין בית המקדש קיים — מה תהא עליהם? אמר לו: כבר תקנתי להם סדר קרבנות, בזמן שקוראין בהן לפני — מעלה אני עליהם כאילו הקריבום לפני, ואני מוחל להם על כל עונותיהם.</strong> וכיון שהקרבנות הם קיום לישראל וקיום לעולם — קוראים לכבוד הקרבנות בפרשת מעשה בראשית.
 <big>ב</big> <strong>תנו רבנן</strong> <small>[שנו חכמים]:</small> <strong>אנשי משמר היו מתפללין על קרבן אחיהם,</strong> קרבנות התמיד שמקריבים במשמרם, <strong>שיתקבל ברצון, ואנשי מעמד</strong> המצויים בעריהם <strong>מתכנסין לבית הכנסת, ויושבין ארבע תעניות</strong> במשך אותו שבוע: <strong>בשני בשבת, בשלישי, ברביעי, ובחמישי. בשני</strong> היו מתענים <strong>על יורדי הים</strong> שינצלו מסכנות, מפני שנברא הים ביום השני. <strong>בשלישי — על הולכי מדברות,</strong> שהרי יבשה הארץ ביום זה.
 <strong>ברביעי על אסכרא</strong> (מחלה מדבקת) <strong>שלא תיפול על התינוקות,</strong> לפי שביום הרביעי נרמזה קללה ("מאורות" — מארת). <strong>בחמישי על עוברות</strong> (נשים הרות) <strong>ומיניקות,</strong> לפי שביום זה התחילה בריאת יצורים חיים. על <strong>עוברות</strong> היו מתענים — <strong>שלא יפילו,</strong> ועל ה<strong>מיניקות — שיניקו את בניהן</strong> כראוי. <strong>ובערב שבת לא היו מתענין מפני כבוד השבת, קל וחומר בשבת עצמה</strong> שלא היו מתענים.
 ושואלים: <strong>באחד בשבת מאי טעמא</strong> <small>[מה טעם]</small> <strong>לא</strong> יתענו? <strong>אמר ר' יוחנן: מפני הנוצרים,</strong> שזה יום השבתון שלהם, ויאמרו שאף ישראל מחשיבים אותו. <strong>ר' שמואל בר נחמני אמר: מפני שהוא שלישי ליצירה,</strong> שהרי אדם נוצר ביום השישי, ויום ראשון הוא איפוא היום השלישי ליצירתו וקשה לו, כבכל יום שלישי שלאחר חולי או פציעה קשה לאדם.
 <strong>ריש לקיש אמר: מפני נשמה יתירה,</strong> ש<strong>אמר ריש לקיש: נשמה יתירה ניתנה בו באדם בערב שבת, במוצאי שבת נוטלין אותה ממנו, שנאמר: "</strong>וביום השביעי <strong>שבת וינפש"</strong> (שמות לא, יז), ודורשים: <strong>כיון ששבת</strong> וגמר שביתת השבת — <strong>וי אבדה נפש</strong> יתירה של שבת. וביום הראשון הוא עדיין חלוש מחמת חסרונה.
 <big>ג</big> שנינו במשנה: <strong>ביום הראשון</strong> קוראים בפרשת <strong>"בראשית" ו"יהי רקיע". תנא</strong> <small>[שנה</small> החכם<small>]:</small> <strong>"בראשית"</strong> קוראים <strong>בשנים</strong> בשני אנשים, <strong>"יהי רקיע" — באחד.</strong> ושואלים: <strong>בשלמא</strong> <small>[נניח]</small> <strong>"יהי רקיע" באחד — תלתא פסוקי הוו</strong> <small>[שלושה פסוקים הם]</small> ואין קוראים לאדם בתורה פחות משלושה פסוקים. <strong>אלא "בראשית" בשנים, מאי טעמא</strong> <small>[מה הטעם]?</small> הלא <strong>חמישה פסוקי הויין</strong> <small>[פסוקים הם],</small> <strong>ותנן</strong> <small>[ושנינו</small> במשנה<small>]:</small> <strong>הקורא בתורה</strong> — <strong>אל יפחות משלשה פסוקים,</strong> וכיצד יקראו לשנים חמישה?
 בשאלה מה היו עושים נחלקו אמוראים, <strong>רב אמר: דולג</strong> שקורא הראשון שלושה פסוקים, והשני חוזר וקורא את הפסוק האחרון שקרא קודמו. <strong>ושמואל אמר: פוסק</strong> ומחלק את הפסוק השלישי לשנים. ומסבירים את טעמיהם: <strong>ורב</strong> ש<strong>אמר דולג, מאי טעמא</strong> <small>[מה טעם]</small> <strong>לא אמר פוסק? קסבר</strong> <small>[סבור הוא]:</small> <strong>כל פסוקא</strong> <small>[פסוק]</small> ש<strong>לא פסקיה</strong> <small>[פסקו,</small> חילקו<small>]</small> <strong>משה אנן לא פסקינן ליה</strong> <small>[אנו איננו פוסקים אותו].</small>
 <strong>ו</strong>על שיטת <strong>שמואל</strong> ש<strong>אמר פוסק,</strong> תוהים: <strong>ומי פסקינן</strong> <small>[והאם פוסקים,</small> מחלקים, <small>אנו</small> פסוק לשנים<small>]?</small> <strong>והאמר</strong> <small>[והרי אמר]</small> <strong>ר' חנינא קרא</strong> <small>[מלמד התינוקות]:</small> <strong>צער גדול היה לי אצל ר' חנינא הגדול</strong> לבקש ממנו ולהפציר בו שיתיר לפסוק פסוק ארוך לשנים <strong>ולא התיר לי לפסוק אלא לתינוקות של בית רבן, הואיל ולהתלמד עשוין</strong> שאם הפסוק ארוך מדי לא יוכלו ללמדו כראוי. <strong>ושמואל</strong> מה הוא אומר כנגד טענה זו — <strong>התם טעמא מאי</strong> <small>[שם,</small> בתינוקות, <small>מה הוא הטעם]</small> <strong>משום דלא</strong> <small>[שאי]</small> <strong>אפשר</strong> בדרך אחרת <strong>הכא נמי</strong> <small>[כאן גם כן]</small> <strong>לא</strong> <small>[אי]</small> <strong>אפשר,</strong> שהרי אין מספיק פסוקים בפרשה.
 <strong>ושמואל</strong> ש<strong>אמר פוסק, מאי טעמא</strong> <small>[מה טעם]</small> <strong>לא אמר דולג,</strong> כרב? ומסבירים: <strong>גזירה משום הנכנסין וגזרה משום היוצאין</strong> שאם יבוא או יצא אדם באמצע הקריאה, לא ידע שקראו לכל אחד שלושה פסוקים שלמים, וילמד מכאן שאפשר לקרוא רק שנים בלבד.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>פרשה של ששה פסוקים — קורין אותה בשנים, ושל חמשה</strong> — קוראים <strong>ביחיד. ואם הראשון קורא שלשה</strong> בפרשה זו <strong>השני קורא שנים מפרשה זו ואחד מפרשה אחרת</strong> הבאה אחריה. <strong>ויש אומרים: שלשה</strong> מפרשה אחרת, <strong>לפי ש</strong>גם <strong>אין מתחילין בפרשה</strong> לקרוא בה <strong>פחות משלשה פסוקין.</strong>
 ושואלים: <strong>למאן דאמר</strong> <small>[ל</small>דעת <small>מי שאומר]</small> שאת הפסוק האמצעי <strong>דולג — לידלוג</strong> <small>[שידלוג</small> ויחזור עליו<small>]</small> אף כאן, <strong>ולמאן דאמר</strong> <small>[ול</small>דעת <small>מי שאומר]</small> <strong>פוסק, ליפסוק</strong> <small>[שיפסוק],</small> שהרי הברייתא נוגדת את דברי שניהם! ודוחים: <strong>שאני התם</strong> <small>[שונה שם]</small>
## דף כח.
 <strong>דאית לה רווחא</strong> <small>[שיש לו רווח],</small> שהרי יכול לקרוא בפרשה סמוכה, מה שאין כן במעמדות שחייב לקרוא בפרשות קבועות.
 <big>א</big> שנינו במשנה: <strong>פרשה גדולה קורין אותה בשנים בשחרית ובמוסף ובמנחה קורין על פיהן</strong> כקוראים את שמע. <strong>איבעיא להו</strong> <small>[נשאלה להם</small> ללומדים<small>]:</small> <strong>היכי קאמר</strong> <small>[כיצד אמר]?</small> כלומר, כיצד יש לפסק ולהבין הלכה זו? האם <strong>בשחרית ובמוסף קורין אותה בספר, ובמנחה קורין אותה על פה כקורין את שמע, או דלמא הכי קתני</strong> <small>[שמא כך שנה]:</small> <strong>בשחרית קורין אותה בספר, ובמוסף ובמנחה קורין אותה על פה כקורין את שמע?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בשחרית ובמוסף נכנסין לבית הכנסת וקורין כדרך שקורין כל השנה</strong> בספר תורה, <strong>ובמנחה יחיד קורא אותה</strong> את פרשת היום <strong>על פה. אמר ר' יוסי: וכי יחיד יכול לקרות דברי תורה על פה בצבור? אלא כולן נכנסין וקורין אותה</strong> ביחד <strong>על פה כקורין את שמע.</strong> ומכל מקום למדנו מכאן שרק במנחה היו קוראים על פה.
 <big>ב</big> שנינו במשנה ש<strong>כל יום שיש בו הלל — אין בו מעמד</strong> בשחרית, ושיש בו קרבן מוסף — אין במנחה, ושיש בו קרבן עצים — אין בנעילה. ושואלים: <strong>מה הפרש בין זה לזה,</strong> בין יום שיש בו מוסף ליום שיש בו קרבן עצים? ומשיבים: <strong>הללו,</strong> כלומר, ימים שמקריבים קרבן מוסף, הם מ<strong>דברי תורה, והללו</strong> זמני קרבן עצים הם מ<strong>דברי סופרים</strong> ואינם דוחים אלא נעילה.
 <big>ג</big> שנינו במשנה רשימת ימים שהם <strong>זמן עצי כהנים והעם וכו'. תנו רבנן</strong> <small>[שנו חכמים]:</small> <strong>למה הוצרכו לומר זמן עצי כהנים והעם? אמרו:</strong> כך היה מעשה, <strong>כשעלו בני הגולה</strong> בימי הבית השני <strong>לא מצאו עצים בלשכה</strong> די הצורך עבור המזבח <strong>ועמדו</strong> משפחות <strong>אלו והתנדבו משלהן</strong> להביא את העצים למזבח.
 <strong>וכך התנו נביאים שביניהם: שאפילו לשכה</strong> המיועדת לכך במקדש <strong>מלאה עצים — יהיו אלו מתנדבים משלהם</strong> בימים הללו, <strong>שנאמר: "והגורלות הפלנו על קרבן העצים הכהנים הלוים והעם להביא לבית אלהינו לבית אבותינו לעתים מזמנים שנה בשנה לבער על מזבח ה' אלהינו ככתוב בתורה"</strong> (נחמיה י, לה), ואף שלאחר זמן שוב לא הוצרכו לנדבת היחידים, תיקנו לדורות הבאים לשמור זמנים אלה.
 <big>ד</big> שנינו במשנה שחמישה עשר באב היה יום זמן קרבן העצים של משפחת זתוא בן יהודה <strong>ועמהם כהנים ולוים וכל מי</strong> שלא ידע את שבטו ובני גונבי עלי ובני קוצעי קציעות. כדי להסביר את הכינוי הלא מובן של משפחות אלה מביאים ברייתא, <strong>תנו רבנן</strong> <small>[שנו חכמים]:</small> <strong>מה היו</strong> אותן משפחות של <strong>בני גונבי עלי ובני קוצעי קציעות?</strong>
 <strong>אמרו: פעם אחת גזרה המלכות גזירה על ישראל שלא יביאו עצים למערכה, ושלא יביאו בכורים לירושלים, והושיבו פרוזדאות</strong> (משמרות) <strong>על הדרכים, כדרך שהושיב ירבעם בן נבט</strong> כאשר רצה <strong>שלא יעלו ישראל לרגל.</strong>
 <strong>מה עשו כשרין שבאותו הדור ויראי חטא? הביאו סלי בכורים וחיפום</strong> (כיסו אותם) <strong>בקציעות</strong> (תאנים יבשות) <strong>ונטלום, ו</strong>נשאו <strong>עלי על כתפיהן. וכיון שהגיעו אצל פרוזדאות, אמרו להם</strong> השומרים: <strong>להיכן אתם הולכין?</strong> היו <strong>אומרין להם: לעשות שני עגולי דבילה</strong> שכובשים את הקציעות <strong>במכתשת שלפנינו ובעלי,</strong> שאנחנו נושאים <strong>על כתפינו. כיון שעברו מהן</strong> מהמשמרות — <strong>עיטרום</strong> את הביכורים <strong>בסלים</strong> הללו, <strong>והביאום לירושלים.</strong>
 <strong>תנא</strong> <small>[שנה]</small> החכם: <strong>הן הן בני סלמאי הנתופתי.</strong> ומסבירים עניינם בברייתא, <strong>תנו רבנן</strong> <small>[שנו חכמים]:</small> <strong>מה הן בני סלמאי הנתופתי? אמרו: פעם אחת גזרה המלכות גזירה על ישראל שלא יביאו עצים למערכה, והושיבו פרוזדאות על הדרכים כדרך שהושיב ירבעם בן נבט על הדרכים, שלא יעלו ישראל לרגל.</strong>
 <strong>מה עשו יראי חטא שבאותו הדור? הביאו גזיריהן</strong> (גזרי, חתיכות עצים) למערכה <strong>ועשו</strong> מהם <strong>סולמות, והניחו על כתפיהם והלכו להם. כיון שהגיעו אצלן</strong> אל המשמרות, <strong>אמרו להם</strong> השומרים: <strong>להיכן אתם הולכין? אמרו להם: להביא גוזלות משובך שלפנינו ובסולמות שעל כתפינו. כיון שעברו מהן פירקום והעלום לירושלים.</strong> ולכן קוראים להם בני סלמאי, על שם הסולמות שעשו.
 <strong>ועליהם,</strong> על משפחות אלה שעשו צדקה בישראל <strong>ועל כיוצא בהם הוא אומר: "זכר צדיק לברכה"</strong> (משלי י, ז), ולכן מזכירים אותם גם לדורות הבאים, <strong>ועל ירבעם בן נבט וחבריו נאמר: "ושם רשעים ירקב"</strong> (משלי י, ז).
 <big>ה</big> שנינו במשנה: <strong>"בעשרים בו בני פחת מואב בן יהודה". תנא</strong> <small>[שנה]</small> החכם: <strong>בני פחת מואב בן יהודה — הן הן</strong> בעצם <strong>בני דוד בן יהודה,</strong> שנקרא על שם מואב משום שרות אמה של משפחת ישי ממואב היתה, אלו <strong>דברי ר' מאיר. ר' יוסי אומר: הן הן בני יואב בן צרויה,</strong> שהרי צרויה אמו אף היא היתה בת ישי וממשפחת רות.
 <big>ו</big> שנינו במשנה: <strong>בעשרים באלול בני עדין בן יהודה וכו'. תנו רבנן</strong> <small>[שנו חכמים]:</small> <strong>בני עדין בן יהודה — הן הן בני דוד בן יהודה</strong> שדוד נקרא בכינוי זה, אלו <strong>דברי ר' יהודה, ר' יוסי אומר: הן הן בני יואב בן צרויה.</strong>
 <big>ז</big> שנינו במשנה ש<strong>באחד בטבת שבו בני פרעוש שניה. ו</strong>שואלים: <strong>מני מתניתין</strong> <small>[של מי</small> כדעת מי <small>משנתנו]?</small> <strong>לא</strong> כשיטת <strong>ר' מאיר, ולא</strong> כשיטת <strong>ר' יהודה, ולא</strong> כשיטת <strong>ר' יוסי.</strong> ומסבירים: <strong>אי</strong> <small>[אם]</small> כשיטת <strong>ר' מאיר,</strong> אם כן <strong>ליתני</strong> שישנה לגבי עשרים באב <strong>שבו בני דוד בן יהודה שניה,</strong> שהרי לדעתו בני פחת מואב הם בני דוד.
 <strong>אי</strong> <small>[אם]</small> כשיטת <strong>ר' יהודה,</strong> אם כן <strong>ליתני</strong> <small>[שישנה]</small> בעשרים באלול <strong>שבו בני דוד בן יהודה שניה,</strong> שהרי לדעתו בני עדין הם בני דוד, ו<strong>אי</strong> <small>[אם]</small> כשיטת <strong>ר' יוסי,</strong> אם כן <strong>ליתני שבו בני יואב בן צרויה שניה,</strong> שהרי לשיטתו בני עדין הם בני יואב!
 ומשיבים: <strong>לעולם</strong> תפרש שמשנתנו כשיטת <strong>ר' יוסי</strong> היא, אלא <strong>ותרי תנאי אליבא</strong> <small>[ושני תנאים</small> נחלקו <small>לשיטת]</small> <strong>ר' יוסי,</strong> שאחד מהם סבור שבני פחת מואב הם בני יואב, ולשיטה אחרת בני עדין בני יהודה הם בני מואב. ולפיכך לא קבעו את הדברים בודאות במשנה אלא השאירו את כינוי המשפחה בלא להכריע בדבר.
 <big>ח</big> שנינו במשנה: <strong>באחד בטבת לא היה בו מעמד</strong> כלל, משום שהיו בו מוסף והלל וקרבן עצים. <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי:</strong>
## דף כח:
 <strong>מאי שנא</strong> <small>[במה שונה]</small> <strong>הלל דדחי דידיה</strong> <small>[שהוא דוחה את שלו],</small> כלומר, שביום שאומרים הלל נדחה המעמד של שחרית שהלל הוא חלק ממנה <strong>ומאי שנא</strong> <small>[ובמה שונה]</small> <strong>מוסף</strong> שיום שיש בו מוסף <strong>דלא דחי דידיה</strong> <small>[שאיננו דוחה את</small> המעמד <small>שלו,</small> של מוסף<small>]</small> אלא דוחה מעמד של מנחה או נעילה?
 <strong>אמר ליה</strong> <small>[לו]</small> <strong>רב אשי: השתא דלאו דידיה דחי</strong> <small>[עכשיו,</small> הרי <small>את שאינו שלו,</small> של מנחה <small>הוא דוחה]</small> — <strong>דידיה</strong> <small>[</small>את <small>שלו]</small> <strong>לא כל שכן</strong> שידחה? <strong>אמר ליה</strong> <small>[לו]:</small> <strong>הכי קאמינא לך</strong> <small>[כך אני אומר לך],</small> לא זה קשה בעיני, אלא להיפך: <strong>לא לידחי</strong> <small>[ידחה]</small> <strong>אלא דידיה</strong> <small>[</small>את <small>שלו],</small> כלומר, רק את המעמד שבמוסף ולא יותר!
 <strong>אמר ליה</strong> <small>[לו]:</small> <strong>איכא</strong> <small>[יש]</small> שיטת <strong>ר' יוסי דקאי כוותך</strong> <small>[שעומדת,</small> שהיא <small>כשיטתך),</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: כל יום שיש בו מוסף — יש בו מעמד</strong> ובכך חולק הוא על שיטת תנא קמא האומר שביום שיש בו מוסף אין בו מעמד בנעילה<strong>.</strong> ונברר, <strong>מעמד דמאי</strong> <small>[של מה]</small> באיזה זמן? <strong>אילימא</strong> <small>[אם תאמר]</small> שיש בו <strong>מעמד</strong> ב<strong>שחרית, הא תנא קמא נמי הכי קאמר</strong> <small>[הרי התנא הראשון גם כן כך אמר]</small> שיש בו מעמד זה! <strong>אלא</strong> תפרש שיש בו <strong>מעמד</strong> אפילו ב<strong>מוסף</strong> — הרי קשה לומר כן, וכי <strong>דידיה נמי לא דחי</strong> <small>[את המעמד שלו</small> שבשעת המוסף עצמו <small>גם כן אינו דוחה]?!</small>
 <strong>אלא</strong> תאמר שהוא דוחה מעמד של <strong>מנחה —</strong> והרי מעמד זה <strong>קרבן עצים דחי</strong> <small>[דוחה]!</small> <strong>אלא לאו</strong> <small>[האם לא]</small> כוונת הדברים שאינו דוחה מעמד של <strong>נעילה, שמע מינה</strong> <small>[למד מכאן]:</small> <strong>דידיה — דחי, דלאו דידיה — לא דחי</strong> <small>[את שלו הוא דוחה, את שאינו שלו,</small> של תפילה אחרת, <small>אינו דוחה].</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> ושואלים: <strong>וליתני נמי</strong> <small>[ושישנה גם כן]:</small> <strong>באחד בניסן לא היה בו מעמד מפני שיש בו הלל</strong> של ראש חודש <strong>וקרבן מוסף</strong> של ראש חודש <strong>וקרבן עצים! אמר רבא: זאת אומרת הלילא דבריש ירחא לאו דאורייתא</strong> <small>[הלל ש</small>אומרים <small>בראש חודש לא</small> <small>מן התורה</small> הוא<small>]</small> אלא רק מנהג ישראל.
 וראיה לכך — ש<strong>אמר ר' יוחנן משום ר' שמעון בן יהוצדק: שמונה עשר יום בשנה יחיד גומר בהן את הלל,</strong> שכן הוא חובה על כל אדם בישראל, <strong>ואלו הן: שמונת ימי החג</strong> (סוכות) <strong>ושמונת ימי חנוכה, ויום טוב הראשון של פסח, ויום טוב (ראשון) של עצרת</strong> (שבועות). <strong>ובגולה</strong> שנוהג גם יום טוב שני של גלויות מחמת הספק, הרי הם <strong>עשרים ואחד יום, ואלו הן: תשעת ימי החג,</strong> בתוספת יום שני של שמיני עצרת (שמחת תורה), <strong>ושמונת ימי חנוכה ושני ימים הראשונים של פסח ושני ימים טובים של עצרת.</strong>
 ובאותו ענין מסופר: <strong>רב איקלע</strong> <small>[הזדמן]</small> <strong>לבבל, חזינהו דקא קרו הלילא בריש ירחא</strong> <small>[ראה שהם קוראים הלל בראש חודש]</small> והוא לא הכיר מנהג זה, <strong>סבר לאפסוקינהו</strong> <small>[חשב להפסיק אותם]</small> משום שהם עושים שלא לצורך. <strong>כיון דחזא</strong> <small>[שראה]</small> <strong>דקא מדלגי דלוגי</strong> <small>[שהם מדלגים]</small> ואינם אומרים הכל, <strong>אמר שמע מינה</strong> <small>[למד מכאן]</small> כי <strong>מנהג אבותיהם בידיהם</strong> והם יודעים שהוא מנהג ואינו חובה. <strong>תנא</strong> <small>[שנה</small> החכם<small>]:</small> <strong>יחיד לא יתחיל</strong> הלל בראש חודש, <strong>ואם התחיל — גומר.</strong>
 <big>ב</big> שנינו במשנה: <strong>חמשה דברים אירעו את אבותינו בשבעה עשר בתמוז,</strong> ואחד מהם ש<strong>נשתברו</strong> בו <strong>הלוחות.</strong> ושואלים: <strong>מנלן</strong> <small>[מניין לנו]</small> שביום זה נשתברו הלוחות? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בששה לחדש</strong> סיון <strong>ניתנו עשרת הדברות לישראל, ר' יוסי אומר: בשבעה בו</strong> היה הדבר. ומעירים: <strong>מאן דאמר</strong> <small>[</small>לדעת <small>מי שאומר]</small> כי <strong>בששה</strong> בסיון <strong>ניתנו —</strong> הרי <strong>בששה ניתנו, ובשבעה</strong> בו <strong>עלה משה</strong> להר סיני.
 <strong>מאן דאמר</strong> <small>[מי שאמר]</small> <strong>בשבעה</strong> ניתנו, לדעתו <strong>בשבעה ניתנו ובשבעה</strong> עצמו <strong>עלה משה, דכתיב</strong> <small>[שנאמר]:</small> <strong>"ויקרא אל משה ביום השביעי</strong> מתוך הענן<strong>"</strong> (שמות כד, טז) <strong>וכתיב</strong> <small>[ונאמר]:</small> <strong>"ויבא משה בתוך הענן ויעל אל ההר ויהי משה בהר ארבעים יום וארבעים לילה"</strong> (שמות כד, יח), ואם כן נחשב: <strong>עשרים וארבעה</strong> ימים של חודש <strong>סיון</strong> עד סוף החודש, <strong>ושיתסר</strong> <small>[ושישה עשר]</small> ימים נוספים של חודש <strong>תמוז,</strong> אם כן <strong>מלו להו ארבעין</strong>
 <strong>בשיבסר</strong> <small>[נתמלאו להם ארבעים</small> יום <small>בשבעה עשר]</small> <strong>בתמוז. נחית אתא ותברינהו</strong> <small>[ירד</small> משה, <small>בא ושבר]</small> את ה<strong>לוחות, וכתיב</strong> <small>[ונאמר]:</small> <strong>"ויהי כאשר קרב אל המחנה וירא את העגל</strong> ומחולות ויחר אף משה <strong>וישלך מידו את הלחות וישבר אתם תחת ההר"</strong> (שמות לב, יט). הרי שבשעה עשר בתמוז נשתברו הלוחות.
 זה ששנינו במשנה, כי ביום זה <strong>בטל התמיד,</strong> דבר זה הוא <strong>גמרא</strong> <small>[מסורת]. עוד</small>
 שנינו במשנה כי ביום זה <strong>הובקעה העיר.</strong> ושואלים: וכי מאורע זה <strong>בשבעה עשר הוה</strong> <small>[היה]?</small> <strong>והכתיב</strong> <small>[והרי נאמר]:</small> <strong>"בחדש הרביעי בתשעה לחדש ויחזק הרעב בעיר"</strong> (ירמיהו נב, ו) <strong>וכתיב בתריה</strong> <small>[ונאמר אחריו]:</small> <strong>"ותבקע העיר"</strong> (ירמיהו נב, ז), הרי שהעיר נבקעה בתשעה לחודש!
 <strong>אמר רבא: לא קשיא</strong> <small>[אינו קשה];</small> <strong>כאן</strong> במקרא, מדובר — <strong>בראשונה, כאן,</strong> דברי המשנה <strong>— בשניה</strong> בחורבן בית שני. <strong>דתניא: בראשונה הובקעה העיר בתשעה בתמוז, בשניה בשבעה עשר בו. מה ששנינו כי</strong> ביום זה
 <strong>שרף אפוסטמוס את התורה</strong> — דבר זה ידוע לנו מ<strong>גמרא</strong> <small>[מסורת]. ומה ששנינו כי ביום זה</small>
 <strong>"העמיד צלם בהיכל", מנלן</strong> <small>[מנין לנו]</small> שהיה זה בשבעה עשר בתמוז? <strong>דכתיב</strong> <small>[שנאמר]:</small> <strong>"ומעת הוסר התמיד ולתת שקוץ שמם"</strong> (דניאל יב, יג), משמע שביום שבטל התמיד, באותו יום הושם השיקוץ.
 אגב הדברים האלה שואלים: <strong>וחד הוה</strong> <small>[ו</small>האם רק שיקוץ <small>אחד היה]?</small> <strong>והכתיב</strong> <small>[והרי נאמר]:</small> <strong>"</strong>ישבית זבח ומנחה <strong>ועל כנף שקוצים משמם"</strong> (דניאל ט, כז), משמע ששמו לפחות שנים ("שקוצים" — לשון רבים)! <strong>אמר רבא: תרי הוו ונפל חד על חבריה ותבריה ליה לידיה,</strong> <small>[שנים היו, ונפל אחד על חבירו, ושבר לו את ידו]</small> וכיון שאחד נשבר, לכך מדברים רק על שיקוץ אחד <strong>ואשתכח דהוה כתיב</strong> <small>[ונמצא שהיה כתוב]</small> על הצלם:
## דף כט.
 <strong>אנת צבית לחרובי ביתא</strong> <small>[אתה רוצה להחריב את הבית] —</small> <strong>ידך אשלימת ליה</strong> <small>[ידך השלמתי לך],</small> כאילו רוצה צלם אחד לומר לחבירו — אתה רצית להחריב את הבית בכך שהטית את ישראל אחריך, לכך עשיתי אני בך נקמה.
 <big>א</big> מה ששנינו במשנה כי <strong>"בתשעה באב נגזר על אבותינו שלא יכנסו לארץ", מנלן</strong> <small>[מניין לנו]</small> שהיה זה אז — <strong>דכתיב</strong> <small>[שנאמר]:</small> <strong>"ויהי בחדש הראשון בשנה השנית באחד לחדש הוקם המשכן"</strong> (שמות מ, יז). <strong>ואמר מר</strong> <small>[החכם]:</small> <strong>שנה ראשונה</strong> ליציאת מצרים <strong>עשה משה את המשכן,</strong> בתחילתה של שנה <strong>שניה הקים משה את המשכן, ושלח מרגלים. וכתיב</strong> <small>[ונאמר]:</small> <strong>"ויהי בשנה השנית בחדש השני בעשרים בחדש נעלה הענן מעל משכן העדת"</strong> (במדבר י, יא),
 <strong>וכתיב</strong> <small>[ונאמר]:</small> <strong>"ויסעו מהר ה' דרך שלשת ימים"</strong> (במדבר י, לג). <strong>אמר ר' חמא בר חנינא: אותו היום סרו מאחרי ה',</strong> שמיהרו לברוח מהר סיני וגילו שלא שמחו בשהותם שם. <strong>וכתיב</strong> <small>[ונאמר]:</small> <strong>"והאספסף אשר בקרבו התאוו תאוה וישבו ויבכו גם בני ישראל</strong> ויאמרו מי יאכילנו בשר<strong>"</strong> (במדבר יא, ד), <strong>וכתיב</strong> <small>[ונאמר]</small> שיאכלו את הבשר <strong>"עד חדש ימים</strong> עד אשר יצא מאפכם והיה לכם לזרא<strong>"</strong> (במדבר יא, כ) ולפי החשבון הזה, אם נוסיף לעשרים לחודש השני עוד שלושה ימים של המסע עד "קברות התאוה" הרי עשרים ושלושה, ונוסיף לכך עוד חודש (עשרים ותשעה ימים) שבו אכלו את הבשר במקום — <strong>דהוו להו עשרין ותרתין</strong> <small>[הרי הם</small> מגיעים ל<small>עשרים ושנים]</small> <strong>בסיון</strong> ומשם נסעו לחצרות,
 <strong>וכתיב</strong> <small>[ונאמר]</small> אחר כך מעשה מרים וצרעתה: <strong>"ותסגר מרים</strong> מחוץ למחנה <strong>שבעת ימים</strong> והעם לא נסע עד האסף מרים<strong>"</strong> (במדבר יב, טו), <strong>דהוו להו עשרין ותשעה</strong> <small>[הרי הם</small> מגיעים ל<small>עשרים ותשעה]</small> <strong>בסיון,</strong> ומשם נסעו למדבר פארן <strong>וכתיב</strong> <small>[ונאמר]</small> מיד אחר כך: <strong>"שלח לך אנשים</strong> ויתורו את ארץ כנען<strong>"</strong> (במדבר יג, ב)
 <strong>ותניא</strong> <small>[ושנינו</small> בברייתא<small>]</small> חשבון זה: <strong>בעשרים ותשעה בסיון שלח משה מרגלים, וכתיב</strong> <small>[ונאמר]:</small> <strong>"וישבו מתור הארץ מקץ ארבעים יום"</strong> (במדבר יג, כה), ולפי חשבון זה חזרו בתשעה באב. ושואלים: הלא <strong>הני</strong> <small>[אלה]</small> <strong>ארבעים יום נכי חד הוו</strong> <small>[חסר אחד הם],</small> שהרי אם תחשב יומיים שנותרו מסיון ועשרים ותשעה ימים של תמוז ושמונה של אב, הרי שעד תשעה באב יש רק שלושים ותשעה יום!
 <strong>אמר אביי:</strong> חודש <strong>תמוז דההיא שתא</strong> <small>[של אותה שנה]</small> <strong>מלויי מליוה</strong> <small>[מילאו אותו]</small> והיה בן שלושים יום, ולפי זה, עד תשעה באב היו בדיוק ארבעים יום. ורמז לדבר זה, <strong>דכתיב</strong> <small>[שנאמר]:</small> <strong>"קרא עלי מועד לשבר בחורי"</strong> (איכה א, טו), שהוסיפו עוד יום אחד של מועד — של ראש חודש, כדי שיארע הדבר בדיוק בתשעה באב.
 <strong>וכתיב</strong> <small>[ונאמר]:</small> <strong>"ותשא כל העדה ויתנו את קולם ויבכו העם בלילה ההוא"</strong> (במדבר יד, א), <strong>אמר רבה אמר ר' יוחנן: אותו היום — ערב תשעה באב היה. אמר להם הקדוש ברוך הוא: אתם בכיתם בכיה של חנם</strong> בערב זה — <strong>ואני קובע לכם</strong> בערב זה <strong>בכיה לדורות</strong> על אסון אמיתי שיארע בו.
 <big>ב</big> ועוד אירע בתשעה באב — <strong>חרב הבית בראשונה, דכתיב</strong> <small>[שנאמר]:</small> <strong>"ובחדש החמישי בשבעה לחדש היא שנת תשע עשרה שנה למלך נבכדנאצר מלך בבל בא נבוזראדן רב טבחים עבד מלך בבל ירושלם. וישרף את בית ה'"</strong> (מלכים ב' כה, ח-ט), <strong>וכתיב</strong> <small>[ונאמר]:</small> <strong>"ובחדש החמישי בעשור לחדש היא שנת תשע עשרה שנה למלך נבוכדראצר מלך בבל בא נבוזראדן רב טבחים עמד לפני מלך בבל בירושלם.</strong>
 וישרוף את בית ה'<strong>"</strong> (ירמיהו נב, יב-יג) <strong>ותניא</strong> <small>[ושנויה</small> ברייתא<small>]:</small> <strong>אי אפשר לומר</strong> כי <strong>בשבעה</strong> באב נשרף המקדש — <strong>שהרי כבר נאמר "בעשור", ואי אפשר לומר בעשור — שהרי כבר נאמר "בשבעה", הא כיצד</strong> היה הדבר? <strong>בשבעה</strong> באב <strong>נכנסו גוים להיכל, ואכלו וקלקלו</strong> (חטאו) <strong>בו</strong> בזנות ב<strong>שביעי</strong> וב<strong>שמיני, ו</strong>ב
 <strong>תשיעי סמוך לחשיכה הציתו בו את האור</strong> (אש) <strong>והיה דולק והולך כל היום כולו, שנאמר: "אוי לנו כי פנה היום כי ינטו צללי ערב"</strong> (ירמיהו ו, ד), שנאמר בנבואה על אותו ערב. <strong>והיינו</strong> <small>[וזהו]</small> ש<strong>אמר ר' יוחנן: אלמלי הייתי באותו הדור</strong> של חורבן הבית <strong>לא קבעתיו</strong> את הצום <strong>אלא בעשירי, מפני שרובו של היכל בו נשרף.</strong> שהרי כפי שאמרנו התחילה השריפה רק בתשיעי בערב. <strong>ורבנן</strong> <small>[וחכמים]</small> שקבעו זאת סבורים כי <strong>אתחלתא דפורענותא עדיפא</strong> <small>[התחלת הפורענות עדיפה]</small> לזכור, וכיון שהחלה השריפה בתשיעי, קבעו אותה ליום אבל וזכרון לחורבן.
 <strong>ובשניה מנלן</strong> <small>[מניין לנו]</small> שחרב בתשעה באב, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מגלגלין זכות ליום זכאי</strong> שקורים בו מאורעות של שמחה, <strong>וחובה ליום חייב,</strong> שהוא תשעה באב שכבר אירע בו אסון כזה.
 <strong>אמרו: כשחרב בית המקדש בראשונה אותו היום ערב תשעה באב היה, ומוצאי שבת היה, ומוצאי שביעית היתה,</strong> כלומר: שנה הראשונה לשמיטה. <strong>ומשמרתה של יהויריב היתה</strong> משמשת בו באותו שבוע <strong>והלוים היו אומרים שירה, ועומדין על דוכנם,</strong> באותה שעה, <strong>ומה שירה היו אומרים —</strong> את הפסוקים <strong>"וישב עליהם את אונם וברעתם יצמיתם"</strong> (תהלים צד, כג), <strong>ולא הספיקו לומר</strong> את סוף הפסוק <strong>"יצמיתם ה' אלהינו"</strong> (תהלים צד, כג) <strong>עד שבאו גוים וכבשום. וכן בשניה</strong> אירע אותו דבר בכל הפרטים הללו.
 <big>ג</big> <strong>נלכדה ביתר</strong> בתשעה באב — הרי זה <strong>גמרא</strong> <small>[מסורת].</small>
 <strong>נחרשה העיר</strong> בתשעה באב — <strong>תניא</strong> <small>[שנויה</small> ברייתא<small>]:</small> <strong>כשחרב טורנוסרופוס הרשע את ההיכל, נגזרה גזרה על רבן גמליאל להריגה, בא אותו הגמון</strong> שר רומאי אחד <strong>ועמד בבית המדרש, ואמר</strong> ברמז: <strong>בעל החוטם מתבקש, בעל החוטם מתבקש.</strong> שרמז שרבן גמליאל, שהיה בולט בדורו (כמו החוטם בפנים), מתבקש לשלטונות. <strong>שמע רבן גמליאל, אזל טשא מינייהו</strong> <small>[הלך והתחבא מהם]</small> מן הרומאים.
 <strong>אזל לגביה בצנעא</strong> <small>[הלך</small> אותו הגמון רומי <small>לפניו בסתר]</small> <strong>אמר ליה</strong> <small>[לו]:</small> <strong>אי מצילנא לך — מייתית לי לעלמא דאתי</strong> <small>[אם אני אציל אותך</small> ממוות, האם <small>תביא אותי לחיי עולם הבא]?</small> <strong>אמר ליה</strong> <small>[לו]</small> רבן גמליאל: <strong>הן. אמר ליה</strong> <small>[לו]</small> ההגמון: <strong>אשתבע</strong> <small>[השבע]</small> <strong>לי. אשתבע ליה</strong> <small>[נשבע לו]</small> רבן גמליאל. <strong>סליק לאיגרא נפיל ומית</strong> <small>[עלה</small> ההגמון <small>לגג נפל ומת].</small> <strong>וגמירי, דכי גזרי גזירתא ומית חד מינייהו מבטלי לגזרתייהו</strong> <small>[ולמודים</small> אנו במסורת <small>שכאשר גוזרים הם גזירה ומת אחד מהם מבטלים את גזירתם]</small> ועל ידי כך בטלה הגזירה להרוג את רבן גמליאל. <strong>יצתה בת קול ואמרה: אותו הגמון מזומן לחיי העולם הבא.</strong>
 <big>ד</big> <strong>תנו רבנן</strong> <small>[שנו חכמים]:</small> <strong>משחרב הבית בראשונה נתקבצו כיתות כיתות של פרחי כהונה</strong> (הכהנים הצעירים) <strong>ומפתחות ההיכל בידן, ועלו לגג ההיכל, ואמרו לפניו: רבונו של עולם! הואיל ולא זכינו להיות גזברין נאמנים</strong> לשמור את הבית כראוי, שהרי אנו רואים שהבית נחרב — <strong>יהיו מפתחות</strong> הבית <strong>מסורות לך. וזרקום כלפי מעלה. ויצתה כעין פיסת יד וקיבלתן מהם. והם,</strong> פרחי הכהונה, <strong>קפצו</strong> מתוך צער <strong>ונפלו לתוך האור</strong> (האש) הבוער במקדש.
 <strong>ועליהן קונן ישעיהו הנביא: "משא גיא חזיון מה לך אפוא כי עלית כלך לגגות. תשאות מלאה עיר הומיה קריה עליזה חלליך לא חללי חרב ולא מתי מלחמה"</strong> (ישעיהו כב א-ב), אלא העולים לגגות מתו בשריפה מעצמם. <strong>אף בהקדוש ברוך הוא נאמר "</strong>כי יום מהומה ומבוסה ומבוכה לה'... <strong>מקרקר קר ושוע אל ההר"</strong> (ישעיהו כב, ה), שהוא מפרשו: שאף הקדוש ברוך הוא ("שוע" = אדון) משמיע קול ("מקרקר") על הר הבית שנחרב.
 <big>ה</big> שנינו במשנה: <strong>משנכנס אב ממעטין בשמחה. אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: כשם שמשנכנס אב ממעטין בשמחה — כך משנכנס אדר מרבין בשמחה</strong>
## דף כט:
 <strong>אמר רב פפא: הלכך</strong> <small>[משום כך],</small> <strong>בר</strong> <small>[בן]</small> <strong>ישראל דאית ליה דינא בהדי</strong> <small>[שיש לו דין עם]</small> <strong>גוי, לישתמיט מיניה</strong> <small>[שישתמט ממנו]</small> ולא יבוא לדין <strong>ב</strong>חודש <strong>אב דריע מזליה</strong> <small>[שרע מזלו]</small> של הישראל, <strong>ולימצי נפשיה</strong> <small>[וימציא את עצמו]</small> <strong>ב</strong>חודש <strong>אדר דבריא מזליה</strong> <small>[ש</small>בו <small>חזק מזלו]</small> ויש לו סיכוי להצליח.
 <big>א</big> כיון שהוזכר דבר בשם רב יהודה בנו של רב שמואל בר שילת משם רב, מובאים עוד כמה דברים ממסורת זו. על הכתוב <strong>"לתת לכם אחרית ותקוה"</strong> (ירמיה כט, יא) <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: אלו דקלים וכלי פשתן,</strong> שהם דברים שנשמרים לאורך זמן ומביאים תועלת במשך כל זמן קיומם. ועוד על הכתוב <strong>"ויאמר ראה ריח בני כריח שדה אשר ברכו ה'"</strong> (בראשית כז, כז), <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: כריח שדה של תפוחים,</strong> והוא הנקרא "שדה אשר ברכו ה'".
 <big>ב </big>שנינו במשנה: <strong>שבת</strong> (שבוע) <strong>שחל תשעה באב להיות בתוכה, אסורין לספר ולכבס. אמר רב נחמן: לא שנו</strong> לאיסור <strong>אלא לכבס וללבוש</strong> מיד, <strong>אבל לכבס ולהניח</strong> כדי ללובשו לאחר תשעה באב — <strong>מותר. ורב ששת אמר: אפילו לכבס ולהניח אסור. אמר רב ששת: תדע</strong> ששיטתי צודקת, <strong>דבטלי</strong> <small>[ש</small>היו <small>בטלים]</small> בשבוע זה <strong>קצרי דבי</strong> <small>[הכובסים מבית]</small> <strong>רב,</strong> משמע שאסור לכבס כלל.
 <strong>מתיב</strong> <small>[מקשה]</small> <strong>רב המנונא</strong> על שיטת רב נחמן, ממה ששנינו: <strong>בחמישי מותרים</strong> לכבס, <strong>מפני כבוד השבת,</strong> ונברר: <strong>למאי</strong> <small>[למה</small> לאיזה ענין<small>]?</small> <strong>אילימא</strong> <small>[אם תאמר]</small> <strong>לכבס וללבוש</strong> מיד <strong>מאי</strong> <small>[מה]</small> <strong>כבוד שבת איכא</strong> <small>[יש כאן]</small> שלובש בחמישי?
 <strong>אלא</strong> ודאי הכוונה היא <strong>להניח</strong> לשבת, ומכאן נלמד <strong>ובחמישי הוא דשרי</strong> <small>[שמותר]</small> לכבס ולהניח לצורך השבת, <strong>אבל השבת כולה אסור!</strong> ודוחים: <strong>לעולם</strong> תפרש שהאיסור הוא רק <strong>לכבס וללבוש, ו</strong>מדובר כאן <strong>כשאין לו אלא חלוק אחד.</strong> ש<strong>אמר ר' אסי אמר ר' יוחנן: מי שאין לו אלא חלוק אחד — מותר לכבסו</strong> אפילו <strong>בחולו של מועד</strong> שאסורה בו הכביסה, משום כבוד הבריות. <strong>איתמר נמי</strong> <small>[נאמר גם כן]</small> ש<strong>אמר ר' בנימין אמר ר' אלעזר: לא שנו</strong> לאסור, <strong>אלא לכבס וללבוש, אבל להניח — מותר.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>אסור לכבס לפני תשעה באב, אפילו</strong> אם תכלית הכביסה כדי <strong>להניח לאחר תשעה באב.</strong> ועוד: <strong>וגיהוץ שלנו</strong> של בני בבל, דינו <strong>ככיבוס שלהן</strong> של בני ארץ ישראל, ואולם, כיבוס של בני בבל אינו נחשב כיבוס של ממש, ומותר. <strong>וכלי פשתן אין בהם משום גהוץ,</strong> שאין הגיהוץ חשוב אלא בבגדי צמר. על כל פנים מוכח מכאן שאסור אפילו לכבס ולהניח, ואם כן <strong>תיובתא</strong> <small>[קושיה חמורה]</small> לדברי רב נחמן, ונדחו דבריו.
 <strong>שלח רב יצחק בר גיורי משמיה</strong> <small>[משמו]</small> של <strong>ר' יוחנן: אף על פי שאמרו כלי פשתן אין בהם משום גהוץ, אבל</strong> אם גיהצם <strong>— אסור ללובשן בשבת</strong> (בשבוע) <strong>שחל תשעה באב להיות בתוכה.</strong>
 <big>ג</big> על ההגבלות והאיסורים בשבוע שחל בו תשעה באב, <strong>אמר רב: לא שנו</strong> שכל זה אסור, <strong>אלא לפניו, אבל לאחריו</strong> לאחר תשעה באב, אף באותו שבוע — <strong>מותר. ושמואל אמר: אפילו לאחריו נמי</strong> <small>[גם כן]</small> <strong>אסור,</strong> עד סוף השבוע. <strong>מיתיבי</strong> <small>[מקשים</small> על כך<small>]:</small> <strong>שבת שחל תשעה באב להיות בתוכה — אסור לספר ולכבס, ובחמישי</strong> — <strong>מותרין מפני כבוד השבת. כיצד?</strong> אם <strong>חל</strong> תשעה באב <strong>להיות באחד בשבת — מותר לכבס כל השבת</strong> (השבוע) <strong>כולה,</strong> כלומר, כל השבוע שלפני כן, שהרי אין זה שבוע שחל בו תשעה באב.
 ואם חל <strong>בשני בשלישי ברביעי ובחמישי, לפניו — אסור, לאחריו — מותר.</strong> אם <strong>חל להיות</strong> תשעה באב <strong>בערב שבת — מותר לכבס בחמישי מפני כבוד השבת. ואם לא כבס בחמישי בשבת</strong> מאיזה סיבה שהיא — <strong>מותר לכבס בערב שבת,</strong> אף שהוא תשעה באב, <strong>מן המנחה ולמעלה</strong> (והלאה). ומעירים: אף על פי כן <strong>לייט עלה</strong> <small>[</small>היה <small>מקלל על כך]</small> <strong>אביי,</strong> מי שמכבס בתשעה באב אפילו לצורך השבת. <strong>ואיתימא</strong> <small>[ויש אומרים]</small> שהיה זה <strong>רב אחא בר יעקב</strong> שהיה מקלל <strong>אהא</strong> <small>[על זה].</small>
 המשכה של הברייתא: <strong>חל</strong> תשעה באב <strong>להיות בשני ובחמישי — קורין שלשה</strong> אנשים בתורה, כדרך שקוראים בכל שבוע <strong>ומפטיר אחד</strong> מאותם שלושה בנביא. חל <strong>בשלישי וברביעי — קורא אחד ומפטיר</strong> אותו <strong>אחד, ר' יוסי אומר: לעולם קורין שלשה ומפטיר אחד</strong> מהם, מפני תשעה באב. על כל פנים לענין איסור כיבוס לאחר תשעה באב מוכח שלא כשמואל, והרי זאת <strong>תיובתא</strong> <small>[קושיה חמורה]</small> על שיטת <strong>שמואל! </strong>
 <strong>אמר לך</strong> <small>[יכול היה לומר לך]</small> <strong>שמואל: תנאי</strong> <small>[</small>מחלוקת <small>תנאים]</small> <strong>היא</strong> בענין זה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>תשעה באב שחל להיות בשבת</strong> עצמה, <strong>וכן ערב תשעה באב שחל להיות בשבת — אוכל ושותה</strong> בשבת <strong>כל צרכו, ומעלה על שולחנו אפילו כסעודת שלמה בשעתו,</strong> שאין חוששים לאבילות תשעה באב, ואוכל ושותה בשבת כפי רצונו. <strong>ואסור לספר ולכבס מראש חדש ועד התענית,</strong> אלו <strong>דברי ר' מאיר. ר' יהודה אומר: כל החדש כולו אסור. רבן שמעון בן גמליאל אומר: אינו אסור אלא אותה שבת</strong> (שבוע) <strong>בלבד.</strong>
 <strong>ותניא אידך</strong> <small>[ושנינו</small> בברייתא <small>אחרת]:</small> <strong>ונוהג אבל מראש חדש ועד התענית,</strong> אלו <strong>דברי ר' מאיר. ר' יהודה אומר: כל החדש כולו אסור, רבן שמעון בן גמליאל אומר: אינו אסור אלא אותה שבת בלבד.</strong> ועל כל פנים משמע מכאן שישנן שיטות (רבי יהודה ורבן שמעון בן גמליאל) האוסרות גם לאחר התענית, וכדברי שמואל.
 <strong>אמר ר' יוחנן ושלשתן,</strong> שלושת התנאים החלוקים הללו, <strong>מקרא אחד דרשו</strong> בצורות שונות; <strong>דכתיב</strong> <small>[שנאמר]:</small> <strong>"והשבתי כל משושה חגה חדשה ושבתה"</strong> (הושע ב, יג). <strong>מאן דאמר</strong> <small>[מי שאומר]</small> <strong>מראש חדש ועד התענית,</strong>
## דף ל.
 <strong>מחגה</strong> שמראש חודש (שהוא כיום חג) אסור. <strong>ומאן דאמר</strong> <small>[ומי שאומר]</small> כל החודש <strong>כולו אסור —</strong> לומד הוא זאת <strong>מ"חדשה", ומאן דאמר</strong> <small>[ומי שאומר]</small> <strong>כל השבת כולה אסור —</strong> לומד הוא זאת <strong>מ"שבתה".</strong>
 ולהלכה, <strong>אמר רבא: הלכה כרבן שמעון בן גמליאל. ואמר רבא: הלכה כר' מאיר.</strong> ומעירים: <strong>ותרוייהו לקולא</strong> <small>[ו</small>שיטות <small>שניהם להקל</small> נאמרו<small>],</small> <strong>וצריכא</strong> <small>[וצריך]</small> להשמיענו את שניהם. <strong>דאי אשמועינן</strong> <small>[שאילו היה משמיע לנו]</small> רק <strong>הלכה כר' מאיר הוה אמינא</strong> <small>[הייתי אומר]</small> שהאבילות מתחילה <strong>אפילו מראש חדש,</strong> כר' מאיר, על כן <strong>קמשמע לן</strong> <small>[השמיע לנו]</small> ש<strong>הלכה כרבן שמעון בן גמליאל,</strong> שאין האבילות והאיסורים אלא בשבוע שחל בו תשעה באב.
 <strong>ואי אשמועינן</strong> <small>[ואילו היה משמיע לנו]</small> רק <strong>הלכה כרבן שמעון בן גמליאל הוה אמינא</strong> <small>[הייתי אומר]</small> שיש לנהוג אבילות <strong>אפילו לאחריו</strong> עד סוף השבת אסור, על כן <strong>קמשמע לן</strong> <small>[השמיע לנו]</small> כי <strong>הלכה כר' מאיר</strong> שעד תשעה באב ולא יותר.
 <big>א</big> שנינו במשנה: <strong>ערב תשעה באב לא יאכל אדם שני תבשילין כו'. אמר רב יהודה: לא שנו</strong> דין זה <strong>אלא משש שעות,</strong> כלומר: מאחר חצות היום <strong>ולמעלה</strong> (והלאה), <strong>אבל משש שעות ולמטה,</strong> כלומר: קודם לכן — <strong>מותר. ואמר רב יהודה: לא שנו</strong> כן, <strong>אלא בסעודה המפסיק בה</strong> שלאחריה מתחיל לצום, <strong>אבל בסעודה שאינו מפסיק בה — מותר.</strong>
 ומעירים: <strong>ותרוייהו לקולא</strong> <small>[ושניהם</small> נאמרו <small>להקל],</small> שיש לצרף את שני הדברים הללו להקל. <strong>וצריכא</strong> <small>[וצריך]</small> שייאמרו שניהם. <strong>דאי אשמעינן</strong> <small>[שאילו היה משמיע לנו]</small> רק שהאיסור הוא <strong>בסעודה המפסיק בה, הוה אמינא</strong> <small>[הייתי אומר]</small> <strong>אפילו משש שעות ולמטה,</strong> שאם מפסיק בסעודה קודם חצי היום אסור לו לאכול בה שני תבשילים — על כן <strong>קמשמע לן</strong> <small>[השמיע לנו]</small> כי דין זה אינו אלא <strong>משש שעות ולמעלה</strong> בלבד, <strong>ואי אשמעינן</strong> <small>[ואילו היה משמיע לנו]</small> כי האיסור הוא <strong>משש שעות ולמעלה, הוה אמינא</strong> <small>[הייתי אומר]</small> שזהו <strong>אפילו בסעודה שאינו מפסיק בה,</strong> על כן <strong>קמשמע לן</strong> <small>[השמיע לנו]</small> שזהו דווקא <strong>בסעודה המפסיק בה.</strong>
 ומעירים: <strong>תניא כלישנא קמא תניא כלישנא בתרא</strong> <small>[שנויה</small> ברייתא <small>כלשון ראשונה, שנויה כלשון שניה]</small> <strong>תניא כלישנא בתרא</strong> <small>[שנויה</small> ברייתא <small>כלשון אחרונה]:</small> <strong>הסועד ערב תשעה באב, אם עתיד לסעוד סעודה אחרת</strong> אחריה — <strong>מותר לאכול</strong> בסעודה הראשונה <strong>בשר ולשתות יין, ואם לאו</strong> שאינו אוכל עוד סעודה אחרת — <strong>אסור לאכול בשר ולשתות יין.</strong>
 <strong>תניא כלישנא קמא</strong> <small>[שנויה</small> ברייתא גם <small>כלשון ראשונה]:</small> <strong>ערב תשעה באב לא יאכל אדם שני תבשילין, לא יאכל בשר ולא ישתה יין, רבן שמעון בן גמליאל אומר ישנה</strong> ממנהג אכילתו. <strong>אמר ר' יהודה: כיצד משנה? אם היה רגיל לאכול שני תבשילין</strong> בסעודתו — <strong>יאכל מין אחד, ואם היה רגיל לסעוד</strong> סעודה גדולה <strong>בעשרה בני אדם — סועד בחמשה, היה רגיל לשתות עשרה כוסות — שותה חמשה כוסות. במה דברים אמורים — משש שעות ולמעלה, אבל משש שעות ולמטה — מותר</strong> הכל.
 <strong>תניא אידך</strong> <small>[שנויה</small> ברייתא <small>אחרת]:</small> <strong>ערב תשעה באב לא יאכל אדם שני תבשילין, לא יאכל בשר ולא ישתה יין.</strong> אלו <strong>דברי ר' מאיר, וחכמים אומרים: ישנה</strong> ממה שרגיל לאכול. <strong>וממעט בבשר וביין. כיצד ממעט? אם היה רגיל לאכול</strong> בסעודתו <strong>ליטרא בשר — יאכל חצי ליטרא, היה רגיל לשתות לוג יין — ישתה חצי לוג יין, ואם אינו רגיל</strong> בהם <strong>כל עיקר — אסור. רבן שמעון בן גמליאל אומר: אם היה רגיל לאכול צנון או מליח אחר סעודתו — הרשות בידו</strong> לאוכלם גם בערב תשעה באב, ואין אנחנו אומרים שזה נחשב כמזון נוסף.
 <strong>תניא אידך</strong> <small>[שנויה</small> ברייתא <small>אחרת]:</small> <strong>כל שהוא משום תשעה באב,</strong> כלומר, אם אוכל סעודה זו מפני צום תשעה באב — <strong>אסור לאכול</strong> בה <strong>בשר ואסור לשתות</strong> בה <strong>יין ואסור לרחוץ. כל שאינו משום תשעה באב — מותר לאכול בשר ולשתות יין ואסור לרחוץ. ר' ישמעאל בר' יוסי אומר משום</strong> (משם) <strong>אביו: כל שעה שמותר לאכול בשר — מותר לרחוץ.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>כל מצות הנוהגות באבל</strong> פרטי — <strong>נוהגות בתשעה באב;</strong> יום זה <strong>אסור באכילה ובשתיה, ובסיכה</strong> בשמן, <strong>ובנעילת הסנדל, ובתשמיש המטה. ואסור לקרות בתורה בנביאים ובכתובים, ולשנות במשנה בתלמוד ובמדרש ובהלכות ובאגדות.</strong>
 <strong>אבל קורא הוא במקום שאינו רגיל לקרות,</strong> שכיון שאינו רגיל הוא מתקשה ואינו נהנה מן הדבר כל כך, <strong>ושונה במקום שאינו רגיל לשנות, וקורא בקינות</strong> בספר איכה ו<strong>ב</strong>ספר <strong>איוב, ובדברים הרעים</strong> נבואות פורענות <strong>שב</strong>ספר <strong>ירמיהו. ותינוקות של בית רבן בטלין</strong> באותו יום מלימודם, <strong>משום שנאמר: "פקודי ה' ישרים משמחי לב"</strong> (תהלים יט, ט).
 <strong>ר' יהודה אומר: אף אינו קורא במקום שאינו רגיל לקרות, ואינו שונה במקום שאינו רגיל לשנות. אבל קורא הוא באיוב ובקינות ובדברים הרעים שבירמיהו. ותינוקות של בית רבן בטלים בו, משום שנאמר: "פקודי ה' ישרים משמחי לב".</strong>
 <big>ג</big> שנינו במשנה: <strong>לא יאכל בשר ולא ישתה יין. תנא</strong> <small>[שנה</small> החכם <small>בתוספתא]:</small> <strong>אבל אוכל הוא בשר מליח</strong> (מלוח מאוד) <strong>ושותה יין מגתו</strong> שעדיין לא תסס כל צרכו. ומבררים: <strong>בשר מליח</strong> זה <strong>עד כמה</strong> ימים יהיה במלח ויהיה אסור? <strong>אמר רב חיננא בר כהנא משמיה</strong> <small>[משמו]</small> של <strong>שמואל: כל זמן שהוא כשלמים</strong> במשך הימים שמותר לאכול שלמים, כלומר, שני ימים ולילה אחד, אבל אם הוא מלוח יותר מזמן זה — מותר לאוכלו.
 <strong>ויין מגתו</strong> שאמרנו <strong>עד כמה</strong> זמן נחשב הוא ככזה? <strong>כל זמן שהוא תוסס.</strong> וכיוצא בזה <strong>תנא</strong> <small>[שנה</small> החכם<small>]:</small> <strong>יין תוסס אין בו משום גילוי,</strong> שגם אם עמד בכלי בלתי מכוסה, אין חוששים שמא שתה ממנו נחש, <strong>וכמה תסיסתו</strong> של יין — <strong>שלשה ימים</strong> משעה שדרכו את הענבים.
 <strong>אמר רב יהודה אמר רב: כך היה מנהגו של ר' יהודה בר' אילעאי: ערב תשעה באב</strong> סמוך ללילה היו <strong>מביאין לו פת חרבה במלח, ויושב</strong> היה
## דף ל:
 <strong>בין תנור לכיריים</strong> שהוא מקום הפחות מכובד שבבית, <strong>ואוכל</strong> את הפת <strong>ושותה עליה קיתון</strong> (כוס גדולה) <strong>של מים ודומה</strong> בכל מנהגו <strong>כמי שמתו מוטל לפניו.</strong>
 <big>א</big> <strong>תנן התם</strong> <small>[שנינו שם</small> במשנה<small>]:</small> <strong>מקום שנהגו לעשות מלאכה בתשעה באב — עושין, מקום שנהגו שלא לעשות — אין עושין, ובכל מקום</strong> (גם במקום שנהגו לעשות מלאכה), <strong>תלמידי חכמים בטלים</strong> ממלאכה. <strong>רבן שמעון בן גמליאל אומר: לעולם יעשה כל אדם עצמו כתלמיד חכם</strong> לענין זה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>רבן שמעון בן גמליאל אומר: לעולם יעשה</strong> כל <strong>אדם עצמו</strong> לענין זה <strong>כתלמיד חכם, כדי שיתענה,</strong> שאם איננו עוסק במלאכה העינוי גדול יותר.
 <strong>תניא אידך</strong> <small>[שנויה</small> ברייתא <small>אחרת],</small> <strong>רבן שמעון בן גמליאל אומר: כל האוכל ושותה בתשעה באב,</strong> אף שהאיסור אינו אלא מדברי נביאים וסופרים — <strong>כאילו אוכל ושותה ביום הכיפורים. ר' עקיבא אומר: כל העושה מלאכה בתשעה באב — אינו רואה סימן ברכה לעולם</strong> במלאכה זאת.
 <strong>וחכמים אומרים: כל העושה מלאכה בתשעה באב ואינו מתאבל על ירושלים — אינו רואה</strong> לעתיד <strong>בשמחתה, שנאמר "שמחו את ירושלים וגילו בה כל אהביה שישו אתה משוש כל המתאבלים עליה"</strong> (ישעיהו סו, י) <strong>מכאן אמרו: כל המתאבל על ירושלים — זוכה ורואה בשמחתה, ושאינו מתאבל על ירושלים — אינו רואה בשמחתה. תניא נמי הכי</strong> <small>[שנויה</small> ברייתא <small>גם כן כך]:</small> <strong>כל האוכל בשר ושותה יין בתשעה באב,</strong> כלומר, בסעודה המפסקת שלפניו — <strong>עליו הכתוב אומר "ותהי עונותם על עצמתם</strong> כי חיתית גבורים בארץ חיים<strong>"</strong> (יחזקאל לב, כז).
 <big>ב</big> שנינו במשנה: <strong>ר' יהודה מחייב בכפיית המטה ולא הודו לו חכמים. תניא</strong> <small>[שנויה</small> ברייתא<small>]</small> <strong>אמרו לו</strong> חכמים <strong>לר' יהודה: לדבריך,</strong> נשים <strong>עוברות</strong> (הרות) <strong>ומיניקות מה תהא עליהן,</strong> שהרי אין הן יכולות לישון על מיטה כפויה? <strong>אמר להם: אף אני לא אמרתי אלא ב</strong>מי שהוא <strong>יכול.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מודה ר' יהודה לחכמים בשאינו יכול</strong> שאינו כופה מיטתו, <strong>ומודים חכמים לר' יהודה ביכול,</strong> שראוי שיכפה מטתו. ושואלים: אם כן שהודו זה לזה, <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> ביחס <strong>לשאר מטות.</strong>
 <strong>כדתניא</strong> <small>[</small>ו<small>כפי ששנינו</small> בברייתא<small>]:</small> <strong>כשאמרו</strong> שאבל חייב <strong>לכפות</strong> את <strong>המטה, לא</strong> את <strong>מטתו בלבד הוא כופה, אלא</strong> את <strong>כל המטות כולן הוא כופה.</strong> שלדעת ר' יהודה צריך לכפות בתשעה באב את כל המיטות שבבית. <strong>אמר רבא: הלכתא</strong> <small>[הלכה]</small> <strong>כ</strong>שיטת ה<strong>תנא דידן</strong> <small>[שלנו]</small> במשנתנו, <strong>ולא הודו לו חכמים כל עיקר;</strong> שאפילו ביכול לא הודו לו, ולהלכה — אין כל חיוב בכפיית המיטה.
 <big>ג</big> שנינו במשנה: <strong>אמר רבן שמעון בן גמליאל לא היו ימים טובים לישראל כחמשה עשר באב וכיום הכפורים.</strong> ושואלים: <strong>בשלמא</strong> <small>[נניח]</small> <strong>יום הכפורים</strong> שהוא יום שמחה — <strong>משום דאית ביה</strong> <small>[שיש בו]</small> <strong>סליחה ומחילה,</strong> ועוד שהוא <strong>יום שנתנו בו לוחות האחרונות</strong> לישראל.
 <strong>אלא חמשה עשר באב מאי היא</strong> <small>[מה הוא],</small> מה השמחה שביום זה? <strong>אמר רב יהודה אמר שמואל:</strong> זהו <strong>יום שהותרו שבטים לבוא זה בזה.</strong> שמיום זה והלאה בשנה מסויימת התירו לשבטי ישראל שוב להתחתן אלה באלה כרצונם, ולא הקפידו שתהיינה בנות יורשות נחלה נישאות רק לבני שבטן, כפי שנאמר לבנות צלפחד בשעתו.
 ומסבירים: <strong>מאי דרוש</strong> <small>[מה,</small> איך <small>דרשו]</small> את הכתוב כדי לבטל מה שגזר משה רבינו בהוראת הקדוש ברוך הוא? שנאמר: <strong>"זה הדבר אשר צוה ה' לבנות צלפחד</strong> לאמור לטוב בעיניהם תהיינה לנשים אך למשפחת מטה אביהם תהיינה לנשים<strong>"</strong> (במדבר לו, ו), ולמדו ש<strong>דבר זה לא יהא נוהג אלא בדור זה</strong> של חלוקת הארץ לנחלות בראשונה, אבל לאחר מכן אין אנחנו חוששים עוד, ויכולות המשפחות להתחתן זו בזו. וביום שהותרו השבטים להתחתן והוסרה מחיצה זו בין שבטי ישראל, קבעו יום שמחה לדורות.
 <strong>אמר רב יוסף אמר רב נחמן:</strong> חמישה עשר באב הוא <strong>יום שהותר שבט בנימין לבוא בקהל,</strong> שמצאו לו דרך להתיר השבועה שאסרה על שבט זה לבוא בקהל, <strong>שנאמר: "ואיש ישראל נשבע במצפה לאמר איש ממנו לא יתן בתו לבנימן לאשה"</strong> (שופטים כא, א), ושואלים: <strong>מאי דרוש</strong> <small>[מה,</small> איך <small>דרשו]</small> את הכתוב, ובשל כך התירו שבועה זו? <strong>אמר רב:</strong> דקדקו בלשון <strong>"ממנו" ולא מבנינו,</strong> לומר שהשבועה חלה רק עלינו, על בני דור זה, אבל לא על בני דור אחר. ואותו יום שהותר הדבר, חמישה עשר באב היה.
 <strong>אמר רבה בר בר חנה אמר ר' יוחנן:</strong> חמישה עשר באב הוא יום חג, מפני שהוא <strong>יום שכלו בו מתי מדבר,</strong> שלא מתו עוד ישראל במדבר, שכבר כלה כל דור יוצאי מצרים. ש<strong>אמר מר</strong> <small>[החכם]:</small> <strong>עד שלא כלו מתי מדבר לא היה דבור</strong> של ה' <strong>עם משה, שנאמר: "ויהי כאשר תמו כל אנשי המלחמה למות</strong> מקרב העם. <strong>וידבר ה' אלי</strong> לאמור<strong>"</strong> (דברים ב, טז-יז) — <strong>אלי</strong> היה אז <strong>הדבור,</strong> ולא קודם לכן. וכשידעו שבטלה גזירה זו — קבעו יום זה ליום שמחה.
 <strong>עולא אמר:</strong> חמישה עשר באב הוא <strong>יום שביטל</strong> המלך <strong>הושע בן אלה פרוסדיות</strong> (משמרות) <strong>שהושיב ירבעם בן נבט על הדרכים</strong> כדי <strong>שלא יעלו ישראל לרגל, ואמר</strong> הושע בן אלה:
## דף לא.
 <strong>לאיזה שירצו יעלו,</strong> שאם ירצו — יעלו לירושלים, ירצו — ילכו לבית אל או לדן.
 <strong>רב מתנה אמר:</strong> יום זה היתה בו ישועה נוספת, כי הוא <strong>יום שנתנו</strong> בו <strong>הרוגי ביתר לקבורה,</strong> שהתירו השלטונות הרומיים לקבור אותם, לאחר זמן רב (ראה גיטין נז, א). <strong>ואמר רב מתנה: אותו יום שנתנו</strong> בו <strong>הרוגי ביתר לקבורה, תקנו ביבנה</strong> ברכת <strong>"הטוב והמטיב", "הטוב" —</strong> על <strong>שלא הסריחו, "והמטיב" — על</strong>
 <strong>שנתנו לקבורה. רבה ורב יוסף דאמרי תרוייהו</strong> <small>[שאמרו שניהם]:</small> חמישה עשר באב הוא <strong>יום שפסקו מלכרות עצים למערכה</strong> שעורכים על המזבח, והיו משתמשים בעצים ישנים. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר הגדול אומר: מחמשה עשר באב ואילך תשש כוחה של חמה, ו</strong>לכן <strong>לא היו כורתין</strong> מתאריך זה והלאה <strong>עצים למערכה, לפי שאינן יבשין</strong> כל צרכם ועץ שאינו יבש כל צרכו לעיתים יש בו תולעים ופסול למערכה (מדות פ"ב מ"ה).
 <strong>אמר רב מנשיא: וקרו ליה</strong> <small>[וקוראים לו]</small> ליום זה, <strong>יום תבר</strong> <small>[שבירת]</small> ה<strong>מגל,</strong> ששוב אין חוטבים עצים בגרזן וכאילו לכבוד העצים עושים חגיגה זו, משום הפסקת כריתת העצים. ומעירים: <strong>מכאן ואילך,</strong> מיום זה והלאה, מי ש<strong>מוסיף</strong> בלימוד התורה בלילות, שמתחילים להאריך מיום זה והלאה — <strong>יוסיף</strong> חיים, <strong>ודלא</strong> <small>[ו</small>מי <small>שלא]</small> <strong>מוסיף</strong> — <strong>יאסף.</strong> ושואלים: <strong>מאי</strong> <small>[מה</small> פירוש<small>]</small> <strong>יאסף? תני</strong> <small>[שנה]</small> <strong>רב יוסף: תקבריה אימיה</strong> <small>[תקברנו אמו].</small> כלומר, ימות בלא זמנו.
 <big>א</big> שנינו במשנה: <strong>שבהן בנות ירושלים</strong> יוצאות במחולות בכרמים. <strong>תנו רבנן</strong> <small>[שנו חכמים]</small> בפירוט: <strong>בת מלך שואלת</strong> בגדי לבן <strong>מבת כהן גדול, בת כהן גדול</strong> שואלת <strong>מבת סגן</strong> שהוא בדרגה נמוכה יותר, <strong>ובת סגן מבת</strong> כהן <strong>משוח מלחמה,</strong> שהוא הכהן הקורא את דברי התורה לאנשי הצבא היוצאים למלחמה, <strong>ובת משוח מלחמה</strong> שואלת <strong>מבת כהן הדיוט, וכל ישראל שואלין זה מזה.</strong> וכל כך למה? <strong>כדי שלא יתבייש את מי שאין לו</strong> בגדים, ולכך תיקנו שיהיו כולם שואלים בגדים זה מזה.
 <big>ב</big> שנינו במשנה: <strong>כל הכלים</strong> (הבגדים) השאולים הללו <strong>טעונין טבילה,</strong> שמא לבשה אותן אשה נידה. <strong>אמר ר' אלעזר: אפילו</strong> היו <strong>מקופלין ומונחין בקופסא,</strong> שלא נגעו בהם במשך כל הזמן, מכל מקום גזרו שיטבילום.
 עוד שנינו במשנה: <strong>בנות ישראל יוצאות וחולות בכרמים. תנא</strong> <small>[שנה</small> החכם<small>]:</small> <strong>מי שאין לו אשה, נפנה לשם</strong> לבחור לו שם אשה.
 <big>ג</big> עוד שנינו במשנה: <strong>מיוחסות שבהן היו אומרות: בחור</strong> שא נא עיניך וכו'. <strong>תנו רבנן</strong> <small>[שנו חכמים]</small> בברייתא בפירוט: <strong>יפיפיות שבהן מה היו אומרות: תנו עיניכם ליופי, שאין האשה אלא ליופי. מיוחסות שבהן מה היו אומרות: תנו עיניכם למשפחה, לפי שאין האשה אלא לבנים</strong> ויהיו הבנים מיוחסים ונוטים לדרך הוריהם. <strong>מכוערות שבהם מה היו אומרות: קחו מקחכם לשום</strong> (לשם) <strong>שמים, ובלבד שתעטרונו בזהובים</strong> אחר הנישואים, ואז נתייפה.
 ואגב ענין זה של מחולות מסיימים את המסכת בענין דומה, <strong>אמר עולא ביראה</strong> (מן העיר בירי), <strong>אמר ר' אלעזר: עתיד הקדוש ברוך הוא לעשות מחול לצדיקים, והוא יושב ביניהם בגן עדן, וכל אחד ואחד</strong> מן הצדיקים <strong>מראה</strong> עליו <strong>באצבעו, שנאמר: "ואמר ביום ההוא הנה אלהינו זה קוינו לו ויושיענו זה ה' קוינו לו נגילה ונשמחה בישועתו"</strong> (ישעיהו כה, ט), שתהא התגלות ה' וכל אחד יוכל לומר "זה אלהינו" כמראה באצבע.
